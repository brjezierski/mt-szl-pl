<doc id="145241" url="https://pl.wikipedia.org/wiki?curid=145241" title="Kiss (zespół muzyczny)">
Kiss (zespół muzyczny)

Kiss – amerykański zespół rockowy, założony przez Paula Stanleya i Gene’a Simmonsa na przełomie roku 1972/1973.
Zespół ma w swoim repertuarze utwory reprezentujące glam rock, hard rock, heavy metal, rock’n’roll. Założyciele Paul Stanley i Gene Simmons w początkowym okresie twórczości byli pod silnymi wpływami muzyki The Beatles i rock’n’roll, dlatego próbując stworzyć własny styl i brzmienie określali go jako „Heavy Metal Beatles”. Cechami charakterystycznymi wizerunku grupy były początkowo melodyjnie brzmiące nagrania oparte na gatunku rock’n’roll, z nieco cięższym brzmieniem gitar. W zespole nie było wyróżnionego jednego wokalisty, jednak większość utworów śpiewali Paul Stanley i Gene Simmons. Pod koniec lat 70. zespół znacząco złagodził klimat granej muzyki, zbliżając się do lekkich klimatów muzyki pop. Od połowy lat 80. zespół powraca do cięższego brzmienia.
Cechami charakterystycznymi wizerunku scenicznego grupy były i pozostają: makijaż, kostiumy oraz pokazy pirotechniczne. Na scenie Kiss używa wysięgników hydraulicznych wynoszących muzyków wysoko ponad widownię, Gene Simmons dokonuje spektakularnych celebracji ziania ogniem i krwawienia z ust, z gitary Tommy Thayera wydobywają się dym i ogień, a wszystkiemu towarzyszą setki wybuchających w rytm muzyki petard i sztucznych ogni. Podczas każdego koncertu, w kulminacyjnym momencie wykonywania utworu „Rock and Roll All Nite” wyrzucane są wysoko w powietrze ponad 2 tony papierowego konfetti wprowadzając tym samym niepowtarzalny klimat zabawy karnawałowej. Paul Stanley kończy koncert rytualnym niszczeniem instrumentu, którego części przekazuje publiczności na pamiątkę. Sam koncert obok muzyki łączy w sobie liczne elementy spektaklu cyrkowego jak np. przejazd nad publicznością Paula Stanleya na małą wydzieloną scenę (wyspę) ulokowaną wśród publiczności, gdzie wykonuje utwór „Love Gun”. Warto nadmienić, że koszt przygotowania pojedynczego koncertu Kiss, jakie np. organizowano w latach 2008–2010 przekracza niebagatelną, nawet jak na największe światowe imprezy artystyczne, kwotę 300 tys. USD, z czego większość poniesionych wydatków to koszt samych użytych sztucznych ogni. Aby utrzymać cenę biletów na przystępnym poziomie, zespół uzyskuje częściowy zwrot wysokich nakładów organizując przed koncertem specjalne ekskluzywne spotkania z fanami, w trakcie których można zadać pytania i zrobić sobie osobiste zdjęcie w otoczeniu zespołu. Koszt takiego spotkania to około 1500 USD.
Zespół Kiss znalazł się na 10. pozycji listy "100 najlepszych artystów hard rocka VH1" i do dziś posiada liczną armię wiernych mu fanów na całym świecie. W przeszłości pojawiały się nieliczne spekulacje co do znaczenia nazwy zespołu, jak np. że jest to akronim od "Knights In Satan’s Service" (z ang. rycerze na usługach szatana). Członkowie wielokrotnie zaprzeczali tym plotkom informując, że Paul Stanley wybrał tę nazwę pod wpływem chwili jadąc taksówką z kolegami z zespołu. Informacje te potwierdza m.in. Gene Simmons w swojej książce biograficznej „Kiss and Make-Up”. Charakterystyczną oraz dość kontrowersyjną pisownię nazwy zespołu z kojarzonym z nazistowskim symbolem SS, wymyślił nie do końca świadomy następstw klimatu skandalu jaki to wywoła, gitarzysta Ace Frehley tworząc tym samym logo zespołu rozpoznawane do dziś na całym świecie. Pomysł ten okazał się przypadkowym, wielkim sukcesem komercyjnym, ponieważ zespół zwrócił w ten sposób na siebie uwagę nawet tych, którzy nie gustowali w stylu i gatunku muzyki Kiss. Jest też spotykanym błędem doszukiwanie się nieprawdziwych pogłosek o powiązaniach członków zespołu z ideologią nazistowską. Mimo to oryginalna pisownia logo Kiss jest zabroniona w użyciu w niektórych krajach, w tym w Niemczech gdzie nazwa zespołu jest pisana tradycyjnie lub przy pomocy liter ZZ odbitych w zwierciadle. Należy też wspomnieć, że obaj założyciele zespołu Paul Stanley i Gene Simmons są pochodzenia żydowskiego i wojenne losy ich rodziców nie należały do łatwych (matka Gene Simmonsa była więziona w obozie koncentracyjnym).
Historia.
Początki (1973–1975).
Zespół powstał w styczniu 1973 r. na fundamentach nowojorskiej grupy rock’n’rollowej Wicked Lester, której muzykiem był Gene Simmons. Gdy Gene poszedł do przyjaciela, spotkał u niego Paula Stanleya i dzięki temu Paul znalazł się w grupie Wicked Lester. Za pomocą ogłoszenia danego kilka miesięcy wcześniej w magazynie „Rolling Stone” pozyskali perkusistę Petera Crissa oraz gitarzystę Paula „Ace” Frehleya. W kolejnych dniach stycznia grupa zmieniła nazwę z Wicked Lester na Kiss.
30 stycznia 1973 grupa Kiss dała swój pierwszy koncert w klubie Popcorn Pub (późniejszy The Coventry) w Astoria w Queens. Drugi występ nastąpił w sierpniu 1973 r. w hotelu Diplomat na Manhattanie. Grupę zauważył Eddie Kramer, dzięki któremu powstało 5-tytułowe demo na MC. Po tym wydarzeniu telewizyjny reżyser Bill Aucoin zaoferował zespołowi swoje usługi i pomógł w szybkim (24 sierpnia 1973 r.) podpisaniu kontraktu z nowo założoną wytwórnią Casablanca Records należącą do Neila Bogarta, gdzie wydali singel. Już 10 września zespół rozpoczął pracę nad swoim pierwszym albumem w studiach Bell Sound Studios. W przeciągu roku Kiss wydał swoje pierwsze dwa albumy ("Kiss" i "Hotter Than Hell"), które nie spotkały się jednak z wielkim uznaniem.
Sukces (1975–1978).
W roku 1975 grupa wydała swój trzeci studyjny album zatytułowany "Dressed To Kill". Latem 1975 roku wydany został koncertowy longplay "Alive!", który wysławił ich pierwszym prawdziwym przebojem radiowym – „Rock And Roll All Nite”. Materiał na "Alive!" oficjalnie nagrywany był podczas trasy promującej "Dressed To Kill", a dokładniej podczas koncertów grupy w Cleveland 29 marca i New Jersey 23 lipca. Jednakże album tak naprawdę został nagrany na nowo, w Electric Lady Studios, z podłożonym głosem publiczności. Oryginalne nagrania z koncertów, używane były tylko w celach promocji w radiu. Powodzenie Kiss zawsze się opierało na występach na żywo. Twarze muzyków ukrywał makijaż (Simmons – Demon, Criss – Catman, Frehley – Space Ace, Stanley – Starchild), ubierali się w szokujące kostiumy, a koncertom zawsze towarzyszyły sceniczne efekty pirotechniczne oraz przedstawienia w postaci plującego krwią Simmonsa czy np. spektakularnych solówek gitarowych. W połączeniu z hardrockowymi utworami dawało to razem coś, co zostało określone jako „najwspanialszą rock’n’rollową tandetą na Ziemi”.
Sukces występów na żywo spowodował gwałtowny wzrost sprzedaży ich płyt, co doprowadziło wydany w 1975 r. album "Alive!" do statusu ich pierwszej platynowej płyty (w styczniu 1976 r.) w USA. Był to pierwszy, oficjalnie wydany koncertowy album na świecie. W tym samym czasie utworzyła się grupa fanów zespołu znana jako Kiss Army. Wydany rok później eksperymentalny album "Destroyer", będący ich czwartym studyjnym albumem, odniósł podobny sukces, przynosząc grupie pierwszy singel – „Beth”, który znalazł się w Top 10 USA, a Peterowi Crissowi nagrodę za skomponowanie tej nietypowej ballady. Singel został także wybrany jako Piosenka Nr 1 roku 1976. Destroyer był przełomem w stylu Kiss – można na nim usłyszeć inną niż dotychczas kompozycję i brzmienie, w stosunku do poprzednich albumów.
Kolejne albumy "Rock And Roll Over" (11. miejsce na liście Billboardu i tytuł „platynowej płyty”), "Love Gun" (numer 4 w USA) oraz koncertowy "Alive II" (7 pozycja najpopularniejszych albumów w USA) potwierdziły czołową pozycję zespołu na rynku płytowym.
W 1977 r. Kiss uznany został w prestiżowym sondażu Narodowego Instytutu Gallupa za najlepszy rockowy zespół w USA, przebijając tym samym zespoły takie jak Aerosmith, The Eagles, Led Zeppelin, czego potwierdzeniem miało być odwrócenie uwagi japońskiej publiczności od zespołu takiego jak The Beatles. Mówi się nawet o zagadnieniu „Kissterii” objawiającym się stale rosnącą popularnością zespołu który stał się obiektem marketingu i zarazem marką – wszystkie towary opatrzone logiem Kiss (od zestawów do makijaży, masek, gier po ubrania) sprzedawały się masowo. Oficyna „Marvel Comics” wydała dwa komiksy, w których głównymi postaciami są muzycy Kiss przedstawieni jako superbohaterowie. Pierwszy zeszyt stał się najlepiej sprzedającym się komiksem Marvela w historii do roku 1983. Oficjalna transmisja telewizyjna ukazywała, muzyków oddających do czerwonego tuszu swoją krew, co spowodowało jeszcze większą sprzedaż komiksu. Jednak z powodu pomyłki, czerwony tusz został wykorzystany do druku magazynu sportowego. W komiksie mimo zapowiedzi nie znalazła się krew muzyków. Wznowiono druk obydwóch zeszytów w roku 1995. Marka zespołu była na tyle popularna, by wytwórnia filmowa Hanna Barbera Productions nakręciła w 1978 r. dla telewizji NBC pełnometrażowy film fantastyczny „Kiss Meets The Phantom of The Park” (wydany następnie jako "Attack of the Phantoms") – który niemal natychmiast zyskał masową oglądalność.
Albumy solowe (1978).
W 1978 r. wszyscy czterej członkowie grupy wydali albumy solowe, które ukazały się tego samego dnia, co było wyczynem do tej pory nietypowym i nigdy potem niepowtórzonym.
Album Ace’a Frehleya pod tym samym tytułem zdobył wielką popularność w USA i zawierał przebojowy singel „New York Groove”. Ace skupił się na partii gitary, mocno ją rozbudowując. Utwory są wykonywane przez gitary, bas i perkusję, co przywołuje typowy klimat Kiss. Poza piosenką New York Groove spory sukces odniosły utwory „Rip It Out” oraz „Fractured Mirror”. Ten drugi jest utworem instrumentalnym wykorzystującym na wstępie dzwon i odgłosy przyrody.
Gene Simmons z kolei do pracy nad albumem zaprosił do studia wiele popularnych postaci (m.in. Cher, Donnę Summer, Boba Segera czy Janis Ian), odniósł sukces w Wielkiej Brytanii singlem „Radioactive” osiągając nim 41 pozycję. Utwory są utrzymane w tym samym klimacie co inne utwory wykonywane przez Gene. Sukcesem okazała się także być piosenka „See You Tonite”.
Peter Criss na swoim albumie zamieścił utwory o charakterze rock and roll’owym, R&amp;B oraz łagodne ballady. Zostały one poukładane przemiennie. Peter postanowił wykonać utwory z wieloma instrumentami (m.in.: fortepian, syntezator). Hitami z tego albumu okazały się być utwory „Rock Me, Baby” „Don’t You Let Me Down” i „I Can’t Stop the Rain”. Brzmienie płyty odchodzi od typowego Kissowego hard rocka, ale jest ono w stylu zespołowych piosenek wykonywanych przez Petera, jak np. „Beth”, bądź „Getaway”.
Album Paula Stanleya okazał się jednym wielkim przebojem. Paul wykonuje je grając na gitarze akustycznej (gitara elektryczna też występuje). Są to głównie kawałki w tonacji mollowej. Sukcesem okazały piosenki „Tonight You Belong to Me” oraz „Take Me Away (Together As One)”.
Do dziś dwoma najlepiej sprzedającymi się albumami spośród solowych albumów członków KISS są "Paul Stanley" i "Ace Frehley."
Rozłam (1980–1983).
W 1979 r. powstał album "Dynasty". Peter Criss nie uczestniczył w nagrywaniu nowego albumu z powodu swoich problemów z używkami. Na perkusji zagrał za niego Anton Fig. Peter występował tylko w jednym utworze. Pomimo iż album prezentował odmieniony styl kierunku muzyki disco, został przyjęty przez publikę, a piosenka „I Was Made for Lovin’ You” uznana została za przebój, który doczekał się wielu coverów.
Na życzenie producenta Peter Criss odszedł w maju 1980 r., a zastąpił go muzyk sesyjny Anton Fig (pojawił się wcześniej na solowym albumie Ace’a Frehleya i pracował przy albumie "Dynasty" zastępując Petera podczas jego choroby). Płyta "Unmasked" ukazała się niemal bez udziału Crissa. Teledysk do utworu „Shandi” promujący nowy album jest ostatnim pojawieniem się Crissa z zespołem.
Niestety od czasu odejścia Petera zespół zaczął mocno tracić na popularności.
Nastąpiła zmiana perkusisty. Nowym muzykiem stał się Eric Carr. Został on wybrany spośród 300 kandydatów. Swoją biografię wraz ze zdjęciami umieścił w przykuwającej wzrok jaskrawo pomarańczowej teczce, co było pomyślnym posunięciem. 1 lipca 1980 roku oficjalnie został drugim perkusistą Kiss. Początkowo planowano dać mu wygląd orła („The Hawk”), który nie spodobał się Gene (nazwał go „przerośniętą kurą”), więc stworzono nowy image, który tym razem się przyjął – „The Fox”. Zadebiutował on w grupie podczas tournée promującego „Unmasked”. Trasa koncertowa zaczynała się w USA, gdzie zespół dał tylko jeden koncert mający być rozgrzewką dla nowego perkusisty. Następnie trasa obejmowała Australię oraz Europę. Była to pierwsza trasa, która nie ruszyła po USA co zaskoczyło, a także zdenerwowało wielu fanów, którzy byli niezwykle ciekawi nowego perkusisty.
Pierwszym longplayem, przy którym współpracował Carr, był album koncepcyjny "Music from „The Elder”". Materiał, jaki zawierał, stanowił radykalne odejście od typu muzyki tradycyjnie granej przez Kiss i zawierał kilka ballad nagranych z udziałem orkiestry i chóru. Paul Stanley zapowiadał płytę jako drugiego „Destroyera”. Zaangażowano nawet do projektu tego samego producenta – Boba Erzina. Niestety płyta okazała się na tyle odmienna, że wielu fanów odwróciło się od zespołu, mając dość eksperymentów. Popularność Kiss spadała w USA, gdzie fani po trasie nieobejmującej ich kraju dostali nietypowy album koncepcyjny. To przelało czarę goryczy.
W 1982 r. Ace Frehley przeżył wypadek samochodowy, podczas którego jego porsche wbiło się w ścianę z prędkością ponad 200 km/h. Spowodowało to jego kilkumiesięczną nieobecność i brak ingerencji w album "Creatures of the Night". Po nagraniu albumu, zespół przystąpił do krótkiej „trasy” promującej album, która obejmowała występy w telewizjach. Wszystkie występy w telewizji były grane z playbacku, jednakże fani siedzący w studiu zauważali, że Ace ma problemy z właściwym wygrywaniem solówek. Po tej krótkiej „trasie” zespół podjął decyzję o ostatecznym odejściu z zespołu Ace’a, co było spowodowane także innymi czynnikami z przeszłości (m.in. problemy z alkoholem). Ace Frehley opuścił zespół, później zakładając własną formację Frehley’s Comet. Jego ostatnim publicznym występem była konferencja prasowa w Hollywood 28 grudnia 1982. Dzień później zespół ruszył w trasę, na której zastąpił go Vincent Cusano (Vinnie Vincent), którego Simmons i Stanley zaangażowali do nagrywania "Creatures of the Night". Wcześniej jednak, w maju 1982 r. ukazał się album "Killers". Był to album kompilacyjny zawierający cztery niepublikowane dotychczas utwory. W jej przygotowaniu brał udział współpracujący już wcześniej z grupą Bob Kulick. "Creatures of the Night" zawierało całkowicie premierowy materiał, w którym brało udział kilku gitarzystów studyjnych: Bob Kulick, Vinnie Vincent, Adam Mitchell (przyjaciel Paula, grał w utworze „Creatures Of The Night”) oraz dodatkowo Steve Farris zagrał solo w „Creatures Of The Night”. Jednak to Vinnie Vincent został w zespole na stałe, by ruszyć z zespołem w trasę mającą uczcić 10 lat istnienia grupy oraz nową płytę. Popularność zespołu zaczęła mocno przygasać. Muzycy byli na tyle rozczarowani swoją trasą koncertową na 10. rocznicę, że przerwali ją koncertem w Brazylii. Ostatni koncert tej trasy, a także ostatni koncert w maskach miał miejsce w São Paulo na Morumbi Estadio dnia 25 czerwca 1983.
Pomimo nieudanej trasy koncertowej w Stanach Zjednoczonych, która przejawiała się odwołanymi koncertami i biletami wysprzedanymi do połowy, trasa Kiss w Ameryce Południowej przyniosła ogromny sukces. Szczególnie widoczne było to dnia 17 czerwca 1983, podczas pamiętnego koncertu na stadionie Maracana w Rio De Janeiro, w Brazylii. Wtedy też Kiss zgromadziło na widowni 200 000 osób, co do dnia dzisiejszego jest ich najlepszym wynikiem w historii. Plotka głosi, że podczas koncertu w Bismarck 29 grudnia 1982 (tj. tuż po odejściu Ace’a Frehleya, był to także pierwszy występ z okazji trasy Creatures of The Night), z powodu panującego mrozu, oraz braku nowych strojów dla Vincenta oraz Carra, obaj członkowie musieli zagrać koncert w strojach z epoki Love Gun. Informacja opiera się tylko na zeznaniach fanów, ponieważ nie zachowały się żadne zdjęcia z tamtego koncertu.
18 września 1983 roku stacja MTV wyemitowała wywiad z Kiss po raz pierwszy bez makijaży.
Epoka „bez masek” (1983–1996).
Zdesperowani utratą wcześniejszej popularności Kiss postanowili powziąć rozwiązania ostateczne. Legendarny makijaż, który ukrywał ich prawdziwe twarze przez prawie dziesięć lat, został zmyty 18 września 1983 r. podczas występu w MTV promującego singel „Lick It Up”. Całkowita zmiana przyniosła zamierzony efekt – zespół ponownie został zauważony, a singel stał się pierwszą – w dotychczas czteroletniej przerwie – platynową płytą.
Przed nagraniem następnej płyty nastąpiły kolejne zmiany. Vinnie Vincent został wyrzucony z zespołu, z przyczyn, które do dziś nie są potwierdzone. Po odejściu z zespołu założył grupę Vinnie Vincent Invasion. Vincenta zastąpił Mark St. John (właśc. Mark Norton). Z jego udziałem powstało "Animalize". Współpraca z St. Johnem okazała się jednak bardzo krótkotrwała, na skutek choroby muzyka uniemożliwiającej mu grę na gitarze. W 1984 r. zastąpił go Bruce Kulick – brat Boba, który pozostał w zespole na kolejnych dwanaście lat. Mimo choroby Mark jeździł z Kiss przez całą trasę Animalize, w nadziei polepszenia się jego stanu. Faktycznie, jego stan polepszył się na tyle, że zagrał na trzech koncertach (27 listopada, Baltimore; 28 listopada, Poughkeepsie; 29 listopada, Binghamton). Jednakże w Binghamton Mark nie czuł się dość pewnie, co spowodowało, że Kiss musieli zagrać z dwoma gitarzystami prowadzącymi. Po tych zdarzeniach Mark St. John opuścił zespół, zakładając grupę White Tiger. Latem 1985 muzycy zadecydowali o ponownym wydaniu "Creatures Of The Night", zmiksowanego na nowo. Kolejna studyjna płyta Kiss – "Asylum" z 1985 r. zawierała się w stylu nieco łagodniejszym niż 3 poprzednie, podchodząca czasem pod muzykę pop. Kostiumy zespołu także były czymś nowym – odeszli od mrocznego stylu, zakładając pastelowe, jasne ubrania. Mimo nowego stylu zespół sprzedał płytę z rezultatem platyny. Wydany dwa lata później „Crazy Nights” – odniósł spory sukces komercyjny, także osiągając status „platyny”. Zawierała m.in. największy angielski przebój zespołu „Crazy Crazy Nights”, który 1988 r. dotarł do 4 miejsca na liście singli. Po nich nadeszły dwa kolejne hity z pierwszej czterdziestki „Reason To Live” i „Turn On The Night”. W 1988 r. na rynku pojawił się także kompilacyjny longplay "Smashes, Thrashes and Hits", zawierający dwa premierowe utwory, którym towarzyszyły teledyski. Rok później nastąpiła premiera kolejnego albumu "Hot in the Shade", na którym znalazł się najwyżej notowany w USA przebój „Forever”, napisany wspólnie przez Paula Stanleya i Michaela Boltona. W lutym 1990 r. dotarł on do 8. pozycji Top 10.
Praca nad kolejną płytą studyjną, pod okiem znanego producenta Boba Ezrina, została przerwana na skutek choroby Erica Carra, który zmarł 24 listopada 1991 r. w Nowym Jorku przegrywając walkę z rakiem. Jeszcze przed jego śmiercią zespół z pomocą zaprzyjaźnionego perkusisty Erica Singera, za zgodą Carra, zarejestrował nową wersję starego przeboju z „God Gave Rock’n’Roll To You II”, który ukazał się na ścieżce dźwiękowej filmu „Bill And Ted’s Bogus Journey”. Po śmierci Carra Kiss nagrali dedykowany mu album "Revenge". Współtwórcą czterech utworów na płycie był Vinnie Vincent, a miejsce przy perkusji zajął Eric Singer. Album ten jest uważany przez fanów za najlepszy. W 1993 r. dla uczczenia 20 rocznicy powstania zespołu i sprzedania w tym czasie ponad 70 milionów płyt, grupa Kiss wydała album „Alive III”, zawierający nagrania z ich ostatniego tournée po USA, głównie z koncertu Detroit z roku 1992. W roku 1994 Kiss wydali video „Kiss my a**”, który był powodem zorganizowania trasy koncertowej po Ameryce Południowej, Australii oraz Japonii, aż do trasy Conventions.
Powrót (1996–2000).
Po dwóch latach ciszy wokół Kiss, w trakcie których muzycy rozłącznie zajmowali się filmem (Gene), musicalem (Paul, zagrał w „The Phantom Of The Opera”) i grą w innych grupach (Bruce &amp; Eric), zespół zaprezentował swoim fanom na całym świecie coś w rodzaju "objazdowego muzeum" – „Worldwide Kiss Convention”, w którym zespół osobiście prezentował swoje kostiumy i pamiątki z czasów dawnej świetności. Grali także koncerty na klasycznych gitarach (unplugged), prezentując zakurzone już kawałki i spełniając muzyczne życzenia fanów. Na pierwszym spotkaniu w Los Angeles do zespołu dołączył dawny członek – Peter Criss. W roku 1996 MTV zaproponowało Kiss zagranie koncertu "MTV Unplugged" (wydanego później na płycie "Kiss Unplugged"), w którym ostatnie 4 utwory zagrał m.in. Eric Singer z Peterem Crissem, a obok Bruce’a Kulicka zagrał także Ace Frehley.
16 kwietnia tego samego roku Kiss, na lotniskowcu armii amerykańskiej podczas konferencji prasowej transmitowanej do 58 krajów, ogłosili że pierwszy raz od 17 lat grupa w starym składzie i legendarnych makijażach wyruszy na światowe tournée „Alive/Worldwide”, które de facto okazało się gigantycznym hitem – bilety wysprzedano w ciągu kilku godzin, a najbardziej znane zespoły jak Metallica poprzerywały swoje trasy koncertowe. Na pierwszy koncert w Detroit (28 czerwca) przyszło ponad 50 tysięcy fanów, bilety zostały wyprzedane w niecałą godzinę. Trasa koncertowa złożona z ponad 400 występów, zajęła dwa lata i zakończyła się koncertem w Londynie, który zobaczyły ponad 2 miliony osób. W 1997 Kiss po raz pierwszy miał zagrać w Polsce, lecz z powodu małej sprzedaży biletów, a także wycofania się w promocji radia RMF FM, koncert został odwołany. Sprzedano 3500 biletów.
Grupa, aby wywiązać się z umowy z wytwórnią Mercury i wydać jeszcze jeden album w składzie z Bruce’em i Erikiem wydała w 1997 roku album "Carnival of Souls". Płyta wśród fanów grupy cieszy się jednak małym uznaniem. W 1998 roku przyszła kolej na pierwszą płytę od czasów, gdy Ace i Peter opuścili zespół. Krążek "Psycho Circus" od razu zyskał miano złotego. Licząc się z takim przyjęciem płyty, grupa pracowała już nad następną trasą koncertową. Na „Psycho Circus Tour” fani Kiss oprócz muzyki mogli zobaczyli pierwsze na świecie trójwymiarowe show, które oglądać można było przez specjalne okulary 3D. Kiss postanowiło zakończyć granie w oryginalnym składzie kolejną trasą – „The Farewell Tour”. Według Ace miała to być ostatnia trasa, lecz Gene temu zaprzecza. Radykalnie zmieniono wygląd sceny. Była ona teraz gigantyczna. Pojawiły się na niej schody, jak na scenach z lat 1976–1978. Zespół ubrany ponownie w stroje z epoki Destroyer ruszył w tournée po USA i Kanadzie.
Post-reaktywacja (2000-2008).
Kontrakt Petera Crissa z czasów Reunion wygasł. Nowy, który mu zaproponowano nie odpowiadał mu, co doprowadziło do rozłamu w zespole. Crissa zastąpiono poprzednim perkusistą zespołu – Erikiem Singerem, który występował w stroju i makijażu Petera. Taki skład zaprezentował na japońsko-australijską część „Farewell Tour” oraz zagrał na zakończeniu Zimowych Igrzysk Olimpijskich 2002 w Salt Lake City.
Trasa skończyła się w roku 2001 i cały świat myślał, że to koniec Kiss. Zespół jednak postanowił, że będzie grał dalej. Decyzja ta nie podobała się Frehleyowi i odszedł z zespołu. Na jego miejsce wszedł Tommy Thayer, któremu nadano atrybuty spacemana, ponieważ od czasów Reunion zespół posiadał prawa do makijażu Ace’a Frehleya. Taki skład wystąpił tylko na jednym prywatnym koncercie na Jamajce, w telewizji oraz w teledysku „Rock And Roll All Nite” powstałego na potrzeby serialu „Różowe lata siedemdziesiąte”, gdzie zobaczyć można członków jego obsady. Na koncercie, w telewizji i w teledysku zespół wystąpił w strojach z epoki Destroyer. W roku 2003 przypadało trzydziestolecie grupy i zespół nagrał płytę z 50-osobową orkiestrą symfoniczną zatytułowaną „”. Widowisko było oficjalnym rozpoczęciem kariery Tommy’ego Thayera, mimo że wystąpił wcześniej dwa razy. Na koncercie jako perkusista gra Peter Criss, który wrócił do zespołu, i to Kiss razem z nim ruszy w trasę „Word Domination Tour” z zespołem Aerosmith. Po trasie nie przedłużono Crissowi kontraktu, który wygasł.
Na miejsce perkusisty wszedł Eric Singer i w pełnych makijażach zespół ruszył w pierwszą trasę w obecnym składzie. Trasa nazywała się „Rock The Nation” i obejmowała USA, Australię, Japonię i Meksyk. Dwa koncerty w USA zostały nagrane na potrzeby DVD, które zostało wydane pod koniec 2005.
Rok 2005 to tylko jeden koncert Kiss.
Rok 2006 to trasa „Rising Sun Tour” obejmująca 6 koncertów. 4 w Japonii i 2 w USA. W październiku został wydany pierwszy solowy album Paula Stanleya od roku 1978 zatytułowany "Live To Win". Jesienią Paul ruszył w trasę po USA promującą nowy album. W 2007 roku został wydany box "Kiss Alive! 1975–2000" zawierający albumy "Alive I", "Alive II", "Alive III" oraz niewydany wcześniej zapis koncertu "Alive! The Millennium Concert" z przełomu 1999 i 2000. W 2008 roku zespół wydał w Japonii album kompilacyjny "Jigoku-Retsuden" na którym znalazły się ponownie nagrane największe przeboje grupy.
Alive 35 oraz epoka „Sonic Boom” (2008).
Od czasu wydania Psycho Circus zespół nie wydał ani jednego albumu zawierającego nowe utwory. Tworzono różne kompilacje zawierające największe hity zespołu. W 2008 roku Paul Stanley oświadczył, że zespół pracuje nad nowym albumem "Sonic Boom", która ma mieć brzmienie jak płyty Kiss z lat 70. Eric Singer powiedział, że na płycie nie będzie żadnych ballad i wolnych utworów. Utwory głównie śpiewają Paul i Gene, choć po jednym utworze ma także Tommy i Eric. Premiera płyty nastąpiła 6 października 2009 roku.
W 2008 grupa rozpoczęła trasę Kiss Alive/35 World Tour występując w strojach z epoki Destroyer. Po koncertach w Australii zespół powrócił na stary kontynent gdzie od kwietnia do czerwca zagrał 31 koncertów (po raz pierwszy zagrano w Bułgarii, Grecji, Łotwie, Rosji oraz w Luksemburgu). Trasę rozpoczęto, by uczcić w ten sposób 35 rocznicę działalności zespołu. Na koncertach zespół zagrał głównie materiał z pierwszego albumu koncertowego Alive wzbogacony o największe hity późniejszych lat. W niektórych miastach można było nabyć zaraz po koncercie dwupłytowy album CD z zarejestrowanym na żywo materiałem z koncertu, czym zespół po raz kolejny zaskoczył nie tylko swoich wielbicieli, ale także cały show business pokazując raz jeszcze słuszność tezy „cokolwiek można zrobić w show biznesie Kiss był i tak pierwszym, który to zrobił”. Album zatytułowano „Kiss Alive 35” i ze względu na okolicznościowy charakter wydania (materiał CD różnił się w poszczególnych miastach trasy koncertowej) nie zalicza się go dyskografii zespołu.
Na początku kwietnia 2009 trasa Kiss Alive/35 World Tour zawitała do Ameryki Południowej, gdzie zagrano także w kolejnych nowych państwach (Kolumbia, Peru, Wenezuela). Zespół zagrał tam na różnych festiwalach, z czego koncert w Argentynie cieszył się największą popularnością (ok. 60 tys. widzów). Następnie zespół ruszył w pełną trasę po USA i Kanadzie (Przed trasą w Ameryce Południowej zagrano cztery koncerty w USA). Nowa płyta Sonic Boom zapowiadała się być ogromnym sukcesem, porównywalnym do Destroyera i Rock and Roll Over. Zespół postanowił dokonać zmian. Kiss stworzyło nowe stroje, w których zagrali w północnoamerykańskiej części trasy. Zbudowano nową, większą scenę. Przed platformą perkusisty nie stoją wzmacniacze jak kiedyś. Zastąpiono je gigantycznym logiem zespołu. Zrezygnowano ze schodów. Przed każdym wzmacniaczem (oprócz dolnej linii) znajduje się ekran, na którym wyświetlane są animacje. Pozbyto się dwóch wiszących ekranów i loga, a zastąpiono je jednym, gigantycznym ekranem. Wyspa Paula, na której wykonuje utwór „Love Gun” jest okrągła, a na dodatek obrotowa. Eric powiększył swój zestaw perkusyjny – posiada teraz dwie centrale. Trasa zakończyła się 15 grudnia 2009 roku.
Od 2011 roku Kiss corocznie jesienią organizuje rejsy „Kiss Kruise”. Robią tam koncerty w stylu dawnych tras koncertowych, np. w 2015 zagrali na scenie i w strojach z epoki Alive!, a w 2016 zagrali koncert w stylu Creatures of The Night. Prezentują tam wiele piosenek, których nie grali bardzo długo lub grają je po raz pierwszy na żywo. Można również spotkać tam byłych członków zespołu – w 2018 roku byli tam Ace Frehley i Bruce Kulick.
W 2012 roku Kiss wydali nowy album zatytułowany "Monster" promowany przez utwór „Hell or Hallelujah”. 17 marca 2014 roku zespół ogłosił trasę koncertową „Summer Tour 2014” wraz z zespołem Def Leppard, która ma uczcić 40 rocznicę działalności zespołu.
W 2019 roku zespół rusza w pożegnalną trasę „One Last Kiss: End of the Road World Tour”. Trasa ta ma być najdłuższą i najbardziej spektakularną w ich karierze. Ma trwać około 3 lat i obejmować wszystkie kontynenty. 18 czerwca wystąpili w krakowskiej Tauron Arenie. Po raz drugi zespół miał wystąpić 15 lipca w Gliwicach, jednak ze względu na pandemię koncert został pierwotnie przeniesiony na 12 czerwca 2021 do łódźkiej Atlas Areny, natomiast ostatecznie zespół zagrał w Łodzi 3 czerwca 2022.

</doc>
<doc id="145247" url="https://pl.wikipedia.org/wiki?curid=145247" title="Drogi moczowe">
Drogi moczowe



</doc>
<doc id="145249" url="https://pl.wikipedia.org/wiki?curid=145249" title="Glista ludzka">
Glista ludzka

Glista ludzka (łac. "Ascaris lumbricoides hominis") – pasożyt ludzki z rodzaju Ascaris.
Budowa.
Osiąga około 40 cm długości. Ma obły kształt ciała o barwie bladoróżowej. Wzdłuż ciała biegną cztery podłużne linie. Linia grzbietowa i brzuszna są cienkie i białe, a linie boczne – brunatne i grubsze. Otwór gębowy otoczony jest trzema wargami: wargą grzbietową i dwiema wargami przybrzusznymi. Wargi służą za narząd czepny i wyposażone są w brodawki wargowe, które spełniają rolę narządów dotyku. Około 2 mm od przedniego końca ciała znajduje się na stronie brzusznej otwór wydalniczy. Mniej więcej w tej samej odległości od tylnego końca ciała, również na stronie brzusznej, mieści się otwór odbytowy. U samców nazywany jest otworem stekowym, ponieważ spełnia też funkcję otworu płciowego. Układ płciowy samicy uchodzi na zewnątrz odrębnym otworem płciowym – szparą sromową. Wór skórno-mięśniowy złożony jest z elastycznego oskórka ("cuticula"), który składa się z kilku warstw różniących się ułożeniem włókienek. Pod oskórkiem leży naskórek ("hypodermis") o charakterze syncytium. Oskórek i naskórek tworzą razem skórę, pod którą znajduje się warstwa mięśni podłużnych. Mięśnie rozdzielone są za pomocą wałków hypodermalnych na cztery pasma, z których dwa leżą na stronie grzbietowej, a dwa na brzusznej. 
Otwór gębowy prowadzi do silnie umięśnionej gardzieli, wysłanej grubą warstwą oskórka i mającej w przekroju poprzecznym kształt trójkąta. Gardziel prowadzi do jelita środkowego, które przechodzi w jelito proste, uchodzące na zewnątrz otworem odbytowym. Układ wydalniczy zbudowany jest z trzech ogromnych komórek. Dwa podłużne kanały biegnące pośrodku wałków hypodermalnych zbiegają się na przodzie we wspólny przewód wyprowadzający. Układ nerwowy złożony jest z pierścienia nerwowego otaczającego gardziel, 6 powrózków nerwowych odchodzących ku przodowi od pierścienia okołogardzielowego i 8 pni nerwowych odchodzących od tego pierścienia ku tyłowi. 
Glista ludzka jest rozdzielnopłciowa, samice mogą mieć do 40 cm długości i są dłuższe od samców, których długość zawiera się w granicach 10-32 cm. W ten sposób można odróżnić samicę od samca. Narządy rozrodcze samca są nieparzyste - jądro, nasieniowód i przewód wytryskowy, a samicy parzyste - dwa jajniki, dwa jajowody i dwie macice, łączące się we wspólną pochwę. 
Choroba wywoływana przez glistę ludzką nosi nazwę glistnicy.
Cykl rozwojowy.
Dorosłe samice żyją w jelicie cienkim. Składają dziennie do 200 tysięcy jaj, które z kałem żywiciela wydostają się na zewnątrz. Po kilku tygodniach w jajach rozwijają się larwy i w takiej postaci czekają na połknięcie przez żywiciela. Ponieważ glista jest pasożytem monoksenicznym (występują tylko u jednego żywiciela), kolejnym żywicielem jest również człowiek. W jelicie człowieka larwy wydostają się z osłon jajowych. Uwolnione larwy przez ścianki jelita przedostają się do naczyń krwionośnych i rozpoczynają wędrówkę do płuc. Jest to konieczne, ponieważ do dalszego rozwoju potrzebują tlenu. Docierają więc do pęcherzyków płucnych. Tam dwukrotnie linieją. Po osiągnięciu 2 mm długości zaczynają wędrówkę w górę przez oskrzeliki, oskrzela, tchawicę do krtani, skąd odruchowo przełknięte, dostają się do żołądka i stąd do jelita. Tu dorastają. Po ok. 2 miesiącach od zakażenia zaczynają w jelicie rozmnażać się płciowo.
Choroba spowodowana przez glisty nosi nazwę glistnicy i objawia się najczęściej ogólnym osłabieniem, zawrotami głowy, obrzękami twarzy, nadmierną pobudliwością chorego i reakcjami alergicznymi. Gdy zakażenie jest masowe, może dochodzić do całkowitego braku drożności jelit. Glistą można się zarazić, jedząc niedomyte warzywa, które były nawożone ludzkimi fekaliami, lub pijąc zanieczyszczoną wodę (np. w czasie kąpieli w jeziorze, rzadziej basenie).
Genetyka.
Samce glisty ludzkiej mają 43 chromosomy, a samice 48.

</doc>
<doc id="145250" url="https://pl.wikipedia.org/wiki?curid=145250" title="Joachim Meisner">
Joachim Meisner

Joachim Meisner (ur. 25 grudnia 1933 we Wrocławiu-Leśnicy, zm. 5 lipca 2017 w Bad Füssing) – niemiecki duchowny rzymskokatolicki, biskup pomocniczy administratury apostolskiej Erfurt-Meiningen w latach 1975–1980, biskup diecezjalny Berlina w latach 1980–1988, arcybiskup metropolita Kolonii w latach 1988–2014, kardynał prezbiter od 1983.
Życiorys.
Studiował w seminarium w Magdeburgu i Erfurcie oraz na Wydziale Teologicznym w Neuzelle (ówczesna archidiecezja wrocławska). Święcenia kapłańskie przyjął 22 grudnia 1962. Pracował jako duszpasterz w Heilbad Heiligenstadt i Erfurcie, koordynował także prace Caritas.
W marcu 1975 został mianowany biskupem pomocniczym administratury apostolskiej Erfurt-Meiningen i biskupem tytularnym Viby. Sakrę biskupią przyjął 17 maja 1975 z rąk Hugona Aufderbecka, administratora apostolskiego Erfurtu-Meiningen. W administraturze pełnił funkcję wikariusza generalnego.
W kwietniu 1980 został przeniesiony na stanowisko biskupa diecezjalnego Berlina. W lutym 1983 papież Jan Paweł II wyniósł go do godności kardynalskiej, nadając tytuł prezbitera bazyliki św. Pudencjany. 20 grudnia 1988 został arcybiskupem metropolitą Kolonii.
Brał udział w kolejnych sesjach Światowego Synodu Biskupów w Watykanie (w tym II specjalnej sesji poświęconej Kościołowi Europy w październiku 1999, gdzie pełnił funkcję prezydenta-delegata), wchodził w skład sekretariatu generalnego Synodu, a także Komisji Kardynalskiej ds. Badania Organizacyjnych i Ekonomicznych Problemów Stolicy Świętej (od 1995). Kilkakrotnie reprezentował Jana Pawła II na uroczystościach religijnych, m.in. w lutym 2005 w Helsinkach na obchodach 850-lecia przybycia do Finlandii biskupa misyjnego św. Henryka oraz 50-lecia ustanowienia diecezji helsińskiej.
Uczestnik konklawe 2005 i konklawe 2013 roku. 25 grudnia 2013 w związku z ukończeniem 80 lat utracił prawo udziału w konklawe.
28 lutego 2014 papież Franciszek przyjął jego rezygnację z obowiązków arcybiskupa metropolity Kolonii. Zmarł 5 lipca 2017 podczas urlopu wypoczynkowego w Bad Füssing.
Ordery i wyróżnienia.
W 2012 „w uznaniu wybitnych zasług w rozwijaniu polsko-niemieckiej współpracy, za działalność na rzecz ratowania zabytków kultury i sztuki w Polsce, za zaangażowanie w proces polsko-niemieckiego pojednania” postanowieniem prezydenta Bronisława Komorowskiego został odznaczony Krzyżem Wielkim Orderu Zasługi Rzeczypospolitej Polskiej. W 1998 roku został odznaczony Orderem Lwa Białego III klasy.
Przyznano mu tytuł doktora honoris causa Papieskiego Wydziału Teologicznego we Wrocławiu (1996) i Katolickiego Uniwersytetu Lubelskiego (2005).

</doc>
<doc id="145252" url="https://pl.wikipedia.org/wiki?curid=145252" title="Węgorek octowy">
Węgorek octowy

Węgorek octowy (łac. "Turbatrix aceti") – nicień żyjący w fermentujących owocach oraz w occie winnym. Jest wytrzymały, potrafi żyć w środowisku o charakterze kwasowym, którego pH wynosi od 1,6 do 1,1.
Hodowla.
Hodowla węgorka jest mało wymagająca. Jako pokarm można zastosować rozgotowane płatki owsiane (pulpa owsiana). Nicień toleruje temperatury od 0 do 30 °C, jednak do rozmnażania potrzebuje ciepła, optymalnie 22 °C (temperatura pokojowa). W ciągu 2-3 dni można podwoić ich liczebność.
Do zapoczątkowania hodowli należy umieścić łyżeczkę zarodową w plastikowym pojemniku wraz z owsianą pulpą, dolać wody do poziomu około 5 mm nad powierzchnią pulpy. Pojemnik należy przykryć pokrywką lub folią i odstawić w ciepłe miejsce. Należy również zadbać o odpowiednią wentylację w pojemniku (np. robiąc kilka dziurek w pokrywce). Węgorki żyją około 3 tygodni, później hodowlę trzeba odnowić.
Budowa.
Robakowaty kształt ciała, z przodu ciała otwór gębowy, z tyłu odbyt (u samców występuje stek), samica posiada otwór płciowy. Długość ciała 1-2 mm.
Zastosowanie.
W akwarystyce wykorzystywany do karmienia narybku. Do tego celu zakłada się specjalne hodowle.

</doc>
<doc id="145256" url="https://pl.wikipedia.org/wiki?curid=145256" title="Węgorek pszeniczny">
Węgorek pszeniczny

Węgorek pszeniczny ("Anguina tritici") – pasożyt żyjący w kłosach pszenicy i żyta.
Larwy atakują młode rośliny przed wschodami i przez długi czas w sezonie wegetacji żyją w pochwach liściowych, następnie przechodzą do kwiatów i kłosów. Z porażonych nasion tworzą się galasy, w których może być do 90 tys. osobników. W glebie nicienie wychodzą z galasów i atakują rośliny. Ochrona to odpowiednie zmianowanie.

</doc>
<doc id="145263" url="https://pl.wikipedia.org/wiki?curid=145263" title="Produkty szybkozbywalne">
Produkty szybkozbywalne

Produkty szybkozbywalne, dobra szybkozbywalne, produkty szybkorotujące (ang. FMCG, fast-moving consumer goods) – produkty sprzedawane często i po względnie niskich cenach. Przykładami dóbr z tej branży są artykuły spożywcze, czy środki czystości.
Wartość rynku produktów szybkozbywalnych w Polsce została oszacowania w 2016 r. przez analityków PKO BP na 255 mld zł. Natomiast w roku 2021 została oszacowana na 201 mld zł.
Najwięksi producenci w branży produktów szybkozbywalnych działający na polskim rynku to m.in. Grupa Mokate, Maspex Wadowice, Nestlé, Procter &amp; Gamble, Unilever, Mondelēz International i The Coca-Cola Company.
Cechy szczególne rynku produktów szybkozbywalnych.
Wielkość sprzedaży w tym sektorze jest blisko powiązana z wielkością zatrudnienia i zarobków w poszczególnych krajach.

</doc>
<doc id="145268" url="https://pl.wikipedia.org/wiki?curid=145268" title="Borówka czarna">
Borówka czarna

Borówka czarna ("Vaccinium myrtillus" L.) – gatunek rośliny wieloletniej z rodziny wrzosowatych ("Ericaceae"). Ma wiele nazw zwyczajowych, m.in. jagoda, czarna jagoda, czernica. Roślina jest szeroko rozprzestrzeniona w Azji, Europie i Ameryce Północnej na obszarach o klimacie umiarkowanym i arktycznym. W Polsce jest pospolita zarówno na nizinach, jak i w górach. Jest wykorzystywana szeroko jako roślina jadalna i lecznicza. Znaczenie gospodarcze borówki czarnej pozostaje wysokie mimo silnej konkurencji znacznie bardziej plennych borówek północnoamerykańskich (głównie borówki wysokiej), których owoce mają uboższy skład chemiczny od czernicy.
Rozmieszczenie geograficzne.
Zwarty zasięg gatunku obejmuje całą północną i środkową Europę. Granica południowa zasięgu na tym kontynencie biegnie przez środkową część Półwyspu Iberyjskiego, Korsykę, środkową część Półwyspu Apenińskiego i Bałkańskiego (przez Albanię, Macedonię i Bułgarię), przy czym brak go na rozległych obszarach Kotliny Panońskiej. Na północy gatunek występuje na całym Półwyspie Skandynawskim i Islandii. Dalej na wschód borówka ta sięga do środkowej Syberii, zanikając stopniowo na północy. Południowa granica przecina środkową Ukrainę i Rosję. Na południu rośnie w górach Ałtaj. W rejonie Kaukazu znajduje się obszar występowania oddzielony dysjunkcją, rozproszone stanowiska gatunek ma także w północnej części Azji Mniejszej. Na dalekim wschodzie Azji gatunek podawany jest z północnej i centralnej części wyspy Honsiu. W Ameryce Północnej gatunek rośnie na południowym krańcu Grenlandii (gdzie mógł być introdukowany przez wikingów), w południowo-zachodniej części kanadyjskiej prowincji Alberta i południowo-wschodniej Kolumbii Brytyjskiej. W USA występuje w zachodniej części kraju w stanach: Kolorado, Idaho, Montana, Oregon, Waszyngton, Wyoming, Nowy Meksyk, Arizona, Nevada i Utah.
W Polsce gatunek jest rozpowszechniony w całym kraju, choć lokalnie bywa nieco rzadszy lub go brak zupełnie (np. na Żuławach Wiślanych, miejscami na Podlasiu i Mazowszu). Skupienia borówki czarnej, zwane jagodziskami, opisywane są jako bardziej rozległe i bogate w południowej części kraju.
Biologia.
Rozwój.
Krzewinka, chamefit. Rośliny rozrastają się za pomocą kłączy koncentrycznie od środka na zewnątrz, tworząc płaty nieregularnie koliste, z najstarszymi partiami kłączy i krzewinkami w części środkowej, z najmłodszymi na obrzeżach. Poszczególne klony borówki rozprzestrzeniają się na obszarze o średnicy do ok. 6–7 m. Kłącza rozgałęziają się sympodialnie. Rosną bez rozgałęzień na odcinkach długości 20–30 cm, po czym tworzą dwa, rzadziej trzy lub więcej odgałęzień. Środkowe rośnie najsilniej i wyrasta w pęd nadziemny lub kontynuuje wzrost kłącza, by po kolejnych 20–30 cm uformować grupę pędów nadziemnych. Rozwój kłącza kontynuowany jest przez odgałęzienia boczne. W populacji dominują ramety w wieku mniejszym niż 6 lat. Pędy nadziemne (krzewinki) rosną przez pierwszych kilka lat tylko w postaci wegetatywnej. Zakwitają po raz pierwszy po około 3–5 latach, intensywnie kwitną i owocują w wieku od ok. 5 do 13 lat. Intensywne kwitnienie następuje co dwa lata. Starsze okazy wchodzą w fazę starczą i osłabiają kwitnienie. Po osiągnięciu wieku 15 lat wzrost roślin zwalnia i rzadko tworzą nowe pędy nadziemne i odgałęzienia, dożywają do ok. 34 lat.
Rośliny kwitną od kwietnia do czerwca. W Polsce pierwsze kwiaty pojawiają się od 20 kwietnia (na obszarach o łagodniejszym klimacie) do 12 maja, a masowe kwitnienie zaczyna się od 5 do 10 dni później. Kwiaty mogą być zapylane na dwa sposoby – przez owady oraz w wyniku samozapylenia. W warunkach naturalnych obserwowano zapylanie przez: "Andrena lapponica", "Andrena fucata", "Andrena armata", "Vespula norvegica", "Vespula rufa", "Vespula sylvestris", "Bombus lapponicum", "Bombus lucorum", "Bombus agrorum", "Bombus hortorum", "Bombus terrestris", "Bombus pratorum", "Bombus jonellus", "Psithyrus sylvestris", "Apis mellifera", "Nomada panzeri". Przy samozapyleniu jedynym niezbędnym czynnikiem jest działanie siły grawitacji.
Czas od zapylenia do pełnej dojrzałości owocu wynosi ok. 2 miesiące (40–60 dni). Masowe owocowanie trwa w Polsce między 19 czerwca a 14 lipca na obszarach o klimacie najbardziej łagodnym oraz między 11 lipca i 4 sierpnia na obszarach o klimacie najbardziej ostrym (okres ten trwa od 21 do 41 dni).
Siewki obserwowane są w naturze generalnie bardzo rzadko. Kiełkowanie następuje jesienią i wiosną. Wzrost siewki jest bardzo wolny. Hipokotyl osiąga do 1 cm długości, jest zielny i nagi. Dwa liścienie mają zbiegającą niemal siedzącą nasadę i blaszkę eliptyczno lancetowatą z zaokrąglonym wierzchołkiem. Osiągają do 4 mm długości. Epikotyl osiąga do 1 mm długości. Do około 10 tygodnia rozwijają się tylko pojedyncze liście juwenilne, wyróżniające się występowaniem wielokomórkowych, gruczołowatych rzęsek na ich brzegu i stronie brzusznej. Wyrastają one skrętolegle, mają blaszkę eliptyczną i długość do 3 mm. Liście właściwe pojawiają się dopiero u roślin trzymiesięcznych.
Jesienią następuje alokacja substancji odżywczych, które wycofywane są z organów nadziemnych do kłączy. Wówczas też, a także wiosną, najsilniej rosną kłącza. Korzenie wyrastają z kłącza głównie późnym latem i jesienią, podczas gdy nowe pędy nadziemne rozwijają się późną wiosną i wczesnym latem. W warunkach wysokogórskich rośliny rozprzestrzeniają się wyłącznie wegetatywnie.
Genetyka i rozmnażanie.
Liczba chromosomów 2n = 24. Rośliny rozmnażają się głównie wegetatywnie, a rozmnażanie z udziałem nasion jest ograniczone. W efekcie powstają skupiska osobników mało zróżnicowanych genetycznie, nawet udział owadów w przenoszeniu pyłku nie gwarantuje w takiej sytuacji zapylenia krzyżowego. Samozapylenie u borówki czarnej prowadzi do drastycznego spadku wytwarzania żywotnych nasion, co wiązane jest z szybkim pojawieniem się depresji wsobnej w wyniku chowu wsobnego. Po zapyleniu pyłkiem osobnika podobnego lub identycznego genetycznie dochodzi do zapłodnienia, jednak liczba powstających nasion jest ograniczona, co jest spowodowane zamieraniem zarodków podczas ich rozwoju. Zjawisko może być interpretowane jako depresja wsobna lub też jako mechanizm częściowej samoniezgodności na poziomie genetycznym. Liczba powstających owoców jest podobna zarówno przy zapyleniu krzyżowym, jak i samopylności, jednak ponieważ wielkość owoców jest skorelowana z liczbą i wielkością nasion – zróżnicowanie klonów sprzyja zwiększeniu plenności roślin. Stwierdzono istotnie większe zróżnicowanie genetyczne roślin w obrębie poszczególnych populacji (86%), niżeli pomiędzy nimi (14%).
Cechy fitochemiczne.
Szczególną cechą owoców tego gatunku jest wyjątkowo duża zawartość antocyjanów (największa wśród jagód borówek). Udział poszczególnych związków chemicznych z tej grupy jest zmienny i zależy od wielu czynników. W 100 g świeżej masy owoców występuje ich od 300 do 700 mg. W owocach pochodzących z różnych populacji na terenie Finlandii średnią zawartość antocyjanów określono na 2878 mg/100 g suchej masy. W owocach roślin rosnących w południowej części tego kraju ogólna zawartość antocyjanów była niższa i były to głównie glikozydy cyjanidyny. Na terenach północnych w owocach dominowały glikozydy delfinidyny. W początkowym etapie dojrzewania owoców wytwarzane są głównie procyjanidyny i kwercetyna, później jednak ich zawartość szybko spada. Specyficzny dla borówki czarnej zestaw antocyjanów określany jest nazwą myrtilliny. W skład tej kompozycji wchodzi 14–15 różnych związków z grupy antocyjanów. W środowisku silnie zasadowym barwią się one na zielono, w słabo zasadowym na granatowo, a w kwaśnym – na czerwono. Udział antocyjanów w owocach wzrasta wraz z ich dojrzewaniem i porą roku. Najbogatsze w antocyjany są owoce zbierane późnym latem, zawierające do 1,5 raza więcej tych związków niż owoce zbierane w lipcu.
Zawartość flawonoli wynosi średnio 14 mg na 100 g owoców i maleje w miarę dojrzewania owoców.
Owoce zawierają poza tym dużo cukrów, spośród których dominują fruktoza i glukoza, niewiele jest sacharozy. Liczne są kwasy organiczne (stanowią 1% owoców), wśród których 90% stanowi kwas cytrynowy, trochę jest też jabłkowego, a już bardzo niewiele bursztynowego, mlekowego, szczawiowego i chinowego. Zawierają ok. 8% pektyn oraz 12%–15% tanin w suchej masie (według niektórych źródeł ich udział określany jest ostrożnie jako co najmniej 1%). Poza tym zawierają m.in. kwercetynę (3 mg/ 100 g ś. m.) i katechiny (20 mg/ 100 g ś. m.). Wyróżniają się dużą zawartością manganu, podczas gdy mało jest w nich wapnia i fosforu. Owoce zawierają poza tym glikozydy (waksycyninę, asperulozyd i monoterpeinę), polifenole (w miarę dojrzewania ich ilość maleje), irydoidy oraz glikokininy. W nasionach oleje stanowią do 31% masy.
Liście zawierają podobne składniki jak owoce. W liściach zawartość antocyjanów, katechin, flawonoli i kwasu hydroksycynamonowego wzrasta, gdy są one wystawione na bezpośrednie działanie promieni słonecznych. Prawdopodobnie flawonoidy w liściach stanowią mechanizm obrony przed stresem wywoływanym przez nadmiar światła. Działanie fotoochronne antocyjanów może być także przydatne w okresie suszy. Metabolizm flawonoidów jest aktywowany światłem ultrafioletowym, jednak mogą one brać udział również w obronie przed stresem biotycznym.
Ekologia.
Wymagania siedliskowe.
Gatunek występuje często masowo na stanowiskach rosnąc od niżu po wysokie stanowiska górskie (nawet powyżej górnej granicy lasu, w Gryzonii sięgając obszarów położonych na wysokości 2840 m n.p.m.). Rośliny rosnące powyżej 1000 m n.p.m. bardzo rzadko kwitną, a poza tym wraz z wysokością zmniejsza się wysokość roślin i sztywność pędów. 
Borówka czarna jest rośliną kwasolubną – jest wskaźnikiem kwaśnych gleb, oligotroficznych z warstwą próchnicy surowej. Rośnie na glebach piaszczystych i ubogich, ale wymaga odpowiedniej wilgotności. Rośliny rosnące w warunkach wysokogórskich lub daleko na północy występują w miejscach otwartych, podczas gdy w warunkach klimatu umiarkowanego dobrze znoszą półcień i zasiedlają lasy. Krzewinki rosnące w miejscach otwartych, nasłonecznionych mają pędy bardziej wzniesione pionowo, z małymi kątami rozgałęzień w przeciwieństwie do bardziej rozpościerających się roślin rosnących w lasach.
Mimo rozległego zasięgu na dalekiej północy nie jest to roślina w pełni mrozoodporna. Zwłaszcza młode pędy łatwo wymarzają (także w Europie Środkowej), a późne przymrozki powodują często znaczne szkody w plonie owoców, zwłaszcza jeśli wystąpią w czasie ich zawiązywania. Istotnym czynnikiem umożliwiającym przetrwanie zimy jest okrywa śnieżna, której brak ogranicza występowanie gatunku w wyższych położeniach i na północnej granicy zasięgu.
W lasach użytkowanych intensywnie gospodarczo, w których wykonywane są zręby zupełne i przygotowanie gleby przed odnowieniem sztucznym, zmniejsza swoje zasoby. Z drugiej strony zmniejsza także plenność i osłabia wzrost w starych drzewostanach. W lasach użytkowanych rębniami stopniowymi jej populacja jest stabilna, podobnie jak w nieużytkowanych gospodarczo lasach naturalnych.
Wpływ na siedlisko.
Na ubogich siedliskach gatunek ma istotny wpływ na kształtowanie się próchnicy, jednak kłącza tej borówki są ubogie w składniki odżywcze i ich rozkład następuje bardzo wolno. Opad liści borówki wynosi od 33 do 55 kg×ha−1/rok. Liście te zawierają od 0,4 do 0,8 kg ha−1 N, 0,4 do 0,6 kg×ha−1 Ca, 0,2 do 0,7 kg×ha−1 K, 0,1 do 0,2 kg×ha−1 Mg i od 0,04 do 0,08 kg×ha−1 P. Poza tym zwarte i rozległe łany borówki zmniejszają istotnie dostęp promieniowania słonecznego do gleby i tym samym spowalniają rozkład materii organicznej. Z drugiej jednak strony osłabiają wypromieniowywanie ciepła. W efekcie uznaje się, że masowe występowanie tego gatunku przyczynia się do spowolnienia obiegu materii w ekosystemach leśnych na słabszych siedliskach i jego przyśpieszania na siedliskach żyźniejszych, co jest korzystne z punktu widzenia ich produktywności.
Oddziaływania międzygatunkowe.
Zwarte łany borówki utrudniają kiełkowanie nasion i stanowią istotną konkurencję troficzną dla siewek drzew. W naturalnych warunkach ograniczają w efekcie odnowienie drzewostanu. W lasach użytkowanych gospodarczo ich oddziaływanie jest niezbyt istotne ze względu na odnawianie sztuczne drzewostanów realizowane na siedliskach borowych zwykle po zrębie zupełnym. Poza konkurencją o światło i składniki odżywcze borówka hamuje kiełkowanie nasion drzew iglastych poprzez wydzielanie substancji allepatycznych, co zostało potwierdzone dla świerka pospolitego, świerka czarnego i topoli osiki, jednak działanie to nie jest silne. W wyniku zachodzenia sukcesji wtórnej rozprzestrzenia się na niektórych siedliskach, na których zanika m.in. wierzbówka kiprzyca ("Chamaenerion angustifolium"). Występuje także we wczesnych stadiach seralnych po pożarze, zanikając w kolejnych etapach sukcesji ekologicznej, np. na wrzosowiskach. Borówka czarna jest gatunkiem składowym wielu świerkowo-jodłowych, górskich lasów klimaksowych rosnących w Ameryce Północnej. W północnej Eurazji jest dominantem w runie borów świerkowych. W Europie środkowej jest to gatunek trudny do ujęcia w klasyfikacji fitosocjologicznej ponieważ rośnie we wszystkich lasach acydofilnych od borów sosnowych ("Dicrano-Pinion") przez inne lasy iglaste ("Vaccinio-Piceetea"), dąbrowy ("Quercetea robori-petraeae") i buczyny ("Luzulo-Fagenion"), a także w zbiorowiskach nieleśnych, np. na wrzosowiskach z rzędu "Vaccinio-Genistetalia".
Gatunek odgrywa istotną rolę w stabilności i samoobronie ekosystemu, w szczególności na siedliskach ubogich, ze względu na istotną rolę dla bytowania wielu gatunków mikroorganizmów, owadów (na borówce zarejestrowano ich ponad 200 gatunków), ptaków, ssaków i makrofauny glebowej. Borówka wprowadzana do lasów porolnych sprzyja rozwojowi grzybów konkurencyjnych dla huby korzeniowej. 
Borówka jest podstawowym źródłem pokarmu zimowego dla nornicy szarorudej. Owoce są spożywane m.in. przez bażanta zwyczajnego, głuszca, pardwy, zającowate i niedźwiedzie. Stanowią istotny składnik letniej diety niedźwiedzi brunatnych w Finlandii. Pędy borówki zgryzane są także przez owce. Żerowanie roślinożerców powoduje silniejsze krzewienie się roślin. Nasiona są rozsiewane przez ptaki żywiące się owocami. Doświadczenia z droździkiem wykazały, że mechanizmem wabienia ptaków jest odbijanie światła ultrafioletowego przez owoce borówki czarnej, dzięki temu ptaki żywiące się owocami są skutecznie informowane o obecności i stopniu dojrzałości owoców. W badaniu wykonanym w Tatrach siewki borówki zarejestrowano w 100% odchodów niedźwiedzia brunatnego, 88% lisa rudego i kuny i 50% wróblowych. Zwrócono przy tym uwagę na znaczenie zwłaszcza niedźwiedzi dla skutecznego rozprzestrzeniania borówki, bowiem zwierzęta te często zostawiają odchody w pobliżu miejsc swego odpoczynku, na powierzchniach ze zdartą pokrywą roślinną, co ułatwia rozwój młodych roślin. 
Na liściach borówki żerują gąsienice owada "Stigmella myrtillella", powodując powstawanie min. Do owadów żerujących na borówce zaliczają się m.in. przedstawiciele zwójkowatych (Tortricidae), omacnicowatych (Pyralidae), miernikowcowatych (Geometridae), sówkowatych (Noctuidae), barczatkowatych (Lasiocampidae) czy rośliniarek (Symphyta). Czynnikami ograniczającymi negatywne skutki żerowania tych owadów są polujące na nie ptaki i mrówki, w tym zamieszkująca lasy iglaste mrówka północna ("Formica aquilonia"). W lasach na północy Skandynawii zaobserwowano u borówek rosnących w pobliżu mrowisk znaczny spadek uszkodzeń oraz ich obfitsze kwitnienie i owocowanie.
Borówka czarna może być atakowana i uśmiercana przez lęgniowce – "Phytophthora pseudosyringae" i "Phytophthora ramorum". Na jej żywych liściach i gałązkach rozwijają się owocniki "Exobasidium arescens" i "E. myrtilli" ("Exobasidiomycetes"), "Podosphaera myrtillina" i "Valdensinia heterodoxa" ("Leotiomycetes"; ten ostatni powoduje chorobę – plamistość liści borówki), "Leptosphaerulina myrtillina" ("Dothideomycetes"), "Naohidemyces vacciniorum" ("Pucciniomycetes"), "Septoria stemmatea" ("Mycosphaerellales"), "Coccomyces leptideus" oraz "Morenoina rhododendri". Liczne gatunki grzybów wyrastają na martwych pędach borówki. Na pędach czasami rozwijają się także niektóre gatunki porostów, np. krużynka ziarenkowata ("Micarea prasina").
Na korzeniach borówki czarnej pasożytuje pszeniec leśny ("Melampyrum sylvaticum"). Ektomykoryzę tworzy zasłonak glinkowaty ("Cortinarius bolaris"), a endomikoryzę – "Oidiodendron maius" ("Eurotiomycetes"), "Phoma radicis-vaccinii" ("Dothideomycetes") i "Rhizoctonia" ("Agaricomycetes").
Systematyka i zmienność.
Gatunek zaliczany jest do sekcji "Myrtillus" obejmującej w sumie około 12 gatunków. W wyniku badań molekularnych do kladu oznaczonego nazwą "Myrtillus" zaliczono gatunki z sekcji "Hemimyrtillus", "Macropelma", "Myrtillus" oraz gatunek "Costera endertii", przy czym relacje między tymi taksonami są skomplikowane, a tradycyjnie wyróżniana sekcja "Myrtillus" ma charakter parafiletyczny. Ze względu na łatwość krzyżowania i poliploidyzację granice między poszczególnymi taksonami w tej grupie nie są wyraźne. Borówka czarna blisko spokrewniona jest z gatunkami "V. globulare", "V. caespitosum" i "V. membranaceum", przy czym sugerowano, że ten ostatni takson jest pochodzenia mieszańcowego, a w jego powstaniu uczestniczyły "V. myrtillus" i "V. globulare". W Europie środkowej i północnej rejestrowano także powstający w naturze mieszaniec z borówką brusznicą ("V. vitis-idea") – "V. ×intermedium" Ruthe, jednak bardzo rzadko zawiązujący owoce. Po raz pierwszy mieszaniec ten opisany został w 1889 z okolic Świnoujścia przez niemieckiego botanika Rudolfa Ruthego.
W obrębie gatunku wyróżniane bywały dwa podgatunki na podstawie różnic morfologicznych:
W nowszych pracach botanicznych taksony te nie są wyodrębniane i uznawane są za synonimy gatunku "V. myrtillus".
Występujące w północno-wschodniej Turcji (okolice miasta Artvin) rośliny tego gatunku opisano jako izolowaną i endemiczną odmianę "var. artvinense". Odmiana ta wyróżnia się nieco większymi liśćmi (do 35 mm długości) o stępionych wierzchołkach oraz ciemnopurpurowymi i wyraźnie mniejszymi niż u osobników typowych owocami, osiągającymi do 4 mm średnicy.
Wyróżnia się kilka form różniących się barwą owoców:
Opisano także formę "pygmaea" Ostenfeld 1896 wyróżniającą się niewielkimi rozmiarami (pęd nadziemny do 2,5 cm wysokości, liście do 5 mm długości i 3 mm szerokości), występującą na torfowiskach.
Nazewnictwo.
W polskim nazewnictwie ludowym i tradycyjnym funkcjonowały następujące nazwy: afina, afyny, borowina, borownik, borówczak, borówka, borówka zwyczajna, borôwka, borówka czernica, borzyk, carna jagoda, ciemna jagoda, czarna jagoda, czernica, czernina, czarne jagody, czernice, czornyja jahody, jafena, jafery, jagoda, jagoda czarna, jagoda czernica, jagoda leśna, jagodnik, jagodowisko, jagodzina, jagodzisko, modra jagoda, sinica. Na większości obszaru Polski przeważa nazwa jagoda lub czarna jagoda, podczas gdy w południowej części (na południe od Katowic, Krakowa i Rzeszowa) – borówka, a na wschodzie (w Białostocczyźnie i Lubelszczyźnie) również czernica. Stosowana w południowej Małopolsce nazwa borówka w pozostałej części kraju używana jest w odniesieniu do borówki brusznicy.
Nazwa rodzajowa "vaccinium" pochodzi od łacińskiego "bacca" – ‘jagoda’. Nazwa gatunkowa stosowana od XVI w. jest nawiązaniem do mirtu, który nieco przypominają krzewinki borówek.
Zagrożenia i ochrona.
Borówka czernica nie jest uznana za gatunek zagrożony. W Polsce nie podlega ochronie gatunkowej. Natomiast ze względu na szerokie rozpowszechnienie występuje w niemal wszystkich leśno-borowych siedliskach przyrodniczych chronionych w Polsce w ramach systemu Natura 2000, jak również w różnych siedliskach zaroślowych czy wrzosowiskowych. Dla szeregu siedlisk przyrodniczych jest wręcz gatunkiem typowym (reprezentatywnym). Przykładowo jej dominacja w warstwie runa siedliska zarośla kosodrzewiny (4070) jest warunkiem oceny stanu ochrony danego płatu tego siedliska jako właściwy. W pozostałych przypadkach, np. w kwaśnych dąbrowach (9190), borówka czarna jest wymieniana wśród gatunków typowych lub dominujących, a więc jej obecność w runie ma korzystny wpływ na ocenę, jednak jej brak, przy obecności innych gatunków typowych, nie jest wystarczający do obniżenia oceny. Z drugiej strony na niektórych siedliskach przyrodniczych bywa traktowana jako gatunek ekspansywny, którego liczna obecność obniża ocenę stanu siedliska, co ma miejsce na murawach bliźniczkowych (6230) czy górskich łąkach konietlicowych i mietlicowych (6520). Ekspansja borówki czarnej w siedlisku wysokogórskich muraw acydofilnych ("Juncion trifidi") i bezwapiennych wyleżysk śnieżnych ("Salicion herbaceae") (6510) jest wskaźnikiem jego degradacji, jednak kilkuprocentowe pokrycie tego gatunku jest uważane za stan naturalny. Pośrednia sytuacja występuje w przypadku śródlądowych borów chrobotkowych (91T0), gdzie borówka czarna jest charakterystycznym (a więc zasadniczo podnoszącym ocenę) elementem runa, jednak przy zbyt dużym pokryciu uważana jest (podobnie jak inne rośliny zielne) za gatunek ekspansywny. Również w przypadku siedlisk: wysokogórskie borówczyska bażynowe (4060) i subalpejskie zarośla wierzby lapońskiej lub wierzby śląskiej ("Salicetum lapponum", "Salicetum silesiacae") (4080) gatunek ten podnosi ocenę, występując na mniejszej powierzchni, a obniża, występując na większej, przy czym granica, od której jego ekspansja jest uważana za degradującą, to 50% pokrycia.
Zastosowanie.
Roślina jadalna.
Do celów spożywczych zbiera się owoce dojrzałe. Nie należy zbierać owoców mokrych od rosy lub po deszczu. Nie powinno się także umieszczać ich w szczelnych naczyniach (wiadrach, słoikach), lecz przewiewnych – najlepiej wiklinowych lub łubowych. Zbiór powinien być gromadzony w pojemnikach możliwie płaskich i o pojemności nieprzekraczającej 10 kg, tak by owoce nie uległy zgnieceniu. Podczas samego zbioru należy zresztą zachowywać ostrożność, tak by owoców nie kaleczyć i nie zgniatać. Zbiór może być prowadzony tylko ręcznie. Stosowanie narzędzi w formie grzebieni z pojemnikiem jest zabronione, ponieważ nie pozwala na selekcję owoców, wiąże się z uszkadzaniem pędów, ogałaca rośliny z liści i zanieczyszcza plon. Wydajność jagodzisk wynosić może blisko dwie tony owoców z jednego hektara. Po zbiorze owoce muszą być transportowane i przechowywane w niskiej temperaturze.
Ze względu na ryzyko zarażenia bąblowicą nie należy zbierać jagód opadłych na ziemię. Owoce przed spożyciem powinny być dokładnie myte.
Owoce borówki czarnej oferowane i spożywane są w postaci świeżej, suszonej, mrożonej oraz jako składnik przetworów takich jak dżemy, soki oraz ciekłe lub sproszkowane koncentraty, będące suplementem diety. Przetwory z jagód wyróżniają się długą trwałością. W porównaniu do owoców takich jak truskawki, żurawina, wiśnie, maliny czy czarny bez – borówka zawiera wyjątkowo duże ilości antocyjanów. Mimo dużej konkurencji rynkowej bardziej plennych jagód północnoamerykańskich borówek krzewiastych, jagody czernicy są bardziej cenione ze względu na silniejszy aromat i bogatszy skład chemiczny, który na niego wpływa (o ponad sto związków chemicznych w stosunku do jagód gatunków amerykańskich). Najważniejszymi składnikami odżywczymi są węglowodany i kwasy organiczne, które wraz ze związkami eterycznymi i garbnikami mają też kluczowy wpływ na smak jagód.
Do tradycyjnie w Polsce przygotowywanych dań i przetworów z owoców borówki czarnej należą:
W sztuce kulinarnej, zwłaszcza Francji, sok, czasem moszcz lub nawet wyodrębnione antocyjany (myrtyllina), bywają używane do barwienia win na głęboki, czysty i trwały czerwony kolor (kupażowanie), owoce zaś do przygotowania likieru. Z jagód wyrabiane są konfitury, dżemy, soki i galaretki. Osłodzone owoce, surowe lub mrożone, wykorzystywane są jako farsz pierogów, nadzienie do ciast (w Alzacji popularne jest "tarte aux martilles"), słodkich bułek (tzw. jagodzianka) lub jako dodatek do deserów, np. gofrów czy naleśników.
Liście borówki czarnej były wykorzystywane jako składnik herbaty.
Inne zastosowania.
Z liści borówki uzyskiwano zielony barwnik, a z owoców niebieski i czarny, który może być używany jako atrament. Pliniusz Starszy odnotował, że w starożytnym Rzymie za pomocą borówki czarnej barwiono na czarno ubrania niewolników.
Uprawa.
Jagody czernicy pozyskiwane są ze stanowisk naturalnych. Dotychczas nie udała się uprawa tego gatunku, choć eksperymentuje się z zakładaniem półupraw ze ściśle kontrolowanym nawożeniem i zabezpieczaniem roślin przed wymarzaniem. Wyniki takich zabiegów nie dają jednak powtarzalnych i jednoznacznych efektów. Potencjał produkcyjny tego gatunku jest dużo mniejszy niż w przypadku północnoamerykańskich borówek krzewiastych z sekcji "Cyanococcus", wydających owoce nie pojedyncze, lecz skupione w gronach. Z drugiej strony lepsze walory smakowe i wartość odżywcza motywują do podejmowania prób zwiększenia plonów borówki czarnej. W Ameryce Północnej z powodzeniem od XIX wieku rozwijają się uprawy podobnego morfologicznie gatunku – "Vaccinium angustifolium". W przypadku czernicy perspektywy zdają się mieć półuprawy z udziałem dziko rosnących roślin, ze względu na spadek plonów w przypadku uprawy roślin namnożonych wyłącznie wegetatywnie.
Obecność w kulturze.
Zbieranie jagód w lesie to jedna z czynności typowo kojarzonych z polskim latem. Zaliczane jest, np. na terenie Borów Tucholskich, do tradycyjnych zajęć ludności wiejskiej, która zebrane jagody i inne leśne owoce przeznaczała do bezpośredniego spożycia, na powidła, wino lub sprzedawała na targu, suszyła na lekarstwa lub używała do sporządzania barwników do farbowania tkanin. Dziećmi zbierającymi w lesie grzyby i jagody opiekowała się Borowa Ciotka, która według wierzeń ludowych rdzennych Borowiaków zamieszkiwała tamtejsze lasy i była ich dobrym duchem. Przedstawiano ją jako staruszkę z koszem i kosturem, otoczoną przez zwierzęta, odzianą w szatę koloru kory sosnowej z zielonym pasem z igliwia oraz z diademem z szyszek na głowie. Jest jedną z postaci z kaszubskich legend. 2 lipca to dzień, w którym dawniej obchodzone było święto „Matki Boskiej Jagodnej”, podczas którego święcono jagody borówki. Jest to nazwa ludowa święta Nawiedzenia Najświętszej Maryi Panny, w Kościele katolickim obchodzonego współcześnie 31 maja. Na Lubelszczyźnie wierzono, że do tego dnia należało wstrzymać się ze zbieraniem i jedzeniem leśnych jagód, malin, agrestu i porzeczek. Kobiety, polecając się w modlitwie Matce Boskiej Jagodnej, wierzyły, że będą miały wówczas zdrowe, silne i odporne na choroby dzieci. W tradycji Lasowiaków tego dnia kobiety, którym zmarły dzieci, nie mogły jeść jagód. Złamanie zakazu oznaczałoby, że ich dzieci nie dostałyby jagód, które tego dnia w Niebie rozdawać miała Matka Boska. Zielem borówki tradycyjnie na wsiach polskich przybierano palmy wielkanocne oraz święconki.
W różnych miejscach i z różną tradycją odbywają się ludowe festyny i święta poświęcone czarnym jagodom. W Polsce festyn „Jagodobranie” organizowany jest dorocznie w Domatówku na Kaszubach. W Belgii od połowy XX wieku festyn ("Fête des Myrtilles") organizowany jest w Vielsalm, w Czechach tradycją są festyny ("Borůvkobraní") w Borovanach, w Niemczech ("Das Blaubeerfest") w Eggesin, w Rosji w Krasnowiszersku (Kraj Permski), na Ukrainie we wsi Hukływyj (obwód zakarpacki), gdzie znajduje się też pomnik borówki.
Długa historia zbierania jagód znalazła odzwierciedlenie w literaturze dla dzieci. Maria Konopnicka napisała o tym poemat „"Na jagody!"” (1913) oraz wiersz „"Na jagody"” (1922). Tak pisała w poemacie:
Czarne jagody i ich zbieranie pojawiają się jako motyw piosenek harcerskich i dziecięcych. Utwór nieznanego autora pt. „"Jagódki"” rozpoczyna się od słów „"Jesteśmy jagódki, czarne jagódki"”, a śpiewany był m.in. przez zespół Fasolki. W jednej ze zwrotek ludowej kołysanki z Lubelszczyzny także wspomniane są jagody:
Jan Twardowski napisał wiersz-modlitwę zatytułowany „Który stwarzasz jagody”. Ukazał się w tomie jego wierszy pod tym samym tytułem, wydanym w 1983 r. nakładem Wydawnictwa Literackiego. Motyw owoców borówki pojawia się także w książce autorstwa Susan Gibb zatytułowanej „Czarne jagody”. Książka ta wydana została w Polsce w 2011 r. przez Korporację Ha!art w formie hipertekstu. Taki sam tytuł nosi książka Witolda Zalewskiego, polskiego pisarza i publicysty, wydana w 1975 r. W literaturze białoruskiej i rosyjskiej także pojawia się motyw czarnych jagód. Legendę o czernicy („Легенда пра чарніцы”) napisał Siarhiej Czyhryn. Odniesienia do jagód znajdują się także w utworach Pimiena Panczanki, Jauhiena Chwaleja i Saszy Czornego.
Imię żeńskie Jagoda, pochodzące od Jadwigi lub Agaty, nosi współcześnie np. Jagoda Gołek – polska szachistka, Jagoda Gruszczyńska – siatkarka plażowa, Jagoda Adamus – profesor sztuk plastycznych czy Jagoda Stach – aktorka. Bohaterki o tym imieniu pojawiają się w serialach telewizyjnych (Czterdziestolatek, Pierwsza miłość, Kryminalni, Ja wam pokażę!) oraz animowanych (Podwójne życie Jagody Lee).
Borówka czarna zamieszczana jest na znaczkach, np. łotewskich, radzieckich czy niemieckich.

</doc>
<doc id="145274" url="https://pl.wikipedia.org/wiki?curid=145274" title="EMAS">
EMAS

System Ekozarządzania i Audytu (EMAS) (ang. "Eco-Management and Audit Scheme") to system zarządzania środowiskowego, w którym dobrowolnie mogą uczestniczyć organizacje (przedsiębiorstwa, instytucje, organizacje, urzędy). Głównym założeniem systemu jest wyróżnienie tych organizacji, które wychodzą poza zakres minimalnej zgodności z przepisami i ciągle doskonalą efekty swojej działalności środowiskowej.
Podstawowe zasady systemu określa rozporządzenie Parlamentu Europejskiego i Rady (WE) nr 1221/2009 z dnia 25 listopada 2009 r. w sprawie dobrowolnego udziału organizacji w systemie ekozarządzania i audytu we Wspólnocie (EMAS), uchylające rozporządzenie (WE) nr 761/2001 oraz decyzje Komisji 2001/681/WE i 2006/193/WE. System ekozarządzania i audytu (EMAS) funkcjonuje w Polsce od 1 maja 2004 r.
System EMAS wykazuje duże podobieństwo do normy ISO 14001. W roku 2001 treść normy ISO 14001 została włączona do rozporządzenia EMAS, pozwalając na ograniczenie się do identyfikacji dodatkowych wymagań stawianych organizacjom w systemie EMAS. Wdrożenie systemu zarządzania środowiskowego w oparciu o wymagania normy ISO 14001 można traktować jako krok w kierunku rejestracji w systemie EMAS.

</doc>
<doc id="145278" url="https://pl.wikipedia.org/wiki?curid=145278" title="Drukarz Warszawa">
Drukarz Warszawa

Drukarz Warszawa – stołeczny klub sportowy z sekcjami: piłkarską i łuczniczą. Jego siedziba znajduje się na terenie parku Skaryszewskiego w Warszawie.
Historia.
Klub powstał w 1926, jako Robotniczy Klub Sportowy „Drukarz” z jedną sekcją piłki nożnej, nie posiadając własnego obiektu sportowego. Dopiero w II poł. lat 60. XX wieku znalazł siedzibę wraz z obiektami w parku Skaryszewskim.
W okresie międzywojennym w klubie działały sekcje: piłki nożnej, lekkoatletyczna, pływania, kolarska i bokserska. II wojna światowa przekreśliła na 6 lat działalność nie tylko RKS „Drukarz“. W lutym 1945 wśród działaczy i zawodników, którzy przeżyli, zrodziła się myśl wznowienia działalności sportowej.
W oparciu o Zakłady Poligraficzne i RSW „Prasa“ stworzono warunki do rozwoju klubu. Powstały wówczas nowe sekcje: zapasów, siatkówki kobiet i mężczyzn, tenisa stołowego, szachów i koszykówki, w których sportowcy "Drukarza" odnieśli poważne sukcesy na arenie krajowej i międzynarodowej.
Zawodnicy sekcji szachowej reprezentowali Polskę na Olimpiadzie Szachowej. Sportowcy sekcji zapaśniczej byli w czołówce drużyn I ligi. Broniący barw Drukarza – Wiesław Bocheński wystartował na Igrzyskach Olimpijskich w Meksyku. Wychowankowie klubu sekcji piłki siatkowej wzięli udział w Igrzyskach Olimpijskich w Tokio.
Największe sukcesy Drukarza przypadają na czas powstania sekcji łuczniczej, w której sztandarową postacią była Irena Szydłowska (srebrna medalistka na Olimpiadzie w Monachium – pierwszy medal olimpijski w łucznictwie dla Polski). W swojej 15-letniej karierze, reprezentując barwy KS "Drukarz" zdobywała medale na Mistrzostwach Świata, Europy i Polski. Ponadto Grażyna Krauzowicz i Irena Szydłowska były rekordzistkami świata, reprezentując wówczas barwy Drukarza.
W 1996 Iwona Marcinkiewicz zdobyła brązowy medal w zespole na Igrzyskach Olimpijskich w Atlancie. W 2002 na Mistrzostwach Europy w Finlandii wywalczyła II m-ce w zespole, a w 2004 została Mistrzynią Europy, indywidualnie oraz brązowa medalistką w drużynie. W tym samym roku startowała na Igrzyskach Olimpijskich w Atenach. Ogromnym sukcesem może się poszczycić również sekcja piłki nożnej. Juniorzy, rocznik 1984 wywalczyli w 2001 Mistrzostwo Polski Juniorów U-17, jako jedyni w historii tych rozgrywek z Warszawy.
Od 2005 reaktywowano sekcję kajakową.
W 2011 roku wybudowano nowe boisko ze sztuczną nawierzchnią, z którego korzysta Drukarz. Potocznie nazywane jest "Wembley".

</doc>
<doc id="145281" url="https://pl.wikipedia.org/wiki?curid=145281" title="Pasożyt polikseniczny">
Pasożyt polikseniczny

Pasożyt polikseniczny – pasożyt, który nie jest powiązany z jednym gatunkiem żywiciela, lecz bytuje u wielu różnych gatunków. Zwany również wielożywicielowym. Przykładem może być włosień kręty, którego żywicielami może być świnia, człowiek, jak również wiele innych gatunków. 

</doc>
<doc id="145282" url="https://pl.wikipedia.org/wiki?curid=145282" title="DPM">
DPM



</doc>
<doc id="145283" url="https://pl.wikipedia.org/wiki?curid=145283" title="Dudy">
Dudy

Dudy – instrument muzyczny dęty drewniany z grupy aerofonów stroikowych.
Nazewnictwo.
Często spotykanym (i całkowicie niepoprawnym) określeniem na dudy jest kobza. Nazwa ta oznacza zupełnie inny instrument, strunowy. Obecnie za sprawą uzusu niektóre słowniki dopuszczają stosowanie określenia "kobza" i "kobziarz" w odniesieniu do gry na dudach, jednak nawet w gronie leksykografów praktyka ta nie jest powszechnie akceptowana. Jak się przypuszcza, geneza tego zjawiska wynika ze zbieżności fonetycznej z używaną na określenie dud podhalańskich nazwą "koza" (instrument wykonywany był z koziej skóry).
Historycznie i lokalnie dudy były określane różnymi nazwami. Jednym z częstszych jest nazwa gajdy, która, jak sugeruje Zbigniew Przerembski, jeszcze w XIX wieku mogła być używana zamiennie z "dudami", zwłaszcza w obszarach karpackich. Współcześnie, w polskim nazewnictwie instrumentów ludowych "gajdami" określa się najczęściej dudy z Beskidu Śląskiego wyróżniające się m.in. nadmuchiwaniem za pomocą mieszka, a nie ustnika.
Budowa.
Najprostsze dudy złożone są z:
Dźwięk w dudach powstaje przez wzbudzenie drgań stroika powietrzem wydostającym się pod ciśnieniem ze stałego zbiornika powietrza. Ze zbiornika powietrze przechodzi przez stroiki do piszczałek. Melodię wydobywa się za pomocą piszczałki melodycznej z otworami tzw. "przebierki".
Konstrukcja dud często jest rozbudowana o dodatkowe piszczałki melodyczne, a zwłaszcza o jedną lub więcej piszczałek burdonowych. Piszczałki burdonowe wydają stały dźwięk o niskiej wysokości.
Stroiki w piszczałkach dud mogą być pojedyncze lub podwójne (także: pojedyncze i podwójne w różnych piszczałkach jednego instrumentu) zależnie od odmiany regionalnej. Stroiki nie mają kontaktu z ustami grającego, znajdują się w zamkniętej komorze pomiędzy częściami drewnianego korpusu.
Jedną z różnic konstrukcyjnych między dudami jest sposób wdmuchiwania powietrza do zbiornika powietrza:
Materiały.
Tradycyjnie stroiki dud są trzcinowe (chociaż stosowane są stroiki plastikowe, metalowe lub złożone z różnych materiałów). Zbiornik powietrza często wykonany jest ze zwierzęcej skóry (całej, po usunięciu głowy, nóg i części zadniej, lub szytej), a we współczesnych instrumentach także z innych materiałów (np. gore-texu).
Historia.
Dudy znane były już w armii rzymskiej. Przeniesione z Azji do Europy w średniowieczu w IX w., zostały włączone do europejskiego instrumentarium ludowego. Ich okres rozkwitu przypadł na XV wiek, kiedy były używane na dworach królewskich, znalazły zastosowanie również w orkiestrach wojskowych.
Dudy szczególnie popularne do dziś są w ludowej muzyce szkockiej (tzw. "bagpipe") i bułgarskiej (tzw. "гайда-gajda"), także w muzyce z Irlandii (uilleann pipes), rejonów Hiszpanii – Galicji i Asturii ("gaita") i Francji – Bretanii ("biniou"). Nie mniej popularne są dudy na Słowiańszczyźnie – szczególnie na: Białorusi; ("дуда"/"duda"), w Czechach ("dudy") i na Słowacji ("gajdy") oraz wśród Bałtów – np. na Łotwie ("dūdas"). Nazwa "dudy" (bądź bardzo podobna) rozpowszechniona jest w większości języków zachodnio- i wschodniosłowiańskich, bałtyjskich, a także w języku niemieckim ("dudelsack").
Odmiany regionalne dud.
Dudy z podwójną przebierką (2 oddzielne piszczałki) z 2 pojedynczymi stroikami występują w Afryce Północnej, na Półwyspie Arabskim, Kaukazie oraz w Rosji (Mari). Podwójną przebierkę wydrążoną w jednym kanale drewnianym posiadają instrumenty w Europie Południowo-Wschodniej (w Serbii, na Węgrzech i na Ukrainie). Bułgarska "gajda" oraz występujące w Czechach i Polsce dudy posiadają pojedynczą przebierkę. Piszczałka melodyczna i piszczałki burdonowe zakończone są kielichami rezonansowymi, wykonanymi z drewna, rogu krowiego lub z blachy mosiężnej.
Dudy z Europy Zachodniej (Francja, Anglia, Hiszpania) posiadają piszczałkę z podwójnym stroikiem, a zakończenie instrumentu ma kształt koniczny (lekko się rozszerza).
Rodzaje dud w Polsce.
W Polsce, w zależności od regionu, są nazywane "kozłem", "gajdami" lub "kozą". W powszechnym użyciu jest również błędna nazwa "kobza" dotycząca innego, strunowego instrumentu. Dudy są popularnym instrumentem ludowym Podhala, Beskidu Żywieckiego, Śląskiego, Śląska Cieszyńskiego a przede wszystkim Wielkopolski. W Wielkopolsce: dudy wielkopolskie, kozioł biały (weselny), kozioł czarny (ślubny), siesieńki (sierszenki, sierszeńki).
Instrumentem z grupy dud są również gajdy z Beskidu Śląskiego. Różnią się one od dud podhalańskich i żywieckich tym, że tamte nadmuchiwane są ustami, a gajdy pompuje się "dymlokiem" – mieszkiem uciskanym ramieniem muzyka. Dzięki temu gajdosz (muzyk grający na gajdach) może jednocześnie śpiewać. Również dzięki wtłaczaniu do miecha powietrza z zewnątrz, a nie z ust, jest ono znacznie suchsze i skóra miecha w gajdach nie zużywa się tak szybko jak w dudach. W gajdach piszczałka melodyczna nosi nazwę "gajdzica" a burdonowa – "huk" (gwarowo: "hók"). Podobnie, w sposób mechaniczny pompuje się powietrze w dudach wielkopolskich i koźle (tzw. "dymką")
Wśród instrumentów dudowych gajdy mają najmniejsze możliwości muzyczne, ze względu na obecność tylko sześciu otworów palcowych, co daje zaledwie siedem podstawowych dźwięków. Skala dźwiękowa gajd oparta jest na heksachordzie durowym z dodaną subkwartą przy wszystkich otworach zamkniętych. Gajdy strojone były w F, E, Es, a także w D.
Historia dud w Polsce.
Dudy były w Polsce instrumentem powszechnie używanym przez wszystkie stany. Zygmunt Gloger w swojej „Encyklopedii staropolskiej” podaje, że „Sławny pogromca Turków, Samuel książę Korecki, wzięty za czasów Zygmunta III do niewoli, pędzony pieszo do Stambułu, przygrywał na dudzie, by pocieszyć towarzyszów niedoli i lżejszym uczynić znojny pochód. Rej powiada, że szlachcic, kiedy sprosił na ucztę przyjaciół i sąsiadów, w oczekiwaniu latem na ganku, a zimą na piecu siedząc, wygrywał sobie na dudzie”.
Zachowało się wiele tradycyjnych powiedzonek oraz przysłów polskich o dudach, które zanotował Gloger:

</doc>
<doc id="145285" url="https://pl.wikipedia.org/wiki?curid=145285" title="Miguel Obando Bravo">
Miguel Obando Bravo

Miguel Obando Bravo (ur. 2 lutego 1926 w La Libertad, Chontales, zm. 3 czerwca 2018 w Managui) – nikaraguański duchowny katolicki, arcybiskup Managui, kardynał, obrońca praw człowieka.
Życiorys.
Wstąpił do zgromadzenia salezjanów (Towarzystwo Salezjańskie Św. Jana Bosco, SDB), kształcił się w zakonnych domach nauki w Salwadorze, Gwatemali, Kolumbii i Wenezueli. Przyjął święcenia kapłańskie 10 sierpnia 1958. Pracował jako wykładowca w szkołach zakonnych, w seminarium salezjańskim w San Salvador pełnił funkcję prefekta ds. dyscypliny (1959–1961), był także rektorem Instytutu Rinaldi przy tym seminarium (1961–1968). W latach 1962–1968 był członkiem rady prowincji zgromadzenia w Ameryce Środkowej, a w 1965 delegatem Ameryki Środkowej i Panamy do kapituły generalnej zgromadzenia w Rzymie.
W styczniu 1968 został mianowany biskupem pomocniczym Matagalpy, ze stolicą tytularną Putia in Byzacena; przyjął sakrę biskupią 31 marca 1968 z rąk nuncjusza w Kolumbii, Giuseppe Paupiniego. 16 lutego 1970 został promowany na arcybiskupa Managui, przez wiele lat stał na czele Konferencji Episkopatu Nikaragui, a w latach 1976–1980 przewodniczył Sekretariatowi Episkopatów Ameryki Środkowej i Panamy. Brał udział w sesjach Światowego Synodu Biskupów w Watykanie, m.in. specjalnej poświęconej Kościołowi w Ameryce (listopad–grudzień 1997).
Angażował się w działalność na rzecz praw człowieka w okresie dyktatury rodziny Somozów i później rządu sandinistów. Został m.in. laureatem Nagrody za Pokój i Wolność im. Bruno Kreiskiego (Wiedeń 1979) oraz kawalerem wysokich odznaczeń kilku państw (1981 Orderu Francisco Mirandy, Wenezuela).
25 maja 1985 Jan Paweł II wyniósł go do godności kardynalskiej, nadając mu tytuł prezbitera S. Giovanni Evangelista a Spinaceto. Już jako kardynał Obando Bravo wziął udział w IV Konferencji Generalnej Episkopatów Latynoamerykańskich w Santo Domingo (Dominikana, 1992). Przyjęcie jego rezygnacji z funkcji arcybiskupa Managui było jednym z ostatnich aktów papieża Jana Pawła II przed śmiercią (1 kwietnia 2005). Jego następcą został mianowany Leopoldo Brenes.
Kardynał Obando Bravo uczestniczył w konklawe, na którym wybrano papieża Benedykta XVI; w lutym 2006 ukończył 80 lat i utracił prawo udziału w kolejnych konklawe.

</doc>
<doc id="145287" url="https://pl.wikipedia.org/wiki?curid=145287" title="Eupatrydzi">
Eupatrydzi

Eupatrydzi (gr. "εὐπατρίδαι, eupatridai" w l.p. "εὐπατρίδης, eupatrídēs" „z dobrego ojca” od "εὖ, eu" „dobry”, "πατήρ, pater" „ojciec” i "-ίδης, -ides" przyrostek oznaczający bycie synem) – ateńska arystokracja rodowa, szlachta, warstwa wielkich posiadaczy ziemskich.
Stopniowo przejęli całą władzę, gdy słabła monarchia i Ateny przekształcały się w arystokratyczną republikę. Byli oni naczelnikami rodów, z których składała się Rada Starszych — Areopag (odgrywała szczególne znaczenie w stanowieniu prawa i w sądownictwie). Z ich grona wybierano kolegium dziewięciu najwyższych urzędników – archontów. 
Solon doprowadził do osłabienia ich pozycji na rzecz nowej warstwy rzemieślniczo-kupieckiej. Reforma Klejstenesa w 508 p.n.e. ostatecznie pozbawiła eupatrydów znaczenia.

</doc>
<doc id="145290" url="https://pl.wikipedia.org/wiki?curid=145290" title="Zwierciadło optyczne">
Zwierciadło optyczne

Zwierciadło optyczne, lustro – gładka powierzchnia, o nierównościach mniejszych niż długość fali świetlnej. Z tego względu zwierciadło w minimalnym stopniu rozprasza światło, odbijając większą jego część. Dawniej zwierciadła wykonywano poprzez polerowanie metalu, później została opanowana technologia nakładania na taflę szklaną cienkiej warstwy metalu (zwykle srebra) metodami chemicznymi. Obecnie lustra produkuje się poprzez próżniowe naparowanie na szkło cienkiej warstwy metalu (najczęściej glinu).
Rodzaje zwierciadeł.
Ze względu na kształt powierzchni, zwierciadła dzieli się na
Ze względu na rodzaj krzywizny zwierciadła wklęsłe i wypukłe dzieli się na:
Zwierciadło płaskie.
W zwierciadle płaskim obraz obiektu konstruuje się poprzez wykonanie odbicia symetrycznego względem płaszczyzny zwierciadła. Jest to obraz pozorny, nieodwrócony i tego samego rozmiaru.
Zwierciadło sferyczne.
Zwierciadło sferyczne ma powierzchnię będącą fragmentem sfery.
Promienie biegnące równolegle do osi symetrii sfery, po odbiciu od wklęsłej strony lustra przechodzą przez lub w pobliżu ogniska optycznego (pod warunkiem, że biegną dostatecznie blisko osi symetrii). Odległość ogniskowa mierzona jako odległość ogniska od wierzchołka zwierciadła (czyli najgłębiej położonego punktu czaszy zwierciadła), wynosi "f" = "R"/2, gdzie "R" jest promieniem krzywizny. Dzięki zdolności do skupiania promieni świetlnych lustro sferyczne wklęsłe może być wykorzystywane w podobny sposób jak soczewka. Obraz, tak pozorny (w przypadku zwierciadła wypukłego) jak rzeczywisty (w przypadku zwierciadła wklęsłego), powstaje w analogiczny sposób jak w przypadku soczewek i do wyznaczania jego położenia stosuje się zasady optyki geometrycznej.
Zwierciadło paraboliczne.
Zwierciadło paraboliczne ma krzywiznę będącą fragmentem paraboloidy obrotowej.
Bieg promieni w zwierciadle parabolicznym jest zasadniczo taki sam jak w przypadku zwierciadła sferycznego, z tą różnicą, że wszystkie promienie świetlne równoległe do osi symetrii zwierciadła skupiane są w jednym punkcie, bez względu na odległość od osi. Oś symetrii paraboloidy jest także osią optyczną zwierciadła. Jeżeli przekrój zwierciadła w płaszczyźnie zawierającej oś optyczną ma postać paraboli o równaniu "y" = "ax"2 wtedy odległość ogniskowa wynosi "f" = 1/(4"a").
Wady zwierciadeł.
Ze względu na fakt, iż zwierciadło zmienia bieg promieni niezależnie od długości fali światła, zwierciadła pozbawione są aberracji chromatycznych. Bieg odbitych promieni podlega jednak aberracjom optycznym:
Zastosowania.
Zwierciadła płaskie są typem najczęściej spotykanym w życiu codziennym:
Niekiedy w miejsce zwierciadeł stosuje się pryzmaty dobrane tak, by wewnątrz nich zachodziło całkowite wewnętrzne odbicie, np. w lornetkach.
Zwierciadła wypukłe oraz wklęsłe stosowane są między innymi w:
Zwierciadła mogą służyć także do odbijania promieniowania elektromagnetycznego spoza zakresu fal światła widzialnego, tak jak ma to miejsce w przypadku anteny satelitarnej, czy teleskopu rentgenowskiego.

</doc>
<doc id="145293" url="https://pl.wikipedia.org/wiki?curid=145293" title="Zwierciadło paraboliczne">
Zwierciadło paraboliczne



</doc>
<doc id="145294" url="https://pl.wikipedia.org/wiki?curid=145294" title="Zwierciadło sferyczne">
Zwierciadło sferyczne



</doc>
<doc id="145295" url="https://pl.wikipedia.org/wiki?curid=145295" title="Free-PC">
Free-PC

Free-PC – amerykańska organizacja oferująca osobom prywatnym darmowe komputery osobiste, pod warunkiem, że zobowiążą się spędzać przy nich co najmniej 10 godzin miesięcznie; maszyny były sponsorowane przez ogłoszeniodawców, zaś reklamy były widoczne podczas pracy.
Organizację założyła w 1996 r. firma idealab!, założona przez Billa Grossa. Free-PC funkcjonowała do 1999 r. i zdążyła w tym czasie rozdać 30 tys. maszyn osobom, które spełniały wyznaczone kryteria. W 1999 została wchłonięta przez firmę eMachines.

</doc>
<doc id="145298" url="https://pl.wikipedia.org/wiki?curid=145298" title="Barad-dûr">
Barad-dûr

Barad-dûr – twierdza ze stworzonej przez J.R.R. Tolkiena mitologii Śródziemia. Była to główna siedziba Saurona, wzniesiona przy pomocy Pierścienia w Mordorze. Pojawia się we "Władcy Pierścieni", pewne informacje na jej temat można też znaleźć w "Dodatkach" do tej powieści oraz w "Silmarillionie".
Barad-dûr było położone na długiej, skalnej ostrodze gór Ered Lithui, wysuniętej w kierunku południowo-zachodnim od głównego pasma. Jest także zaznaczone i podpisane na mapach Śródziemia dołączonych do "Władcy Pierścieni".
Historia.
Budowa i losy twierdzy w Drugiej Erze.
Sauron rozpoczął jej budowę około 1000 roku Drugiej Ery i ukończył ją w sześćset lat później, około 1600 roku. Całą fortecę utrzymywała moc Jedynego Pierścienia i dopóki ten istniał, twierdzy nie dało się całkowicie zniszczyć. Barad-dûr w ciągu Drugiej i Trzeciej Ery było najpotężniejszą warownią w całym Śródziemiu.
Sauron opuścił fortecę, gdy poddał się Ar-Pharazônowi i udał się z nim do Númenoru (3262 rok). Powrócił do niej po zagładzie wyspy w 3319 roku i tam stworzył sobie nową cielesną powłokę, bowiem poprzednia przepadła wraz z Númenorem.
W trakcie wojny z Ostatnim Sojuszem elfów i ludzi Sauron, pokonany w bitwie na Dagorlad (3434 rok), został oblężony w Barad-dûr. Bronił się tam przez siedem lat (3434 – 3441). Ostatecznie forteca została zburzona po zwycięskiej dla sojuszników walce na stokach Orodruiny. Jednakże Pierścień, zdobyty przez Isildura, nie został zniszczony i przez to fundamenty Barad-dûr przetrwały.
Trzecia Era i Wojna o Pierścień.
Dzięki temu Sauron, powróciwszy do Mordoru w 2951 roku Trzeciej Ery, mógł odbudować fortecę i ponownie tam osiąść. W Barad-dûr umieszczono wtedy jeden z magicznych, dalekowidzących kryształów, palantír Ithilu, zdobyty wcześniej przez Nazgûle. Właśnie w tej twierdzy Gollum był więziony w latach 3009 – 3017 i torturowany, gdy został pojmany w pobliżu Mordoru. Podczas Wojny o Pierścień stamtąd Sauron kierował ruchami swoich wojsk.
W trakcie swojej misji Frodo Baggins zobaczył siedzibę Władcy Ciemności po raz pierwszy z Amon Hen, dzięki mocy Jedynego Pierścienia: 
Drugi raz widział ją z oddali, gdy wraz z Samem Gamgee wspinał się na szczyt Góry Przeznaczenia: 
Gdy wreszcie unicestwiono Jedyny Pierścień (25 marca 3019 roku) Barad-dûr runęło i uległo całkowitemu zniszczeniu.
Wygląd twierdzy.
Niewiele można powiedzieć na temat wyglądu twierdzy. Zapewne została wzniesiona z czarnego kamienia. Jej centralnym punktem była wysoka wieża na szczycie której znajdowało się okno Oka Saurona. W opasującym całą fortecę murze było kilka dużych bram. Ze strony północnej i wschodniej twierdzy znajdowała się głęboka przepaść nad którą przerzucono kilka żelaznych mostów.
Nazwy.
Nazwa fortecy we Wspólnej Mowie brzmiała Czarna Wieża, co jest tłumaczeniem sindarińskiego miana Barad-dûr.
Z kolei w Czarnej Mowie zwano ją Lugbúrz, co znaczy "Mroczna wieża", natomiast Rzecznik Saurona określał twierdzę mianem Wspaniała Wieża.
Ekranizacja Petera Jacksona.
Na potrzeby ekranizacji "Władcy Pierścieni", reżyserowanej przez Petera Jacksona, Barad-dûr zaprojektował John Howe, znany ilustrator dzieł Tolkiena, opierając się przy tym na swoich wcześniejszych pracach. Wedle jego rysunków wykonano dużych rozmiarów model, który następnie przy pomocy specjalnych kamer i techniki komputerowej odpowiednio powiększano, by w filmie sprawiał wrażenie prawdziwej budowli. Siedziba Saurona pojawia się we wszystkich częściach filmowej trylogii.

</doc>
<doc id="145300" url="https://pl.wikipedia.org/wiki?curid=145300" title="Asioka">
Asioka



</doc>
<doc id="145301" url="https://pl.wikipedia.org/wiki?curid=145301" title="Barad-dur">
Barad-dur



</doc>
<doc id="145303" url="https://pl.wikipedia.org/wiki?curid=145303" title="Object Management Group">
Object Management Group

Object Management Group (OMG) – konsorcjum powstałe w 1989 r., w którego skład wchodziły m.in. firmy IBM, Apple Computer i Sun Microsystems. Celem konsorcjum było ustanowienie standardów międzyplatformowego, rozproszonego programowania obiektowego.
Najważniejszym dokonaniem OMG jest utworzenie standardu Common Object Request Broker Architecture (CORBA), który pojawił się w pierwszej wersji w 1991 r. W marcu 2003 opublikowana została wersja CORBA 3.0. OMG przejęła również pewne standardy z zaniechanego już projektu OpenDoc dla dokumentów złożonych.
Jednym z najnowszych opracowań jest standard dla języka modelowania UML (Unified Modeling Language) i pokrewnych technologii MOF i XMI.

</doc>
<doc id="145307" url="https://pl.wikipedia.org/wiki?curid=145307" title="Flatland">
Flatland



</doc>
<doc id="145308" url="https://pl.wikipedia.org/wiki?curid=145308" title="Zielonagóra">
Zielonagóra

Zielonagóra – wieś w Polsce położona w województwie wielkopolskim, w powiecie szamotulskim, w gminie Obrzycko.
Miejscowość leży na prawym brzegu Warty, około 1 km od Obrzycka, faktycznie jest jego przedmieściem. Około 650 mieszkańców.
Do 2004 roku wieś nosiła nazwę Zielona Góra.
Częścią miejscowości jest Borownik.
Historia.
Wieś wzmiankowana po raz pierwszy w 1757. Od śmierci Atanazego Raczyńskiego, z linii wielkopolskiej rodu, w 1874 do 1945 własność niemieckiej (kurlandzkiej) linii Raczyńskich.
We wsi urodzili się trzej bracia Adamscy: Stanisław (1875–1967), działacz polityczny i społeczny, biskup katowicki, Walerian (1885–1965), socjolog i Jan (1887–1966), bakteriolog, profesor poznańskiej Akademii Medycznej.
W latach 1954-1957 wieś należała i była siedzibą gromady Zielonagóra, po jej likwidacji w gromadzie Obrzycko.
Pałac.
We wsi znajduje się zespół parkowo-pałacowy rodu Raczyńskich. Pierwotny dwór zbudowany około 1857 dla Atanazego Raczyńskiego został rozbudowany w latach 1906–1910 przez Zygmunta Emeryka Raczyńskiego w stylu eklektycznym z elementami tzw. kostiumu francuskiego i neobarokowymi elewacjami. Pałac piętrowy, z dachem mansardowym i czwórkondygnacyjną kwadratową wieżą w narożniku, położony na wysokiej skarpie nad Wartą, elewacją zwrócony ku północy. Nad wejściem, w kartuszu, herb Raczyńskich – Nałęcz z dewizą rodową "Vitam impendere vero" („życie poświęcić dla prawdy”). U wejścia do wieży dwa gryfy, nad wejściem, w kartuszu, data (1910) i monogram Raczyńskich.
Po obu stronach dziedzińca znajdują się oficyny z początku XX wieku o parterze ceglanym a piętrze z muru szachulcowego. Na środku dziedzińca ceglany cokół z alegoryczną postacią kobiecą.
Pałac otacza pocięty głębokimi jarami park krajobrazowy o powierzchni 19 ha z licznymi pomnikowymi lipami, modrzewiami i dębami. W parku murowany budynek bażanciarni z drewnianym gołębnikiem. Na skraju parku dawny zespół folwarczny z przełomu XIX i XX wieku.
W pałacu obecnie mieści się ośrodek pracy twórczej poznańskiego Uniwersytetu.
Ludzie.
Osoby związane lub urodzone w miejscowości:

</doc>
<doc id="145309" url="https://pl.wikipedia.org/wiki?curid=145309" title="Ricardo Vidal">
Ricardo Vidal

Ricardo Jamin Vidal (ur. 6 lutego 1931 w Mogpoc, zm. 18 października 2017 w Cebu) – filipiński duchowny katolicki, arcybiskup Cebu, kardynał.
Życiorys.
Kształcił się w niższym seminarium Świętego Różańca w Lucenie i seminarium Św. Karola w Manili; przyjął święcenia kapłańskie 17 marca 1956. Był wykładowcą, dyrektorem duchowym i rektorem (1965–1971) seminarium w Lucenie. W czerwcu 1969 otrzymał tytuł kapelana Jego Świątobliwości.
10 września 1971 został mianowany biskupem koadiutorem Malolos, ze stolicą tytularną Claterna. Sakry biskupiej udzielił mu 30 listopada 1971 nuncjusz na Filipinach arcybiskup Carmine Rocco. Nie objął jednak diecezji Malolos, już w sierpniu 1973 został przeniesiony na arcybiskupstwo Lipy. 13 kwietnia 1981 mianowany arcybiskupem koadiutorem Cebu (z prawem następstwa), stanął na czele archidiecezji 24 sierpnia 1982. Brał udział w kilku sesjach Światowego Synodu Biskupów w Watykanie, na VII sesji zwykłej w październiku 1987 pełnił funkcję prezydenta-delegata, wchodził także w skład sekretariatu generalnego Synodu.
25 maja 1985 Jan Paweł II wyniósł go do godności kardynalskiej, z tytułem prezbitera Ss. Pietro e Paolo a Via Ostiense. W kwietniu 2005 kardynał Vidal uczestniczył w konklawe po śmierci Jana Pawła II. 15 października papież Benedykt XVI przyjął jego rezygnację z urzędu, złożoną ze względu na wiek. Jego następcą został mianowany abp Jose Palma.
W związku z osiągnięciem osiemdziesiątego roku życia w 2011 utracił czynne prawo wyboru papieża w przyszłych konklawe.

</doc>
<doc id="145310" url="https://pl.wikipedia.org/wiki?curid=145310" title="Ricardo J. Vidal">
Ricardo J. Vidal



</doc>
<doc id="145313" url="https://pl.wikipedia.org/wiki?curid=145313" title="Adobe FlashPaper">
Adobe FlashPaper

Adobe FlashPaper (dawniej "Macromedia FlashPaper") – technika opracowana przez firmę Macromedia, a po jej wykupieniu przez firmę Adobe Systems w roku 2005 rozwijana przez firmę Adobe Systems, rodzaj elektronicznego „papieru”, który można umieszczać w dokumentach internetowych.
Narzędzie do konwersji jest dostarczane razem z innymi programami Adobe, np. Adobe Contribute. Możliwa jest konwersja rozmaitych formatów plików, jak np. pliki tekstowe lub dokumenty Office’a – po wskazaniu pliku źródłowego program wstawia do dokumentu HTML plik w formacie Flash zawierający treść przekonwertowanego dokumentu. Czytelnik strony może powiększać taki dokument, przeszukiwać go i drukować. Możliwe jest kopiowanie zawartości, pod warunkiem, że autor nie wyłączył tej możliwości. Do czytania potrzebna jest obecność czytnika Adobe Flash Player w systemie.
Polecenia FlashPaper są także dołączane do menu programów Microsoft Office, wirtualne drukowanie (FlashPaper na liście drukarek) oraz konwersja pod prawym klawiszem myszy w Eksploratorze Windows.
We wrześniu 2008 roku Adobe ogłosił zakończenie prac i wycofanie produktu.

</doc>
<doc id="145316" url="https://pl.wikipedia.org/wiki?curid=145316" title="Adobe Contribute">
Adobe Contribute

Adobe Contribute (dawniej Macromedia Contribute) – program stworzony przez firmę Macromedia, a po jej wykupieniu przez firmę Adobe Inc. w roku 2005 rozwijany przez Adobe, służący do edycji witryn internetowych online, a więc bezpośrednio na serwerze, podobnie jak w serwisach typu Wiki (ale w trybie wizualnym, a nie tekstowym).
Contribute może być wykorzystywany przez indywidualnego użytkownika, jak i w środowisku korporacyjnym, gdzie aktualizacja zawartości witryn należy do wielu osób – jest to główne przeznaczenie programu.
Osoba administrująca witryną może przydzielić poszczególnym osobom (redaktorom) uprawnienia do edycji samej treści, rezerwując prawo do modyfikacji struktury witryny i szkieletu poszczególnych stron dla bardziej doświadczonego administratora – pozwala to uniknąć przypadkowego uszkodzenia strony. Centrum administracyjne zawiera narzędzia do precyzyjnego określenia wszelkich uprawnień.
Redaktorzy treści dysponują własnymi kopiami Contribute, za pomocą których łączą się z witryną (w programie automatycznie zapisywane są połączenia z wszystkimi redagowanymi witrynami) i aktualizują jej zawartość online. Strona ze zmienioną treścią może być zachowana do późniejszej edycji, wysłana do innej osoby do oceny lub ostatecznie zapisana na serwerze.
Contribute obsługuje podstawowe techniki webmasterskie, jak redakcja treści i formatowanie tekstu, wstawianie grafik, tabel i odsyłaczy. Obsługiwane są też dokumenty MS Office i technika Adobe Flashpaper.

</doc>
<doc id="145321" url="https://pl.wikipedia.org/wiki?curid=145321" title="Góry Pieprzowe">
Góry Pieprzowe

Góry Pieprzowe – pagóry w województwie świętokrzyskim leżące nieopodal Wisły we wschodniej części Wyżyny Sandomierskiej, częściowo w granicach administracyjnych miasta Sandomierza, a częściowo w gminie Dwikozy.
Zbudowane są głównie z brunatnoszarych łupków (mułowce i iłowce), ze sporadycznymi przeławiceniami kwarcytów, piaskowców i zlepieńców środkowokambryjskich (bez najniższej części środkowego kambru). Skały kambru budujące podstawową część gór, miejscami przykryte są utworami czwartorzędowymi, głównie glinami morenowymi i lessami. W Górach Pieprzowych ustanowiono stratotyp środkowokambryjskiej tzw. formacji łupków z Gór Pieprzowych. Skamieniałości w utworach tych gór są skrajnie rzadkie i obejmują nieliczne trylobity (m.in. Paradoxides i Agnostus) i ramienionogi (bezzawiasowe "Lingulella" oraz zawiasowe) (znaleziska z początków XX w. z kamieniołomu w Kamieniu Łukawskim).
Łupki Gór Pieprzowych – powstałe jako osady w morzu kambryjskim ok. 500 mln lat temu – były poddane intensywnym fałdowaniom w czasie orogenezy sandomierskiej. W dzisiejszym położeniu upad warstw sięga 90° lub nawet przekracza tę wartość, co oznacza, że ławice osadów stoją tu teraz pionowo lub są częściowo przewrócone. Łupki te rozpadają się w procesie wietrzenia w specyficzny sposób, a zwietrzelina barwą i kształtem przypomina ziarna pieprzu, co dało zapewne ludową nazwę temu rejonowi.
Pod względem morfologicznym obszar Gór Pieprzowych stanowi wysoką krawędź doliny Wisły, poza którą ciągnie się lekko falista równina, opadająca łagodnie ku południowemu wschodowi. Całość tworzy łagodnie wygięty łuk, skierowany swą wypukłością na południe. Wysokość bezwzględna sięga tu niespełna 200 m n.p.m., natomiast różnica wysokości między płaskim i podmokłym korytem Wisły a krawędzią pasma wynosi 40–60 m. W wyniku specyficznych form erozji łupków wysoki próg Gór Pieprzowych porozcinany jest głębokimi i wąskimi jarami prowadzącymi do doliny Wisły oraz uchodzącymi do nich parowami wymywanymi w pokrywie lessowej, zwanymi przez miejscową ludność "rozdołami".
Na terenie Gór Pieprzowych znajduje się rezerwat przyrody Góry Pieprzowe.
Przez góry przechodzi czerwony szlak turystyczny z Gołoszyc do Piotrowic.

</doc>
<doc id="145327" url="https://pl.wikipedia.org/wiki?curid=145327" title="Poniatowscy">
Poniatowscy



</doc>
<doc id="145328" url="https://pl.wikipedia.org/wiki?curid=145328" title="Henryk Muszyński">
Henryk Muszyński

Henryk Józef Muszyński (ur. 20 marca 1933 w Kościerzynie) – polski duchowny rzymskokatolicki, profesor nauk teologicznych, biskup pomocniczy chełmiński w latach 1985–1987, biskup diecezjalny włocławski w latach 1987–1992, arcybiskup metropolita gnieźnieński w latach 1992–2010, prymas Polski w latach 2009–2010, wiceprzewodniczący Konferencji Episkopatu Polski w latach 1994–1999, od 2010 arcybiskup senior archidiecezji gnieźnieńskiej.
Życiorys.
Urodził się 20 marca 1933 w Kościerzynie. W latach 1947–1951 kształcił się w Państwowym Gimnazjum i Liceum im. Józefa Wybickiego w Kościerzynie, które ukończył złożeniem egzaminu dojrzałości. W latach 1951–1957 odbył studia filozoficzno-teologiczne w Wyższym Seminarium Duchownym w Pelplinie. Święceń prezbiteratu udzielił mu 28 kwietnia 1957 w katedrze Wniebowzięcia Najświętszej Maryi Panny w Pelplinie biskup diecezjalny chełmiński Kazimierz Kowalski. W latach 1960–1963 studiował biblistykę na Wydziale Teologicznym Katolickiego Uniwersytetu Lubelskiego, uzyskując w 1963 licencjat z teologii. W latach 1963–1965 odbył studia w Papieskim Instytucie Biblijnym w Rzymie, ukończone przyznaniem mu licencjatu z nauk biblijnych. Od 1965 do 1967 kontynuował studia we Franciszkańskim Studium Biblijnym w Jerozolimie, po których w 1967 na podstawie dysertacji "Wyobrażenia fundamentu w Starym Testamencie. Archeologia i egzegeza" uzyskał doktorat z teologii. W latach 1967–1968 pogłębiał specjalizację w Instytucie Badań Qumrańskich w Heidelbergu. W 1973 po przedłożeniu pracy "Fundament, obraz i metafora w rękopisach z Qumran. Studium do pradziejów nowotestamentalnego pojęcia «themalios»" uzyskał na Papieskim Instytucie Biblijnym w Rzymie doktorat z nauk biblijnych. W 1979 na podstawie rozprawy "Chrystus – fundament i kamień węgielny Kościoła w świetle tekstów qumrańskich" otrzymał na Akademii Teologii Katolickiej w Warszawie stopień doktora habilitowanego. W 1986 Rada Państwa nadała mu tytuł profesora nadzwyczajnego nauk teologicznych.
W latach 1957–1960 pracował jako wikariusz w parafii św. Józefa w Gdyni. W diecezji chełmińskiej pełnił funkcję diecezjalnego referenta ds. laikatu.
Od 1968 do 1987 prowadził wykłady z Pisma Świętego w Wyższym Seminarium Duchownym w Pelplinie. Jednocześnie w latach 1968–1973 pełnił tamże funkcję prefekta studiów. W latach 1973–1991 był związany z Akademią Teologii Katolickiej w Warszawie. W 1973 został adiunktem w Katedrze Biblistyki Wydziału Teologicznego, a w 1981 docentem. Od 1984 do 1989 był kierownikiem Katedry Starego Testamentu. Pełnił obowiązki kierownika Katedry Archeologii Starożytnego Bliskiego Wschodu, a także był kuratorem archeologii chrześcijańskiej. W latach 1981–1983 sprawował urząd prodziekana, a w latach 1985–1986 dziekana Wydziału Teologicznego. Od 1982 do 1985 był przedstawicielem uczelni w Radzie Głównej Nauki i Szkolnictwa Wyższego.
Autor prac naukowych i popularnonaukowych z zakresu biblistyki, kapłaństwa, dialogu chrześcijan z wyznawcami judaizmu oraz duchowej jedności Europy. Przez naukowców uznawany za jednego z nielicznych chrześcijańskich badaczy, którzy w sposób merytoryczny zajęli się rękopisami z Qumran. Badania te były jednak sporadyczne i znane tylko wąskiemu gronu studentów i naukowców. W 2011 został członkiem honorowym Poznańskiego Towarzystwa Przyjaciół Nauk, a w 2012 członkiem rzeczywistym Instytutu Kaszubskiego.
23 lutego 1985 papież Jan Paweł II mianował go biskupem pomocniczym diecezji chełmińskiej ze stolicą tytularną Villa Regis. Święcenia biskupie otrzymał 25 marca 1985 w bazylice katedralnej Wniebowzięcia Najświętszej Maryi Panny w Pelplinie. Udzielił mu ich kardynał Józef Glemp, prymas Polski, któremu asystowali biskup diecezjalny chełmiński Marian Przykucki i biskup pomocniczy chełmiński Zygfryd Kowalski. Jako swoją dewizę biskupią przyjął słowa „"In Verbo Tuo"” ("Na Twoje Słowo"). W latach 1985–1987 sprawował urząd wikariusza generalnego diecezji. Rezydował w Gdyni, gdzie pełnił funkcję wikariusza biskupiego dla Wybrzeża Gdyńskiego i miasta Gdyni. Jednocześnie był proboszczem parafii Najświętszego Serca Pana Jezusa w Gdyni i kierownikiem Diecezjalnego Studium Teologicznego w Gdyni.
19 grudnia 1987 został przeniesiony na urząd biskupa diecezjalnego diecezji włocławskiej, którą kanonicznie przejął 29 grudnia 1987. 17 stycznia 1988 odbył ingres do katedry Wniebowzięcia Najświętszej Maryi Panny we Włocławku. W 1991 podejmował w diecezji papieża Jana Pawła II w trakcie jego IV podróży apostolskiej do Polski.
25 marca 1992, w związku ze zmianą struktur administracyjnych Kościoła katolickiego w Polsce i likwidacją unii personalnej łączącej arcybiskupstwa w Gnieźnie i w Warszawie, Jan Paweł II mianował go arcybiskupem metropolitą gnieźnieńskim. 5 kwietnia 1992 odbył ingres do bazyliki prymasowskiej Wniebowzięcia Najświętszej Maryi Panny w Gnieźnie, a 29 czerwca 1992 otrzymał w bazylice św. Piotra w Rzymie paliusz metropolitalny. W 1995 zapoczątkował synod archidiecezjalny. Dwukrotnie przyjmował w archidiecezji papieża Jana Pawła II: w 1997 w Gnieźnie i w 1999 w Bydgoszczy. W latach 1997, 2000, 2003, 2004, 2005, 2007 i 2010 był organizatorem i gospodarzem zjazdów gnieźnieńskich, nawiązujących do tradycji zjazdu gnieźnieńskiego z roku 1000. Obejmując w 1992 urząd arcybiskupa metropolity gnieźnieńskiego, nie uzyskał jednak tytułu prymasa Polski. Godność tę zachował jego poprzednik Józef Glemp, odtąd wyłącznie arcybiskup metropolita warszawski. Otrzymał ją 19 grudnia 2009, gdy Glemp ukończył 80 rok życia, a tytuł prymasa Polski został ponownie połączony z urzędem arcybiskupa gnieźnieńskiego. 8 maja 2010 papież Benedykt XVI przyjął jego rezygnację z obowiązków arcybiskupa metropolity gnieźnieńskiego. Do czasu objęcia urzędu przez następcę papież zlecił mu zarządzanie archidiecezją w charakterze administratora apostolskiego.
W ramach prac Episkopatu Polski był członkiem Rady Głównej (Stałej), a w latach 1994–1999 wiceprzewodniczącym Konferencji Episkopatu Polski. W latach 1986–1994 przewodniczył Podkomisji (od 1989 Komisji) ds. Dialogu z Judaizmem, w latach 1994–2002 Komisji ds. Nauki Katolickiej, w latach 1996–2000 Krajowemu Komitetowi Organizacji Wielkiego Jubileuszu Roku 2000, a w latach 2010–2012 Zespołowi ds. Rozmów z Rosyjskim Kościołem Prawosławnym. Ponadto od 1994 do 1999 był wiceprzewodniczącym Rady Naukowej, a także członkiem Komisji Duszpasterstwa Ogólnego. W latach 1994–2005 pełnił funkcję współprzewodniczącego Zespołu ds. Kontaktów Episkopatów Polski i Niemiec, a w latach 1999–2005 delegata ds. kontaktów z Komisją Episkopatów Wspólnoty Europejskiej.
W latach 1990–2005 należał do Rady Sekretariatu Generalnego Synodu Biskupów i uczestniczył w jego czterech zgromadzeniach: w 1990 (pełnił wtedy funkcję sekretarza specjalnego), w 1994, 2001 i 2005. W latach 1994–2010 był członkiem Papieskiej Rady ds. Popierania Jedności Chrześcijan, a w latach 2002–2010 członkiem Kongregacji Nauki Wiary.
Działał na rzecz dialogu chrześcijańsko-żydowskiego oraz polsko-żydowskiego. Występował przeciwko przejawom antysemityzmu i antypolonizmu. Zapoczątkował i popierał prowadzenie wykładów i badań z dziedziny judaizmu na polskich uczelniach katolickich. Przyczynił się do otwarcia w 1994 Instytutu Dialogu Katolicko-Żydowskiego na Akademii Teologii Katolickiej w Warszawie, był także członkiem Komitetu Budowy Muzeum Historii Żydów Polskich. Popierał proces porozumienia polsko-niemieckiego – w 1995 wraz z biskupem Walterem Kasperem zredagował list Episkopatów Niemiec i Polski na temat dialogu, pojednania i wspólnego świadectwa chrześcijańskiego w budowie zjednoczonej Europy. Po synodzie biskupów w 1990 brał udział w przygotowaniu adhortacji apostolskiej "Pastores dabo vobis". W 2002 był inicjatorem dokumentu "Biskupi polscy wobec integracji europejskiej", prezentującego stanowisko Episkopatu Polski wobec procesu integracji Polski z Unią Europejską.
W 1992 konsekrował biskupa diecezjalnego włocławskiego Bronisława Dembowskiego, a w 2003 biskupa pomocniczego gnieźnieńskiego Wojciecha Polaka. Ponadto był współkonsekratorem podczas sakr dziewięciu biskupów.
Odznaczenia i wyróżnienia.
Postanowieniem marszałka Sejmu Bronisława Komorowskiego wykonującego obowiązki prezydenta RP z 8 czerwca 2010 został odznaczony Krzyżem Wielkim Orderu Odrodzenia Polski. Wcześniej postanowieniem z 8 listopada 2001 prezydent Aleksander Kwaśniewski nadał mu Krzyż Komandorski tegoż orderu. W 2001 został udekorowany Wielkim Krzyżem Zasługi z Gwiazdą Orderu Zasługi Republiki Federalnej Niemiec, przyznanym przez prezydenta Niemiec Johannesa Raua. W 1996 został przyjęty w poczet członków Zakonu Rycerskiego Grobu Bożego w Jerozolimie w randze Komandora z Gwiazdą.
Nadano mu tytuł honorowego obywatela: Włocławka (1992), Kościerzyny (1998), Mogilna (2002), Gniezna (2007) i Bydgoszczy (2010), a także Gołańczy. Został uhonorowany odznaką Zasłużony dla Miasta, Województwa i Regionu (Bydgoszcz 1998), medalem Zasłużony dla Województwa Wielkopolskiego (2002), Medalem Kazimierza Wielkiego za zasługi dla miasta Bydgoszczy (2004) i Medalem Koronacyjnym za zasługi dla Gniezna (2005).
Tytuł doktora honoris causa przyznały mu władze Uniwersytetu Fryderyka Wilhelma w Bonn (2003) i Uniwersytetu Kazimierza Wielkiego w Bydgoszczy (2008). Został także wyróżniony Medalem za Zasługi dla Uniwersytetu im. Adama Mickiewicza (2011).
Ponadto otrzymał: nagrodę naukową im. Leopolda Lucasa, przyznaną przez Fakultet Protestancki Uniwersytetu w Tybindze (1997), Medal im. Bubera-Rosenzweiga, nadany przez Niemiecką Radę Koordynacyjną Towarzystw Współpracy Chrześcijańsko-Żydowskiej (1999), statuetkę Złotego Hipolita i godność Wybitnej Osobistości Pracy Organicznej od Towarzystwa im. Hipolita Cegielskiego w Poznaniu (2004), wyróżnienie Stowarzyszenia Biblistów Polskich „za wybitne zasługi dla biblistyki polskiej” (2007), Złotą Odznakę Honorową Katolickiego Stowarzyszenia Civitas Christiana (2007), nagrodę „Pontifici” Klubu Inteligencji Katolickiej w Warszawie (2007), Order św. Wiktorii, będący wyróżnieniem diecezji łowickiej (2011), nagrodę „Zasłużony dla Tolerancji”, przyznaną przez Fundację Ekumeniczną „Tolerancja” (2013), Nagrodę im. Księdza Stanisława Musiała (za rok 2018), Menorę Dialogu przyznaną przez Stowarzyszenie Coexist i Fundację Signum (2020). Został także odznaczony komandorią Missio Reconciliationis.

</doc>
<doc id="145331" url="https://pl.wikipedia.org/wiki?curid=145331" title="Karabin maszynowy UKM-2000">
Karabin maszynowy UKM-2000

UKM-2000 – polski uniwersalny karabin maszynowy, używany od pierwszej dekady XXI w. w Siłach Zbrojnych RP.
Historia konstrukcji.
W związku z perspektywą przystąpienia Polski do NATO (w marcu 1999 roku), pojawił się problem przystosowania broni znajdującej się na uzbrojeniu Sił Zbrojnych RP do standardowej amunicji natowskiej. Decyzję o tym podjęto zarządzeniem Szefa Sztabu Generalnego w sprawie unifikacji kalibrów z 1996 roku. Po wprowadzeniu na stan Sił Zbrojnych karabinka automatycznego wz. 1996 (5,56 × 45 NATO), pistoletu WIST-94 i pistoletu maszynowego wz. 84 (9 × 19 mm NATO), postanowiono opracować nowy uniwersalny karabin maszynowy. Konstrukcję oparto na sprawdzonym i udanym ukm-ie PKM konstrukcji radzieckiej, produkowanym na licencji w zakładach H. Cegielski – Poznań. Już wcześniej opracowano tam modyfikację tej broni, tworząc w 1995 roku karabin maszynowy PKM-NATO na naboje 7,62 × 51 mm. Był on badany w 1997 roku, ale nie został przyjęty na uzbrojenie, między innymi z uwagi na zachowanie pośredniego dosyłania amunicji i niezgodnej ze standardem NATO, niewymiennej z innymi konstrukcjami taśmy nabojowej. Wskazało to na konieczność głębszego przekonstruowania broni. Prace badawczo-konstrukcyjne rozpoczęto w 1998 roku w Instytucie Techniki Uzbrojenia Wojskowej Akademii Technicznej we współpracy z zakładami H. Cegielski – Poznań. Modele broni poddano próbom w pierwszej połowie 2000 roku, wraz z opracowaną w Polsce amunicją standardu NATO.
Podstawową zmianą była zmiana amunicji 7,62 × 54 mm R na natowską 7,62 × 51 mm i taśmy ciągłej na rozsypną natowską M13 (jej polskim odpowiednikiem jest taśma GSM-01), co wiązało się także ze zmianą mechanizmu zasilania. Nowa taśma i amunicja pozwoliły uprościć konstrukcję karabinu poprzez zastosowanie bezpośredniego dosyłania amunicji. Karabiny maszynowe systemu UKM-2000 mogą być używane na dotychczasowo używanych podstawach 6T5, a wersja pokładowa montowana w miejscu PKT. Jednakże, w celu zachowania zgodności z używanymi w Polsce podstawami, zachowano nietypowe dla konstrukcji NATOwskich zasilanie taśmą z prawej strony, zamiast z lewej. W 2000 powstały prototypy karabinów maszynowych: UKM-2000P ("piechoty", standardowy ukm z lufą długości 547 mm), UKM-2000D ("desantowy", ze składaną kolbą i lufą 547 mm) i UKM-2000C ("czołgowy" – pokładowy karabin maszynowy wyposażony w elektrospust, z lufą 636 mm). W 2008 roku opracowano też wersję pokładową UKM-2000CL z lewostronnym podawaniem taśmy nabojowej. Prototypy broni zbudowano w zakładach H. Cegielski w Poznaniu, lecz w 2000 roku zdecydowano o zakończeniu tam produkcji broni strzeleckiej, po czym oprzyrządowanie oraz dokumentację przekazano w 2003 roku do Zakładów Mechanicznych „Tarnów”. W 2004 wyprodukowano tam 30 egzemplarzy (po 10) partii próbnej i w tym roku zakończono też badania kwalifikacyjne (państwowe). W 2005 broń została przyjęta na uzbrojenie Wojska Polskiego.
UKM-2000 jest produkowany seryjnie i został wprowadzony do uzbrojenia Wojska Polskiego jako "uniwersalny karabin maszynowy wz. 2000". Początkowo do armii trafiła krótka seria próbna karabinów w wersji D i P, a na większą skalę dostarczano tylko czołgowe UKM-2000C instalowane w KTO Rosomak. Większe zakupy UKM-2000P rozpoczęły się w 2007 roku, po wyposażeniu broni na żądanie wojska we wspornik pod szynę montażową do celowników. Zgodnie z planami do końca tego roku Wojsko Polskie miało odebrać 130 ukm-ów w wersji P (odmiana z szyną montażową STANAG 2324 na pokrywie komory zamkowej). Powstał także w 2007 projekt wersji wyposażonej w stałą kolbę teleskopową o regulowanej długości, lecz nie trafił do produkcji.
W 2008 Ministerstwo Obrony Narodowej zakupiło 252 UKM-2000P. Do końca 2011 dostarczono 1000 seryjnych UKM-2000 (w tym 655 wersji P, 337 wersji C i 8 wersji D). W 2011 podpisano umowę na dostawę kolejnych 239 UKM-2000P.
UKM-2000 w wersjach C i P znajdowały się na wyposażeniu polskich pododdziałów wchodzących w skład sił ISAF w Afganistanie. UKM-2000D ("desantowe") są używane przez Żandarmerię Wojskową.
Zmodernizowany UKM-2000.
Na podstawie doświadczeń bojowych w 2011 na Wojskowej Akademii Technicznej podjęto prace nad ulepszeniem broni, pod nieformalnym oznaczeniem UKM-2013. Prace nad modernizacją podjęto następnie u wytwórcy – w Zakładach Mechanicznych „Tarnów”, które doprowadziły do opracowania w 2015 zmodyfikowanego UKM-2000, o polepszonej ergonomii i niezawodności. Wprowadzono 26 zmian, skutkujących wprowadzeniem 69% nowych zespołów i elementów (14% pozostawało z poprzedniego modelu a 17% z PKM). Najbardziej widoczną zmianą stała się nowa kolba, zastępująca wywodzącą się z PKM – składana na bok, o regulowanym wysunięciu stopki, z regulowaną poduszką podpoliczkową i chwytem dla ręki podtrzymującej broń. Lepiej ukształtowano chwyt pistoletowy i wysuwaną rękojeść lufy. Wprowadzono możliwość domontowania chwytu przedniego i zespół dwóch szyn montażowych na osłonie rury gazowej. Dostosowano broń do dowolnego rodzaju amunicji 7,62 × 51 mm (poprzednio jedynie do amunicji polskiej produkcji, różniącej się prędkością wylotową). Wprowadzono wiele ulepszeń mechanizmów broni. Metalowe skrzynki amunicyjne zostały zastąpione przez lżejsze miękkie torby na 100 lub 150 nabojów w taśmie. Wzrosła jednak o około 1,7 kg ogólna masa broni, głównie z powodu nowej kolby, co jest niekorzystne. Na etapie rozwoju broń była określana jako UKM-2000M, lecz oficjalnym oznaczeniem pozostało UKM-2000P.
W 2015 Inspektorat Uzbrojenia poinformował o podpisaniu umowy z Zakładami Mechanicznymi „Tarnów” na zakup 378 kolejnych karabinów maszynowych UKM-2000P kalibru 7,62 mm. Wartość kontraktu wynosi 24 759 000 złotych łącznie z VAT (23%). Istnieje możliwość modyfikacji starszych UKM-2000P do wersji zmodernizowanej.
W 2017 Inspektorat Uzbrojenia poinformował o prowadzonych rozmowach dotyczących zakupu i dostarczenia w latach 2017–2019 ponad 2 tysięcy sztuk karabinów maszynowych UKM-2000P dla potrzeb pododdziałów Wojsk Obrony Terytorialnej.
Opis konstrukcji.
Uniwersalny karabin maszynowy UKM-2000 jest zespołową bronią samoczynną. Zasada działania oparta o odprowadzanie gazów prochowych przez boczny otwór w lufie. Ryglowanie przez obrót zamka. Mechanizm spustowy umożliwia tylko ogień ciągły. Łuski wyrzucane są na lewą stronę. Zasilanie jest taśmowe z taśmy rozsypnej M13 lub polskiej GSM-01, niedopuszczalne jest stosowanie niemieckiej taśmy DM13 (pomimo że także ona jest zgodna ze STANAG). Mechanizm zasilania wzorowany jest na powszechnie stosowanym wzorcu wprowadzonym przez karabin maszynowy MG 42, natomiast z uwagi na specyfikę PKM, taśma podawana jest z prawej strony, odmiennie od większości konstrukcji zachodnich. Jeśli karabin jest używany jako ręczny karabin maszynowy, taśma o pojemności 100 naboi jest przechowywana w blaszanej skrzynce amunicyjnej przyłączonej pod komorą zamkową broni (masa skrzynki z taśmą 3,9 kg). Zapewnia to dobre wyważenie broni w odróżnieniu od części konstrukcji zachodnich, w których łuski wyrzucane są w dół i skrzynka nabojowa jest niesymetryczna. Jako ciężki karabin maszynowy karabin jest używany z taśmą o pojemności 200 naboi (skrzynka amunicyjna jest w takim przypadku ustawiana obok broni, masa skrzynki 8 kg). Karabin posiada lufę szybkowymienną, zakończoną szczelinowym tłumikiem płomienia. Przyrządy celownicze składają się z muszki stałej i nastawnego celownika krzywkowego.

</doc>
<doc id="145332" url="https://pl.wikipedia.org/wiki?curid=145332" title="Pikolitr">
Pikolitr



</doc>
<doc id="145333" url="https://pl.wikipedia.org/wiki?curid=145333" title="Saxo Grammaticus">
Saxo Grammaticus

Saxo Grammaticus, Saxo Gramatyk (także: "Saxo cognomine Longus", ur. ok. 1140/50 – zm. 1220/30) – duński średniowieczny historyk i kronikarz. Saxo był również sekretarzem biskupa Absalona.
Urodził się prawdopodobnie na Zelandii, a nauki odbierał we Francji. „Saxo Grammaticus” nie jest jego prawdziwym imieniem.
Zajmował się literaturą rzymską, jednak jego najważniejszym dziełem jest 16-tomowa spisana po łacinie historia Danii: "Gesta Danorum". Kronika ta jest jednocześnie praktycznie jedynym świadectwem istnienia Saxo. Opisał w niej m.in. życie Słowian nadbałtyckich.
"Gesta Danorum" posłużyła za inspirację Szekspirowi przy tworzeniu "Hamleta".

</doc>
<doc id="145334" url="https://pl.wikipedia.org/wiki?curid=145334" title="Power On Self Test">
Power On Self Test



</doc>
<doc id="145335" url="https://pl.wikipedia.org/wiki?curid=145335" title="Tsampa">
Tsampa

Tsampa, campa (tyb.: རྩམ་པ་, Wylie: "rtsam pa") - gruboziarnista mąka z prażonego jęczmienia, stanowiąca podstawowe pożywienie Tybetańczyków. Robi się z niej placki lub dodaje do słonej tybetańskiej herbaty maślanej.

</doc>
<doc id="145336" url="https://pl.wikipedia.org/wiki?curid=145336" title="Paul Poupard">
Paul Poupard

Paul Joseph Jean Poupard (ur. 30 sierpnia 1930 w Bouzillé) – francuski duchowny rzymskokatolicki, doktor teologii i historii, biskup pomocniczy Paryża w latach 1979–1980, wiceprzewodniczący sekretariatu ds. niewierzących w latach 1980–1985, kardynał od 1985 (najpierw w stopniu diakona, w 1996 promowany do stopnia prezbitera), przewodniczący sekretariatu ds. niewierzących w latach 1985–1993, przewodniczący Papieskiej Rady ds. Kultury w latach 1988–2007, przewodniczący Papieskiej Rady ds. Dialogu Międzyreligijnego w latach 2006–2007.
Życiorys.
Kształcił się w seminariach w Beaupréau i Angers, następnie na paryskiej Sorbonie, gdzie obronił doktoraty z teologii i historii. Przyjął święcenia kapłańskie 18 grudnia 1954. Pracował m.in. jako wykładowca szkoły przy francuskiej sekcji watykańskiego Sekretariatu Stanu, otrzymał honorowe tytuły papieskie - kapelana Jego Świątobliwości (1965) i prałata honorowego (1971). W latach 1972–1980 był rektorem Instytutu Katolickiego w Paryżu. Pełnił funkcję wiceprzewodniczącego Francuskiego Towarzystwa Historii Kościoła, był autorem wielu publikacji, Akademia Francuska przyznała mu Wielką Nagrodę Kardynała Grente. Otrzymał również Legię Honorową.
2 lutego 1979 Jan Paweł II mianował go biskupem pomocniczym Paryża, ze stolicą tytularną Usula; sakry biskupiej ks. Poupardowi udzielił metropolita paryski kardynał François Marty 6 kwietnia 1979. W czerwcu 1980 Poupard został promowany do rangi arcybiskupa i przeszedł do pracy w Kurii Rzymskiej, pełniąc obowiązki przewodniczącego Sekretariatu ds. Niewierzących. Brał udział w kolejnych sesjach Światowego Synodu Biskupów w Watykanie, a w II sesji specjalnej dla Kościoła europejskiego (październik 1999) był jednym z delegatów przewodniczących.
25 maja 1985 został wyniesiony do godności kardynalskiej, z diakonią Sant'Eugenio. Wraz z nominacją kardynalską został pełnoprawnym przewodniczącym Sekretariatu ds. Niewierzących, a w kwietniu 1988 dodatkowo przewodniczącym Papieskiej Rady ds. Kultury; zachował stanowisko przewodniczącego Rady po włączeniu do niej Sekretariatu ds. Niewierzących w marcu 1993, dopiero śmierć Jana Pawła II w kwietniu 2005 zawiesiła dalsze pełnienie przez kardynała Pouparda tej funkcji; nowy papież Benedykt XVI powierzył mu ponownie kierowanie Radą. W marcu 2006 dodatkowo objął funkcję przewodniczącego Papieskiej Rady ds. Dialogu Międzyreligijnego (w czerwcu 2007 papież mianował następcą Pouparda na tym stanowisku kardynała Jeana-Louisa Taurana, który objął obowiązki we wrześniu 2007).
Uczestniczył w konklawe w kwietniu 2005.
Kardynał wielokrotnie reprezentował papieża na licznych uroczystościach rocznicowych i religijnych, a także na pogrzebie kardynała Henri de Lubaca (1991). W styczniu 1996 został promowany do rangi kardynała-prezbitera bazyliki św. Praksedy w Rzymie. 3 września 2007 przestał pełnić funkcję przewodniczącego Papieskiej Rady ds. Kultury, jego następcą został abp Gianfranco Ravasi.
W 2007 został nagrodzony tytułem doktora honoris causa Katolickiego Uniwersytetu Lubelskiego.
30 sierpnia 2010 utracił prawo do udziału w konklawe.

</doc>
<doc id="145339" url="https://pl.wikipedia.org/wiki?curid=145339" title="Pulpit">
Pulpit

Pulpit () – podstawowy obszar roboczy w systemach operacyjnych, których powłoka graficzna (interfejs GUI) oparta jest o tzw. okna. Najpopularniejsze systemy tego rodzaju:
Na pulpicie znajdują się ikony, inaczej: odsyłacze lub skróty, odwołujące się do najważniejszych elementów interfejsu użytkownika, a także do istniejącego w systemie oprogramowania.
Użytkownik może definiować na pulpicie skróty własne, tworzyć katalogi (foldery) i podkatalogi, umieszczać pliki. W systemie plików pulpit jest bowiem odzwierciedleniem stanu katalogu znajdującego się w profilu użytkownika, co pozwala na zmianę jego struktury.
Podstawowe elementy pulpitu, poza skrótami z ikonami, to: pasek zadań, pasek szybkiego uruchamiania, przycisk nawigacyjny „Start” (Microsoft Windows) - prowadzący do rozwijalnego menu, które zawiera odnośniki do elementów umożliwiających sterowanie i konfigurację systemu oraz do wszystkich zainstalowanych aplikacji.
Obecnie pulpit, prócz funkcji użytkowej, spełnia także funkcję ozdobną: można modyfikować wygląd ikon i tła, ustawiać tapety, dokonywać zmian w wielkości i wyglądzie liter, rozdzielczości ekranu itp.
W większości systemów z powłoką graficzną (GUI) zasady działania, elementy oraz wygląd pulpitu są do siebie bardzo podobne.

</doc>
<doc id="145340" url="https://pl.wikipedia.org/wiki?curid=145340" title="Jednostka centralna (zestaw komputerowy)">
Jednostka centralna (zestaw komputerowy)



</doc>
<doc id="145342" url="https://pl.wikipedia.org/wiki?curid=145342" title="Ultra SCSI">
Ultra SCSI

Ultra-SCSI – standard równoległego przesyłu danych między komputerem, nazywany również Fast-20-SCSI; stosuje większą prędkość taktowania sygnału przesyłanego zwykłym kablem 50-żyłowym i osiąga wydajność 20 MB/s. Dla urządzeń zewnętrznych wymagany jest specjalny kabel połączeniowy.
16-bitowy wariant Ultra-SCSI umożliwia transfer 40 MB/s poprzez kabel SCSI-B nazywany jest Ultra-Wide-SCSI lub Fast-40-SCSI.

</doc>
<doc id="145343" url="https://pl.wikipedia.org/wiki?curid=145343" title="Friedrich Wetter">
Friedrich Wetter

Friedrich Wetter (ur. 20 lutego 1928 w Landau in der Pfalz), niemiecki duchowny katolicki, emerytowany arcybiskup Monachium i Fryzyngi, kardynał.
Życiorys.
Studiował na uczelniach niemieckich (Wydział Filozoficzny Św. Jerzego we Frankfurcie, Wydział Teologiczny w Monachium) oraz na Papieskim Uniwersytecie Gregoriańskim w Rzymie (gdzie obronił doktorat teologii). Przyjął święcenia kapłańskie 10 października 1953 z rąk kardynała Clemente Micary. Wykładał teologię na kilku uczelniach w Niemczech (m.in. w Moguncji).
W maju 1968 został mianowany biskupem Spiry, sakry biskupiej udzielił mu 29 czerwca 1968 odchodzący zwierzchnik diecezji Isidor Markus Emanuel. Brał udział w sesjach Światowego Synodu Biskupów w Watykanie. 28 października 1982 został promowany na arcybiskupa Monachium i Fryzyngi, a w maju 1985 Jan Paweł II wyniósł go do godności kardynalskiej, nadając tytuł prezbitera Santo Stefano al Monte Celio. W kwietniu 2005 kardynał Wetter uczestniczył w konklawe po śmierci Jana Pawła II.
Kolejny papież Benedykt XVI przyjął w lutym 2007 jego rezygnację z funkcji arcybiskupa Monachium i Fryzyngi (ze względu na osiągnięty wiek emerytalny), powierzając zarazem dalsze kierowanie archidiecezją w charakterze administratora apostolskiego do czasu przejęcia rządów przez następcę. 30 listopada 2007 ogłoszono, że nowym arcybiskupem zostanie Reinhard Marx, który objął archidiecezję 2 lutego 2008. 20 lutego 2008 r. w związku z osiągnięciem osiemdziesiątego roku życia utracił czynne prawo wyboru papieża w przyszłych konklawe.
Upamiętnienie.
W 2020 w Landau in der Pfalz, rodzinnym mieście kardynała, jeden z placów nazwano jego imieniem ("Kardinal-Wetter-Platz").

</doc>
<doc id="145345" url="https://pl.wikipedia.org/wiki?curid=145345" title="PLEX">
PLEX

PLEX (ang. "Programming Language for EXchanges") – strukturalny język wysokiego poziomu opracowany w Ericssonie. Służy do programowania central telefonicznych. Jest rozwijany od lat 70. XX wieku. Używany w centralach telefonicznych AXE Ericssona. Występuje w dwóch odmianach. Na procesorach centralnych (Central Processor - CP) AXE wykorzystywana jest odmiana języka o nazwie Plex-C. Natomiast w modułach rozszerzeń EMRP 8-bitowa wersja Plex-M. Projektantem języka był Göran Hemdahl.
Programy w PLEX-ie wykonywane są jako pewna liczba współbieżnych zadań, komunikujących się między sobą za pomocą zdarzeń nazywanych sygnałami. W rzeczywistości współbieżność ta jest pozorna. Zadania umieszczane są w jednej z czterech kolejek, o zróżnicowanym priorytecie i wykonywane sekwencyjnie.
Sygnały za pomocą których komunikują się zadania mogą być bezpośrednie lub buforowane. Sygnał bezpośredni można porównać do instrukcji skoku. Sygnały buforowane powodują utworzenie nowego zadania i umieszczenie go w kolejce. Sygnały można też podzielić, na pojedyncze ("single") i łączone ("combined"). Sygnał łączony rozpoczyna zadanie, po wykonaniu którego sterowanie powraca do miejsca wywołania sygnału.
Język PLEX wbrew pozorom jest językiem dość niskiego poziomu i nie posiada mechanizmów zabezpieczających "system operacyjny" przed nieprawidłowo skonstruowanym oprogramowaniem. Stąd też na programiście spoczywa ciężar odpowiedzialności za pisanie kodu w zgodzie z wytycznymi producenta (opisanymi szczegółowo w dokumencie Design Rules). Istnieje wiele reguł z których najważniejszą jest nieprzekraczanie maksymalnego czasu obsługi pojedynczego sygnału (liczonego w instrukcjach kodu maszynowego) na danym poziomie wykonania (A, B, C, D). Przekroczenie maksymalnego czasu powoduje wymuszenie restartu centrali, co wiąże się z obniżeniem dostępności i jakości oferowanych usług. Wykonanie dłuższej sekwencji (np. budowanie tzw. Idle List w różnych blokach funkcjonalnych) musi być co pewien czas przerywane wysyłaniem sygnału CONTINUE, co umożliwia obsługę pozostałych sygnałów w kolejce. Drugą co do istotności regułą jest nieprzekraczanie maksymalnej ilości sygnałów wysłanych podczas obsługi pojedynczego sygnału przychodzącego. Naruszenie tej reguły może doprowadzić do przepełnienia kolejki sygnałów, co z kolei również prowadzi do restartu. Tego typu błąd jest trudny do wyśledzenia, gdyż występuje zwykle podczas silnego obciążenia centrali, a z faktu przepełnienia kolejki trudno jest wprost wywnioskować który blok został źle napisany.
Ciekawą cechą języka (wspieraną sprzętowo przez procesor centralny, CP) jest zdolność do kontrolowanego zwalniania zasobów w sytuacjach wyjątkowych, bez konieczności restartu centrali, tzw. FORLOPP (szw. förlopp -- przebieg zdarzeń). Procesor posiada specjalny rejestr FIR (Forlopp Register), który przechowuje identyfikator bieżącego "wątku" wykonania. Znacznik ten jest propagowany poprzez sygnały do wszystkich bloków programowych biorących udział w danej funkcjonalności. W każdym z bloków, alokowane zasoby są znakowane bieżącą zawartością rejestru FIR. Jeśli którykolwiek z bloków wykryje nieprawidłowy stan wykonania (np. otrzyma sygnał którego nie oczekiwał), może wywołać funkcję FLERROR, która stworzy loga przydatnego w trouble-shootingu, zawierającego ostatnie sygnały wysyłane w danym wątku oraz wszystkie dane powiązane z tym wątkiem. Aplikacja może też uruchomić sama procedurę anulowania "wątku" i zwalniania wszystkich zasobów z nim powiązanych (FLRELEASE) lub w przypadku błędu krytycznego (typu użycie "Null pointera") sam system automatycznie uruchamia tę procedurę. Dzięki temu, nie każda błędna sytuacja musi skończyć się restartem całego systemu, a jedynie selektywnym zwolnieniem zasobów. Inną odmianą kontroli wykonania wątku jest kontrola czasu wykonania zadania (nie należy mylić z czasem obsługi pojedynczego sygnału). Przykładem mogą być komendy wydawane przez operatora centrali. Funkcja FLAUDITSTART, znajdująca się na początku kodu obsługującego daną komendę, inicjuje monitorowanie czasu wykonania zadania (tu komendy operatora). Jeśli wykonanie potrwa dłużej niż podany czas maksymalny, dojdzie do automatycznego wygenerowania błędu TIMEOUT AT FLAUDIT i zwolnienia zasobów (FLRELEASE). Ponieważ niektóre komendy mogą mieć bardzo zróżnicowany czas wykonania, istnieje możliwość programowego zwiększenia limitu czasu (funkcja FLAUDITEXTEND), jeśli przetwarzanie komendy tego wymaga. W przypadku pomyślnego zakończenia wykonania zadania, monitorowanie jest wyłączane funkcją FLAUDITSTOP. Obsługą funkcjonalności FORLOPP zajmuje się blok Forlopp Manager (MFM).

</doc>
<doc id="145352" url="https://pl.wikipedia.org/wiki?curid=145352" title="Proces beatyfikacyjny i kanonizacyjny Jana Pawła II">
Proces beatyfikacyjny i kanonizacyjny Jana Pawła II

Proces beatyfikacyjny i kanonizacyjny Jana Pawła II rozpoczął się właściwie żądaniem santo subito (wł. "święty natychmiast"), który był zwrotem pojawiającym się na transparentach zgromadzonych osób podczas uroczystości pogrzebowych papieża Jana Pawła II na placu św. Piotra w Watykanie 8 kwietnia 2005 roku. W ten sposób wierni Kościoła katolickiego domagali się od przyszłego papieża, jeszcze przed jego wyborem, aby niezwłocznie po rozpoczęciu nowego pontyfikatu podjął procedurę zmierzającą do kanonizacji Jana Pawła II. Zwrot ten nawiązuje do tradycji chrześcijańskiej.
Tło prawne i historyczne.
Znawcy prawa kanonicznego twierdzą bowiem, że nie istnieją żadne doktrynalne przeszkody, aby stosowane do tej pory długie, często kilkudziesięcioletnie procesy beatyfikacyjne zmierzające do beatyfikacji, a następnie procesy kanonizacyjne nadzwyczajnie skrócić. Na przykład w przeszłości kanonizacja wyglądała inaczej niż dziś: w XVIII wieku papież Benedykt XIV po prostu wpisał niektórych świętych do martyrologium, a wcześniej o uznaniu za świętego decydowały poszczególne chrześcijańskie wspólnoty lokalne (np. mieszkańcy Rzymu czy Mediolanu). W 1983 Jan Paweł II bullą "Novae Leges pro Causis Sanctorum" wprowadził zasadę co najmniej 5-letniego oczekiwania od chwili śmierci osoby odznaczającej się szczególnymi cnotami w ciągu życia, ale również sam – wobec Matki Teresy z Kalkuty – po raz pierwszy tę regułę naruszył. Od 1983 r. proces kanonizacyjny reguluje konstytucja apostolska Jana Pawła II "Divinus perfectionis Magister".
Beatyfikacja.
Liczba wiernych uczestniczących w nabożeństwie jest szacowana na 1,5 mln osób, w tym trzysta tysięcy Polaków. Relikwiarz zawierający krew papieża wniosła francuska zakonnica Marie Simon-Pierre Normand, uzdrowiona przez błogosławionego.
Krytyka beatyfikacji.
Niektórzy katolicy kwestionują słuszność beatyfikacji. Podważana jest zarówno prawdziwość cudu, jak i to czy powinien on być przypisywany Janowi Pawłowi II, czy raczej modlitwom Marie Simon-Pierre Normand do innych świętych. Również krytycznie oceniano pośpiech beatyfikacji w świetle skandalu nadużyć seksualnych w Kościele katolickim. Jan Paweł II był oskarżany o nierozpoznanie znaczenia nadużyć seksualnych w Kościele katolickim, dopóki nie wybuchły skandale w Ameryce w 2002. Był również krytykowany za nierozpoznanie podwójnego życia Marciala Maciela Degollado i za przyzwolenie biskupom diecezjalnym na przenoszenie księży pedofilów pomiędzy parafiami zamiast zgłaszania ich przestępstw odpowiednim władzom.

</doc>
<doc id="145354" url="https://pl.wikipedia.org/wiki?curid=145354" title="Bonifacy III">
Bonifacy III

Bonifacy III (ur. w Rzymie, zm. 12 listopada 607 tamże) – 66. papież w okresie od 19 lutego 607 do 12 listopada 607.
Życiorys.
Urodził się w Rzymie, jako syn Jana; był greckiego pochodzenia.
Był współpracownikiem Grzegorza I Wielkiego, sprawował również funkcję nuncjusza w 603 roku w Konstantynopolu. Po wyborze 23 grudnia 606 musiał czekać około dwóch miesięcy na zatwierdzenie wyboru przez cesarza.
Wymógł na cesarzu bizantyńskim, Fokasie uznanie biskupa Rzymu za „głowę całego Kościoła”, w zamian jednak musiał się zgodzić na używanie przez pontyfika Konstantynopola tytułu „patriarchy ekumenicznego”. Szczególną troskę Bonifacy poświęcił trybowi wyboru papieży. Na synodzie zabronił prowadzenia kampanii wyborczej za życia papieża, a nawet zażądał by wybór papieża (późniejsze konklawe) odbywały się nie wcześniej niż trzeciego dnia po zgonie prawowitego pontyfika. Zmarł dziewięć miesięcy po objęciu Stolicy Piotrowej.

</doc>
<doc id="145357" url="https://pl.wikipedia.org/wiki?curid=145357" title="Wojskowa Służba Wewnętrzna">
Wojskowa Służba Wewnętrzna

Wojskowa Służba Wewnętrzna (WSW) – działająca w latach 1957–1990 wojskowa służba specjalna, będąca instytucją kontrwywiadu wojskowego i służby zabezpieczającej bezpieczeństwo Sił Zbrojnych PRL oraz utrzymania dyscypliny wojskowej. Na mocy art. 5 ust. 1 pkt 9 ustawy z dnia 18 grudnia 1998 r. o Instytucie Pamięci Narodowej – Komisji Ścigania Zbrodni przeciwko Narodowi Polskiemu WSW jest uznawana za organ bezpieczeństwa państwa.
Utworzona 10 stycznia 1957, w miejsce zlikwidowanego Głównego Zarządu Informacji MON, podległa Ministerstwu Obrony Narodowej. WSW była organem ścigania.
Zadaniem WSW było zwalczanie szpiegostwa przeciwko SZ PRL, przeciwko przemysłowi zbrojeniowemu, zwalczanie dywersji politycznej (utrzymywanie leninizmu w wojsku), terroru, sabotażu, zapobieganie tworzenia nielegalnych związków wewnątrz SZ PRL, zwalczanie przestępczości pospolitej wśród żołnierzy, utrzymywanie dyscypliny wojskowej, werbowanie obcokrajowców w tym dyplomatów, mogących mieć informacje ważne dla PRL i SZ PRL itp.
WSW prowadziła także w ramach swoich możliwości wspieranie ww. działań sojuszniczych sił zbrojnych itp. WSW przejęła od komend garnizonów utrzymywanie porządku i dyscypliny, oraz ściganie przestępstw popełnionych przez personel Sił Zbrojnych PRL.
Utworzenie WSW i zmiany organizacyjne.
Wojskowa Służba Wewnętrzna powołana została na mocy Rozkazu ministra obrony narodowej nr O1/MON z 10 stycznia 1957 roku i Zarządzenia organizacyjnego nr 0013 szefa Sztabu Generalnego WP z 21 stycznia 1957 roku o rozformowaniu Głównego Zarządu Informacji.
Głównym powodem rozformowania „Informacji Wojskowej” była rola, jaką odegrała w czasach stalinizmu w Polsce. Tak zwana Informacja Wojskowa brała czynny udział obok bezpieki Ministerstwa Bezpieczeństwa Publicznego w walce z żołnierzami wyklętymi, od 1944 roku, kiedy rozpoczęły się aresztowania żołnierzy Armii Krajowej i nie tylko. Do 1957 roku Główny Zarząd Informacji Wojska Polskiego aresztował ok. 17 tys. osób cywilnych i żołnierzy.
W następnych pięciu latach w Szefostwie WSW dokonano niewielkich zmian strukturalno-organizacyjnych:
Z dniem 24 lutego 1966 WSW przejęła rozformowane jednostki WSW Korpusu Bezpieczeństwa Wewnętrznego i Wojsk Ochrony Pogranicza, a w 1969 w okręgach wojskowych sformowano wydziały WSW dywizji.
Zarządzeniem organizacyjnego szefa Sztabu Generalnego nr 054 z 18 września 1971 utworzono Oddział WSW Jednostek Wojskowych MSW, któremu podporządkowano pięć wydziałów w terenie. W tym też roku Wojska Ochrony Pogranicza ponownie podporządkowano MSW i Oddział WSW JW MSW przekazano do resortu spraw wewnętrznych.
Na podstawie Zarządzenia nr 063/Org. szefa Sztabu Generalnego WP z 23 listopada 1978 oraz Zarządzenia nr 05 z 20 marca 1979 Oddział WSW Marynarki Wojennej został przekształcony w Zarząd WSW Marynarki Wojennej.
Zakres działania WSW.
Rozkaz ministra obrony narodowej nr 01/MON z dnia 10 stycznia 1957 w sprawie utworzenia Wojskowej Służby Wewnętrznej określał także zakres jej działania. Przewidywał on:
Ten sam rozkaz nadał organom Wojskowej Służby Wewnętrznej uprawnienia do:
Niektóre zadania zlecano wyspecjalizowanym strukturom Służby Bezpieczeństwa Ministerstwa Spraw Wewnętrznych. Dotyczyło to kontroli korespondencji, tym zajmowało się "Biuro W MSW" (Biuro W – "perlustracji korespondencji") oraz podsłuchów zakładanych w systemie cywilnej łączności telefonicznej, tym zajmowało się Biuro T MSW.
Struktura organizacyjna WSW.
Struktura WSW w chwili powstania:
Z dniem 1 czerwca 1958 został utworzony nowy zarząd:
Podległy Szefowi aparat centralny otrzymał nazwę "Szefostwa". Przez pierwszą dekadę istnienia Wojskowa Służba Wewnętrzna dzieliła się na dwa podstawowe piony: "operacyjny" i "porządkowo-dochodzeniowy", nadzorowane przez dwóch Zastępców Szefa WSW. Pion operacyjny (kontrwywiadowczy) był pionem wiodącym. W sierpniu 1961 roku, zarządzeniem Nr 790/MON Ministra Obrony Narodowej z dnia 23 sierpnia 1961 roku, utworzono dodatkowe stanowisko Zastępcy Szefa WSW do spraw politycznych.
Organizacja szefostwa i zakres działania komórek organizacyjnych:
Szefostwo WSW:
Jednostki terenowe:
Zarządom były podporządkowane:
Liczebność WSW.
Ze względu na przejęcie od komend garnizonów dodatkowych funkcji porządkowych, Wojskowa Służba Wewnętrzna nie była formacją mniej liczną od byłego Głównego Zarządu Informacji WP. W 1960 roku liczyła 4230 żołnierzy, w tym 1348 oficerów, 1069 podoficerów oraz 1813 szeregowców. W późniejszym czasie jej liczebność znacznie wzrosła.
Liczebność OZI WSW MON.
Po rozwiązaniu GZI MON w 1957 r. spadła liczba tajnych współpracowników części ds. kontrwywiadu wojskowego. W grudniu 1957 roku było ich 2100.
W okresie działania tzw. "pierwszej „Solidarności”" i w stanie wojennym w PRL oraz w latach następnych do rozwiązania WSW znacząco wzrosła liczba osób pozyskanych do współpracy.
W 1986 roku Wojskowa Służba Wewnętrzna korzystała z zasobu agenturalnego zawierającego ponad 16 tys. OZI. Żołnierze operacyjni prowadzący OZI, w celu odbierania raportów i zlecania im zadań spotykali się w ponad tysiącu mieszkań i lokali konspiracyjnych pozostających w dyspozycji WSW. Znaczącą część tej liczby stanowili cywile.
Kadra i szkoły WSW.
Przygotowaniem kadr zajmowała się od lipca 1945 roku Szkoła Oficerów Informacji, która trzy lata później przekształcona została w Oficerską Szkołę Informacji Wojska Polskiego w Wesołej pod Warszawą. W październiku 1955 roku została przeniesiona do Mińska Mazowieckiego i przeformowana w Kurs Doskonalenia Oficerów Informacji, a następnie w Ośrodek Szkolenia WSW i ostatecznie w Centralny Ośrodek Szkolenia Wojskowej Służby Wewnętrznej im. Feliksa Dzierżyńskiego w Mińsku Mazowieckim. Począwszy od 1960 roku dziesięciu absolwentów ośrodka kierowano na Wyższe Kursy Kontrwywiadu Wojskowego Komitetu Bezpieczeństwa Państwowego ZSRR w Nowosybirsku (podległe Trzeciemu Zarządowi Komitetu Bezpieczeństwa Państwowego ZSRR). Od 1967 roku w strukturze COS WSW działała Szkoła Chorążych WSW przyjmująca co roku kilkunastu- kilkudziesięciu maturzystów i kształcąca kadetów na chorążych zawodowych WSW oraz Podoficerska Szkoła Zawodowa WSW kształcąca elewów na rocznych kursach podoficerów (absolwent szkoły otrzymywał stopień kaprala) zawodowych WSW. W styczniu 1974 roku otwarto w ośrodku Szkołę Oficerów Rezerwy, która w 1981 roku została przemianowana na Szkołę Podchorążych Rezerwy WSW. Do obu szkół- na podstawie ówcześnie obowiązujących przepisów o powszechnym obowiązku obrony PRL – kierowano na roczne przeszkolenie absolwentów szkół wyższych, najczęściej magistrów prawa, politologii itp. Absolwentem SOR WSW był między innymi Bogusław Pacek, późniejszy generał dywizji i Komendant Główny Żandarmerii Wojskowej.
Koordynacja współpracy między WSW MON a Trzecim Zarządem Głównym KGB ZSRR.
Od 1956 roku koordynacją współpracy pomiędzy WSW (jeszcze wtedy GZI WP) a kontrwywiadem w SZ ZSRR zajmował się szef oficerów łącznikowych KGB do spraw kontrwywiadu wojskowego. Zazwyczaj był on jednocześnie III zastępcą szefa Misji Łącznikowej KGB przy Ministerstwie Spraw Wewnętrznych.
Likwidacja WSW.
Organy kontrwywiadu i wywiadu wojskowego Polski Ludowej zostały formalnie zlikwidowane w RP na początku lat 90 XX wieku. We wrześniu 1988 roku zniszczono pierwszą partię (11 ton teczek osobowych źródeł informacji) dokumentów ilustrujących historię poprzednika WSW – zlikwidowanej w 1957 roku tzw. Informacji Wojskowej
, odpowiedzialnej w czasach stalinowskich za masowe zbrodnie i represje w Wojsku Polskim, a kierowanej przez oddelegowanych w tym celu oficerów Trzeciego Zarządu Głównego MGB ZSRR i GRU. Kolejnych pięć ton teczek IW zostało zniszczonych w październiku 1989 roku. Akcję nadzorował płk Mieczysław Kacprzyk.
Szefostwo Wojskowej Służby Wewnętrznej zostało zlikwidowane rozkazem Ministra ON z 18 kwietnia 1990 roku. Tworząc nowe służby ze zlikwidowanej WSW wyodrębniono pion porządkowo-dochodzeniowy i utworzono Żandarmerię Wojskową, a pion kontrwywiadowczy przyłączono do działającego wywiadu wojskowego Zarządu II SG, nowej instytucji wojska nadano nazwę Służby Wywiadu i Kontrwywiadu Zarządu II SG WP. Te z kolei w 1991 roku przeformowano w Inspektorat Wojskowych Służb Informacyjnych MON.
Zmiany te miały głównie organizacyjny charakter i nie doprowadziły do głębszej merytorycznej i kadrowej reformy tej służby.
Natomiast funkcje policyjne (pionu porządkowo-dochodzeniowego) przejęła Żandarmeria Wojskowa z Komendą Główną ŻW w Warszawie, powołana zarządzeniem Ministra Obrony Narodowej w 1990 roku (w ten sposób reaktywowano tradycję przedwojennej Żandarmerii Wojska Polskiego, formalnie rozwiązanej w 1949 roku w Polskich Siłach Zbrojnych na Zachodzie).
Obecnie Żandarmeria Wojskowa realizuje część zadań dawnej WSW w zakresie profilaktyki i zapobiegania przestępczości oraz zjawiskom patologicznym w Siłach Zbrojnych RP, działalności dochodzeniowo-śledczej, przestrzegania dyscypliny wojskowej i działalności prewencyjnej.
Umundurowanie żołnierzy WSW.
Żołnierze pionu prewencji Wojskowej Służby Wewnętrznej w wojskach lądowych jako służba mundurowa nosili białe otoki na czapkach garnizonowych, a podczas patroli hełmy z dużym białym napisem „WSW”.
Żołnierze WSW.
Na czele WSW stał szef służby. W latach 1957–1990 obowiązki szefa WSW pełnili kolejno:
Zastępcy szefa WSW:
W latach 1973–1987 czternastu żołnierzy Wojskowej Służby Wewnętrznej zostało wyróżnionych wpisem do „Honorowej Księgi Czynów Żołnierskich”. Wśród wyróżnionych było trzynastu oficerów starszych i jeden chorąży, któremu wyróżnienie zostało przyznane pośmiertnie. Wśród wyróżnionych oficerów znalazło się czterech zastępców szefa służby i czterech szefów zarządów, jeden szef oddziału i jeden komendant ośrodka szkolenia, a także trzech oficerów.

</doc>
<doc id="145358" url="https://pl.wikipedia.org/wiki?curid=145358" title="Jonathan Carroll">
Jonathan Carroll

Jonathan Samuel Carroll (ur. 26 stycznia 1949 w Nowym Jorku) – amerykański pisarz fantastyki.
Młodość pisarza.
Jonathan Carroll przyszedł na świat w Nowym Jorku w rodzinie żydowskiej. Jego ojciec, Sidney Carroll, był pisarzem i scenarzystą filmowym, a matka, June, autorką tekstów piosenek, reżyserką i aktorką. Pisarz wraz z siostrą i bratem wychowywał się w środowisku artystycznym, jednak nie podzielał artystycznych pasji rodziców i ich przyjaciół.
Państwo Carroll wraz z dziećmi mieszkali w Dobbs Ferry w stanie Nowy Jork. Miasteczko to stało się pierwowzorem Crane’s View z późniejszych powieści pisarza. Jonathan w szkole nie był pilnym uczniem, często miał również kłopoty z prawem. Wielokrotnie wyrzucano go ze szkół powszechnych, aż w końcu rodzice wysłali go do prywatnej szkoły męskiej z internatem, słynnej z surowej dyscypliny. Czytanie nie było lubianym przez niego zajęciem w młodości. Pierwszą książkę przeczytał tylko dlatego, że dostał za to od brata dolara (były to Myszy i ludzie J. Steinbecka). Dopiero w wieku piętnastu lat zaczął się interesować książkami.
Po szkole rozpoczął studia na Rutgers University i University of Virginia. Zaraz po ich skończeniu podjął pracę jako nauczyciel angielskiego. W 1971 r. poślubił malarkę i artystkę Beverly Schreiner. W 1980 r. urodził im się syn, Ryder Pierce Carroll.
W 1973 roku zaproponowano mu etat wykładowcy w Międzynarodowej Szkole Amerykańskiej w Wiedniu. Tam też osiadł na stałe i mieszka do dzisiaj. Wiedeń stał się miejscem akcji wielu jego powieści.
Początki twórczości.
Pierwszą swoją powieść Carroll stworzył w wieku dwudziestu lat. Nigdy nie została jednak opublikowana. Swoje pierwsze „dorosłe” powieści napisał dopiero wtedy, gdy pracował jako nauczyciel.
Nikt jednak nie był zainteresowany ich wydaniem, gdyż były jakby pomieszaniem gatunkowym. Styl Carrolla porównują niektórzy ze stylem przedstawicieli realizmu magicznego. Świat przedstawiony w jego książkach pozornie jest światem realistycznym, bliskim każdemu czytelnikowi. W miarę rozwoju fabuły pojawiają się osoby z zaświatów, elementy magii, zwierzęta mówiące ludzkim głosem itp. To właśnie nie podobało się wydawcom. Jego pierwsza powieść "Kraina Chichów" ukazała się dopiero po rekomendacji Stanisława Lema w 1980 r. Carroll uczył wtedy języka angielskiego syna polskiego pisarza, Tomasza.
W 1974 ukazało się jego opowiadanie "Hand-Me-Downs". Następnie ukazały się kolejne: "Impreza u Brendy" i "Pokój Jane Fondy".
Dojrzały pisarz.
Elementem charakterystycznym w jego twórczości jest to, że wiele ze stworzonych przez niego postaci występuje w kilku książkach. Najczęściej bohater epizodyczny staje się w innej powieści bohaterem pierwszoplanowym i na odwrót. Szczególny przypadek stanowi tu trylogia "Crane’s View" obejmująca "Całując ul", "Zaślubiny patyków" i "Drewniane morze".
Napisał 13 powieści (wszystkie opublikowano w Polsce). Wydał dodatkowo 4 zbiory opowiadań ("Upiorna dłoń, Czarny koktajl i inne opowiadania", "Cylinder Heidelberga, Kobieta, która wyszła za chmurę") oraz scenariusz filmowy "Durne serce". Ponadto publikował swoje opowiadania m.in. w „Cosmopolitan” i „Playboyu”. W roku 2006 ukazał się przetłumaczony ze strony internetowej blog autora, wydany tylko w Polsce "Oko dnia".
Polska.
Od kilku lat pisarz cieszy się popularnością w Polsce, i to właśnie tu w pierwszej kolejności wydaje swoje książki. Jego powieści i opowiadania wielokrotnie zawierały polskie akcenty.
Pisarz jest też autorem tekstów dwóch piosenek na płycie Budki Suflera pt. „Było i jest” – "Dancing with Ghosts" i "Breathing You".
Jonathan Carroll wielokrotnie bywał w Polsce, zarówno oficjalnie, jak i prywatnie.
Wizyty Carrolla w Polsce:
Wybrana bibliografia.
Seria powieści „Answered Prayers”
Trylogia Crane’s View
Zbiory opowiadań
Inne

</doc>
<doc id="145359" url="https://pl.wikipedia.org/wiki?curid=145359" title="John Cody">
John Cody

John Patrick Cody (ur. 24 grudnia 1907 w Saint Louis, zm. 25 kwietnia 1982 w Chicago) – amerykański duchowny katolicki, arcybiskup Chicago, kardynał.
Życiorys.
Kształcił się w seminarium przygotowawczym w St. Louis, następnie wyjechał do Rzymu; studiował w Papieskim Uniwersytecie "Urbanianum" i Papieskim Uniwersytecie św. Apolinarego, święcenia kapłańskie przyjął w Rzymie 8 grudnia 1931. Pracował jako wykładowca Kolegium Północnoamerykańskiego w Rzymie oraz w watykańskim Sekretariacie Stanu. Powrócił do USA w 1938 i został sekretarzem arcybiskupa St. Louis. Otrzymał tytuły honorowe tajnego szambelana (1939) i papieskiego prałata domowego (1946). W maju 1940 został kanclerzem archidiecezji St. Louis.
14 maja 1947 został mianowany biskupem pomocniczym St. Louis, z biskupią stolicą tytularną Apollonia; otrzymał sakrę 14 maja 1947 z rąk arcybiskupa St. Louis Josepha Rittera. W styczniu 1954 został mianowany biskupem koadiutorem diecezji St. Joseph (z prawem następstwa), od maja 1955 był administratorem apostolskim; po zmianach administracyjnych w sierpniu 1956 nosił tytuł biskupa koadiutora Kansas City-St. Joseph. We wrześniu 1956 został zwierzchnikiem diecezji. W lipcu 1961 promowany na arcybiskupa koadiutora Nowego Orleanu (ze stolicą tytularną Bostra); w tym charakterze udał się na obrady Soboru Watykańskiego II. W grudniu 1962 został wikariuszem generalnym archidiecezji Nowy Orlean, a w listopadzie 1964 - arcybiskupem Nowego Orleanu. W czerwcu 1965 przeszedł na stolicę arcybiskupią Chicago.
26 czerwca 1967 papież Paweł VI wyniósł go do godności kardynalskiej, nadając tytuł prezbitera Santa Cecilia. Jako kardynał Cody brał udział w obu konklawe 1978 oraz sesji plenarnej Kolegium Kardynalskiego w listopadzie 1979 w Watykanie. Kierując archidiecezją chicagowską kardynał Cody budził wiele negatywnych emocji, miał trudności w kontaktach z księżmi i wiernymi.
Zmarł na atak serca w kwietniu 1982 i został zastąpiony przez dotychczasowego arcybiskupa Cincinnati, Josepha Bernardina.
Bibliografia.
 

</doc>
<doc id="145361" url="https://pl.wikipedia.org/wiki?curid=145361" title="Gesta Danorum">
Gesta Danorum

Gesta Danorum – średniowieczna kronika historii Danii.
"Gesta Danorum" (łac. dosł. "Czyny Duńczyków") zostały zapisane przez Saxo Gramatyka w języku łacińskim w 16 tomach. Dzieło to stanowi największe osiągnięcie średniowiecznej literatury duńskiej. Kronika powstała z polecenia duńskiego biskupa Absalona. Prace nad kroniką zaczęły się w roku 1185, a ostatnia księga została ukończona prawdopodobnie po roku 1222.
Treść.
"Gesta..." opisują historię duńską (i momentami szerzej – nordycką) od około roku 600 p.n.e. do późnego XII wieku. Szesnaście ksiąg można podzielić na dwie części:
Ostatnie trzy księgi "Gesta Danorum" opisują podbój Rugii i Pomorza Zachodniego przez Danię. 'Gesta...' zawierają również jeden z nielicznych opisów świątyni pogańskiej, pogańskich obrzędów i posągów bóstw słowiańskich. Saxo opierał się w swym opisie na relacjach naocznych świadków, w związku z czym jego dzieło jest pierwszorzędnym źródłem do dziejów Słowiańszczyzny Zachodniej XII wieku.
Źródła, kontynuacje i nawiązania.
Saxo Gramatyk pisząc "Gesta..." opierał się na pracach Adama z Bremy i na kronice z Roskilde. Jednak w istocie "Gesta..." miały służyć jako przeciwwaga dla kronik Adama piszącego z polecenia arcybiskupstwa hamburskiego. Duński kościół, zamawiając "Gesta...", na celu miał wzmocnienie niezależności Danii, a tym samym i duńskiego kościoła.
Po wiekach "Gesta Danorum" posłużyła za inspirację Szekspirowi przy tworzeniu "Hamleta". Przedstawiony w kronice poczet prehistorycznych władców Danii jest jednym ze źródeł, na podstawie których można dziś pokusić się stworzenie listy legendarnych i półlegendarnych władców tego kraju.
Kontynuacja "Gesta Danorum" znajduje się w czternastowiecznej kronice "Chronica Jutensis". Kronika ta zawiera również streszczenie (około jednej czwartej objętości oryginału) dzieła Saxo (→"Compendium Saxonis"). To właśnie z tego streszczenia pochodzi tytuł "Gesta Danorum" – Saxo sam nie nazwał tak swoich kronik.
Tłumaczenia na jęz. duński.
Oryginał kroniki zaginął. Ocalały tylko cztery strony pergaminowe. Tekst łaciński po raz pierwszy ukazał się drukiem w roku 1514 staraniem Christierna Pedersena. Następnie ukazał się szereg tłumaczeń kroniki na język duński. Autorami kolejnych tłumaczeń byli: Anders Sørensen Vedel (1575), Sejer Schousbølle (1752), Nikolai Frederik Severin Grundtvig (1818-22), Frederik Erhardt Winkel Horn (1898), Jørgen Olrik (1908-12) i Peter Zeeberg (2000). W 1986 ukazała się też trzytomowa „kronika opowiedziana na nowo współczesnym językiem duńskim” autorstwa Mogensa Boisena (bazowana na tłumaczeniu F. Horna).

</doc>
<doc id="145368" url="https://pl.wikipedia.org/wiki?curid=145368" title="Bariera wejścia">
Bariera wejścia



</doc>
<doc id="145370" url="https://pl.wikipedia.org/wiki?curid=145370" title="Rezerwat przyrody Góry Pieprzowe">
Rezerwat przyrody Góry Pieprzowe

Rezerwat przyrody Góry Pieprzowe – rezerwat stepowy na terenie Gór Pieprzowych w gminie Dwikozy, w powiecie sandomierskim, w województwie świętokrzyskim.
Informacje podstawowe.
Chronione są tu przede wszystkim rośliny sucholubne, porastające wychodnie silnie zwietrzałych łupków, tworzących charakterystyczne usypiska okruchów – stąd nazwa obiektu. Znany ze stanowisk dzikich róż, głogów i wisienek stepowych, a także niezwykle bogatej fauny południowych (ciepłolubnych) owadów, ślimaków i pajęczaków.
Flora.
Ochrona ścisła:
Ochrona częściowa:

</doc>
<doc id="145371" url="https://pl.wikipedia.org/wiki?curid=145371" title="Tetranitrometan">
Tetranitrometan

Tetranitrometan, C(NO2)4– organiczny związek chemiczny z grupy nitrozwiązów zawierający cztery grupy nitrowe przy jednym atomie węgla, całkowicie nitrowany metan. Wykorzystywany jest w mieszankach materiałów wybuchowych.
Właściwości.
Tetranitrometan jest bezbarwną lub bladożółtą, oleista cieczą o ostrym zapachu podobnym do tlenków azotu. Jest silnie trujący, prawdopodobnie również rakotwórczy, drażni skórę. Do organizmu dostaje się głównie poprzez drogi oddechowe. Stężenie 0,1 ppm (0,00001%) w powietrzu jest już śmiertelne.
Tetranitrometan jest słabym materiałem wybuchowym – prędkość jego detonacji (d = 1,65 g/cm3) wynosi 6500 m/s, objętość produktów wybuchu 670 l/kg, ciepło wybuchu: 580 kcal/kg, a bilans tlenowy jest silnie dodatni (+49%); silnym jest dopiero w mieszaninach z reduktorami. Materiały wybuchowe oparte na nim są bardzo silne (aż do 230% mocy TNT), lecz również bardzo wrażliwe. Używany jest również jako utleniacz w silnikach rakietowych.
Otrzymywanie.
Tetranitrometan pierwszy raz został otrzymany w 1861 r. przez Leona Sziszkowa w reakcji nitrowania nitroformu (CH(NO2)3).
Jedną z współczesnych metod otrzymywania tetranitrometanu jest reakcja bezwodnika octowego z kwasem azotowym w temperaturze poniżej 10 °C. W przemyśle do jego produkcji wykorzystuje się reakcję acetylenu ze 100% kwasem azotowym. Inną metodą uzyskiwania czteronitrometanu jest przepuszczanie ketenu przez zimny 100% kwas azotowy.
Materiały wybuchowe z użyciem tetranitrometanu.
Materiały wybuchowe zawierające tetranitrometan są w dużej części bardzo wrażliwe na różne bodźce, np. w roztworze w toluenie jest bardziej niestabilny niż nitrogliceryna. Warto jeszcze wspomnieć o materiale wybuchowym składającym się 10-40% parafiny i 60-90% tetranitrometanu, gdyż ma dużą siłę wybuchu, a jest odporny na bodźce mechaniczne.
Bezpieczeństwo.
Tetranitrometan jest wysoce wrażliwy na bodźce mechaniczne, a jego pary są bardzo trujące. Nie należy z nim pracować bez odpowiedniej aparatury (dygestorium).

</doc>
<doc id="145373" url="https://pl.wikipedia.org/wiki?curid=145373" title="Biorca cen">
Biorca cen

Biorca cen – podmiot rynkowy niemający wystarczającej siły przetargowej, aby zmienić obowiązującą na rynku cenę.
Biorcą cen może być zarówno konsument – kupujący na tyle mało, lub od na tyle silnego ekonomicznie sprzedawcy, że nie ma możliwości obniżenia płaconej przez siebie ceny, jak i producent, któremu uwarunkowania rynkowe nie pozwalają ustalić korzystniejszej niż rynkowa ceny.
Przykłady biorców cen:

</doc>
<doc id="145375" url="https://pl.wikipedia.org/wiki?curid=145375" title="Mieczysław Kotlarczyk">
Mieczysław Kotlarczyk

Mieczysław Kotlarczyk (ur. 6 czerwca 1908 w Wadowicach, zm. 21 lutego 1978 w Krakowie) – polski reżyser teatralny, aktor, dramaturg i krytyk literacki, pedagog; twórca Teatru Rapsodycznego. Od 1931 kierował w Wadowicach stałym Teatrem Powszechnym.
Mieczysław Kotlarczyk był mistrzem i nauczycielem teatralnym Karola Wojtyły (późniejszego papieża Jana Pawła II), z którym łączyła go wieloletnia przyjaźń.
Życiorys.
W lipcu 1941 Kotlarczyk wraz z żoną przeniósł się, w obawie przed represjami ze strony niemieckich okupantów do Krakowa. Przyjaciele załatwili mu pracę konduktora tramwajowego, a dwupokojowe mieszkanie przy ulicy Tynieckiej udostępnił Karol Wojtyła. 22 sierpnia 1941 Mieczysław Kotlarczyk stworzył konspiracyjny Teatr Rapsodyczny. Jego działalność rozpoczęła się od prób nad "Królem-Duchem" Słowackiego. Ważny wkład w kształtowanie się i działalność tego teatru wniósł aktor i początkujący dramaturg Karol Wojtyła.
Był wykładowcą krakowskich szkół teatralnych: Studia Aktorskiego przy Starym Teatrze (1945–1946), Państwowej Wyższej Szkoły Aktorskiej (1950–1955) oraz Państwowej Wyższej Szkoły Teatralnej im. Ludwika Solskiego (1955–1957). W latach 1959–1967 dyrektor naczelny i artystyczny Teatru Rapsodycznego w Krakowie.
W styczniu 1976 roku został sygnatariuszem listu osób protestujących przeciwko zmianom w Konstytucji Polskiej Rzeczypospolitej Ludowej (tzw. List 59).
Kotlarczyk został pochowany na Cmentarzu Salwatorskim, a mowę nad trumną wygłosił kardynał Karol Wojtyła.
7 listopada 2007, podczas uroczystości w budynku Państwowej Wyższej Szkoły Teatralnej w Krakowie został pośmiertnie odznaczony przez ministra kultury i dziedzictwa narodowego Kazimierza Michała Ujazdowskiego Złotym Medalem „Zasłużony Kulturze Gloria Artis”.

</doc>
<doc id="145378" url="https://pl.wikipedia.org/wiki?curid=145378" title="Kurów Wielki">
Kurów Wielki

Kurów Wielki (niem. "Großkauer") – wieś (do 31 grudnia 2002 przysiółek) w Polsce położona w województwie dolnośląskim, w powiecie polkowickim, w gminie Gaworzyce, położona 16 km od Głogowa.
Historia.
Pierwsza wzmianka o miejscowości pochodzi z XIII wieku - z roku 1266. Wymieniony jest jej właściciel Jan z Kurowa - rycerz Konrada I głogowskiego.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="145379" url="https://pl.wikipedia.org/wiki?curid=145379" title="Konsument (ekonomia)">
Konsument (ekonomia)

Konsument (spożywca, ) – osoba, która nabywa towary na własny użytek; inaczej – ogniwo występujące na końcu łańcucha ekonomicznego.
Takie rozumienie prezentuje również Sąd Najwyższy w Polsce, który w jednym ze swych orzeczeń określił konsumenta jako "spożywcę, nabywcę towarów na własny użytek, użytkownika". Nie istnieje uniwersalna, prawna definicja konsumenta – w polskim prawie pojęcie konsumenta zostało zdefiniowane w kodeksie cywilnym jako "osoba fizyczna dokonująca z przedsiębiorcą czynności prawnej niezwiązanej bezpośrednio z jej działalnością gospodarczą lub zawodową". Na gruncie przepisów Konstytucji RP konsument jest rozumiany jako osoba nabywająca towar na własny użytek.
Konsument jest, obok producenta, podstawowym uczestnikiem rynku. Relacje między tymi dwoma podmiotami są istotą funkcjonowania rynku. Gdy wielkość oferty sprzedaży oferowanej przez producentów przekracza zapotrzebowanie konsumentów mówi się o rynku konsumenckim. Gdy sytuacja jest odwrotna, to znaczy na rynku występują silne niedobory produktów i usług mówi się o rynku producenta. W sytuacji, gdy na rynku dominuje jeden producent, który może dyktować ceny i asortyment towarów mówi się o rynku monopolistycznym. W ekonomii i marketingu konsument jest pojęciem statystycznym, tzn. nie analizuje się konsumentów indywidualnie lecz jako pewien zbiór konsumentów, w którym występują znane tendencje i typowe zachowania.
Konsumenci jako komunikatywna publiczność rynkowa.
Konsumenci w socjologii rozpatrywani są jako "komunikatywna publiczność rynkowa". Można ją rozpatrywać w dwóch kategoriach, jako jedną ze stron, z którą komunikuje się przedsiębiorstwo w stosunkach handlowych oraz jak zjawisko ogólnospołeczne.
Komunikatywna publiczność rynkowa to publiczność rynkowa, która za pomocą środków przekazu, tj. czasopism, wystaw, targów i programów konsumenckich prezentuje swoje wymagania wobec producentów. Pojęcie to stworzył i wprowadził Eugen Buβ. Przyjął on dwa założenia, na podstawie których zbudował nowy model rynku. Pierwsze z nich dotyczy integracji i zaufania, które zachodzą na rynku między publicznością rynkową a przedsiębiorstwem. Drugie natomiast związane jest z pełnioną przez przedsiębiorstwo funkcją, która polega na łączeniu się z konsumentami. Według Buβa zachowania producentów i konsumentów objęte są kontrolą o charakterze normatywnym. Uważa on, że „kontrola przekształca się z zasad koordynacji normatywnej instytucji społecznych w zasady strukturalne społecznych zachowań”. Normatywne zasady można sklasyfikować w dwojaki sposób. Jest to z jednej strony system zachowań przedsiębiorstw i publiczności rynkowej, a z drugiej system norm komunikatywnych publiczności rynkowej. System norm składa się z norm publiczności jako materialnych norm zachowania, wartości, interesów, zobowiązań, adresatów komunikatywnej publiczności (przedsiębiorców) oraz publiczności rynkowej (grup klientów o podobnych gustach, upodobaniach).
Model komunikatywnej publiczności rynkowej składa się z następujących elementów:
W modelu tym najważniejsze są stosunki między przedsiębiorcami a klientami. Stosunki te maja charakter zarówno ekonomiczny, jak i socjologiczny, gdyż uczestnicy rynku są niejako zmuszeni do podporządkowania się normom i regułom społecznym. Długość trwania przedsiębiorstwa na rynku zależna jest od decyzji konsumentów. To oni, darząc zaufaniem określone przedsiębiorstwo, wybierają jego produkt i tym samym zapewniają mu osiągnięcie zysku niezbędne do przetrwania i prawidłowego funkcjonowania.
Model komunikatywnej publiczności rynkowej, jako współczesny model rynku, skupia się przede wszystkim na relacjach między rynkiem producentów a rynkiem konsumentów. Porozumiewają się oni dzięki komunikacji społecznej, która pozwala na utrzymanie równowagi na rynku.
Decyzje konsumenta.
Teoria wyboru konsumenta
Założenia:
Model EKB (Engel-Kollat-Blackwell, 1968) – klasyczny model podejmowania decyzji konsumenckich
Decyzja wyboru i zakupu produktu jest bezpośrednią konsekwencją przejścia konsumenta przez pięć etapów:
Model wieloaspektowy Fishbeina i Ajzena (1974; Ajzen i Fishbein, 1980) – model wyjaśniający postawy konsumenckie
Postawa wobec obiektu wynika z przekonań osoby na temat cech posiadanych przez obiekt oraz przypisywanej tym cechom wartości. Zakłada się, że konsument wybierze opcję wobec której wykazuje najbardziej pozytywną postawę wyrażającą się najwyższym wskaźnikiem subiektywnej użyteczności (suma cech pomnożonych przez ich ważność). Model ten jest podstawą teoretyczną badania marketingowego U&amp;A (use&amp;attitude). (Maison, 2004)
Założenia:

</doc>
<doc id="145380" url="https://pl.wikipedia.org/wiki?curid=145380" title="Konsument (biologia)">
Konsument (biologia)

Konsument w biologii – organizm heterotroficzny, głównie zwierzę roślinożerne lub drapieżne żywiące się roślinożercami (lub innymi, np. owadożernymi), także człowiek. Czasami do konsumentów zalicza się także detrytusożerców.
Konsumenci stanowią w biocenozach jeden z trzech poziomów troficznych. Istnieje podział na konsumentów pierwszego (roślinożercy), drugiego i trzeciego rzędu (drapieżcy). Zwierzęta wszystkożerne mogą być zarówno konsumentami I, jak i II czy wyższych rzędów, w zależności od tego, czym się w danym momencie odżywiają.
Krążenie materii i przepływ energii odbywają się wzdłuż łańcuchów troficznych. Konsumenci z wyższych poziomów korzystają z ogniwa niższego poziomu łańcucha pokarmowego (roślinożercy i wszystkożercy zjadają rośliny, mięsożercy i wszystkożercy zjadają roślinożerców itd.). Otrzymują w ten sposób niezbędne składniki budulcowe, a także uzyskują energię zmagazynowaną w wiązaniach chemicznych związków organicznych w procesie oddychania komórkowego.

</doc>
<doc id="145382" url="https://pl.wikipedia.org/wiki?curid=145382" title="Ryszard Bonisławski">
Ryszard Bonisławski

Ryszard Wiesław Bonisławski (ur. 4 czerwca 1947 w Łodzi) – polski regionalista, samorządowiec, prezes Towarzystwa Przyjaciół Łodzi, przewodnik turystyczny po Łodzi i regionie łódzkim, senator VIII i IX kadencji.
Życiorys.
Absolwent polonistyki na Uniwersytecie Łódzkim. Pracował w Centralnym Muzeum Włókiennictwa w Łodzi, zakładach Anilany, a także jako kierownik biura i wiceprezes ogniska w Towarzystwie Krzewienia Kultury Fizycznej w Łodzi. W 1992 został dyrektorem Wojewódzkiego Ośrodka Informacji Turystycznej w Łodzi (przekształconego w Centrum Informacji Turystycznej).
Od wielu lat zajmuje się promowaniem oraz opisywaniem fabrykanckiej przeszłości miasta, a także jego tradycjami. W 1994 zaczął prowadzić "Filmową encyklopedię Łodzi" w TVP Łódź. Autor i współautor kilkunastu książek oraz przewodników, redaktor sygnowanej własnym nazwiskiem rubryki poświęconej zabytkom Łodzi okolic w miesięczniku „Kalejdoskop” wydawanym przez Łódzki Dom Kultury. W 1999 objął funkcję prezesa Towarzystwa Przyjaciół Łodzi.
W latach 1999–2004 należał do Unii Wolności. Od 1998 do 2002 sprawował mandat radnego sejmiku łódzkiego z ramienia tej partii. W wyborach parlamentarnych w 2001 z poparciem UW bez powodzenia ubiegał się o mandat senatora w ramach Bloku Senat 2001 (zajął 4. miejsce, zdobywając około 69,4 tys. głosów). W wyborach samorządowych w 2006 bezskutecznie kandydował do łódzkiej rady miasta z KWW Lepsza Łódź Waldemara Bohdanowicza. W 2010 został kandydatem Platformy Obywatelskiej do sejmiku łódzkiego, uzyskując mandat radnego. W wyborach parlamentarnych w 2011 został wybrany do Senatu VIII kadencji jako kandydat PO. Z listy PO kandydował także w wyborach do Parlamentu Europejskiego w 2014, nie uzyskując mandatu. W 2015 został ponownie wybrany na senatora (dostał 85 639 głosów). W 2019 bez powodzenia kandydował do Sejmu z ramienia Koalicji Obywatelskiej.
W 2017 powołany do Rady Muzeum przy Muzeum Miasta Łodzi.

</doc>
<doc id="145383" url="https://pl.wikipedia.org/wiki?curid=145383" title="Absalon (biskup duński)">
Absalon (biskup duński)

Absalon (ur. 1128, zm. 21 marca 1201) – duński polityk średniowieczny, biskup Roskilde (1158-1191), arcybiskup Lund (od 1178). Za panowania Kanuta VI Absalon w praktyce rządził Danią (Kanut został koronowany w wieku siedmiu lat). Założyciel Akademii w Sorø, najstarszej duńskiej szkoły.
Życiorys.
Należał on do potężnego klanu Hvide z wyspy Zelandia. Jego ojcem był Asser Rig, jarl i dowódca wojskowy. W młodości wychowywał się z późniejszym królem Danii Waldemarem I. Absalon był bliskim współpracownikiem i doradcą króla Waldemara I i jednym z najważniejszych sprawców duńskiej ekspansji pod koniec XII wieku. Osobiście uczestniczył (jako wódz i współorganizator) w morskich wyprawach przeciw m.in. Słowianom połabskim i miał odznaczyć się wielokrotnie męstwem dowodząc duńskimi siłami. Saxo Gramatyk przypisał mu wiele zasług, jak na przykład uczestnictwo w podboju i nawróceniu Rugii, gdzie niemal własnoręcznie miał niszczyć posągi słowiańskich bóstw (1168), uratowanie floty duńskiej od zagłady w czasie wyprawy na Pomorze Zachodnie (1170), a także dowodzenie w bitwie koło przylądka Darsin (1184), w której zostały pokonane siły księcia pomorskiego Bogusława I. Saxo napisał o nim, jako o świadku opisywanych wydarzeń i jednocześnie inspiratorze powstania kroniki "Gesta Danorum". Na kartach tego dzieła jawi się nam jako barwna postać, typowo średniowieczna: kulturalny i wykształcony biskup, jednocześnie gromiący pogan i piratów z toporem w ręku, przemierzający morza na czele wojennej floty.
W 1193 roku osiedlił cystersów w Bergen na Rugii.

</doc>
<doc id="145385" url="https://pl.wikipedia.org/wiki?curid=145385" title="Pulpit komputera">
Pulpit komputera



</doc>
<doc id="145387" url="https://pl.wikipedia.org/wiki?curid=145387" title="Pulpit (interfejs użytkownika)">
Pulpit (interfejs użytkownika)



</doc>
<doc id="145389" url="https://pl.wikipedia.org/wiki?curid=145389" title="Gianlorenzo Bernini">
Gianlorenzo Bernini



</doc>
<doc id="145390" url="https://pl.wikipedia.org/wiki?curid=145390" title="Syromalabarski Kościół katolicki">
Syromalabarski Kościół katolicki

Syromalabarski Kościół katolicki (mal. സിറോ മലബാർ സഭ) – katolicki Kościół wschodni, sięgający początkami misji św. Tomasza Apostoła, który działał na terenie Indii w I wieku po Chrystusie. Należy do wschodniosyryjskiej tradycji liturgicznej. Liczy około 4,3 mln wiernych, mieszkających w Indiach, głównie na terenie stanu Kerala (starożytny Malabar), a także w mniejszym stopniu w diasporze. Od 1992 roku posiada status Kościoła arcybiskupiego większego. Jest największym Kościołem z grupy tzw. chrześcijan św. Tomasza.
Historia.
Kościół Syromalabarski wywodzi się z grupy chrześcijan św. Tomasza, których Portugalczycy spotkali na wybrzeżu Malabaru w 1498 roku. Byli oni w kontakcie wyłącznie z przedstawicielami perskiego Kościoła Wschodu. W związku z tym od VI do XVI wieku stanowili wspólnotę uznającą jurysdykcję biskupów doktryny wyznaczonej przed Soborem Efeskim i duchowe zwierzchnictwo katolikosa-patriarchy Seleucji-Ktezyfonu. Portugalczycy, którzy nie uznali tradycji malabarskich, wprowadzili tradycje łacińskie, podporządkowując tamtejszych chrześcijan łacińskiemu arcybiskupowi Goa – Aleksemu Menezesowi.
W 1559 roku podczas synodu w Diamper, zwołanego przez Menezesa, odwołano szereg tradycji malabarskich, wprowadzając elementy łacińskie tak w liturgii jak i dyscyplinie kościelnej. W wyniku tych zmian, doszło do licznych protestów ze strony wyznawców Kościoła Syromalabarskiego, doprowadziło to do zerwania jedności z Rzymem w 1653 roku, czego konsekwencją było utworzenia Malankarskiego Kościoła Ortodoksyjnego. W roku 1930 z Malankarskiego Kościoła Ortodoksyjnego wyłonił się Syromalankarski Kościół katolicki.
Sytuację załagodzili karmelici, wysłani tam przez papieża Aleksandra VII w roku 1656. Unia została częściowo przywrócona w roku 1662, a karmelici pozostawali kolejnymi biskupami w Kościele syro-malabarskim do roku 1896, kiedy to Rzym utworzył tam trzy wikariaty apostolskie – Triczur, Ernakulam i Czanganaczeri.
W 1923 roku Pius XI dokonał reorganizacji administracyjnej tworząc prowincję kościelną z siedzibą w Ernakulam. Po Soborze Watykańskim II powstały egzarchaty o charakterze misyjnym, przekształcone następnie w diecezje.
Liturgia Kościoła Syromalabarskiego wywodzi się z tradycji chaldejskiej. Językiem liturgicznym jest język malajalam. Niektóre modlitwy i aklamacje zachowano w języku syriackim. Poza Malabarem w użyciu jest też hindi.
Organizacja.
Eparchie na terenie Indii:
Eparchie podległe metropoliom łacińskim w Indiach:
Egzarchat i eparchie zagraniczne:
Zwierzchnicy Kościoła.
Głową Kościoła syromalabarskiego jest arcybiskup większy Ernakulam-Angamaly. Kolejno na czele Kościoła stali:

</doc>
<doc id="145392" url="https://pl.wikipedia.org/wiki?curid=145392" title="Ryszard Kasyna">
Ryszard Kasyna

Ryszard Kasyna (ur. 28 września 1957 w Nowym Stawie) – polski duchowny rzymskokatolicki, doktor obojga praw, biskup pomocniczy gdański w latach 2005–2012, biskup diecezjalny pelpliński od 2012.
Życiorys.
Urodził się 28 września 1957 Nowym Stawie. Ukończył I Liceum Ogólnokształcące im. Henryka Sienkiewicza w Malborku. Po egzaminie dojrzałości odbył studia w Biskupim Seminarium Duchownym w Gdańsku-Oliwie. Święceń prezbiteratu udzielił mu 24 stycznia 1982 w katedrze oliwskiej biskup diecezjalny gdański Lech Kaczmarek. W latach 1985–1991 odbył studia specjalistyczne na Papieskim Uniwersytecie Laterańskim w Rzymie, które ukończył doktoratem na podstawie dysertacji dotyczącej odpustów w nowym prawodawstwie kanonicznym. W 1992 został absolwentem Studium Roty Rzymskiej.
W latach 1982–1985 pracował jako wikariusz w parafii przy bazylice Mariackiej w Gdańsku. Po powrocie do kraju ze studiów związał się z Gdańskim Trybunałem Metropolitalnym. W 1993 został jego wiceoficjałem, a w 1996 oficjałem. W seminarium duchownym w Gdańsku i w instytutach teologicznych prowadził wykłady z prawa. Wszedł w skład kolegium konsultorów i rady kapłańskiej archidiecezji gdańskiej. Pełnił funkcję duszpasterza prawników. Został również adwokatem Roty Rzymskiej. W 1998 otrzymał godność kanonika gremialnego Kapituły Archikatedralnej Gdańskiej, a w 2001 kapelana Jego Świątobliwości.
24 stycznia 2005 papież Jan Paweł II mianował go biskupem pomocniczym archidiecezji gdańskiej ze stolicą tytularną Dices. Święcenia biskupie otrzymał 2 kwietnia 2005 w bazylice Mariackiej w Gdańsku. Konsekrował go arcybiskup Józef Kowalczyk, nuncjusz apostolski w Polsce, w asyście Tadeusza Gocłowskiego, arcybiskupa metropolity gdańskiego, i Piotra Libery, biskupa pomocniczego katowickiego i sekretarza generalnego Konferencji Episkopatu Polski. Jako zawołanie biskupie przyjął słowa „"In veritate et caritate"” ("W prawdzie i w miłości"). W archidiecezji gdańskiej pełnił funkcję wikariusza generalnego. W listopadzie 2005 został mianowany prepozytem Kapituły Archikatedralnej Gdańskiej.
27 października 2012 papież Benedykt XVI przeniósł go na urząd biskupa diecezjalnego diecezji pelplińskiej. 1 grudnia 2012 kanonicznie objął diecezję, natomiast 8 grudnia 2012 odbył ingres do katedry w Pelplinie.
W strukturach Konferencji Episkopatu Polski został delegatem ds. Duszpasterstwa Ludzi Morza, a także członkiem Komisji Duchowieństwa, Komisji Mieszanej Biskupi – Wyżsi Przełożeni Zakonni i Rady Prawnej. 25 stycznia 2010 papież Benedykt XVI mianował go członkiem Najwyższego Trybunału Sygnatury Apostolskiej.
W 2019 konsekrował biskupa pomocniczego pelplińskiego Arkadiusza Okroja.

</doc>
<doc id="145394" url="https://pl.wikipedia.org/wiki?curid=145394" title="Elektryczne Koleje Dojazdowe">
Elektryczne Koleje Dojazdowe

Elektryczne Koleje Dojazdowe S.A. (skrót EKD) – spółka akcyjna z siedzibą w Warszawie działająca w latach 1922–1947.
Opis.
Kapitał zakładowy spółki wyniósł 500 000 zł, z czego 40% udziałów miała spółka „Siła i Światło”, 25% Bank Związku Spółek Zarobkowych, a pozostała część akcji należała do drobnych akcjonariuszy.
12 listopada 1924 roku spółka otrzymała koncesję na budowę i eksploatację kolei elektrycznej użytku publicznego z Warszawy przez Grodzisk Mazowiecki do Żyrardowa.
Budowę rozpoczęto w 1925 roku, a w 1927 roku otwarto linię łączącą centrum Warszawy z Grodziskiem Mazowieckim, nazywaną zwyczajowo koleją EKD. Pierwsza stacja początkowa w Warszawie zlokalizowana była na ul. Nowogrodzkiej, między ulicami Poznańską i Marszałkowską.
Na terenie Warszawy trasę linii EKD prowadzono systemem tramwajowym. EKD jeździły na terenie Warszawy jak tramwaj, ponadto przepisy ruchu, utrzymania taboru i linii, oraz schemat organizacyjny przedsiębiorstwa zapożyczono również z warszawskich tramwajów. Linia była zelektryfikowana napięciem stałym 600 V. Do obsługi trasy zakupiono w Wielkiej Brytanii 20 wagonów silnikowych i 20 doczepnych (EN80), które osiągały prędkość ponad 70 km/h. W systemie sygnalizacji zabezpieczenia ruchu pociągów zastosowano semafory świetlne oraz SBL.
W 1932 roku koncesja spółki została zmieniona w celu umożliwienia rozbudowy sieci. W tym samym roku wybudowano odgałęzienie do Włoch, a w 1936 roku z Podkowy Leśnej do Milanówka. Plany dalszej rozbudowy sieci EKD z Grodziska Mazowieckiego w kierunku Żyrardowa i Błonia zniweczyła elektryfikacja istniejących linii PKP do tych miejscowości (1936), a z Grodziska do Mszczonowa wybuch II wojny światowej.
EKD wpłynęła na ożywienie terenów leżących wzdłuż jej linii. Wzdłuż linii zaczęły powstawać osiedla – miasta ogrody od Włoch do Podkowy Leśnej, a także następowała zintensyfikowana parcelacja gruntów rolnych okolicznych folwarków.
W 1939 roku kolej przewoziła ok. 4 tys. pasażerów dziennie, kursując w godzinach szczytu nawet co 10 minut.
Po zakończeniu działań wojennych, przedsiębiorstwo wznowiło działalność 2 października na odcinku Pruszków-Grodzisk, 8 października pociągi dojeżdżały do Szczęśliwic, w połowie października do granicy miasta, 11 listopada do ul. Niemcewicza, a 14 grudnia 1939 do przystanku końcowego przy ul. Nowogrodzkiej. Z EKD chętnie korzystali szmuglerzy przewożący żywność do miasta.
W styczniu 1940 roku niemieckie władze okupacyjne zarządziły przeznaczenie przedniego pomostu pierwszego przyczepnego wagonu EKD tylko dla Niemców. Tabor stanowiło 40 wagonów (przed wojną 76 wagonów). Z powodu zniszczenia we wrześniu 1939 podczas obrony Warszawy warsztatów na stacji Warszawa Zachodnia, napraw taboru dokonywano w Pruszkowie.
W maju 1945 roku pociągi EKD zaczęły dojeżdżać do stacji początkowej przy ul. Nowogrodzkiej (wcześniej dojeżdżały do ul. Szczęśliwickiej).
Po wojnie EKD znalazła się pod Tymczasowym Zarządem Państwowym Ministerstwa Komunikacji, a w 1947 roku kolej została upaństwowiona i przekazana pod zarząd PKP. W 1951 roku zrezygnowano ze stosowania dotychczasowej nazwy zmieniając ją na Warszawska Kolej Dojazdowa.
W pierwszych latach po zakończeniu działań wojennych przewozy pasażerskie na EKD szybko wzrosły: w 1945 roku przewieziono 4,5 mln pasażerów, a w 1946 roku – 8,9 mln, w 1947 roku – 12 mln i w 1948 roku – 13 mln pasażerów (łącznie z przewozem pasażerów autobusami EKD).
Dyrektorem naczelnym spółki był Tadeusz Baniewicz, który kierował przedsiębiorstwem od okresu budowy do przejęcia linii EKD przez PKP.

</doc>
<doc id="145395" url="https://pl.wikipedia.org/wiki?curid=145395" title="Eduardo Martínez Somalo">
Eduardo Martínez Somalo

Eduardo Martínez Somalo (ur. 31 marca 1927 w Baños de Río Tobía, zm. 10 sierpnia 2021 w Rzymie) – hiszpański duchowny rzymskokatolicki, doktor prawa kanonicznego, dyplomata watykański, arcybiskup, nuncjusz apostolski w Kolumbii w latach 1975–1979, substytut do spraw ogólnych Sekretariatu Stanu w latach 1979–1988, prefekt Kongregacji ds. Kultu Bożego i Dyscypliny Sakramentów w latach 1988–1992, kardynał od 1988 (najpierw w stopniu diakona, w 1999 promowany do stopnia prezbitera), prefekt Kongregacji ds. Instytutów Życia Konsekrowanego i Stowarzyszeń Życia Apostolskiego w latach 1992–2004, kamerling Świętego Kościoła Rzymskiego w latach 1993–2007, protodiakon Kolegium Kardynalskiego w latach 1996–1999.
Życiorys.
Studiował w seminarium w Logrono, następnie na Papieskim Uniwersytecie Gregoriańskim (gdzie obronił licencjaty z teologii i prawa kanonicznego). Święcenia kapłańskie przyjął 19 marca 1950 w Rzymie. 18 sierpnia 1956 obronił doktorat z prawa kanonicznego na Papieskim Uniwersytecie Laterańskim, ponadto uzyskał przygotowanie dyplomatyczne na Papieskiej Akademii Duchownej. Przez pewien czas pracował w hiszpańskiej diecezji Calahorra, gdzie był duszpasterzem, pracownikiem kurii biskupiej oraz wykładowcą "Institute Marco Fabio Quintiliano". W sierpniu 1956 podjął pracę w dyplomacji Stolicy Apostolskiej; prowadził wykłady w Papieskiej Akademii Duchownej w Rzymie oraz kierował sekcją hiszpańską Sekretariatu Stanu; w kwietniu 1960 został obdarzony tytułem nadzwyczajnego tajnego szambelana papieskiego. Towarzyszył papieżowi Pawłowi VI w pielgrzymce na XXXI Międzynarodowy Kongres Eucharystyczny w kolumbijskiej Bogocie w sierpniu 1968. W 1970 był radcą delegatury apostolskiej w Wielkiej Brytanii, w latach 1970–1975 zajmował stanowisko asesora w Sekretariacie Stanu oraz prowadził jednocześnie działalność duszpasterską w szpitalach Rzymu. W maju 1970 otrzymał tytuł prałata honorowego Jego Świątobliwości.
12 listopada 1975 Paweł VI mianował go arcybiskupem tytularnym Tagory i nuncjuszem w Kolumbii; sakry biskupiej udzielił mu 13 grudnia 1975 sekretarz stanu kardynał Jean Villot. Arcybiskup Martínez Somalo powrócił do Watykanu w 1979 i objął funkcję substytuta w Sekretariacie Stanu. W czerwcu 1988 został wyniesiony przez Jana Pawła II do godności kardynalskiej, otrzymując diakonię SS. Nome di Gesu. W lipcu 1988 został prefektem Kongregacji Kultu Bożego i Dyscypliny Sakramentów, a w styczniu 1992 prefektem Kongregacji Instytutów Życia Konsekrowanego i Stowarzyszeń Życia Apostolskiego.
Brał udział w wielu sesjach Światowego Synodu Biskupów w Watykanie; wchodził w skład sekretariatu generalnego Synodu, a w sesji specjalnej dla Kościoła europejskiego (listopad-grudzień 1991) i IX sesji zwykłej (październik 1994) pełnił funkcję prezydenta-delegata. Uczestniczył również w konferencjach generalnych Episkopatów Latynoamerykańskich (1979 w Puebla, Meksyk; 1992 w Santo Domingo, Dominikana). Reprezentował Jana Pawła II w charakterze specjalnego wysłannika lub legata na uroczystościach religijnych i rocznicowych, m.in. na V Narodowym Kongresie Eucharystycznym Ekwadoru w Guayaquil (listopad 1988) i na I Narodowym Kongresie Eucharystycznym Dominikany w Santo Domingo (listopad 1991).
Od kwietnia 1993 (po śmierci kardynała Sebastiano Baggio) do kwietnia 2007 roku pełnił funkcję kardynała-kamerlinga św. Kościoła Rzymskiego (szambelana Komnaty Apostolskiej); od stycznia 1996 do stycznia 1999 przysługiwał mu również tytuł kardynała protodiakona. W styczniu 1999 został promowany do rangi kardynała prezbitera, zachował dotychczasowy tytuł SS. Nome di Gesu (na zasadzie "pro hac vice"). Z prefektury Kongregacji Instytutów Życia Konsekrowanego i Stowarzyszeń Życia Apostolskiego zrezygnował w lutym 2004, ze względu na osiągnięcie wieku emerytalnego. Jako kamerling św. Kościoła Rzymskiego przejął pełnię władzy wykonawczej w państwie Watykan w chwili śmierci Jana Pawła II w kwietniu 2005. 4 kwietnia 2007 papież Benedykt XVI, w związku z osiągnięciem przez Somalo wieku emerytalnego, wyznaczył na jego następcę sekretarza stanu Watykanu, kardynała Tarcisio Bertone. Kilka dni wcześniej utracił także prawo udziału w konklawe.
Zmarł 10 sierpnia 2021 w wieku 94 lat.

</doc>
<doc id="145398" url="https://pl.wikipedia.org/wiki?curid=145398" title="EKD">
EKD



</doc>
<doc id="145399" url="https://pl.wikipedia.org/wiki?curid=145399" title="Grzech śmiertelny">
Grzech śmiertelny



</doc>
<doc id="145400" url="https://pl.wikipedia.org/wiki?curid=145400" title="Need for Speed">
Need for Speed

Need for Speed – seria komputerowych gier wyścigowych wydawana przez Electronic Arts na konsole i komputery osobiste. Samochody w grach są licencjonowane, więc dostępne są takie marki jak Lamborghini, Porsche i wiele innych realistycznie odwzorowanych pojazdów. W 2014 odbyła się premiera filmu fabularnego na podstawie serii.
Lista gier serii.
Źródło: Gry-Online

</doc>
<doc id="145401" url="https://pl.wikipedia.org/wiki?curid=145401" title="Ali Abd Allah Salih">
Ali Abd Allah Salih

Ali Abd Allah Salih (arab. علي عبد الله صالح, ur. 21 marca 1942 w Al-Ahmarze, zm. 4 grudnia 2017 w Sanie) – jemeński polityk i wojskowy, w latach 1978–1990 ostatni prezydent Jemenu Północnego, w latach 1990–2012 pierwszy prezydent zjednoczonego Jemenu.
Życiorys.
W latach 1978–1990 sprawował urząd prezydenta Jemeńskiej Republiki Arabskiej (Jemen Północny). 22 maja 1990 objął stanowisko prezydenta zjednoczonego Jemenu. Został pierwszym prezydentem Jemenu wybranym bezpośrednio w wyborach prezydenckich w 1999, otrzymując 96% głosów; wszyscy pozostali kandydaci byli członkami Generalnego Kongresu Ludowego, któremu przewodniczył Salih, chociaż wystartowali jako kandydaci niezależni. Referendum z 2001 przedłużyło kadencję prezydenta do siedmiu lat. W wyborach prezydenckich 20 września 2006, Salih został wybrany z poparciem 77,2% głosów na kolejną siedmioletnią kadencję.
W styczniu 2011 przeciwko władzy prezydenta Saliha wybuchła rewolucja. Próbę zakończenia konfliktu podjęła Rada Współpracy Zatoki Perskiej, która prowadziła negocjacje między stroną rządową i opozycją. Pomimo wynegocjowania porozumienia o transferze władzy, Salih dwukrotnie odmawiał jego podpisania. 3 czerwca 2011 prezydent został ranny w czasie ataku bombowego na pałac prezydencki. Następnego dnia udał się na leczenie do Arabii Saudyjskiej, a jego obowiązki w kraju przejął wiceprezydent Abd Rabbuh Mansur Hadi. W ciągu miesiąca przeszedł ponad osiem operacji. Salih do kraju powrócił 23 września 2011, przejmując ponownie pełną władzę. Oświadczył 8 października, iż zamierza dobrowolnie zrzec się władzy. Salih powiedział "Odrzucam władzę (...) i zrzeknę się jej w nadchodzących dniach". W wywiadzie z 14 listopada 2011 prezydent Salih ogłosił, iż jest gotowy ustąpić w ciągu 90 dni na warunkach dyktowanych przez GCC. Poinformował, iż armia nadal będzie zwalczać ekstremistów islamskich i wyraził zaniepokojenie, opozycja działa z Al-Ka’idą na co są niezbite dowody. 21 listopada opozycja parafowała plan GCC i potwierdziła, że prezydent Salih jest gotów podpisać porozumienie.
23 listopada 2011 Salih przybył do stolicy Arabii Saudyjskiej, Rijadu, aby podpisać porozumienie o przekazaniu władzy na mocy warunków przedstawionych przez Radę Współpracy Zatoki Perskiej (GCC). Dokument, który został podpisany przez Saliha, gwarantował mu immunitet w kraju przed sądzeniem za czyny popełnione podczas powstania w Jemenie. Dokument podpisali w obecności króla Arabii Saudyjskiej Abdullaha al Sauda także przedstawiciele jemeńskiej opozycji. Na mocy porozumienia władza wykonawcza przeszła w ręce wiceprezydenta Abd Rabbuha Mansura Hadiego na okres 90 dni. Salih zachował w tym czasie honorowy tytuł prezydenta. W ciągu 90 dni w kraju przeprowadzone miały zostać wybory prezydenckie z Hadim jako jedynym kandydatem, potwierdzające jego mandat społeczny, a także miał zostać utworzony nowy rząd na czele z premierem wywodzącym się z szeregów opozycji. Data wyborów została później wyznaczona na 21 lutego 2012. W ciągu kolejnych 2 lat przejściowe władze miały opracować projekt nowej konstytucji i zorganizować wybory parlamentarne i prezydenckie.
4 grudnia 2011 powołano w Jemenie 14-osobową Radę Wojskową. 10 grudnia 2011 zaprzysiężono nowy rząd pod kierownictwem Mohammeda Basindawy do którego weszli opozycjoniści, jak i stronnicy Saliha. 21 stycznia 2012 parlament uchwalił ustawę, dającą prezydentowi Salihowi immunitet, dzięki któremu nie odpowie za śmierć setek ludzi podczas powstania. Salih poprosił naród o przebaczenie za błędy podczas jego rządów. Stało się to podczas jego wylotu z kraju. Poleciał do Omanu, skąd przygotowana została jego podróż na rekonwalescencje do Stanów Zjednoczonych. Do kraju powrócił 25 lutego 2012. Tego dnia na prezydenta zaprzysiężony został jedyny kandydat z wyborów, które odbyły się cztery dni wcześniej, dotychczasowy wiceprezydent Abd Rabbuh Mansur Hadi. 27 lutego 2012 uroczyście przekazał władzę Hadiemu podczas uroczystej ceremonii w Sanie. Zapowiedział, iż zamierza udać się z rodziną na emigrację do Etiopii.
4 grudnia 2017 Ali Abd Allah Salih zginął w wymianie ognia pomiędzy bojówkami Huti a wiernymi mu oddziałami podczas walk ulicznych w Sanie.

</doc>
<doc id="145406" url="https://pl.wikipedia.org/wiki?curid=145406" title="Sołeczniki">
Sołeczniki



</doc>
<doc id="145409" url="https://pl.wikipedia.org/wiki?curid=145409" title="Prezydenci Jemenu Północnego">
Prezydenci Jemenu Północnego



</doc>
<doc id="145411" url="https://pl.wikipedia.org/wiki?curid=145411" title="Prefekt (Kościół katolicki)">
Prefekt (Kościół katolicki)

Prefekt (łac. "praefectus" – "przełożony") – w Kościele katolickim, tytuł przewodniczących kongregacji watykańskich. Prefektem watykańskiej kongregacji mianuje papież jako najwyższy prawodawca i pasterz w Kościele katolickim. 
Mianem prefekta określa się także duchownego-katechetę oraz pomocnika rektora seminarium duchownego.

</doc>
<doc id="145414" url="https://pl.wikipedia.org/wiki?curid=145414" title="Grzechy powszednie i ciężkie">
Grzechy powszednie i ciężkie

Grzechy powszednie (lekkie) oraz ciężkie (śmiertelne) – pojęcia grzechów w chrześcijańskiej teologii moralnej.
Pojęcie.
Rozróżnienie jest wprowadzone w Biblii („Istnieje taki grzech, który sprowadza śmierć.” 1. List Jana 5,16). Tradycja patrystyczna interpretowała je jako podział na grzechy, które powodują potępienie (skazują na piekło) oraz takie, które nie powodują potępienia, choć osłabiają więź z Bogiem.
Chrześcijaństwo starożytne.
Praktycznie wszyscy pisarze wczesnego okresu, jak Didache, Pasterz Hermasa, Listy Ignacego z Antiochii i in. wyrażają przekonanie, że grzechy ciężkie nie są rzadkie wśród chrześcijan. Za te grzechy można było otrzymywać przebaczenie przez czynienie pokuty: modlitwa, łzy i prostracje, post i jałmużna. Spowiedzią, wyznaniem grzechów było samo podjęcie widocznej dla wszystkich pokuty, by oddać chwałę Bogu. Wyznanie swej grzeszności czyniono wspólnie zwłaszcza przed rozpoczęciem Eucharystii, dotyczyło to jednak lżejszych grzechów. Niekiedy zdarzały się publiczne wyznania grzechów, ale nie było to regułą. W przypadku cięższych grzechów, dochodziło do odsunięcia danego chrześcijanina od przystępowania do komunii, aż do czasu, gdy odbędzie pokutę proporcjonalną do swych złych czynów. Była ona nadawana przez głowę wspólnoty miejscowego Kościoła, czyli biskupa.
C. Vogel podaje spis dwunastu grzechów zaczerpnięty z pism nowotestamentalnych i ojców apostolskich: 
W katechizmie Kościoła Katolickiego znajdziemy z kolei usystematyzowaną listę siedmiu grzechów głównych:
Katolicyzm.
Tomasz z Akwinu.
Grzechy, według definicji świętego Tomasza z Akwinu zawsze mają w sobie coś ze śmierci ze względu na swój przedmiot. Polegają bowiem na zwróceniu się wolnej woli przeciw miłości, prowadzącej ku "celowi ostatecznemu", którym jest życie człowieka w szczęściu wiecznym królestwa niebieskiego. Stąd zwrócenie się przeciw miłości Bożej, jak bluźnierstwo czy krzywoprzysięstwo, albo przeciw miłości bliźniego, jak zabójstwo lub cudzołóstwo i in., jest grzechem śmiertelnym samo w sobie. Podczas, gdy grzechem powszednim można określić postawę woli, która pozwala na "pewne nieuporządkowanie" w dążeniu do realizacji miłości Boga i bliźniego. Będą to np. pustosłowie, śmiech ponad miarę. Ponieważ w grzechu znaczenie ma nie tylko przedmiot, lecz także podmiot, czyli predyspozycje i intencje osoby grzeszącej – to, co obiektywnie jest grzechem lekkim, powszednim, może stać się grzechem ciężkim. Po pierwsze wtedy, gdy człowiek stawia przedmiot powszedniego grzechu wyżej niż "cel ostateczny" swojego życia. Po drugie, gdy grzech obiektywnie lekki ukierunkowany jest ku popełnieniu grzechu ciężkiego, np. gdy ktoś używa pustosłowia dla skłonienia siebie i kogoś do popełnienia cudzołóstwa.
Grzech śmiertelny jest więc, według innego sformułowania Tomasza, odwróceniem się od dobra niezmiennego, którym jest Bóg, a zwróceniem się ku dobru zmiennemu, czyli stworzeniom. Owo nieuporządkowane zwrócenie się ku stworzeniom jest elementem materialnym grzechu, nazywa się je inaczej "pożądliwością" / "concupiscentia"/, podczas gdy elementem formalnym jest utrata przymierza z Bogiem, czyli pierwotnej sprawiedliwości. Jest ono nazywane "winą śmiertelną" – "culpa mortalis" (Summa theologiae III q86 a4; por. I-IIae q87 a4). Wina śmiertelna jest gładzona, kiedy przez łaskę usunięty zostaje stan odwrócenia umysłu od Boga. Wolna wola zwraca się wtedy ku Bogu w akcie wiary – "actus fidei formatae". Zaś w odniesieniu do grzechu wolna wola dokonuje "aktu pokuty" – "actus poenitentiae" (STh III q86 a6 rad1). To nieuporządkowane zwrócenie się ku dobru zmiennemu pociąga za sobą "karę doczesną" – "reatus poenae", która "jedynie może przywrócić nieuporządkowanie grzechu do porządku sprawiedliwości" (STh III q86 a5).
Katechizm.
Grzech ciężki musi spełniać trzy warunki: dotyczyć "materii poważnej", być popełniony z pełną świadomością i przy całkowitej wolności. Grzech powszedni natomiast to naruszenie przykazań „w małej rzeczy”, a w "materii poważnej" bez całkowitej świadomości lub bez całkowitej dobrowolności (KKK 1846-1876, zwłaszcza 1854-1864).
Prawosławie.
Grzech ciężki w Kościele katolickim, a także prawosławnym może zostać odpuszczony poprzez sakrament pokuty. W ujęciu prawosławnym, w którym kapłan jest tylko świadkiem wyznania grzechów i „nawrócenia” w obliczu Boga rozróżnienie to w praktyce jest zatarte.
Protestantyzm.
Także w protestantyzmie rozróżnienie to jest w praktyce odrzucane. Marcin Luter uważał wszystkie grzechy za śmiertelne, choć możliwe do odkupienia, natomiast Jan Kalwin wiązał to rozróżnienie z wiarą grzesznika i z predestynacją (wszyscy są grzeszni, ale wybranych Bóg uchroni przed popełnieniem grzechów śmiertelnych). W Kościele katolickim, w którym władza odpuszczania grzechów wiąże się nierozerwalnie z kapłaństwem wykształciła się legalistyczna tradycja (kazuistyka), w której próbowano precyzyjnie wyznaczyć granicę między grzechami ciężkimi i powszednimi, gdyż te drugie nie musiały być wyznawane i odpuszczane podczas spowiedzi. Te wysiłki katolickich teologów moralnych przyniosły bardzo niejednoznaczne rezultaty, były krytykowane nie tylko przez teologów prawosławnych i protestanckich, ale także przez wielu katolików (klasyczną jansenistyczną krytykę kazuistyki zawierają m.in. "Prowincjałki" Pascala).
Świadkowie Jehowy.
Według Świadków Jehowy ciężar czynu, pobudki i częstotliwość popełniania grzechu to czynniki, które decydują o jego wadze. Bóg jest gotów przebaczać grzechy – również ciężkie – tym, którzy ich szczerze żałują, trzymają się w życiu zasad Bożych i okazują wiarę w Jezusa Chrystusa (Dz 3:19, 20). Grzech niewybaczalny, popełniany jest przez osoby zatwardziałe w czynieniu zła, którzy nigdy nie zmieniają swojego nastawienia ani złego postępowania (Hbr 10:26, 27; 1 J 5:16).

</doc>
<doc id="145419" url="https://pl.wikipedia.org/wiki?curid=145419" title="Eskalibur">
Eskalibur



</doc>
<doc id="145420" url="https://pl.wikipedia.org/wiki?curid=145420" title="Max Factor Sr.">
Max Factor Sr.

Max Factor Sr., właśc. Maksymilian vel Michaił Faktor, vel Faktorowicz (ur. 18 lutego 1872 w Zduńskiej Woli, zm. 30 sierpnia 1938 w Los Angeles) – polsko-żydowski producent i wynalazca kosmetyków, założyciel przedsiębiorstwa Max Factor.
Był trzykrotnie żonaty. Jego pierwszą żoną w latach 1896–1906 była Esther Rosa (lub Rejza). Z tego związku urodziło się czworo dzieci. Drugą żoną od 1906 roku była Huma Sradkowska. Zmarła po 2 latach związku. W 1907 roku urodziła syna – Louisa. Ostatnią żoną była, od 1908 roku do jego śmierci, Jennie Cook. W 1916 urodziła syna – Sidneya (zm. 2010).
Życiorys.
Max Factor (nazwisko rodowe zapisane w dokumentach – „Faktor”,Faktorowicz) urodził się w Zduńskiej Woli w biednej wielodzietnej rodzinie żydowskiej jako syn Cyrli z domu Wrocławska (w niektórych publikacjach błędnie podawane jako Tandrowska) i Abrahama Joska. Był jednym z dziesięciorga dzieci.
Od najmłodszych lat pragnął zostać artystą, jednak zanim spełnił swoje marzenie chwytał się różnych prac, aby wspomóc domowy budżet. Sprzedawał pomarańcze i cukierki w holu łódzkiego teatru. Jako dziesięcioletni chłopiec terminował u najlepszego perukarza. W wieku 14 lat zaczął pracować jako pomocnik miejscowego aptekarza i stomatologa, został pomocnikiem w drogerii, eksperymentując przy tym z mieszankami kremów, perfum i innych kosmetyków. W wieku 20 lat otworzył własny sklep drogeryjno-perukarski w Moskwie (prowadząc go pod nazwiskiem Faktorowicz), a jednym z jego zajęć było wykonywanie charakteryzacji aktorów Cesarskiego Teatru Imperialnego. Stał się doradcą od kosmetyki dla rosyjskich elit i dworu carskiego.
W 1904 wyjechał wraz z rodziną do Stanów Zjednoczonych, aby wziąć udział w Targach Światowych w St. Louis, i już tam pozostał.
W 1907 otworzył sklep drogeryjno-perukarski w Los Angeles. Wkrótce potem zaczął współpracować jako uliczny charakteryzator z aktorami filmowymi w Hollywood (w tym czasie aktorzy dokonywali charakteryzacji na koszt własny u przygodnych fachowców). W 1914 opracował sposób łatwo nakładanego i zmywanego makijażu dla aktorów filmowych (był twórcą angielskiego wyrazu "make-up"). Jego wynalazkiem było m.in. pakowanie kosmetyków do tubek.
Od 1917 zaczął współpracować z pierwszym profesjonalnym gabinetem charakteryzacji filmowej, z innym jej pionierem George’em Westmorem. W 1929 otrzymał Oscara Amerykańskiej Akademii Filmowej za charakteryzację.
Jego największym sukcesem w zakresie charakteryzacji było przygotowanie w 1931 aktora Borisa Karloffa, grającego rolę potwora stworzonego przez doktora Frankensteina w filmie Jamesa Whale’a pod tym samym tytułem. Ponadto jego klientami były największe sławy amerykańskiego filmu tamtych czasów: Mary Pickford, Pola Negri, Gloria Swanson, Jean Harlow, Judy Garland, Rita Hayworth, Ginger Rogers, Marlena Dietrich, John Wayne, Charlie Chaplin, Frank Sinatra i Rudolf Valentino. To Max Factor ufarbował na rudo włosy Rity Hayworth, które stały się jej znakiem rozpoznawczym. On też opracował specjalny puder, którym rozjaśnił ciemną cerę Rudolfa Valentino.
Istotą sukcesu Maxa Factora w dziedzinie charakteryzacji filmowej była świadomość, że barwoczułość emulsji filmowej (czarno-białej i kolorowej) jest nieco odmienna od barwoczułości oka ludzkiego. Dzięki dokładnemu dobraniu kolorystyki szminek i pudrów twarze aktorów i aktorek miały na ekranie bardziej naturalny wygląd.
W 1909 Max Factor zaczął wytwarzać pierwszą serię własnych kosmetyków pod marką „Max Factor &amp; Company”. Kolejnymi seriami kosmetyków Maxa Factora były: "Society Line" (1916) i "Colour Harmony Line" (1918). W ich skład wchodziły puder, róż, cienie do powiek i szminka. Innowacyjność tych kosmetyków polegała na tym, że były one dobrane do koloru oczu i włosów, a całość makijażu była stonowana kolorystycznie w zależności od naturalnych właściwości twarzy klientki.
W 1927 przedsiębiorstwo Max Factor rozpoczęło działalność marketingową na terenie Stanów Zjednoczonych, a już w 1930 eksportowała swoje produkty do 80 krajów. 
Zmarł 30 sierpnia 1938 we śnie w swoim domu w Beverly Hills w wieku 60 lat. 
Przedsiębiorstwo przejął jego syn Francis, z wykształcenia chemik, który ze względów marketingowych zmienił imię na Max. To za jego namową w 1920 Max Factor nazwał swoje wyroby „make up”, która to nazwa szybko stała się powszechnym synonimem makijażu.
W roku 1991 markę „Max Factor” kupił amerykański koncern Procter &amp; Gamble. W roku 2016 markę „Max Factor” kupił amerykański koncern COTY INC.

</doc>
<doc id="145426" url="https://pl.wikipedia.org/wiki?curid=145426" title="Dilbert">
Dilbert

Dilbert – postać komiksowa stworzona przez Scotta Adamsa, bohater serii jego książek oraz tworzonych codziennie pasków komiksowych. Jest alegorią inżyniera pracującego w amerykańskiej korporacji. Samotny kawaler przed czterdziestką, wiecznie przepracowany, dręczony przez decyzje niekompetentnego zarządu (przydział niewykonalnych zadań, uczestniczenie w nic nie wnoszących spotkaniach, etc.). Charakterystyczna jest twarz bez ust i źrenic. Emocje okazuje różnymi ułożeniami brwi. Rzadko włosami, które mogą stanąć dęba gdy się przestraszy. Tymczasem inne postaci mają normalne twarze. Mieszka z psem o imieniu Piesbert (Dogbert), szczurem Szczurbertem (Ratbert) i dinozaurem Bobem.
Zasada Dilberta.
"Zasada Dilberta" sformułowana i nazwana została przez Scotta Adamsa przy okazji tworzenia komiksu jako jedno z praw biurokracji. Stanowi ona, że pracownicy niekompetentni (o najmniejszych kompetencjach) awansowani są na stanowiska kierownicze, zwłaszcza średniego szczebla, ponieważ na nich wyrządzą najmniej szkód. Stanowi uzupełnienie zasady Petera i choć podobnie jak ona została napisana w formie satyrycznej, jej prawdziwość została dostrzeżona.
Serial animowany.
Powstał również amerykański serial animowany, który w Polsce był emitowany wyłącznie w nieistniejącym już kanale telewizyjnym Wizja Jeden.
Polska wersja.
Wersja Polska: Master Film
Reżyseria: Maria Horodecka
Dialogi: Joanna Klimkiewicz, Magdalena Kiesewetter
Dźwięk: Renata Gontarz
Montaż: Gabriela Turant-Wiśniewska
Kierownictwo produkcji: Dariusz Falana

</doc>
<doc id="145431" url="https://pl.wikipedia.org/wiki?curid=145431" title="Premierzy Jemenu Północnego">
Premierzy Jemenu Północnego



</doc>
<doc id="145435" url="https://pl.wikipedia.org/wiki?curid=145435" title="Warszawska Uczelnia Medyczna im. Tadeusza Koźluka">
Warszawska Uczelnia Medyczna im. Tadeusza Koźluka

Warszawska Uczelnia Medyczna im. Tadeusza Koźluka (WUMed) – najstarsza uczelnia niepubliczna z siedzibą w Warszawie, założona w 1991 jako Prywatna Wyższa Szkoła Businessu i Administracji w Warszawie. Od stycznia 2007 do 23 grudnia 2013 funkcjonowała pod nazwą Prywatna Wyższa Szkoła Businessu, Administracji i Technik Komputerowych z siedzibą w Warszawie. Jej założycielem i rektorem był Tadeusz Koźluk. W 2020 Prywatna Wyższa Szkoła Nauk Społecznych, Komputerowych i Medycznych zmieniła nazwę na Warszawska Uczelnia Medyczna im. Tadeusza Koźluka (WUMed).
Kampus.
Kampus WUMed – na 3 hektarach w centrum Warszawy powstały budynki miasteczka akademickiego o łącznej powierzchni 66 000 m². Uczelnia jest zlokalizowana przy ul. Bobrowieckiej 9 w Warszawie.

</doc>
<doc id="145436" url="https://pl.wikipedia.org/wiki?curid=145436" title="Bariery wyjścia">
Bariery wyjścia

Bariera wyjścia – czynniki obniżające atrakcyjność danego sektora i zniechęcające do wejścia nowych inwestorów. Oznaczają duże koszty związane z zaprzestaniem działalności i ze zmianą danego sektora.
Przykładami barier wyjścia mogą być:
Wysokie bariery wyjścia z sektora powodują, że wiele przedsiębiorców pozostaje w starych sektorach mimo zmniejszenia się zysków. Sektor jest tym bardziej atrakcyjny, im bariery wyjścia z sektora są mniejsze.

</doc>
<doc id="145438" url="https://pl.wikipedia.org/wiki?curid=145438" title="Premierzy Jemenu">
Premierzy Jemenu



</doc>
<doc id="145443" url="https://pl.wikipedia.org/wiki?curid=145443" title="Pandeli Evangjeli">
Pandeli Evangjeli

Pandeli Evangjeli (ur. 1859 w Korczy, zm. 14 września 1949 tamże) – działacz niepodległościowy, polityk i dyplomata albański.
Życiorys.
Wywodził się z albańskiej diaspory w Rumunii. W 1896 r. był współtwórcą albańskiego klubu patriotycznego w Bukareszcie. Po zakończeniu I wojny światowej został wydelegowany przez albańską kolonię w Rumunii jako jej przedstawiciel na konferencji wersalskiej.
Po międzynarodowym uznaniu niepodległości Albanii w 1920 r. pełnił wysokie funkcje państwowe. 16 października 1921 r. został mianowany premierem. Po niespełna dwóch miesiącach urzędowania został zmuszony do ustąpienia 6 grudnia za zbytnie uleganie wpływom ambitnego i niezależnego Ahmeda Zogu. Jego ustąpienie zapoczątkowało trwający ponad miesiąc kryzys gabinetowy. W późniejszym czasie Evangjeli zajmował różne stanowiska rządowe, pełniąc m.in. funkcję ministra spraw zagranicznych i przewodniczącego parlamentu albańskiego.
Po raz drugi premierem został 6 marca 1930 r. Jego rząd zmuszony był do uporania się z wieloma narastającymi problemami wewnętrznymi, bezpośrednim powodem jego ustąpienia 16 października 1935 r. była klęska głodu, która nawiedziła kraj. Nowym premierem został Mehdi Frashëri.
W 1939 r. Evangjeli wycofał się z polityki.

</doc>
<doc id="145445" url="https://pl.wikipedia.org/wiki?curid=145445" title="Korzyści skali">
Korzyści skali

Korzyści skali – pojęcie z zakresu mikroekonomii oznaczające występujące w długim okresie zjawisko obniżania przeciętnych kosztów całkowitych w miarę zwiększania skali produkcji i wprowadzania nowych technologii, określane są również jako rosnące przychody względem skali. Najważniejszym powodem występowania korzyści skali jest rozkładanie się kosztów stałych przedsiębiorstwa na większą liczbę wyprodukowanych jednostek.
O tym, jak duże są korzyści skali i jak długo przedsiębiorstwo może je osiągać, decydują wynikające ze specyfiki firmy czynniki technologiczne, ekonomiczne i organizacyjne, które w dużym stopniu wpływają na przebieg krzywej długookresowych kosztów przeciętnych.
Uzyskiwanie korzyści skali jest jedną z koncepcji wyjaśniających dominację dużych przedsiębiorstw w gospodarce światowej. Jest to jeden z powodów łączenia się przedsiębiorstw oraz powstawania oligopoli.
Wstęp.
W długookresowej analizie produkcji nie uwzględnia się kategorii kosztów stałych (wszystkie koszty traktowane są jako zmienne), ponieważ w długim okresie przedsiębiorstwo chcąc maksymalizować zyski może dostosowywać nakłady poszczególnych czynników, a także techniki produkcji i rozmiary działalności, w zależności od sytuacji na rynku.
Rozróżniane są wewnętrzne oraz zewnętrzne korzyści skali. Te pierwsze związane są ze zwiększeniem rozmiarów danego przedsiębiorstwa, drugie natomiast wynikają ze wzrostu produkcji w całej gospodarce lub jej gałęzi.
Zjawiskiem odwrotnym są niekorzyści skali, które występują, gdy długookresowe koszty przeciętne rosną wraz ze wzrostem produkcji, a więc koszty rosną szybciej niż rozmiary produkcji.
Koncepcja korzyści skali wywodzi się z czasów prac Adama Smitha i początków ekonomii jako nauki. Dostrzeżono wówczas korzyści płynące ze specjalizacji i podziału pracy.
Definicja.
O rosnących korzyściach skali mówimy, gdy:
formula_1,
co oznacza, iż proporcjonalny wzrost nakładu każdego czynnika produkcji skutkuje wzrostem produkcji większym niż proporcjonalny (dla malejących oraz stałych korzyści – odpowiednio: mniejszy oraz równy).
Określenie korzyści skali dla funkcji Cobba-Douglasa.
Funkcja produkcji Cobba-Douglasa postaci formula_2 o parametrach formula_3
w zależności od sumy parametrów formula_4 i formula_5 charakteryzuje się:
Źródła korzyści skali.
Wzrost skali produkcji i sprzedaży jest podstawowym celem przedsiębiorstw chcących osiągać korzyści skali. Korzyści te zależą m.in. od sektora. Ograniczeniem możliwości uzyskiwania korzyści skali w usługach jest wysoki udział kosztów osobowych (koszty te często rosną proporcjonalnie do skali działalności przedsiębiorstwa). Wewnętrznymi źródłami korzyści skali są czynniki technologiczne, finansowe czy marketingowe:
Niekorzyści skali.
"Zobacz też: Koszty skali (niekorzyści skali)".
Wraz ze zwiększaniem skali działalności przedsiębiorstwa, od pewnego jej poziomu korzyści skali mogą przestać być osiągane. Pojawiają się tzw. niekorzyści skali. Tym pojęciem określa się spadek efektywności wynikający ze zwiększania się wraz ze wzrostem produkcji długookresowego przeciętnego kosztu całkowitego. Głównym źródłem niekorzyści skali są trudności w zarządzaniu coraz większym przedsiębiorstwem, utrudnione relacje między kierownictwem a personelem, występowanie wielu szczebli zarządzania. Pracownicy mogą czuć się wyobcowani i anonimowi, a przez to tracić motywację do pracy. Trudności te, występujące w przypadku zbyt dużych rozmiarów przedsiębiorstwa, nazywane są menedżerskimi niekorzyściami skali.

</doc>
<doc id="145446" url="https://pl.wikipedia.org/wiki?curid=145446" title="Domenico Ghirlandaio">
Domenico Ghirlandaio

Domenico Ghirlandaio, właściwie "Domenico di Tommaso Bigordi" (ur. 1449 we Florencji, zm. 11 stycznia 1494 we Florencji), włoski malarz z okresu "quattrocento", przedstawiciel szkoły florenckiej. 
Dominik Ghirlandaio urodził się w rodzinie Tomasza, znanego florenckiego złotnika, którego przydomek "Ghirlandaio", znaczył "twórca girland", ozdoby kobiecej głowy, którą wymyślił. Za namową ojca, uczył się złotnictwa, które porzucił na rzecz malarstwa i nauki u Alessio Baldovinettiego i Andrei del Verrocchio. Współpracował ze swymi młodszymi braćmi, Benedetto i Davide. Warsztat Ghirladaio był najbardziej znanym i najlepiej prosperującym warsztatem malarskim we Florencji, który zyskiwał wiele intratnych zleceń. Jego najważniejsze dzieła to freski chóru kościoła Santa Maria Novella, freski w Pizie, San Gimignano i w rzymskiej Kaplicy Sykstyńskiej, obraz "Starzec i chłopiec". 
Jego najsłynniejszym uczniem był Michał Anioł, a jego syn Ridolfo Ghirlandaio był znanym malarzem włoskiego renesansu.
Styl Domenica Ghirlandaia cechowała prostota, klarowność, czasem dekoracyjny linearyzm. W kompozycji scen wielofiguralnych nawiązywał do dzieł Filippa Lippiego. Inspirował się także twórczością artystów flamandzkich. W obrazach o tematyce religijnej starał się, podobnie jak jego poprzednicy (Masaccio, Gozzoli), przemycić fragmenty życia współczesnego w ubiorze postaci, przedstawianych wnętrzach czy też w samych postaciach nadając im rysy twarzy współczesnych Florentczyków. Przykładem mogą być freski w kościele Santa Trinita, na których pojawiają się członkowie rodu Sassettich.
Ghirlandaio malował także izolowane portrety. Jednym z najbardziej znanych jest wizerunek Giovanny degli Albizzi Tornabuoni (Madryt). Zastosowane tu zostało tradycyjne dla florenckich portretów arystokratycznych ujęcie profilowe. Artysta uwiecznił ową damę również w scenie "Nawiedzenia" w Santa Maria Novella w takiej samej pozie i ubiorze (widać ją po prawej stronie sceny).

</doc>
<doc id="145450" url="https://pl.wikipedia.org/wiki?curid=145450" title="ADR (transport)">
ADR (transport)

ADR () – międzynarodowa konwencja dotycząca drogowego przewozu towarów i ładunków niebezpiecznych, sporządzona w Genewie 30 września 1957 r. i podpisana pierwotnie przez 9 państw. Spisana w językach miarodajnych angielskim i francuskim (art. 17), depozytariuszem jest Sekretarz Generalny Organizacji Narodów Zjednoczonych (art. 17), spory, których nie rozwiązano w drodze rokowań powinien rozstrzygnąć arbitraż międzynarodowy, o ile strony w ciągu 3 miesięcy nie uzgodnią wyboru arbitra, mogą o jego wyznaczenie zwrócić się do depozytariusza (art. 11). Przepisy umowy ADR są nowelizowane w cyklu dwuletnim. W 2018 roku umowa obowiązywała w 50 krajach.
Od 2003 roku każde przedsiębiorstwo związane z transportem drogowym towarów niebezpiecznych (przewoźnik, firma odbierająca i wysyłająca towary niebezpieczne) zobowiązane jest do współpracy z doradcą ds. bezpieczeństwa („doradcą ADR”), którego zadaniem jest pomoc w realizacji wymagań nałożonych przez konwencję, sporządzanie obowiązkowych sprawozdań rocznych do wojewody, oraz wprowadzanie odpowiednich procedur i instrukcji bezpieczeństwa. 
W Polsce przewóz materiałów niebezpiecznych dozwolony jest wyłącznie przez wykwalifikowane osoby, które ukończyły 21 lat, spełniają wymagania ustawy o transporcie drogowym oraz ustawy o ruchu drogowym, ukończyły odpowiedni kurs ADR oraz zdały z wynikiem pozytywnym egzamin kończący taki kurs. Zaświadczenia niezbędne do przewożenia materiałów niebezpiecznych, które produkuje, personalizuje i dystrybuuje Polska Wytwórnia Papierów Wartościowych wydawane są przez marszałka województwa w terminie 7 dni od dnia przeprowadzenia egzaminu.
W transporcie drogowym w krajach objętych umową ADR pojazdy przewożące substancje niebezpieczne powinny być oznakowane znormalizowanymi tablicami ADR.
Zawartość umowy ADR.
Umowa ADR jest nowelizowana co dwa lata w roku nieparzystym. Od 1 stycznia danego roku obowiązuje nieobligatoryjnie (można stosować wersję poprzednią konwencji), od 1 lipca obowiązuje zawsze obligatoryjnie. Np. 1 stycznia 2013 wprowadzono wersję ECE/TRANS/225 („ADR 2013”), jednak do końca czerwca 2013 można było stosować wersję ECE/TRANS/215 („ADR 2011”).
Umowa ADR składa się z umowy właściwej oraz z załączników A i B, będących jej integralną częścią. Umowa właściwa określa stosunki prawne między uczestniczącymi państwami, natomiast załączniki zawierają przepisy regulujące w szerokim zakresie warunki przewozu poszczególnych materiałów niebezpiecznych w międzynarodowym transporcie samochodowym.
Załącznik A.
Załącznik A – Przepisy ogólne i przepisy dotyczące materiałów i przedmiotów niebezpiecznych:
Część 1 – przepisy ogólne
Część 2 – klasyfikacja
Część 3 – wykaz towarów niebezpiecznych, przepisy szczegółowe oraz zwolnienia dotyczące towarów niebezpiecznych pakowanych w ilościach ograniczonych 
i wyłączonych
Część 4 –przepisy dotyczące stosowania opakowań i cystern
Część 5 – procedury nadawcze
Część 6 – wymagania dotyczące konstrukcji i badań opakowań, dużych pojemników do przewozu luzem (DPPL), dużych opakowań, cystern i kontenerów do przewozu luzem
Część 7 – przepisy dotyczące warunków przewozu, załadunku, rozładunku oraz manipulowania ładunkiem
W myśl rozumienia ADR (Załącznik A), rozróżnia się 13 klas towarów niebezpiecznych ustalonych ze względu na stwarzane przez nie zagrożenie dominujące:
A. Pozycje indywidualne dla materiałów lub przedmiotów, które są dobrze zdefiniowane,
B. Pozycje ogólne dla dobrze zdefiniowanej grupy materiałów lub przedmiotów, które nie należą do pozycji i.n.o.,
C. Pozycje szczegółowe i.n.o., które obejmują grupę materiałów lub przedmiotów o szczególnych właściwościach chemicznych lub technicznych, inaczej nie określone,
D. Pozycje ogólne i.n.o., obejmujące grupę materiałów lub przedmiotów mających jedną lub więcej właściwości niebezpiecznych, inaczej nie określone.
Dla materiałów niebezpiecznych klas innych niż klasa 7 przyporządkowano kody klasyfikacyjne określające zagrożenia jakie mogą one powodować, przy czym:
1          gaz sprężony,
2          gaz skroplony,
3          gaz schłodzony skroplony,
4          gaz rozpuszczony,
5          pojemniki aerozolowe i naczynia,
6          inne przedmioty,
7          gazy niesprężone,
8          chemikalia pod ciśnieniem,
9          gazy zaadsorbowane;
A         duszące,
C         żrące,
D         odczulone (materiały wybuchowe), 
F         palne,
I          zakaźne,
M        różne,
O         utleniające,
P         nadtlenki organiczne,
PM      materiały polimeryzujące,
S          samozapalne,
SR       samoreaktywne,
T         trujące,
W        reagujące z wodą;
A. Materiał wybuchowy inicjujący.
B. Przedmiot zawierający materiał wybuchowy inicjujący i niemający dwóch lub więcej skutecznych urządzeń zabezpieczających. Definicja obejmuje niektóre przedmioty, takie jak zapalniki do prac wybuchowych, zestawy zapalnikowe dobrać wybuchowych i spłonki typu kapsułkowego, nawet jeżeli nie zawierają materiałów wybuchowych inicjujących.
C. Materiał wybuchowy miotający lub inny deflagrujący materiał wybuchowy lub przedmiot zawierający taki materiał wybuchowy.
D. Wtórnie detonujący materiał wybuchowy lub proch czarny lub przedmiot zawierający wtórnie detonujący materiał wybuchowy, w każdym przypadku bez środków inicjujących i bez ładunku miotającego, lub przedmiot zawierający materiał wybuchowy inicjujący i mający dwa lub więcej skuteczne urządzenia zabezpieczające.
E. Przedmiot zawierający wtórnie detonujący materiał wybuchowy, bez środka inicjującego, z ładunkiem miotającym (inny niż zawierający materiał ciekły łatwo zapalny lub żel lub ciecze samozapalne).
F. Przedmiot zawierający wtórnie detonujący materiał wybuchowy z własnym środkiem inicjującym, z ładunkiem miotającym (inny niż zawierający materiał ciekły łatwo zapalny lub żel lub ciecze samozapalne) lub bez ładunku miotającego.
G.     Materiał pirotechniczny lub przedmiot zawierający materiał pirotechniczny, lub przedmiot zawierający zarówno materiał wybuchowy, jak i materiał oświetlający, zapalający, łzawiący lub dymotwórczy (inny niż przedmioty aktywowane wodą lub przed mioty zawierające biały fosfor, fosforki, materiał piroforyczny, materiał ciekły łatwo zapalny lub żel lub ciecze samozapalne).
H. Przedmiot zawierający materiał wybuchowy i biały fosfor.
I. Przedmiot zawierający materiał wybuchowy i materiał ciekły łatwo zapalny lub żel.
J. Przedmiot zawierający materiał wybuchowy i materiał ciekły łatwo zapalny lub żel.
K. Przedmiot zawierający materiał wybuchowy i trujący środek chemiczny.
L. Materiał wybuchowy lub przedmiot zawierający materiał wybuchowy, stwarzający szczególne zagrożenie (np. z powodu swojej podatności na aktywację wodą lub obecności cieczy samozapalnych, fosforków lub materiałów piroforycznych) wymagający oddzielenia każdego typu.
N. Przedmioty zawierające jedynie materiały wybuchowe skrajnie niewrażliwe. Materiał lub przedmiot tak zapakowany lub zbudowany, aby jakiekolwiek niebezpieczne następstwa przypadkowego zadziałania ograniczyć do przestrzeni wewnętrznej sztuki przesyłki, pod warunkiem, że ogień nie zniszczy sztuki przesyłki i w związku z tym następstwa wybuchu lub rozrzutu będą ograniczone do takiego stopnia, że nie będą w sposób istotny utrudniać lub ograniczać gaszenia ognia lub stosowania innych działań ratunkowych w najbliższym sąsiedztwie sztuki przesyłki.)
Dla celów pakowania, materiały należące do klas 3, 4.1 (inne niż materiały samoreaktywne), 4.2, 4.3, 5.1, 6.1, 8 i 9 zalicza się do grup pakowania odpowiednio do stopnia stwarzanego przez nie zagrożenia dominującego:
Aktualnie kluczem do utożsamienia wymagań transportowych jest przypisanie dla danego towaru niebezpiecznego numeru UN. Powyższy rysunek przedstawia uproszczony schemat zależności klasyfikacyjnych towarów niebezpiecznych.
Dodatkowo w załączniku tym określone zostały ogólne i szczegółowe warunki pakowania towarów niebezpiecznych, wymagania w zakresie oznakowania towarów, opakowań i pojazdów przewożących towary niebezpieczne oraz warunki badań technicznych opakowań i ich specjalnego znakowania. W załączniku A przedstawiono również warunki przewozu i manipulowania ładunkiem w sztukach przesyłki, kontenerach i cysternach oraz zakazy ładowania razem towarów w jednym pojeździe.
Dla wskazania poziomu niebezpieczeństwa dla towarów niebezpiecznych ustalono numery zagrożenia:
20           gaz duszący lub gaz niestwarzający zagrożenia dodatkowego
22           gaz schłodzony skroplony, duszący
223         gaz schłodzony skroplony, palny
225         gaz schłodzony skroplony, utleniający (wzmagający palenie)
23           gaz palny
238         gaz palny żrący
239         gaz palny mogący samorzutnie ulegać gwałtownej reakcji
25           gaz utleniający (wzmagający palenie)
26           gaz trujący
263         gaz trujący, palny
265         gaz trujący, utleniający (wzmagający palenie)
268         gaz trujący, żrący
28           gaz żrący
30           materiał ciekły zapalny (temperatura zapłonu od 23 °C do 60 °C włącznie), materiał ciekły zapalny lub stały stopiony, o temperaturze zapłonu wyższej niż 60 °C, podgrzany do temperatury równej lub wyższej od jego temperatury zapłonu lub materiał ciekły samonagrzewający się
323         materiał ciekły zapalny, reagujący z wodą, wydzielający gazy palne
X323     materiał ciekły zapalny, reagujący niebezpiecznie z wodą, wydzielający gazy palne
33           materiał ciekły łatwo zapalny (temperatura zapłonu niższa niż 23 °C)
333         materiał ciekły piroforyczny
X333     materiał ciekły piroforyczny, reagujący niebezpiecznie z wodą
336         materiał ciekły łatwo zapalny, trujący
338         materiał ciekły łatwo zapalny, żrący
X338     materiał ciekły łatwo zapalny, żrący, reagujący niebezpiecznie z wodą
339         materiał ciekły łatwo zapalny mogący samorzutnie ulegać gwałtownej reakcji
36           materiał ciekły zapalny (temperatura zapłonu od 23 °C do 60 °C włącznie), słabo trujący lub materiał ciekły samonagrzewający się, trujący
362         materiał ciekły zapalny, trujący, reagujący z wodą, wydzielający gazy palne
X362     materiał ciekły zapalny, trujący, reagujący niebezpiecznie z wodą, wydzielający gazy palne
368         materiał ciekły zapalny, trujący, żrący
38           materiał ciekły zapalny (temperatura zapłonu od 23 °C do 60 °C włącznie), słabo żrący lub materiał ciekły samonagrzewający się, żrący
382         materiał ciekły zapalny, żrący, reagujący z wodą, wydzielający gazy palne
X382     materiał ciekły zapalny, żrący, reagujący niebezpiecznie z wodą, wydzielający gazy palne
39           materiał ciekły zapalny mogący samorzutnie ulegać gwałtownej reakcji
40           materiał stały zapalny, materiał samoreaktywny lub materiał samonagrzewający się
423         materiał stały reagujący z wodą, wydzielający gazy palne lub materiał stały zapalny, reagujący z wodą, wydzielający gazy palne lub materiał stały samonagrzewający się, reagujący z wodą, wydzielający gazy palne
X423     materiał stały, reagujący niebezpiecznie z wodą, wydzielający gazy palne lub materiał stały zapalny, reagujący niebezpiecznie z wodą, wydzielający gazy palne lub materiał stały samonagrzewający się, reagujący niebezpiecznie z wodą, wydzielający gazy palne
43           materiał stały samozapalny (piroforyczny)
X432     materiał stały samozapalny (piroforyczny), reagujący niebezpiecznie z wodą, wydzielający gazy palne
44           materiał stały zapalny, stopiony, w podwyższonej temperaturze
446         materiał stały zapalny, trujący, stopiony, w podwyższonej temperaturze
46           materiał stały zapalny lub samonagrzewający się, trujący
462         materiał stały trujący, reagujący z wodą, wydzielający gazy palne
X462     materiał stały, reagujący niebezpiecznie z wodą, wydzielający gazy trujące
48           materiał stały zapalny lub samonagrzewający się, żrący
482         materiał stały żrący reagujący z wodą, wydzielający gazy palne
X482     materiał stały, reagujący niebezpiecznie z wodą, wydzielający gazy żrące
50           materiał utleniający (wzmagający palenie)
539         nadtlenek organiczny, palny
55           materiał silnie utleniający (wzmagający palenie)
556         materiał silnie utleniający (wzmagający palenie), trujący
558         materiał silnie utleniający (wzmagający palenie), żrący
559        materiał silnie utleniający (wzmagający palenie), mogący samorzutnie ulegać gwałtownej reakcji
56           materiał utleniający (wzmagający palenie), trujący
568         materiał utleniający (wzmagający palenie), trujący, żrący
58           materiał utleniający (wzmagający palenie), żrący
59           materiał utleniający (wzmagający palenie), mogący samorzutnie ulegać gwałtownej reakcji
60           materiał trujący lub słabo trujący
606         materiał zakaźny
623         materiał ciekły trujący, reagujący z wodą, wydzielający gazy palne
63           materiał trujący, zapalny (temperatura zapłonu od 23 °C do 60 °C włącznie)
638         materiał trujący, zapalny (temperatura zapłonu od 23 °C do 60 °C), żrący
639         materiał trujący, zapalny (temperatura zapłonu nie wyższa niż 60 °C), mogący samorzutnie ulegać gwałtownej reakcji
64           materiał stały trujący, zapalny lub samonagrzewający się
642         materiał stały trujący, reagujący z wodą, wydzielający gazy palne
65           materiał trujący, utleniający (wzmagający palenie)
66           materiał silnie trujący
663         materiał silnie trujący, zapalny (temperatura zapłonu nie wyższa niż 60 °C)
664         materiał stały silnie trujący, zapalny lub samonagrzewający się
665         materiał silnie trujący, utleniający (wzmagający palenie)
668         materiał silnie trujący, żrący
X668     materiał silnie trujący, żrący, reagujący niebezpiecznie z wodą
669         materiał silnie trujący, mogący samorzutnie ulegać gwałtownej reakcji
68           materiał trujący, żrący
69           materiał trujący lub słabo trujący, mogący samorzutnie ulegać gwałtownej reakcji
70           materiał promieniotwórczy
768         materiał promieniotwórczy, trujący, żrący
78           materiał promieniotwórczy, żrący
80           materiał żrący lub słabo żrący
X80       materiał żrący lub słabo żrący, reagujący niebezpiecznie z wodą
823         materiał ciekły żrący, reagujący z wodą, wydzielający gazy palne
83           materiał żrący lub słabo żrący, zapalny (temp. zapłonu od 23 °C do 60 °C)
X83       materiał żrący lub słabo żrący, zapalny (temperatura zapłonu od 23 °C do 60 °C włącznie), reagujący niebezpiecznie z wodą
839         materiał żrący lub słabo żrący, zapalny (temperatura zapłonu od 23 °C do 60 °C), mogący samorzutnie ulegać gwałtownej reakcji
X839     materiał żrący lub słabo żrący, zapalny (temperatura zapłonu od 23 °C do 60 °C), mogący samorzutnie ulegać gwałtownej reakcji, reagujący niebezpiecznie z wodą
84           materiał stały żrący, zapalny lub samonagrzewający się
842         materiał stały żrący, reagujący z wodą, wydzielający gazy palne
85           materiał żrący lub słabo żrący, utleniający (wzmagający palenie)
856         materiał żrący lub słabo żrący, utleniający (wzmagający palenie), trujący
86           materiał żrący lub słabo żrący, trujący
88           materiał silnie żrący
X88       materiał silnie żrący, reagujący niebezpiecznie z wodą
883         materiał silnie żrący, zapalny (temperatura zapłonu od 23 °C do 60 °C)
884         materiał stały silnie żrący, zapalny lub samonagrzewający się
885         materiał silnie żrący, utleniający (wzmagający palenie)
886         materiał silnie żrący, trujący
X886     materiał silnie żrący, trujący, reagujący niebezpiecznie z wodą
89           materiał żrący (słabo żrący), mogący samorzutnie ulegać gwałtownej reakcji
90           materiał zagrażający środowisku, różne materiały niebezpieczne
99           różne materiały niebezpieczne przewożone w podwyższonej temperaturze
Dla klasy 1 nie istnieją numery zagrożeń dlatego dla istniejących materiałów stosujemy numer podklasy i literę grupy zgodności, np. 1.5 D.
Załącznik B.
Załącznik B – Przepisy dotyczące środków transportu i operacji transportowych:
Część 8 – wymagania ogólne dotyczące członków załogi pojazdu, wyposażenia, postępowania i dokumentacji
Część 9 – wymagania dotycząc konstrukcji i dopuszczenia pojazdów
Państwa, w których obowiązuje umowa ADR.
Do umowy ADR państwa przystępowały na trzy sposoby: przez wspólne podpisanie (pierwsze 9 państw sygnatariuszy), przez akcesję i przez sukcesję.
Do marca 2018 do umowy ADR przystąpiły następujące kraje (państwa-sygnatariusze wyróżnione pogrubieniem):
Albania, Andora, Austria, Azerbejdżan, Belgia, Białoruś, Bośnia i Hercegowina, Bułgaria, Chorwacja, Cypr, Czarnogóra, Czechy, Dania, Estonia, Finlandia, Francja, Grecja, Gruzja, Hiszpania, Holandia, Irlandia, Islandia, Kazachstan, Liechtenstein, Litwa, Luksemburg, Łotwa, Macedonia, Malta, Maroko, Mołdawia, Niemcy, Norwegia, Polska (akcesja 6 maja 1975), Portugalia, Rosja, Rumunia, San Marino, Serbia, Słowacja, Słowenia, Szwajcaria, Szwecja, Tadżykistan, Tunezja, Turcja, Ukraina, Węgry, Wielka Brytania, Włochy.
Umowa ADR ma wspólne źródła z umowami dotyczącymi międzynarodowego transportu: drogą morską (IMDG), śródlądową (ADN), kolejową (RID) i lotniczą (DGR, ICAO).

</doc>
<doc id="145452" url="https://pl.wikipedia.org/wiki?curid=145452" title="Proces kanonizacyjny">
Proces kanonizacyjny

Proces kanonizacyjny – postępowanie w Kościele katolickim i prawosławnym, mające na celu dojście, czy życie doczesne zmarłej osoby i okoliczności śmierci mogą być podstawą do uznania jej za świętą i przyznania jej publicznego kultu, zwykle poprzedzanego beatyfikacją. Osoba ta zostaje wpisana do wykazu świętych.
Proces według prawa kanonicznego może się rozpocząć dopiero 5 lat po śmierci osoby (chociaż papież może rozpocząć ten proces w wyjątkowych warunkach nawet zaraz po śmierci). Aby człowiek został uznany za świętego, jego doczesne życie, jak i okoliczności śmierci, nie mogą budzić żadnych zastrzeżeń. Musi być także potwierdzony co najmniej jeden cud, który stał się za jego sprawą – jednak nie dotyczy Sług Bożych ogłoszonych męczennikami.
Najkrótszy proces kanonizacyjny w historii Kościoła katolickiego dotyczył św. Antoniego z Padwy – trwał 11 miesięcy.

</doc>
<doc id="145454" url="https://pl.wikipedia.org/wiki?curid=145454" title="Seminarium">
Seminarium



</doc>
<doc id="145455" url="https://pl.wikipedia.org/wiki?curid=145455" title="Premierzy Saint Kitts i Nevis">
Premierzy Saint Kitts i Nevis



</doc>
<doc id="145456" url="https://pl.wikipedia.org/wiki?curid=145456" title="Program Środowiskowy Organizacji Narodów Zjednoczonych">
Program Środowiskowy Organizacji Narodów Zjednoczonych

Program Środowiskowy Organizacji Narodów Zjednoczonych, (ang. "United Nations Environment Programme", UNEP) – agenda ONZ powołana rezolucją Zgromadzenia Ogólnego ONZ nr 2997 z 16 grudnia 1972 roku w celu prowadzenia przez ONZ działań w zakresie ochrony środowiska i stałego monitorowania jego stanu na świecie. Siedziba UNEP mieści się w Nairobi, stolicy Kenii.
Program:

</doc>
<doc id="145461" url="https://pl.wikipedia.org/wiki?curid=145461" title="Konwencja z Aarhus">
Konwencja z Aarhus

Konwencja o Dostępie do Informacji, Udziale Społeczeństwa w Podejmowaniu Decyzji oraz Dostępie do Sprawiedliwości w Sprawach Dotyczących Środowiska, podpisana 25 czerwca 1998 w Aarhus, w Danii, podczas IV Paneuropejskiej Konferencji Ministrów Ochrony Środowiska. Konwencja weszła w życie 30 października 2001. Polska ratyfikowała ją w 2003 roku.
Konwencja spisana w językach angielskim, francuskim i rosyjskim. Depozytariuszem jest sekretarz generalny ONZ. Do rozwiązywania sporów jest właściwy Międzynarodowy Trybunał Sprawiedliwości, chyba że strony rozwiążą spór w inny sposób. Liczba stron wynosi 47.
Konwencja z Aarhus zajmuje szczególną pozycję w prawie międzynarodowym – nie jest to bowiem „zwykła” konwencja z dziedziny ochrony środowiska. Mniej dotyczy ona samej ochrony środowiska, bardziej natomiast prawa człowieka do czystego środowiska. W tym sensie prawo do informacji, do udziału w podejmowaniu decyzji i dostępu do sądownictwa w ochronie środowiska są często określane jako „następna generacja” praw człowieka i jako takie stanowią kluczowy element realizacji zasady zrównoważonego rozwoju.

</doc>
<doc id="145463" url="https://pl.wikipedia.org/wiki?curid=145463" title="Denzil Douglas">
Denzil Douglas

Denzil Llewellyn Douglas (ur. 14 stycznia 1953 w Saint Paul Capisterre) – polityk, premier Saint Kitts i Nevis w latach 1995-2015.
Został liderem Partii Pracy St. Kitts i Nevis w 1989 i wygrał wybory w 1995. Nominację na premiera kraju otrzymał 6 lipca 1995. Sprawował również funkcję ministra spraw zagranicznych. Z zawodu jest lekarzem, absolwentem Uniwersytetu Indii Zachodnich ("University of the West Indies").

</doc>
<doc id="145464" url="https://pl.wikipedia.org/wiki?curid=145464" title="John D. Rockefeller">
John D. Rockefeller

John Davison Rockefeller (ur. 8 lipca 1839 w Richford w stanie Nowy Jork, zm. 23 maja 1937 w Ormond Beach w stanie Floryda) – amerykański przedsiębiorca, filantrop i fundator Uniwersytetu Chicagowskiego. Obecnie uważany za najbogatszego człowieka w historii, który w ciągu całego swojego życia zgromadził majątek o wartości 660 mld dolarów (według przelicznika z 2007). Jego majątek odziedziczył jedyny syn John D. Rockefeller Jr., a następnie wnuki: John D. Rockefeller 3rd., Nelson, Laurance, Winthrop, David i ich najstarsza siostra Abby.
W 1870 John D. Rockefeller, William Rockefeller, Henry Flagler, Jabez A. Bostwick, chemik Samuel Andrews oraz nieoficjalnie Stephen V. Harkness założyli spółkę naftową w Cleveland, Ohio znaną jako Standard Oil Company.
Charakterystyczną polityką przedsiębiorstwa była koncentracja pionowa, umożliwiająca obniżanie kosztów przerobu ropy poprzez skupowanie jej wprost od producentów, tworzenie własnych magazynów i wykupywanie węzłów przesyłowych (koleje, rurociągi). J. D. Rockefeller starał się doskonalić każdy aspekt prowadzonej działalności. Czasem dołączał do brygady robotników, dla lepszego zrozumienia ich pracy. Znana jest historia, gdy Rockefeller prowadził inspekcję w jednym z zakładów, gdzie rozlewano naftę do blaszanych kanistrów. Od jednego z pracowników dowiedział się, że do zalutowania kanistra używa się 40 kropel cyny. Kazał więc spróbować z 38 kroplami – pojawiały się wycieki. W tej sytuacji zdecydował o użyciu 39 kropel cyny – okazało się, że tyle wystarczyło. Od tej pory owe 39 kropel stało się normą w zakładach Standard Oil. Sam pomysłodawca zagadnięty po latach stwierdzał z uśmiechem: "Zaoszczędziliśmy fortunę, naprawdę fortunę".
Rockefeller płacił swoim pracownikom więcej niż konkurencja oraz nagradzał pomysły ulepszające prowadzenie przedsiębiorstwa, przez co firma nie doświadczała fali strajków powszechnych w owym czasie. W Standard Oil prowadzono bardzo oszczędne wykorzystanie surowców, wszelkie odpady, w tym również benzynę, restrykcyjnie wykorzystywano. Kiedy inne przedsiębiorstwa wypuszczały benzynę do rzek jako niepotrzebny odpad, w Standard Oil wykorzystywano ją do napędzania maszyn. Działania te pozwoliły obniżyć koszt rafinacji galonu ropy z 3 centów (ówczesnych) w 1869 do 0,3–0,5 centa w 1885. W tym samym czasie ceny nafty spadły z ponad 30 centów do 8 centów. Dzięki umowie z koleją na przewóz ropy i uzyskaniu opustów do 70% wartości ceny przewozu możliwe było obniżanie cen rynkowych.
Wraz ze wzrostem fortuny działalność charytatywna Rockefellera przybrała formę zinstytucjonalizowaną. W 1892 wspomógł nowo założony Uniwersytet Chicagowski kwotą ówczesnych 600 000 dolarów. Korzystając z porad Fredericka Taylora Gatesa i Wiwekanandy, powołał do życia Instytut Badań Medycznych oraz Radę Edukacyjną, która otworzyła serie szkół w najbiedniejszych dzielnicach. W 1913 utworzył Fundację Rockefellera na której cele statutowe przeznaczył 250 milionów dolarów. W 1918 utworzył Fundację im. Pamięci Laury Spelman, której celem było wspieranie badań społecznych. Całość kwoty jaką przeznaczył na działalność charytatywną szacuje się na ponad 500 milionów dolarów.
W szczytowym okresie swojej działalności przypadającym na lata 1880–1890 przedsiębiorstwo Rockefellera przerabiało powyżej 90% światowego wydobycia ropy naftowej. W tym czasie przedsiębiorstwo zatrudniało ponad 100 000 pracowników. Opinia publiczna zarzucała spółce działania mające na celu utworzenie monopolu. W 1882 Standard Oil Co. zostało przekształcone w Standard Oil Trust z siedzibą w New Jersey, zrzeszający pod wspólnym kierownictwem szereg korporacji wchodzących w skład dawnego Standard Oil Company.
W 1890 Kongres przyjął ustawę antytrustową, nakładającą sankcje na działania monopolistyczne. W 1911, na mocy wyroku Sądu Najwyższego w sprawie demonopolizacji przetwarzania ropy naftowej, Standard Oil Trust został podzielony na trzydzieści cztery niezależne przedsiębiorstwa. Obecnie istniejące to Chevron i ExxonMobil.
John D. Rockefeller zmarł w wieku 97 lat w swoim domu w Ormond Beach i został pochowany na cmentarzu Lake View w Cleveland.
Początki.
Był drugim dzieckiem z szóstki dzieci i najstarszym z synów Williama Avery Rockefellera (ur. 1810, zm. 1906) i Elizy Davison (ur. 1813, zm. 1889). W Richford oprócz niego urodziło się jeszcze pięcioro dzieci, Lucy (1838–1878), William (1841–1922), Mary (1843–1925), bliźniaczki Franklin (Frank) (1845–1917) oraz Frances (1845–1847). Jego ojciec podawał się za lekarza cudotwórcę sprzedającego mikstury lecznicze własnej roboty. Wykonywał także zawód drwala William Rockefeller był postrzegany jako immoralista, który preferował włóczęgowski styl życia. Matka Johna D. Rockefellera, Eliza, gospodyni i pobożna baptystka starała się prowadzić dom z miłością i porządkiem, w czasie gdy William ciągle wyruszał w świat w celu prowadzenia swojego podwójnego życia. Oszczędna z natury i konieczności uczyła swojego syna tego samego, powtarzając mu przysłowie, „willful waste makes woeful want”, co oznacza, że dobre wykorzystanie wszystkich posiadanych zasobów i ich niemarnowanie przysparza każdemu człowiekowi bogactwa i pomyślności.
W wieku 12 lat zaoszczędził swoje pierwsze 50 dolarów, dzięki wykonywaniu drobnych prac dla swoich sąsiadów oraz własnoręcznej hodowli indyków dla swojej mamy. Za jej namową owe 50 dolarów pożyczył jednemu farmerowi z sąsiedztwa na 7%. Po roku dług został spłacony z odsetkami. Wywarło to ogromne wrażenie na młodym Rockefellerze. Od tej chwili postanowił, że pieniądze będą same na niego pracowały. W 1904 tak określił to wydarzenie: "Wrażenie, jakie wywarło na mnie to zdarzenie, przekonało mnie, że dobrą rzeczą jest pozwolić, aby to pieniądze służyły mojej osobie, niż żebym ja był ich niewolnikiem". Był to efekt rad jakie dostawał od ojca, który często powtarzał maksymę „trade dishes for platters”, w dosłownym tłumaczeniu „przehandluj dania na talerze”, a więc po prostu „bądź ambitny”. „Big Bill” wyznał kiedyś, że przy każdej nadarzającej się okazji starał się też wprowadzać w błąd synów, aby uczynić ich umysły bardziej przenikliwymi.
Jako nastolatek często zmieniał miejsca zamieszkania. Kiedy był mały, jego rodzina przeniosła się z Richford do miasteczka Moravia. W 1851 rodzina Rockefellerów kolejny raz zmieniła miejsce zamieszkania, osiedlając się w Owego w stanie Nowy Jork. Tam przyszły miliarder uczęszczał do Owego Academy od 1852. Następnie w 1853 zamieszkał w Strongsville na przedmieściach Cleveland, gdzie ukończył tamtejszą Cleveland’s Central High School. Po ukończeniu miejscowego liceum w wieku 16 lat, wiosną 1855 zapisał się na 10-tygodniowy kurs księgowości w Folsom’s Commercial College. Tam też poznał swoją przyszłą żonę Laurę Spelman, córkę kupca z Akron, Ohio. Wzięli ślub w 1864, kiedy Rockefeller skończył 25 lat.
Pomimo ciągłych absencji ojca i przeprowadzek młody John był ułożony, poważny i pracowity. Jego rówieśnicy opisywali go jako powściągliwego, religijnego, metodycznego i dyskretnego. Był znakomitym rozmówcą i umiał wyrażać się precyzyjnie. Był zakochany w muzyce i myślał o karierze w tej dziedzinie. Wcześnie objawił się także jego talent do liczb i szczegółowych kalkulacji.
Pierwsza praca.
Będąc nastolatkiem, Rockefeller, rozmawiając z kolegą, miał powiedzieć, że ma tylko dwa marzenia: zarobić 100 tysięcy dolarów i dożyć 100 lat. 26 września 1855 szesnastoletni Rockefeller znajduje swoją pierwszą pracę jako asystent księgowego w małej agencji pośrednictwa handlowego oraz spedycji towarów, Hewitt&amp;Tuttle. Pracując od świtu do nocy z purytańską wytrwałością zaszczepioną mu od małego przez matkę w tym czasie delektuje się, jak to później określił, we „wszystkich metodach i systemach pracy biurowej”. Najwięcej czasu poświęcał na szczegółowe zgłębianie metod obniżki kosztów transportu, która to umiejętność pomoże mu później w karierze potentata naftowego. Pracując za dzienną stawkę 50 centów jego pierwsze wynagrodzenie po trzech miesiącach pracy wyniosło 50 $ (1000 $ według przelicznika za rok 2015).
Wspólnicy.
W 1859 Rockefeller został wspólnikiem założonego przez Maurice B. Clarka przedsiębiorstwa, którego kapitał zakładowy miał równowartość 4000 $ (ekwiwalent 100 tysięcy dolarów w 2015). Przedsiębiorstwo było brokerem produktów rolnych. Działalność ta dała Rockefellerowi większe możliwości rozwoju niż poprzednie stanowisko kancelisty w małej firmie komisowo-spedycyjnej. Po zakończeniu działalności w sektorze finansowo-spożywczym, w 1863 wspólnicy postanowili zbudować rafinerię „na polach” Cleveland (The Flats), rozwijającej się dzielnicy przemysłowej miasta. Była to strategiczna reakcja wspólników na wybuch „gorączki naftowej” w Cleveland. Rafineria była bezpośrednio kontrolowana przez spółkę Andrews, Clark &amp; Company, w skład której wchodziła firma Clark &amp; Rockefeller, chemik Samuel Andrews i dwaj bracia M. B. Clarka. Ówcześnie biznes naftowy był jeszcze w powijakach, jednak miał przed sobą wiele perspektyw. Olej pozyskiwany z tłuszczu wieloryba stał się zbyt drogi w sprzedaży detalicznej. Rozwój przemysłowy USA w II połowie XIX wieku stworzył zapotrzebowanie na tańszy produkt niezbędny do oświetlania domów, budynków gospodarczych i fabryk. Nie bez znaczenia był też problem trzebienia stad wielorybów. W I połowie XIX podróż statku wielorybniczego wydłużyła się z 9 miesięcy do okresu 2–3 lat.
Podczas gdy Frank, brat Johna D. Rockefellera, walczył w wojnie domowej, on sam kontynuował swoją działalność w biznesie, dzięki wynajęciu kilku najemników w zastępstwie. Wspierał swoimi funduszami Armię Unii, tak jak wielu obywateli północnych stanów, którzy chcieli uniknąć obowiązku służby na froncie. Rockefeller był w gruncie rzeczy abolicjonistą. Głosował za wyborem Abrahama Lincolna na prezydenta USA i został członkiem Partii Republikańskiej. W tym czasie pomógł wykupić dwójkę niewolników, dając im tym samym wolność. Jak powiedział: „Bóg dał mi pieniądze”, tak też nie zamierzał nikogo za to przepraszać. Z łatwością i po sprawiedliwości, ale i amerykańską nonszalancją przyjął za swoją dewizę życiową, maksymę metodysty, Johna Wesleya: „zyskaj ile możesz, zaoszczędź ile możesz, rozdaj ile możesz” („gain all you can, save all you can, give all you can”).
14 lutego 1865 Rockefeller wykupił na aukcji pakiet udziałów braci Clark w przedsiębiorstwie za 72 500 $ (ekwiwalent 1 miliona dolarów w 2015). Rockefeller wszedł w osobiste posiadanie rafinerii w Cleveland. Bracia w wyniku umowy sprzedaży udziałów otrzymali w zamian dom spedycyjno-komisowy. Jak później określił to wydarzenie, był to dzień, który zdeterminował całą jego późniejszą karierę. Dotychczasowa spółka została przemianowana na Rockefeller&amp;Andrews. John Davison Rockefeller zorganizował dodatkowe fundusze na rozwój oraz w 1866 zaprosił do współpracy także swojego brata Williama, który tak jak John był zdolnym adeptem sztuki swojego ojca w kwestii wywierania wpływu na innych ludzi. William otworzył drugą rafinerię, Standard Works w Cleveland, której nazwa była obietnicą dostarczenia klientom produktu, utrzymanego na stałym dobrym poziomie jakości. Następnie otworzył biuro na Manhattanie, by zachęcić największe krajowe banki do współpracy oraz by móc lepiej zarządzać udziałem przedsiębiorstwa w obszarze rosnącego eksportu. Firma Rockefellerów zamknęła rok 1865 z obrotem 1,2 mln $ w wartości przerobu ropy, co w przeliczeniu dawało dzienny przerób 500 baryłek ropy naftowej o pojemności 42 galonów. Bracia często posługiwali się kodem w celu zachowania tajemnic. John określał ten sposób komunikacji jako "Murky" lub "Murkily", starając się wyłapywać wszystkie przydatne informacje i nie doprowadzać do wycieku ze swojej strony. Jak mawiał, "sukces przychodzi dzięki otwartym uszom i zamkniętym ustom". W ten sposób Rockefeller przygotował dla siebie najlepszą pozycję wyjściową do ekspansji w powojennej rzeczywistości gospodarczej Stanów Zjednoczonych, której pisany był wzrost dzięki stałej kolonizacji zachodnich terenów USA przez napływających z całego świata osadników. Równolegle niebagatelną rolę zaczął odgrywać transport kolejowy i sprzężona z nim gospodarka "napędzana naftą". Rockefeller idąc za tymi tendencjami zaciągał gigantyczne pożyczki, reinwestował zyski i szybko adaptował swoje przedsiębiorstwo do zmieniających się warunków rynkowych zatrudniając ludzi z odpowiednim doświadczeniem, w odpowiednim miejscu, mających tylko jedno zadanie – śledzić aktualne zmiany w szybko rosnącym sektorze naftowo-kolejowym i informować o wszystkim z szybkością telegramu króla nafty.
Protagonista rynku naftowego.
W 1867 również Henry M. Flagler został partnerem Rockefellerów. Tak powstała firma Rockefeller, Andrews &amp; Flagler. W ciągu 1868 Rockefeller kontynuował zaciąganie pożyczek i reinwestycje zysków, kontrolując jednocześnie koszty i przetwarzając produkty uboczne rafinacji ropy do formy umożliwiającej ich odsprzedaż na rynku. Przedsiębiorstwo Rockefellera było właścicielem dwóch rafinerii w Cleveland oraz posiadało przedstawicielstwo handlowe w Nowym Jorku. W tamtym czasie było już największym przedsiębiorstwem naftowym na świecie. Przedsiębiorstwo Rockefeller, Andrews &amp; Flagler było poprzednikiem mającego pojawić się już niebawem Standard Oil Company.
Standard Oil &amp; Company.
Pod koniec wojny secesyjnej Cleveland było jednym z największych centrów wydobycia ropy naftowej w Stanach Zjednoczonych (poza Pittsburghiem, Pensylwanią, Nowym Jorkiem). Pod koniec 1869 w USA nastąpiło zjawisko nadprodukcji nafty, której technologiczne możliwości produkcji przekraczały ponad trzykrotnie zapotrzebowanie rynku. Ta tendencja na rynku utrzymywała się przez wiele kolejnych lat.
10 stycznia 1870 Rockefeller zlikwidował spółkę Rockefeller, Andrews &amp; Flagler, ustanawiając odrębną organizację, "Standard Oil of Ohio", która natychmiast stała się najbardziej dochodową rafinerią w Ohio. Standard Oil stał się tym samym największym dostawcą oleju opałowego i nafty w kraju. W tym czasie koleje konkurowały między sobą o liczbę przewozów. W celu zmniejszenia negatywnych efektów walki rynkowej utworzyły kartel South Improvement Company mający na celu ustabilizowanie stawek przewozowych dla takich firm jak Standard Oil i innych przedsiębiorstw wydobywczych spoza głównego zagłębia naftowego. Kartel kolejowy uzyskał preferencyjne porozumienie handlowe jako dostawca masowy, w którym zawarto nie tylko wysokie opusty przewozowe do 50% dla ich produktów, ale także podwojono rabaty na przewóz produktów przedsiębiorstw dotychczas obsługiwanych przez firmy niezrzeszone w kartelu. Częścią tego porozumienia było ogłoszenie gwałtownego wzrostu opłat frachtowych. Sytuacja ta spowodowała burzę protestów ze strony dotychczas dobrze prosperujących niezależnych właścicieli rafinerii, czego efektem była przetaczająca się fala bojkotu, aktów wandalizmu. Doprowadziło to także do wykrycia powiązań osobowych między twórcami South Improvement Company a Standard Oil. Główna rafineria stanu Nowy Jork, Charles Pratt &amp; Company, której właścicielami byli Charles Pratt i Henry H. Rogers weszli do opozycji wobec tego planu, przez co koleje musiały się wycofać ze swojego stanowiska. Stan Pensylwania unieważnił wszystkie pozwolenia kartelu na przewóz towarów i wkrótce wszystkie niepreferencyjne stawki wróciły do wcześniej ustalonych norm.
Niezrażony, pomimo szykan prasy, Rockefeller kontynuował w samonapędzającej się maszynie swojej potęgi wykupywanie konkurencyjnych rafinerii, zwiększanie efektywności produkcji i sprzedaży, utrzymując ciągłą presję na koleje w celu uzyskania rabatów przewozowych oraz nabrania dystansu do przewozów konkurencji, do których skala przewozów firmy Rockefellera rosła z geometryczną prędkością, normalnością w tej sytuacji były sekretne spotkania i układy, tworzenie nowych obszarów inwestycji oraz wykupywanie rywali. W ciągu mniej niż czterech miesięcy 1872, co później było określone jako „The Cleveland Conquest” (pol. podbój Cleveland) lub „The Cleveland Massacre” (pol. masakra Cleveland), Standard Oil wykupił 22 z 26 swoich miejscowych rywali. W końcu nawet jego wcześniejszy konkurent, Pratt and Rogers, uznał za bezowocne kontynuowanie walki przeciwko Standard Oil. W 1874 przedsiębiorstwo podpisało sekretne porozumienie z Rockefellerem. Pratt and Rogers zostali wspólnikami Rockefellera. Rogers, w szczególności stał się później jednym z głównych architektów Standard Oil Trust. Syn Pratta, Charles Millard Pratt został sekretarzem Standard Oil &amp; Co. Dla wielu swoich konkurentów Rockefeller miał tylko do pokazania swojego księgi, gdzie mogli zobaczyć czarno na białym, z kim mają do czynienia oraz do zaoferowania pierwszą, przyzwoitą ofertę. Jeżeli oferta została odrzucona, Rockefeller ostrzegał ich przed bankructwem i wykupem aktywów ich przedsiębiorstw na aukcji. Widział siebie jako ratownika branży, która od momentu pojawienia się nadprodukcji przeżywała kryzys. Nie było rzadkością, iż przedsiębiorstwa nadmiar produkcji oraz produkty uboczne rafinacji ropy naftowej wylewały do rzek, niszcząc tym samym środowisko naturalne. Rockefeller zmienił tę politykę marnotrawstwa w biznes przekształcający wszystkie produkty uboczne rafinacji ropy naftowej w towary nadające się do komercyjnego użytku. Będąc swoistym „mężem opatrznościowym” wykupując słabych i naginając pozostałych do swojej wizji rynku, stworzył standardy, które dały amerykańskiej branży petrochemicznej dynamizm, efektywność i międzynarodową przewagę konkurencyjną obecną do dnia dzisiejszego. Standard Oil był przykładem organizacji prowadzącej zarówno politykę pionowej, jak i poziomej koncentracji kapitału, łącząc różne nieskoordynowane ze sobą jednostki gospodarcze w jedną całość. Standard Oil posiadało własne magazyny, rurociągi, cysterny oraz sieć punktów sprzedaży. Swoim zasięgiem obejmowało cały cykl produkcyjny od wydobycia surowca po jego sprzedaż w formie gotowego produktu utrzymując ceny na nieosiągalnym dla konkurencji poziomie i oferując produkt dostępny dla każdego obywatela, czasami, w celu głębszej penetracji rynku stosując ceny dumpingowe. W tym czasie chemicy Standard Oil wynaleźli ponad 300 produktów na bazie ropy naftowej od smoły do smarowania dachów przez wazelinę kosmetyczną po gumy do żucia. Koniec lat 70. XIX w. to dla Standard Oil czas całkowitej dominacji amerykańskiego rynku przetwórstwa ropy naftowej przy przerobie 90% ogólnego jej wydobycia. W tym czasie Rockefeller wszedł do grona milionerów (1 000 000 $ ówczesnych dolarów to w przeliczeniu 25 000 000 $ w 2015).
„Instynktownie doszedł do wniosku, że porządek na rynku może być osiągnięty tylko dzięki scentralizowanej kontroli wielkich struktur agregatowych, złożonych z ziemi i kapitału, których jedynym zadaniem jest dobrze zorganizowany przepływ produktów od producentów do konsumentów. Ten dobrze zorganizowany, ekonomiczny i efektywny przepływ jest tym co współcześnie, po tylu latach, określamy jako integracja wertykalna. Nie wiem czy Pan Rockefeller kiedykolwiek użył słowa „integracja”. Wiem tylko, że stworzył tę ideę.” Następca Rockefellera na stanowisku prezesa Standard Oil of Ohio.
W 1877 Standard Oil weszło w konflikt z Thomasem A. Scottem, prezesem Pennsylvania Railroad, którego firma była głównym przewoźnikiem produktów firmy. W tym samym czasie John D. Rockefeller wynalazł alternatywny system transportu nafty w postaci rurociągów i rozpoczął kampanię na rzecz ich budowy i powszechnego użycia. Koleje, widząc wtargnięcie przedsiębiorstwa Rockefellera w branżę transportu i na rynek działek pod budowę rurociągów, odpowiedziały utworzeniem spółek-córek do zakupu i budowy własnych rafinerii oraz rurociągów. Standard Oil wyszedł naprzeciw tym działaniom i wstrzymał wszystkie przewozy, oraz z pomocą innych przedsiębiorstw kolejowych, rozpoczął wojnę cenową, która drastycznie obniżyła stawki przewozowe i doprowadziła do masowych strajków pracowników kolejowych. Rockefeller wygrał, koleje odsprzedały swoje udziały w rynku naftowym gigantowi z Cleveland. Jednak następstwem walki obu przedsiębiorstw było oskarżenie przez rząd stanowy Pensylwanii spółki Standard Oil o monopolizowanie handlu naftą. Był to rok 1879. Ten precedens uruchomił lawinę podobnych oskarżeń ze strony kolejnych stanów, rozpoczynając narodową debatę nad praktykami biznesowymi Standard Oil &amp; Co. Lata 70. i 80. to dla Rockefellera czas wielkiego obciążenia, w którym musiał poradzić sobie z wykonaniem swojego zamierzenia integracji i konsolidacji stworzonych przez siebie struktur biznesowych, atakowanych dodatkowo przez prasę i administrację rządową. Bezsenność, stres i walka o każdy obszar rynku nadszarpnęły jego zdrowiem, co skomentował później słowami: "Cały majątek jaki zgromadziłem w tym czasie nie jest w stanie zrekompensować mi trwogi jaką wtedy przeżywałem".
Monopol.
Standard Oil stopniowo uzyskał prawie całkowitą kontrolę nad branżą przetwórstwa ropy naftowej i kanałami dystrybucji nafty i produktów ropopochodnych w całych Stanach Zjednoczonych. Było to możliwe dzięki zastosowaniu strategii integracji horyzontalnej. W przemyśle naftowym Standard Oil zamienił stary system dystrybucji na własny system zorganizowanym wertykalnie. Dostarczał on naftę na lokalne rynki dzięki cysternom drogowym. Cysterny kolejowe miały za zadanie dostarczać produkt odbiorcom hurtowym, z ominięciem dotychczasowych sieci dystrybucji. Oprócz ulepszenia jakości i dostępności produktów naftowych redukcji uległy także ich ceny rynkowe. Przykładowo, cena nafty od początku istnienia Standard Oil spadła o 80%. Praktyki biznesowe Standard Oil jednak stworzyły wśród opinii publicznej liczne kontrowersje. Najbardziej dosiężną bronią w walce z konkurencją dla Standard Oil była sprzedaż poniżej kosztów produkcji, różnicowanie cenowe oraz zawieranie atrakcyjnych układów z kolejami na rabaty transportowe. Firma była atakowana przez prasę i polityków przez cały okres swojej działalności, dając podłożę do powstania ruchu antymonopolowego. Około 1880 w jednym z wydań New York World ukazał się artykuł, w którym Standard Oil został określony jako "srogi, zuchwały, niemiłosierny, monopolista, którego dotychczas jak kraj długi i szeroki nikt nie znał". Rockefeller odpowiedział: "W biznesie tak wielkim jak nasz … niektóre rzeczy mogą się wydarzyć, których nie aprobujemy. Poprawiamy je tak szybko, na ile pozwala nam na to nasza wiedza o nich".
W tym czasie wiele legislatur wprowadziło ograniczenia w zakresie działalności korporacji w innych stanach. W rezultacie Rockefeller oraz jego wspólnicy weszli w posiadanie tuzinów innych oddzielnych firm, gdzie każda z nich prowadziła działalność tylko w jednym stanie. Zarządzanie tak dużym przedsiębiorstwem było nieporęczne, dlatego w 1882 prawnicy Rockefellera stworzyli nowy, innowacyjny rodzaj korporacji, w celu centralizacji stworzonych wcześniej holdingów. Tak powstał Standard Oil Trust. „Trust” był korporacją korporacji, której wielkość i majątek przykuwał wzrok jeszcze bardziej tworząc zarząd składający się z 9 członków, w tym Rockefeller, kontrolujących 41 przedsiębiorstw. Opinia publiczna i prasa przyjęły od samego początku podejrzliwą postawę wobec nowego tworu prawnego Rockefellera rozniecając na nowo stare resentymenty. Standard Oil zyskał aurę niezwyciężoności, zawsze będąc o krok do przodu przed konkurencją, krytykami oraz politycznymi oponentami. Stał się najbogatszym, największym biznesem na świecie, którego obawiał się każdy oraz który jako jedyny trwał odporny wobec wahań koniunktury, wypracowując zyski nieprzerwanie z roku na rok.
Amerykańskie imperium Standard Oil obejmowało 20 000 szybów, 4000 mil rurociągów oraz 5000 cystern drogowych i dawało zatrudnienie ponad 100 000 pracowników. Udział Standard Oil w światowym przetwórstwie ropy naftowej ustalił się powyżej 90% w tym czasie, by spaść do około 80% na początku XX wieku. Pomimo utworzenia trustu i dostrzegalnej odporności na działania całej konkurencji koniec lat 80. XIX wieku był czasem, w którym potęga rynkowa Standard Oil osiągnęła swoje maksimum. Rockefeller w końcu porzucił marzenia o kontrolowaniu całego światowego przetwórstwa ropy naftowej, co wyraził we własnych słowach: "Doszliśmy do wniosku, że opinia publiczna mogłaby obrócić się całkowicie przeciwko nam gdybyśmy faktycznie przetwarzali całe wydobycie ropy naftowej". Z czasem zagraniczna konkurencja oraz nowe pola naftowe odkryte poza Stanami Zjednoczonymi podkopały dominację Standard Oil Trust na światowych rynkach. Na początku lat 80. XIX wieku Rockefeller stworzył wiele swoich najważniejszych innowacji. Zamiast starać się wpływać na ceny ropy naftowej bezpośrednio, Standard Oil wypracował metodę pośredniej kontroli cen poprzez różnicowanie stawek opłat za magazynowanie produktów ropopochodnych w celu dopasowania warunków rynkowych. Następnie, Rockefeller zlecał emisję certyfikatów na ropę zgromadzoną w swoich ropociągach. Certyfikaty te stały się przedmiotem handlu dla spekulantów, tworząc w ten sposób pierwszy rynek instrumentów pochodnych, których instrumentem bazowym były ceny ropy naftowej. Powstanie rynku tego typu miało wpływ na zwiększenie efektywności cen rynku kasowego. W 1882 nastąpiło otwarcie na Manhattanie pierwszej giełdy naftowej, National Petroleum Exchange, której zadaniem było ułatwić obrót instrumentami pochodnymi tworzonymi na bazie cen ropy naftowej.
Mimo że w latach 80. XIX wieku 85% światowego wydobycia ropy naftowej wciąż pochodziło z szybów naftowych Pensylwanii, to ropa z nowych odwiertów zlokalizowanych na terenach Rosji i innych krajów azjatyckich zaczęła docierać na światowe rynki. Własną rafinerię otworzył Robert Nobel wiercąc w bogatych i tańszych w eksploatacji złożach zlokalizowanych właśnie na terenach Cesarstwa Rosyjskiego. W ramach swojej działalności położył jako pierwszy w regionie rurociągi i zwodował pierwszy na świecie tankowiec. Przedsiębiorstwo Roberta Nobla było kredytowane z funduszy banku paryskiej rodziny Rothschildów. Dodatkowo kolejne złoża roponośne zostały odkryte w Birmie i na Jawie. Co więcej, wynalezienie żarówki stopniowo zaczęło wypierać naftę jako jedyny rodzaj oświetlenia. Standard Oil Trust rozpoczął adaptować swój profil działalności do nowych warunków, rozwijając swoją obecność na rynkach europejskich, wchodząc w branżę wydobycia gazu ziemnego w Stanach Zjednoczonych, a potem w sprzedaż benzyny dla automobili, który to produkt był do czasu wynalezienia silnika wysokoprężnego odpadem w procesie rafinacji ropy naftowej.
Z chwilą utworzenia Standard Oil Trust firma weszła w posiadanie nowej siedziby w Nowym Jorku na ulicy Broadway zlokalizowanej pod numerem 26, a Rockefeller stał się centralną figurą socjety nowojorskiego biznesu. Dwa lata później, w 1884, zakupił rezydencję na 54 Ulicy obok rezydencji innego słynnego magnata przemysłowego Williama Henry’ego Vanderbilta. W 1887 Kongres utworzył Międzystanową Komisję Handlową (Interstate Commerce Commission), której zadaniem było przeforsowanie równych stawek opłat dla przewozów kolejowych, jednak już w tym czasie Standard Oil zaczął wykorzystywać na szeroką skalę transport rurociągowy. Bardziej niebezpieczną dla potęgi Standard Oil okazała się ustawa znana pod nazwą Sherman Antitrust Act z 1890, pierwotnie stworzona w celu kontroli fuzji przedsiębiorstw, ostatecznie przyczyniła się do zlikwidowania Standard Oil Trust. Władze stanu Ohio były wyjątkowo aktywne w stosowaniu tego aktu prawnego na swoim terenie i w końcu doprowadziły do wyłączenia Standard Oil of Ohio z reszty Trustu w 1892. Był to pierwszy krok na drodze do całkowitej likwidacji Standard Oil Trust.
W latach 90. XIX wieku Rockefeller rozpoczął ekspansję w branży żelaznej oraz transportu rud tworząc tym samym kolizję interesów z magnatem stalowym, Andrew Carnegiem. Ich walka o dominację nad tym odcinkiem amerykańskiego przemysłu stała się główną pożywką dla tabloidów i karykaturzystów. Rockefeller rozpoczął także szaloną akcję dzierżawienia działek roponośnych w Ohio, Indianie oraz Zachodniej Wirginii, z uwagi na fakt stopniowego osuszania złóż w Pensylwanii. Rockefeller w trakcie tej dzikiej ekspansji zaczął rozmyślać nad przejściem na zasłużoną emeryturę. Codzienne zarządzanie Trustem zostało powierzone Johnowi Dustinowi Archboldowi, a Rockefeller zakupił nową posiadłość na północ od Nowego Jorku z dala od dotychczasowego zgiełku, Pocantico Hills, spędzając więcej czasu na odpoczynku i rekreacji, uprawiając nowe sporty takie jak jazda na rowerze oraz golf.
Z początkiem swojej prezydentury Theodore Roosevelt zainicjował serię poprawek do ustawy "Sherman Antitrust Act" oraz przepchnął swoje reformy przez Kongres. W 1901 U.S. Steel, kontrolowany wcześniej przez Johna Pierpont Morgana wykupił akcje Andrew Carnegiego, proponując także Rockefellerowi zakup jego udziałów w przemyśle stalowym. W transakcji tej pośredniczył Henry Clay Frick, sprzedając akcje Standard Oil w przemyśle stalowym przedsiębiorstwu U.S. Steel oraz dając Rockefellerowi oraz jego synowi członkostwo w zgromadzeniu dyrektorów. W wieku 63 lat Rockefeller przechodząc na pełną emeryturę osiągnął dywidendę w wysokości 58 milionów dolarów. Był to rok 1902.
Jednym z najbardziej efektywnych ataków na Rockefellera i jego firmę była wydana w 1904 publikacja Idy Tarbell, "The History of the Standard Oil Company", specjalizującej się w dziennikarstwie śledczym publicystki (am. "Muckracker"). Udokumentowała ona dziesiątki dowodów na temat szpiegostwa gospodarczego Standard Oil, wojen cenowych, bezlitosnych taktyk marketingowych oraz przeciągania rozpraw sądowych. Pomimo że jej praca w swoim wyrazie wywierała negatywny wpływ na obraz Standard Oil, ona sama była zaskoczona skalą zaistniałych nieprawidłowości. "Nigdy nie miałam negatywnego nastawienia do rozmiarów i bogactwa ich organizacji, nigdy też nie kwestionowałam koncepcji ich ładu korporacyjnego. Chciałam aby prosperowali i rośli na tyle na ile jest to możliwe, ale tylko w ramach i poszanowaniu legitymacji prawa. Z tym, że oni, nigdy nie grali uczciwie i to doprowadziło ich wielkość do upadku w mojej ocenie." Ojciec Idy Tarbell w trakcie afery związanej z działalnością "South Improvement Company" utracił swoje udziały w przemyśle naftowym.
Rockefeller nazywał ją prywatnie panią Tarbarrel (ang. "Miss Tarbarrel"), jednakże publicznie tonował emocje wyrażając jednoznacznie dystans wobec jej działalności. W odpowiedzi na publikację Idy Tarbell Rockefeller rozpoczął kampanię mającą na celu przywrócenie dobrego wizerunku swojej firmie. Choć przez długi czas utrzymywał politykę tłumienia jakichkolwiek wycieków informacji do prasy na swój temat, w końcu postanowił stać się bardziej responsywny wobec opinii publicznej, publikując w swoich wspomnieniach, wydanych w całości w 1909, treści typu "kapitał i praca są dwiema dzikimi siłami, które wymagają rozsądnej legislacji, aby móc utrzymać je w ryzach".
Krytycy oskarżali Rockefellera o ugrzeczniony i nieszczery ton, wytykając stwierdzenia takie jak "podstawowym i niezbędnym elementem sukcesu w biznesie jest przestrzeganie zasad uznanych za niewzruszone w jakichkolwiek ekskluzywnych porozumieniach handlowych", jako sprzeczne z rzeczywistymi metodami działania jego firmy.
Rockefeller wraz z synem kontynuował konsolidację swojego naftowego biznesu, aż do momentu gdy stan New Jersey w 1909 zmienił swoje prawo dotyczące korporacji umożliwiając tym samym transformację Trustu w pojedynczy holding. Rockefeller pozostał nominalnym prezesem firmy do 1911 oraz zatrzymał całość akcji. W końcu w 1911 Sąd Najwyższy Stanów Zjednoczonych udowodnił firmie Standard Oil Company of New Jersey naruszenie ustawy "Sherman Antitrust Act". Do tego czasu Trust nadal posiadał 70% udziałów w rynku oleju rafinowanego, ale już tylko 14% całkowitych zasobów amerykańskich złóż ropy naftowej. Sąd wystosował werdykt, w którym oskarżył Trust o zapoczątkowanie nielegalnych praktyk monopolu oraz nakazał podzielenie go na 34 nowe przedsiębiorstwa. Do bardziej znanych, które przetrwały na rynku do czasów współczesnych, należą: Continental Oil, znane później jako Conoco, obecnie część ConocoPhilips; Standard of Indiana, później znane jako Amoco, obecnie część BP, Standard of California, później znane jako Chevron; Standard of New Jersey, później znane jako Esso (dalej, Exxon), obecnie część firmy ExxonMobil; Standard of New York, znane później jako Mobil, obecnie część ExxonMobil; Standard of Ohio, znane później jako Sohio, obecnie część BP. Pennzoil i Chevron do dnia dzisiejszego pozostały niezależnymi przedsiębiorstwami.
Rockefeller, rzadko sprzedając swoje udziały, w chwili podziału Trustu posiadał ponad 25% ich wartości. On i inni współwłaściciele otrzymali proporcjonalnie udziały we wszystkich 34 nowych przedsiębiorstwach. W konkluzji kontrola Rockefellera nad amerykańskim przemysłem naftowym została zredukowana, jednakże w ciągu kolejnych 10 lat działania podjęte przez rząd okazały się dla niego niezwykle zyskowne. Wszystkie przedsiębiorstwa zanotowały w sumie pięciokrotny wzrost swojej wartości, a wraz z tą tendencją osobisty majątek Rockefellera wzrósł do 900 milionów dolarów.
Sprawa Colorado Fuel and Iron Corp..
W 1902, w wyniku problemów z płynnością finansową swojego przedsiębiorstwa, John Ceveland Osgood zwrócił się o pożyczkę do George’a Jaya Goulda, jednego z głównych udziałowców Denver &amp; Rio Grande Western Railroad. W tym czasie Colorado Fuel and Iron Corp. posiadało 75% udziałów w rynku produkcji węgla stanu Kolorado, zatrudniając 10% jego potencjału ludnościowego. Gould poprzez Fredericka Taylora Gatesa, który był doradcą finansowym Johna D. Rockefellera, przekonał go do pomocy w sfinansowaniu pożyczki. Analiza działalności przedsiębiorstwa Osgooda wykonana przez syna Johna D. Rockefellera wykazała, iż suma udzielonej pożyczki przez Colorado and Wyoming Railway Company, Crystal River Railroad Company oraz prawdopodobnie Rocky Mountain Coal and Iron Company w zamian za przejęcie Colorado Fuel and Iron Corp. jest niewystarczająca. Kontrola nad przedsiębiorstwem przeszła z rąk Iowa Group na rzecz Goulda i Rockefellera w 1903. W tym układzie Frederic Taylor Gates reprezentował interesy udziałowców mniejszościowych. Osgood odszedł z przedsiębiorstwa w 1904 i skupił wszystkie swoje wysiłki na konkurencyjnej działalności w branży eksploatacji złóż węgla i produkcji koksu.
Strajk 1913–1914.
Strajk ogłoszony we wrześniu 1913 przez Zjednoczenie Pracowników Kopalni (United Mine Workers) w kwestii przedstawicielstwa związków zawodowych był wymierzony przeciwko zarządcom kopalni w Huerfano i Las Animas w południowej części stanu Kolorado, gdzie rozlokowane były najważniejsze obiekty przemysłowe i kopalnie firmy CF&amp;I. Strajk zwalczany był przez zarząd kopalni, poprzez wydelegowany komitet wykonawczy, na czele którego stał Welborn, prezes CF&amp;I, który prowadził rozmowy ze strajkującymi w imieniu całego zarządy przedsiębiorstwa. Lamont Montgomery Bowers, człowiek Rockefellera, pozostawał w cieniu tych rozmów. Kilkoro z członków zarządu przyłączyło się do strajkujących i popierało ich roszczenia co do utworzenia związków zawodowych, większość jednak była przeciwna. Sytuacja była napięta i czasami łamistrajki używali siły wobec protestujących. Obie strony były zaopatrzone w pewne ilości broni i ostrą amunicję. Strajkujący górnicy byli zmuszeni do opuszczenia swoich domów w osiedlu górniczym i zamieszkali w miasteczkach namiotowych zbudowanych przez związki zawodowe. Jedno z takich miasteczek namiotowych powstało w Ludlow, dworcu kolejowym na północ od miasta Trinidad.
Pod opieką Gwardii Narodowej niektórzy górnicy wrócili do pracy, przyłączyli się także do nich niektórzy z łamistrajków, przywiezieni na czas rozruchów ze wschodniego zagłębia węglowego, w czasie gdy oddziały ochronne patrolowały ich ruchy. W lutym 1914 znaczna część oddziałów została wycofana, ale większość z nich nadal pozostawała rozlokowana w Ludlow. 20 kwietnia 1914 nastąpiło decydujące starcie pomiędzy strajkującymi a oddziałami porządkowymi. W jego wyniku w miasteczku namiotowym wybuchł pożar, w którym zginęło 15 kobiet, w tym nieokreślona liczba dzieci.
Koszty po obu stronach konfliktu były wysokie. W wyniku zmniejszonego zapotrzebowania na węgiel, który nastąpił po wystąpieniu recesji w gospodarce amerykańskiej, niektóre z kopalń nie zostały już nigdy otworzone. W wyniku strajku wielu pracowników zostało wyrzuconych z pracy. Związek zawodowy górników został zmuszony do wycofania swoich dotychczasowych osiągnięć w lutym 1915. W zagłębiu węglowym w wyniku bezrobocia dużej ilości ludności zagrażało widmo nędzy. Z pomocą Fundacji Rockefellera utworzono liczne programy pomocowe dla bezrobotnych nad wykonaniem, których czuwała "Colorado Commitee on Unemployment and Relief" (Komitet Stanu Kolorado Na Rzecz Walki z Bezrobociem). Była to rządowa organizacja, utworzona przez gubernatora Carlsona, oferująca pracę dla bezrobotnych górników, budująca drogi i wykonująca wiele innych projektów pożytku publicznego.
Incydent w Ludlow przyniósł za sobą następstwa w postaci mobilizacji opinii publicznej, obwiniającej za doprowadzenie do masakry Rockefellerów i cały przemysł węglowy. Przeprowadzone przez Komisję ds. Relacji Przemysłowych (United States Commission on Industrial Relations) przesłuchanie Johna D. Rockefellera Jr. wykazało szczególne powiązania Rockefellerów z Bowerem. Bower został zdjęty, a na jego miejsce w 1915 kontrolę nad przedsiębiorstwem odzyskał Welborn. Zdarzenie to poprawiło znacznie nastroje w branży.
Zaraz po masakrze Rockefeller odrzucił oskarżenia o jego odpowiedzialność w sprawie oraz minimalizował powagę zaistniałej sytuacji. Podczas dochodzenia w sprawie masakry w Ludlow, zapytany jakie działania by podjął jako dyrektor przedsiębiorstwa, odpowiedział: "Nie podjął bym żadnych. Ubolewał bym nad koniecznością, która zmusiła zarząd przedsiębiorstwa do użycia własnych zasobów w celu uzupełnienia sił państwa w utrzymaniu prawa i porządku." Rockefeller przyznał, że nie podjął żadnych kroków w celu doprowadzenia do wymierzenia sprawiedliwości winnym masakry członkom służb porządkowych.
Osobą, która opracowała strategię poprawy wizerunku firmy Rockefellera zaraz po wydarzeniach w Kolorado, był Ivy Lee, który został zatrudniony w 1914 przez Johna D. Rockefellera Jr. w celu zarządzania wizerunkiem firmy Standard Oil. Lee ostrzegł Rockefellerów o utracie przez firmę społecznego wsparcia oraz przygotował strategię, którą John D. Rockefeller Jr. zaczął wdrażać. Dla młodego Rockefellera było istotne pokazanie swojego zażenowania powstałą sytuacją oraz zorganizowanie spotkania z górnikami i ich rodzinami w celu rozpatrzenia warunków mieszkaniowych i miejsc pracy. W opracowanym programie istotnym było uczestnictwo Johna D. Rockefellera Jr. w masowych spotkaniach oraz przede wszystkim uważne wysłuchiwanie skarg. Był to nowatorski pomysł, który przyciągnął uwagę prasy oraz pozwolił rozwiązać konflikt i zaprezentować opinii publicznej bardziej humanistyczny wizerunek Rockefellerów.
Problemy ze zdrowiem i śmierć.
John D. Rockefeller skończywszy 50 lat cierpiał na umiarkowaną depresję oraz miał problemy gastryczne. Czas oskarżeń opinii publicznej i działań rządu skierowanych przeciwko jego przedsiębiorstwu przypadający na okres lat 90. XIX wieku doprowadził do rozwinięcia się łysienia plackowatego, które to schorzenie spowodowało u niego utratę całego owłosienia ciała do 1901. Włosy nigdy nie odrosły, a inne schorzenia ustąpiły po zmniejszeniu obciążenia organizmu pracą. Rockefeller zmarł wskutek arteriosklerozy 23 maja 1937, na mniej niż dwa miesiące przed swoimi 98 urodzinami w swoim domu The Casements, w Ormond Beach na Florydzie. Został pochowany na cmentarzu Like View w Cleveland.
Rodzina.
Pochodzenie.
Przez szereg lat genealogowie spekulowali na temat francuskich korzeni rodziny. Rodzina Rockefellerów miała wywodzić swój rodowód od francuskich hugenotów o nazwisku "Rochefeuille" lub "Rocquefeuille", którzy w 1685 wyemigrowali z Langwedocji i osiedlili się w Niemczech niedaleko Koblencji. W 1720 przodek ojca Johna D. Rockefellera wyemigrował stamtąd do Ameryki Północnej. Późniejsze badania wykazały niemieckie pochodzenie nazwiska sięgające aż do XVII wieku. Wtedy to Johann Peter Rockenfeller (ochrzczony 27 września 1682 w kościele protestanckim w Rengsdorf) wyemigrował w 1723 z Altwied (obecnie część Neuwied w Nadrenii-Palatynacie) z trójką swoich dzieci i osiadł w Germantown w Pensylwanii. Nazwa Rockenfeller (niem. "z Rockenfeld") odnosi się do miejscowości Rockenfeld w dystrykcie Neuwied. Do dnia dzisiejszego w tym rejonie jest wielu mieszkańców noszących nazwisko Rockenfeller.
Matka Johna D. Rockefellera, Eliza Davison miała mieć pochodzenie szkocko-irlandzkie.
Małżeństwo.
W 1864 Rockefeller poślubił Laurę Celestię „Cettie” Spelman (1839–1915), córkę Harveya Buell Spelmana oraz Lucy Henry. John D. Rockefeller powiedział kiedyś: "Jej osąd był zawsze lepszy od mojego. Bez jej mądrych rad, byłbym biednym człowiekiem".
Mieli 4 córki i jednego syna:
Bogactwo zgromadzone przez Rockefellera w ciągu całego swojego życia oddziaływało na aspiracje biznesowo-polityczne całej rodziny w ciągu XX stulecia. Syn Johna. D. Rockefellera Jr., David Rockefeller był przez 20 lat CEO banku Chase Manhattan (obecnie część JPMorgan Chase). Jego drugi syn, Nelson Aldrich Rockfeller, był gubernatorem Nowego Jorku z ramienia Partii Republikańskiej oraz 41 wiceprezydentem Stanów Zjednoczonych. Czwarty syn Winthrop Aldrich Rockefeller był gubernatorem stanu Arkansas, także jako członek Partii Republikańskiej. Jego wnukowie, Abigail Aldrich „Abby” Rockefeller i John Davison Rockefeller III zostali filantropami. Wnuk, Laurance Spelman Rockefeller został działaczem ruchu na rzecz ochrony przyrody. Prawnuk John Davison „Jay” Rockefeller IV piastował z ramienia Partii Demokratycznej urząd senatora ze stanu Zachodniej Wirginii od 1985 do 2015, a wcześniej był gubernatorem tego stanu. Winthrop Paul Rockefeller przez 10 lat był zastępcą gubernatora stanu Arkansas.
Poglądy religijne.
John D. Rockefeller urodził się w Richford w stanie Nowy Jork. Miejscowość ta była częścią obszaru USA, który nazywano "burned-over district". Był to obszar stanu Nowy Jork, na którego terenie zaznaczyły silnie swoją obecność nowe ruchy ewangelizacyjne, którym historia protestantyzmu dała nazwę Drugiego Wielkiego Przebudzenia. Ruch ten spowodował odchodzenie od tradycyjnych protestanckich wyznań wiary ukształtowanych w USA we wcześniejszym okresie, na rzecz nowych ruchów, głoszących jeszcze bardziej potrzebę indywidualnego odczuwania wiary, takich jak Baptyści, Mormoni lub Adwentyści oraz nawołujący wiernych do podążania za takimi ideałami jak ciężka praca, modlitwa oraz czynienie dobrych uczynków, które w konkluzji miały doprowadzić do zbudowania "Królestwa Bożego na Ziemi".
Od wczesnych lat swojego życia John D. Rockefeller uczęszczał na nabożeństwa wraz ze swoją matką i rodzeństwem do lokalnego kościoła Baptystów – "Erie Street Baptist Church" (później przemianowany na Euclid Avenue Baptist Church). Był to niezależny zbór, który z czasem stał się częścią Północnej Konwencji Baptystów w latach 1907–1950. Obecnie jest częścią Zrzeszenia Amerykańskich Kościołów Baptystycznych w USA ("American Baptis Churches USA"). Eliza Davison będąc głęboko wierzącą i zdyscyplinowaną kobietą miała niebagatelny wpływ na ukształtowanie poglądów religijnych syna. Podczas nabożeństwa zachęcała go do oddawania części swoich pieniędzy na rzecz Kościoła. W ten sposób w społeczności lokalnych baptystów zaczął być kojarzony ze swej dobroczynności. Pewnego razu kaznodzieja zachęcał go słowami, "zarób tyle pieniędzy ile tylko zdołasz, wtedy będziesz mógł oddać ile tylko zechcesz". Później w swoim życiu Rockefeller odrzekł: "Był to ten moment, kiedy cały finansowy plan mojego życia stał się faktem". Umiejętność zarabiania pieniędzy była postrzegana przez niego jako "dar od Boga".
Będąc zagorzałym północnym baptystą, Rockefeller czytał codziennie Biblię, uczestniczył w nabożeństwach dwa razy w tygodniu i prowadził własne studia biblijne wspólnie z żoną. Burton Folsom Jr. zanotował, "czasem dawał dziesiątki tysięcy dolarów na rzecz wspólnot chrześcijańskich, ubiegając się w tym samym czasie o pożyczki wartości przekraczającej milion dolarów, aby móc rozwijać swoje przedsiębiorstwo. Jego filozofia życia wynikała z czysto biblijnych reguł. Szczerze wierzył w słowa zapisane w Ewangelii Łukasza (Łk 6, 38): Dawajcie, a będzie wam dane; miarę dobrą, natłoczoną, utrzęsioną i opływającą wsypią w zanadrza wasze. Odmierzą wam bowiem taką miarą, jaką wy mierzycie."
Rockefeller wspierał misje baptystyczne, fundował uniwersytety i mocno angażował się w życie swojego kościoła w Cleveland. Podróżując po południowych stanach wspierał dużymi sumami kościoły należące do Południowej Konwencji Baptystów, kościoły zrzeszające ludność czarnoskórą (am. "Black churches") oraz inne chrześcijańskie wspólnoty religijne. Znana jest także historia o tym, jak kupił wolność kilku niewolnikom oraz wspomógł katolicki sierociniec. Wraz ze wzrostem swojej zamożności jego donacje stały się bardziej hojne, zwłaszcza jeżeli chodzi o lokalny kościół w Cleveland, który otrzymał w 1925 nową siedzibę.
Kontrowersje prasowe.
W chwili, gdy szczyt osiągnęła medialność osoby Johna D. Rockefellera jako najpotężniejszego w USA przedsiębiorcy w prasie zaczęły pojawiać się informacje na temat rodzinnych sekretów multimilionera. Joseph Pulitzer zaoferował nagrodę 8000 dolarów za dostarczenie informacji na temat ojca Johna D. Rockefellera, Billa ps. „Doc Rockefeller”, o którym było wiadomo jedynie, że żyje pod przybranym nazwiskiem. Dziennikarze pomimo wyznaczonej nagrody nie mogli uzyskać żadnych szczegółowych informacji na jego temat. Dopiero dwa lata po jego śmierci cała historia ujrzała światło dzienne.
Bill, podróżując po kraju jako szarlatan, czasem jako złotousty akwizytor lub okazjonalnie zielarz, nie mając formalnego wykształcenia medycznego, opuścił swoją właściwą rodzinę około 1855. Będąc nieprzerwanie do swojej śmierci w legalnym związku małżeńskim z Elizą Davison przybrał nazwisko William Levingston i ożenił się w Norwich, w prowincji Ontario w Kanadzie, z Margaret L. Allen (1834 – 1910). Zmarł w 1906, a jego pomnik wybudowany został ze środków finansowych jego drugiej żony.
Filantropia.
Początek działalności charytatywnej Rockefellera datuje się na czas, kiedy w wieku 16 lat znalazł swoją pierwszą pracę jako księgowy. Jak zanotował w swoim dzienniku, zdecydował się na przekazanie 6% swoich zarobków na cele charytatywne. Wartość ta wzrosła do 10%, w chwili gdy ukończył 20 lat. Wiele z jego wydatków na cele charytatywne było związanych ze wspólnotą religijną, do której należał. Jego kościół, który został później włączony do Północnej Konwencji Baptystów, która została uformowana z Amerykańskich Baptystów na Północy był związany z wcześniejszymi misjami mającymi na celu tworzenie szkół powszechnych i uniwersytetów dla ludności afroamerykańskiej, która uzyskała prawa obywatelskie w południowych stanach po zakończeniu wojny secesyjnej. Rockefeller uczestniczył w nabożeństwach co niedzielę. Będąc w podróży odwiedzał afroamerykańskie zbory baptystyczne, udzielając im okazjonalnie wsparcia finansowego. Z czasem, gdy jego zamożność wrosła, poszerzeniu uległy także dziedziny, które uzyskały jego wsparcie finansowe. Wspierał edukację, ochronę zdrowia, naukę i sztukę. Początkowo w sposobach zinstytucjonalizowania jego dobroczynności doradzał mu Frederick Taylor Gates (po 1891), a po 1897 również jego syn.
Na spotkaniu z indyjskim guru, Swami Vivekananda, rozmawiali na temat potrzeby większego zaangażowania w pomoc biednym i udręczonym społecznościom.
Rockefeller wierzył w amerykański Ruch Efektywności, znany w nauce o zarządzaniu jako Tayloryzm, argumentując to słowami, "pomoc nieefektywnym, źle ulokowanym i niepotrzebnym szkołom jest marnotrawstwem … jest wysoce prawdopodobne, że wiele środków finansowych zostało zdefraudowanych na niemądre projekty edukacyjne, które mogły by zostać użyte do budowy narodowego systemu edukacji wyższej adekwatnej do naszych potrzeb, jeżeli pieniądze te zostały by odpowiednio ulokowane na każdym etapie realizacji".
Rockefeller i jego doradcy utworzyli system warunkowych dotacji dla instytucji edukacyjnych, które miały za zadanie efektywniejszą alokację środków finansowych. Otrzymujące je instytucje miały za zadanie wykazywać w jaki sposób wpłynęły one na ich bezpośrednich beneficjentów i w jaki sposób zostały wykorzystane dla dobra tych instytucji.
W 1884 Rockefeller dokonał głównych donacji na rzecz szkoły wyższej w Atlancie dla czarnoskórych kobiet, która przyjęła nazwę Spelman College (nazwana od nazwiska jego teścia, który był zagorzałym abolicjonistą przed wojną secesyjną). Najstarszy istniejący obiekt na terenie szkoły, "Rockefeller Hall" jest nazwany na cześć jej założyciela. Rockefeller dokonał także znaczącego wsparcia dla Uniwersytetu Denisona, którego fundatorem był farmer, William S. Denison. Pomoc uzyskały także w tym czasie inne szkoły baptystyczne.
Rockefeller wsparł także kwotą 80 milionów dolarów Uniwersytet w Chicago, który pod kierownictwem Williama Raineya Harpera przemienił się z małego baptystycznego college’u w światowej klasy instytucję edukacyjną do roku 1900. Wspierał zagraniczną misję baptystów amerykańskich, która z inicjatywy Amerykańskiej Baptystycznej Społeczności Misjonarzy Zagranicznych ("American Baptist Foreign Mission Society") utworzyła Centralny Uniwersytet na Filipinach w 1905, jako pierwszy baptystyczny i drugi amerykański uniwersytet w Azji.
Utworzona przez Rockefellera w 1903 Generalna Komisja Edukacyjna miała za zadanie promować edukację w kraju na wszystkich jej szczeblach. Będąc w ideologicznej łączności z historycznymi misjami Baptystów działała na rzecz rozwoju edukacji wśród ludności afroamrykańskiej zamieszkującej tereny Południa. Rockefeller wspierał edukację także na wschodnim wybrzeżu, dotując Uniwersytet Yale, Uniwersytet Harvarda, Uniwersytet Columbia, Uniwersytet Browna, Bryn Mawr College, Wellesley College oraz Vassar College.
Idąc za radą Gatesa, Rockefeller stał się jednym z pierwszych filantropów, wspierających rozwój medycyny. W 1901 utworzył Instytut Badań Medycznych w Nowym Jorku. Instytut został przemianowany w 1965, otrzymując nazwę Uniwersytetu Rockefellera, po tym, jak rozszerzył swoją misję o edukację wyższą. Naukowcy związani z Uniwersytetem Rockefellera byli laureatami 23 nagród Nobla. W 1909 Rockefeller utworzył Komisję Sanitarną, organizację, której głównym osiągnięciem było zlikwidowanie ognisk choroby wywoływanej przez tęgoryjca dwunastnicy na obszarach wiejskich południowych stanów USA. Generalna Komisja Edukacyjna miała ogromny wpływ na rozpowszechnienie Raportu Flexnera z 1910 poprzez finansowanie jego rekomendacji. Studium opracowane pod egidą Fundacji Andrew Carnegie’go na rzecz Rozwoju Szkolnictwa, miało rewolucyjny wpływ na organizację studiów medycznych w USA.
W 1913 Rockefeller utworzył własną fundację, mającą na celu kontynuację i rozszerzenie działań zakreślonych przez Komisję Sanitarną. Komisja Sanitarna pracowała jeszcze dwa lata i w 1915 została zamknięta. W tym czasie Rockefeller przeznaczył na cele statutowe fundacji 250 milionów dolarów. Nowa organizacja miała za zadanie skupić się na wspieraniu rozwoju takich dziedzin jak ochrona zdrowia publicznego, instruktaż medyczny oraz sztuka. Z funduszy fundacji została założona szkoła wyższa, Johns Hopkins School of Hygiene and Public Health, pierwsza tego typu szkoła w USA. Fundacja rozwinęła swoją działalność poza Stanami Zjednoczonymi, tworząc w Pekinie College Medyczny Pomagała także w zniesieniu skutków I wojny światowej. Rockefeller zatrudnił w fundacji Williama Lyona Mackenzie Kinga, polityka kanadyjskiego jako doradcę ds. relacji biznesowych. W latach 20. XX wieku Fundacja Rockefellera rozpoczęła międzynarodową kampanię przeciwko chorobie przenoszonej przez tęgoryjca dwunastnicy poprzez utworzenie Wydziału Zdrowia Światowego ("International Health Division"). Kampania zaangażowała do wspólnej pracy przedstawicieli władzy i pracowników medycznych.
Czwartą organizacją dobroczynną Rockefellera była założona w 1918 Fundacja Pamięci Laury Spelman Rockefeller. Dzięki niej Rockefeller wspierał badania społeczne. Później została włączona do Fundacji Rockefellera. W sumie John D. Rockefeller przeznaczył około 550 milionów dolarów na cele charytatywne.
W późniejszym okresie swojego życia Rockefeller był znany z tego, że rozdawał przechodniom monety – dorosłym srebrne, dzieciom niklowe. Znana jest zabawna historia, kiedy podarował kilka monet jednemu z bardziej zamożnych przechodniów, Harveyowi Firestone’owi.
Dom na Florydzie.
Henry Flagler, jeden ze współzałożycieli Standard Oil Co., wspólnie z Rockefellerem kupił Hotel Ormond w 1890 w miejscowości Ormond Beach na Florydzie. Stało się to w dwa lata po jego otwarciu. Flagler rozbudował go tak, aby mógł pomieścić 600 gości. Hotel stał się wkrótce częścią serii hoteli Pozłacanego Wieku, które dostarczały usługi cateringowe dla podróżujących koleją Flaglera, "Florida East Coast Railway". Jednym z gości jego hotelu był właśnie John D. Rockefeller, który odwiedził Hotel Ormond po raz pierwszy w 1914. Rockefeller lubił Ormond Beach tak bardzo, że po czterech sezonach spędzonych w hotelu zdecydował się zakupić dla siebie dom w tej miejscowości, „The Casements”. Była to jego zimowa posiadłość na czas spokojnej starości. Dom został jednak sprzedany przez spadkobierców Rockefellera w 1939, a następnie został kupiony przez miasto w 1973. Obecnie służy jako centrum kulturalne oraz jest najbardziej rozpoznawalnym obiektem historycznym miasta.
Spuścizna.
Długa i kontrowersyjna kariera Johna D. Rockefellera w przemyśle naftowym szła w parze z jego tak samo długą i znaczącą dla rozwoju amerykańskiej edukacji i nauki karierą w filantropii. Jego postać to amalgamat doświadczeń przeciwników, jak i zwolenników jego metod działania i rozmachu z jakim wprowadził amerykańskie społeczeństwo w XX wiek. Wiele osób mających z nim bezpośredni kontakt zbankrutowało, wielu dzięki jego wizji zarządzania organizacjami biznesowymi zgromadziło fortuny i zostało współtwórcami potęgi Standard Oil Company jako menedżerowie lub akcjonariusze. Rockefeller zazwyczaj proponował udziały w swojej firmie jako zapłatę za przejęcie osamotnionych biznesów, które nie mogły pozwolić sobie na zastosowanie efektów skali w swojej działalności, tak jak firmy Rockefellera. Z drugiej strony była rzesza polityków i dziennikarzy. Niektórzy z nich wspierali interesy Rockefellera, inni wychodząc im naprzeciw jako "muckrakers", określali wszystkich ówczesnych potentatów przemysłowych jako "baronów rabusiów", przybliżając ich postacie bardziej do średniowiecznych niemieckich rycerzy-rabusiów niż osób pobożnych, stosujących honorowe zasady w życiu gospodarczym.
Biograf Allan Nevins, odpowiadając oponentom Rockefellera, doszedł do konkluzji:
"Dojście do wielkiego bogactwa ludzi związanych ze Standard Oil, nie wynikło z biedy. Zdarzenie to nie miało nic z nagłości pojawienia się meteoru na niebie, było rezultatem ponad 25 letniej odważnej pracy w środowisku biznesowym pełnym ryzyka, którego duża większość ówczesnych kapitalistów starała się uniknąć, mozolnych starań, a przede wszystkim było rezultatem mądrego i dalekowzrocznego planowania stosowanego później w każdej innej dziedzinie amerykańskiego przemysłu. Fortuny zbudowane dzięki ropie naftowej w 1894 nie przewyższały tych zgromadzonych w tym samym czasie dzięki stali, działalności bankowej czy kolejom. Z tym że, ciągle utrzymuje się, iż magnaci naftowi zgromadzili swoje majątki poprzez zawłaszczenie „cudzej własności”, co tak zwraca naszą uwagę. Mamy wiele dowodów na to, że konsekwentną polityką Rockefellera było zaoferowanie w granicach rozsądku, uczciwych warunków wykupu konkurencyjnych firm za gotówkę, akcje lub oba walory. Jeden z niezależnych historyków stwierdził w końcu, że Rockefeller był zdecydowanie „bardziej ludzki wobec konkurencji” niż Andrew Carnegie. Inny doszedł do konkluzji, że jego bogactwo było najmniej splamione ze wszystkich wielkich fortun jego epoki".
Biograf Ron Chernow napisał o Rockefellerze:
"To co czyni go problematycznym, i dlaczego ciągle wzbudza ambiwalentne reakcje, wynika z tego że jego dobra strona była tak samo dobra jak jego zła strona była zła. Rzadko historia tworzy tak sprzeczne osobowości".
Pomimo pozytywnych, jak i negatywnych aspektów jego życia publicznego, Rockefeller może być definitywnie zapamiętany jako najbogatszy człowiek w historii świata. W 1902 audytorzy wykazali, że jego majątek miał wartość około 200 milionów dolarów. Dla porównania, całkowita wartość produktu narodowego brutto USA w tym czasie wyniosła 24 miliardy dolarów. Wartość jego majątku rosła z roku na rok, zwłaszcza po tym, gdy radykalnie wzrósł popyt na benzynę, osiągając około 900 milionów dolarów w przeddzień I wojny światowej. Na tę sumę składały się udziały w bankach, stoczniach, kopalniach, kolejach i innych sektorach gospodarki. Idąc za informacjami, które zamieścił w nekrologu New York Times, "szacuje się, że pan Rockefeller, przechodząc na emeryturę, miał 1 500 000 000 dolarów zysku wypracowanego przez Standard Oil Trust i inne inwestycje. Była to prawdopodobnie największa wartość majątku, jaką pojedynczy obywatel państwa zdołał kiedykolwiek zgromadzić dzięki swoim własnym wysiłkom". Od czasu jego śmierci w 1937 fortuna Rockefellera pozostająca w rękach jego spadkobierców w formie różnych udziałów w firmach wydzielonych z Trustu była szacowana na 1,38 miliarda dolarów, podczas gdy całkowity produkt narodowy brutto USA w tym czasie wyniósł 92 miliardy dolarów. Ogólna wartość majątku Rockefellera w ostatnich dekadach jego życia uczyniła go najzamożniejszą osobą w niedawnej historii świata. Żadna ze współczesnych fortun amerykańskich, włączając w to majątek Billa Gatesa lub Sama Waltona, nie może się równać z udziałem majątku Rockefellera w produkcie narodowym brutto USA, który w 1937 osiągnął 1,5%.
Rockefeller, kończąc 86 lat, napisał w wierszowanej formie podsumowanie swojego długiego i bogatego w zdarzenia i ludzi życia:
&lt;poem&gt;Byłem wcześnie obeznany z pracą, jak i z grami,
Moje życie było długimi, szczęśliwymi wakacjami;
Mnóstwo pracy i zabaw morze,
Porzuciłem zmartwienia gdzieś tam w drodze;
I Bóg był dla mnie dobry co dzień.&lt;/poem&gt;

</doc>
<doc id="145466" url="https://pl.wikipedia.org/wiki?curid=145466" title="Traktaty laterańskie">
Traktaty laterańskie

Traktaty laterańskie, , – grupa trzech traktatów wyodrębniających politycznie i terytorialnie państwo Watykan, uznających jego niezależność i niepodległość. Zostały podpisane 11 lutego 1929 przez premiera Włoch Benita Mussoliniego i papieskiego sekretarza stanu, kardynała Pietra Gasparriego.
Mussolini, zdający sobie sprawę z władzy i autorytetu papieża Piusa XI, postanowił nawiązać z nim porozumienie, by przez jego przychylność zwiększyć poparcie wśród społeczeństwa. Powierzchnię Watykanu określono na 44 ha (0,44 km²). Traktaty uznawały papieża za osobę świętą i nietykalną (art. 8), zobowiązywały Włochów do płacenia trybutu na rzecz Watykanu. Osoby tam mieszkające zostały uznane za nietykalne.
Traktat uznawał także władzę papieża nad wieloma posesjami poza terenem Watykanu, w Rzymie i w jego okolicach, np. bazylika św. Jana na Lateranie, bazylika św. Pawła za Murami, bazylika Matki Bożej Większej, Pałac Papieski w Castel Gandolfo i inne (art.13-16).
Pierwszy akt prawny:
Drugi akt prawny:
Naruszenia i zmiany Traktatów.
Watykan uznał za poważne naruszenie włoskie przepisy antyżydowskie z 1938, które zabraniały małżeństw żydów z nie-żydami, w tym z katolikami. Było to niezgodne z konkordatem, który dawał Kościołowi wyłączne prawo do zawierania małżeństw z udziałem katolików i w art. 34 stanowił, że włoskie władze będą zawsze uznawały takie małżeństwa. 
Traktaty Laterańskie zostały włączone do konstytucji włoskiej z 1947 roku. W 1984 miała miejsce ich rewizja, podczas której usunięto z nich przepis o uznaniu religii katolickiej za panującą we Włoszech oraz wprowadzono podatek kościelny w miejsce finansowania Państwa Watykańskiego przez Włochy. W 2008 Watykan przestał automatycznie uznawać wszystkie włoskie przepisy prawa z obawy, że mogą być one sprzeczne z doktryną katolicką (np. eutanazja Eluany Elgaro)

</doc>
<doc id="145468" url="https://pl.wikipedia.org/wiki?curid=145468" title="Lista gatunków z rodzaju róża">
Lista gatunków z rodzaju róża

Lista gatunków z rodzaju róża ("Rosa") – lista gatunków z rodzaju roślin z rodziny różowatych. Należy do niego co najmniej 366 gatunków i utrwalonych mieszańców międzygatunkowych (tyle nazw zweryfikowanych i zaakceptowanych podaje "The Plant List").
Lista gatunków.
Na podstawie "The Plant List". Nazwy zwyczajowe polskie na podstawie:.

</doc>
<doc id="145469" url="https://pl.wikipedia.org/wiki?curid=145469" title="Autoklaw">
Autoklaw

Autoklaw – hermetycznie zamknięty, ogrzewany zbiornik służący do przeprowadzania procesów chemicznych.
Zasada działania.
Temperaturę kąpieli wodnej ogranicza temperatura wrzenia wody, przy normalnym ciśnieniu atmosferycznym wynosząca 100 °C. Zwiększenie ciśnienia powoduje, że woda wrze w wyższej temperaturze.
W zamkniętym naczyniu, jakim jest autoklaw, w trakcie jego podgrzewania wzrasta ciśnienie, głównie w wyniku parowania wody. Ciśnienie w autoklawie jest ograniczane automatycznym zaworem ciśnieniowym. 
Osiągane w autoklawie wysokie ciśnienie i temperatura umożliwia przyśpieszenie wielu procesów chemicznych.
Budowa.
Autoklaw składa się zazwyczaj z następujących elementów:
Zastosowanie.
Jednym z najlepszych sposobów sterylizacji jest zastosowanie autoklawu, dlatego jest powszechnie stosowany w medycynie w celu sterylizacji instrumentów chirurgicznych, dentystycznych, laryngologicznych itp., środków farmaceutycznych, materiałów opatrunkowych i innych.
Dużą rolę odgrywa także w przemyśle w celu przeprowadzania okresowych i ciągłych procesów technologicznych. Stosowany przy obróbce żywności, czyli przy operacji autoklawowania, pozwala uzyskać pełną jałowość produktów żywności.
Autoklaw jest używany także jako reaktor ciśnieniowy w syntezie chemicznej, np. do syntez solwotermalnych (jeżeli rozpuszczalnikiem jest woda, synteza taka nosi nazwę syntezy hydrotermalnej).

</doc>
<doc id="145472" url="https://pl.wikipedia.org/wiki?curid=145472" title="Zamach na Hitlera">
Zamach na Hitlera



</doc>
<doc id="145478" url="https://pl.wikipedia.org/wiki?curid=145478" title="Kobylniki (powiat szamotulski)">
Kobylniki (powiat szamotulski)

Kobylniki – wieś w Polsce położona w województwie wielkopolskim, w powiecie szamotulskim, w gminie Obrzycko, około 7 km od Szamotuł przy drodze do Czarnkowa.
Wieś szlachecka Kobelniki położona była w 1580 roku w powiecie poznańskim województwa poznańskiego. W latach 1975–1998 miejscowość należała administracyjnie do województwa poznańskiego.
Nazwa miejscowości wskazuje na służebny charakter osady wobec kasztelanii w Obrzycku, sugeruje bowiem, że zamieszkiwali ją hodowcy koni.
Historia.
Wieś wzmiankowana po raz pierwszy w 1218 jako własność klasztoru cystersów w Łeknie, wkrótce przeszła w ręce rodu Przosnów. Jedna z jego gałęzi, która objęła Kobylniki, przyjęła w XIV wieku nazwisko Kobylnickich. Kolejnymi właścicielami, od początku XVII wieku byli Kąsinowscy herbu Nałęcz, a od około 1760 Obażantowscy. W początkach XIX wieku Kobylniki zakupił Dobrogost Skrzypna-Twardowski herbu Ogończyk. W rękach Twardowskich Kobylniki pozostawały do II wojny światowej. Syn Dobrogosta, Teodor założył w 1859 ordynację.
Zabytki.
We wsi pałac (na zdjęciu) wzniesiony przez Zygmunta Gorgolewskiego dla Tadeusza Twardowskiego, drugiego ordynata (syna Teodora) w 1886. Pałacowi nadano charakter neorenesansowy, nawiązujący do północnoeuropejskiej wersji tego stylu ("Queen Anne Revival"). Pałac dwukondygnacyjny, o skomplikowanej bryle. Elewacje z surowej cegły z obramieniami z tynku i piaskowca. Stromy dach z licznymi akcentami pionowymi - sterczynami, wieżami, kominami, zwieńczeniami fasad i ryzalitów przydaje budowli okazały charakter. W przyziemiu okrągłej wieży od strony podjazdu, wmurowana jest tablica z herbem Twardowskich i datą budowy. We wnętrzach zachowały się oryginalne sztukaterie i kominki. Przed pałacem duży dziedziniec z podjazdem. Wokół pałacu kilkuhektarowy park.
Pałac odrestaurowany i adaptowany w 1990 na hotel.
W pobliżu niewielka neogotycka kapliczka z sygnaturką, prawdopodobnie również projektu Zygmunta Gorgolewskiego. Na lewym brzegu rzeki Samy niewielki cmentarzyk z grobami rodziny Twardowskich.

</doc>
<doc id="145479" url="https://pl.wikipedia.org/wiki?curid=145479" title="Ariel (księżyc)">
Ariel (księżyc)

Ariel ("Uran I" ) – jeden z pięciu największych satelitów Urana. Został odkryty przez Williama Lassella w 1851, równocześnie z Umbrielem. Wszystkie duże księżyce Urana są zbudowane z około 40–50% zamrożonej wody zmieszanej ze skałami, są to nieco większe kawałki skał niż na dużych księżycach Saturna takich jak Rea. Powierzchnia Ariela jest pokryta kraterami oraz głębokimi (nawet do 10 km), długimi na setki kilometrów wąwozami. Ariel jest bardzo podobny do Tytanii, lecz jego powierzchnia jest bardziej urozmaicona, zaś kratery i wąwozy są tu dużo większe i bardziej rozwinięte. Powierzchnia jest stosunkowo młoda (jej wiek jest porównywalny z wiekiem powierzchni Enceladusa), niektóre procesy tworzące nową powierzchnię są w toku.
__SPIS__
Nazwa.
Nazwy tego oraz pozostałych czterech największych satelitów Urana zostały zaproponowane przez Johna Herschela (syna odkrywcy Urana) w 1852 r. na życzenie Williama Lassella, który rok wcześniej odkrył Ariela oraz Umbriela. Lassell poparł schemat nazewnictwa Herschela dla siedmiu ówcześnie znanych satelitów Saturna oraz nazwał ósmego odkrytego przez siebie Hyperiona w ramach tego schematu.
Wszystkie księżyce Urana nazwane są imionami postaci z dzieł Williama Szekspira lub Alexandra Pope’a. Nazwa Ariel pochodzi od imienia ducha powietrza ze sztuki Szekspira – "Burza" i poematu "Pukiel porwany" ("The Rape of the Lock") Pope’a.
Właściwości fizyczne.
Jedyne wysokiej jakości zdjęcia Ariela pochodzą z sondy kosmicznej Voyager 2, która sfotografowała księżyc podczas przelotu w okolicy Urana w styczniu 1986 r. Wówczas południowa półkula księżyca była skierowana ku Słońcu, więc tylko ta część jest widoczna.
Ariel jest księżycem lodowym, składa się z lodu w około 70%, w 30% z krzemianów. Na jego lodowej powierzchni często występują kratery, które pokryte są nieznanym ciemnym materiałem.
Naukowcy rozpoznają jedynie trzy typy struktur geologicznych Ariela:

</doc>
<doc id="145480" url="https://pl.wikipedia.org/wiki?curid=145480" title="Chełmiec (gmina)">
Chełmiec (gmina)

Chełmiec (1934–54 "gmina Chełmiec Polski") – gmina wiejska w Polsce położona w północnej części powiatu nowosądeckiego w województwie małopolskim. Zajmuje obszar o powierzchni 11 201 ha (ok. 7,2% pow. powiatu) i liczy 28 834 mieszkańców (dane z 31.12.2019, GUS) (ok. 13,1% ogółu mieszkańców powiatu), co daje wskaźnik gęstości zaludnienia 249,1 osób/km². Siedzibą urzędu gminy jest Chełmiec. Urząd Gminy znajduje się przy samej granicy z Nowym Sączem.
Obszar gminy otacza pierścieniem sąsiadujące od południa miasto Nowy Sącz. Ponadto od południowego zachodu graniczy z gminą Podegrodzie, od zachodu z gminą Limanowa (powiat limanowski), od północy z gminami: Łososina Dolna i Gródek nad Dunajcem, od północnego wschodu z gminą Korzenna, od wschodu na niewielkim odcinku z gminą Grybów, od południowego wschodu z gminą Kamionka Wielka. Teren gminy podzielony jest naturalnie korytem rzeki Dunajec na część wschodnią i zachodnią. W ostatnich latach pojawiły się tendencje podziału gminy wzdłuż biegu rzeki i utworzenia oddzielnej jednostki administracyjnej po prawej stronie Dunajca.
Historia.
W XIII wieku pojawiają się w źródłach pisanych wzmianki historyczne o takich miejscowościach jak Świniarsko, Niskowa, Biczyce, Chełmiec, Klęczany i Rdziostów. Wszystkie te miejscowości związane były z osobą świętej Kingi, która uwłaszczyła nimi założony przez siebie starosądecki klasztor klarysek. Równie stare są Wielogłowy i Wielopole, skąd wywodzą się rody szlacheckie Wielogłowskich i Wielopolskich. W kolejnych wiekach pojawiły się dzięki osadnictwu mieszczan sądeckich Piątkowa, Paszyn, Kunów, Kurów, Januszowa i Librantowa. W XVI i XVII wieku na terenach gminy zamieszkiwali arianie.
W czasie II wojny światowej gmina Chełmiec Polski zasłynęła z walk partyzanckich, szczególnie Batalionów Chłopskich stacjonujących w okolicach Świniarska. Wieś ta za wojenne zasługi została odznaczona Krzyżem Grunwaldu III klasy.
W latach 1975–1998 gmina położona była w województwie nowosądeckim.
W 2016 Rada Gminy w Chełmcu uchwałą XXI/405/2016, w oparciu o wcześniej przeprowadzone konsultacje, wyraziła pozytywną opinię w sprawie nadania statusu miasta miejscowości Chełmiec. 21 lutego 2017 wniosek o zmianę statusu miejscowości Chełmiec został podpisany przez Przewodniczącego Rady Gminy Chełmiec Józefa Zygmunta. Rozporządzeniem Rady Ministrów z 24 lipca 2017 Chełmiec miał uzyskać status miasta z dniem 1 stycznia 2018. Jednak w grudniu 2017 roku 7 chełmieckich radnych (w radzie jest 21 radnych) bez powiadomienia opinii publicznej oraz rady gminy Chełmiec zakwestionowało rzetelność przeprowadzenia konsultacji społecznych. Na skutek ich interwencji Rada Ministrów zmieniła zdanie, publikując 6 grudnia projekt zmieniający rozporządzenie z dnia 24 lipca 2017 r. i odraczając nadanie statusu miasta Chełmcowi o jeden rok (tzn. do 1 stycznia 2019), co z kolei miało pozwolić wszystkim zainteresowanym na ponowną analizę zasadności tej regulacji, w tym rzetelne skonsultowanie jej z mieszkańcami. Mimo sprzeciwu wójta Bernarda Stawiarskiego i większości rady gminy Chełmiec (zarzucającego MSWiA "działanie po cichu i w pełnej konspiracji" i łamanie Konstytucji), odroczenie daty do 1 stycznia 2019 zatwierdzono Rozporządzeniem Rady Ministrów z dnia 27 grudnia 2017, wchodzącym w życie 31 grudnia 2017. Jeżeli podczas 2018 roku nic by się nie zmieniło, 1 stycznia 2019 gmina Chełmiec miała zostać przekształcona w gminę miejsko-wiejską. Rada stałaby się Radą miasta i gminy, a wójt burmistrzem. 27 stycznia 2018 roku radni zdecydowali, że sprawa Chełmca trafi do Trybunału Konstytucyjnego.
Miejscowości.
W skład gminy wchodzi 27 miejscowości: Biczyce Dolne, Biczyce Górne, Boguszowa, Chełmiec, Chomranice, Dąbrowa, Januszowa, Klęczany, Klimkówka, Krasne Potockie, Kunów, Kurów, Librantowa, Mała Wieś, Marcinkowice, Naściszowa, Niskowa, Paszyn, Piątkowa, Rdziostów, Świniarsko, Trzetrzewina, Ubiad, Wielogłowy, Wielopole, Wola Kurowska, Wola Marcinkowska.
Do największych powierzchniowo miejscowości należą Paszyn i Trzetrzewina, które zajmują odpowiednio 10,2% oraz 8,3% ogólnej powierzchni gminy, a następnie Marcinkowice 6,1%, Chełmiec 5,0%. Najwięcej osób z ogólnej liczby ludności zamieszkuje w Chełmcu 11%, w Paszynie 8,6% i w Marcinkowicach 8,5%.
Geografia.
Na terenie gminy zbiegają się trzy makroregiony: Beskidy Zachodnie, Beskidy Środkowe i Pogórze Środkowobeskidzkie. Największą część gminy obejmują Beskidy Zachodnie reprezentowane tutaj przez dwa mezoregiony: Beskid Wyspowy i Kotlinę Sądecką.
Beskid Wyspowy stanowi zachodnią część gminy. Górzysty teren opada tam stopniowo ku wschodowi po obu stronach doliny Smolnika. Lokalną kulminacją terenu jest w tej części fragment pasma Chełmu (731 m n.p.m.) na północ od wsi Chomranice – najwyżej na terenie gminy Chełmiec położony fragment Beskidów. Na pozostałym obszarze teren opada najczęściej od 500–550 m n.p.m. na zachodzie do 300–350 m n.p.m. w rejonie doliny Dunajca. W obrębie Beskidu Wyspowego położone są Chomranice, Wola Marcinkowska, Marcinkowice, Krasne Potockie, Trzetrzewina, Biczyce Górne, Biczyce Dolne i Niskowa.
Ku wschodowi Beskid Wyspowy przechodzi w Kotlinę Sądecką. Kotlina o płaskim dnie rzędnych terenu przeważnie od 300 do ponad 400 m n.p.m. stworzyła dogodne warunki do rozwoju osadnictwa i komunikacji. Na terenie gminy kotlina obejmuje wieś Chełmiec, Mała Wieś, Rdziostów i Świniarsko.
Niewielki północny skraj gminy obejmuje Pogórze Rożnowskie, będące częścią Pogórza Środkowobeskidzkiego. Dominuje tutaj Dąbrowska Góra (583 m n.p.m.) położona centralnie pomiędzy Dąbrową, Wolą Kurowską a Ubiadem. Na skraju pogórza położona jest także wieś Kurów.
Wschodnia część gminy Chełmiec położona jest w obrębie Beskidu Niskiego. Wysokości wzgórza Beskidu Niskiego na terenie gminy wzrastają stopniowo od 400–500 m n.p.m. w sąsiedztwie Kotliny Sądeckiej do ponad 600 a nawet 700 m n.p.m. w części wschodniej, gdzie na granicy z gminą Korzenna wznosi się na 713 m n.p.m. Jodłowa Góra. W Beskidzie Niskim położone są takie wsie gminy jak Wielogłowy, Wielopole, Klimkówka, Naściszowa, Librantowa, Januszowa, Piątkowa i Paszyn.
Gospodarka.
W gminie Chełmiec funkcjonuje 1099 podmiotów gospodarczych (stan na dzień 31.12.2002 r.), w tym 29 w sektorze publiczny, a 1070 w sektorze prywatnym. Z tego 77 spółek (23 handlowe, 54 cywilne), 3 spółdzielnie, oraz 946 osób fizycznych prowadzących działalność gospodarczą.
Podział podmiotów gospodarczych według rodzaju prowadzonej działalności przedstawia się następująco:
Kultura.
Gmina przez dwa ubiegłe lata prezentowała swoje osiągnięcia kulturalne i gospodarcze w Sądeckim Parku Etnograficznym. Odbywa się wówczas specjalny kiermasz prezentujący rękodzieło ludowe lokalnych twórców z Piątkowej, Biczyc, Świnarska, Marcinkowic. Impreza ta promowana była pod hasłem "czym chata bogata".
Rozrywkę gminy reprezentują m.in. "Piątkowioki", regionalny zespół znany w powiecie, ale także w kraju i za granicą. Na uwagę zasługują także kołacze i chleby razowe wypiekane przez gospodynie z Kunowa.
Cykliczne imprezy kulturalne:
W kwietniu 2019 roku w Chełmcu zostało otwarte Astrocentrum.
Sąsiednie gminy.
Gródek nad Dunajcem, Grybów, Kamionka Wielka, Korzenna, Limanowa, Łososina Dolna, Nowy Sącz, Podegrodzie.

</doc>
<doc id="145482" url="https://pl.wikipedia.org/wiki?curid=145482" title="Rezerwat przyrody Śnieżycowy Jar">
Rezerwat przyrody Śnieżycowy Jar

Śnieżycowy Jar – florystyczny rezerwat przyrody założony na mocy Zarządzenia Ministra Leśnictwa i Przemysłu Drzewnego w 1975 roku dla ochrony jednego z nielicznych w Wielkopolsce (i ogółem na niżu polskim) stanowiska śnieżycy wiosennej ("Leucojum vernum").
Przyroda i historia.
Rezerwat początkowo zajmował 4,21 ha. W wyniku ekspansji śnieżycy jego powierzchnia uległa powiększeniu i obecnie wynosi 9,52 ha, a powierzchnia otuliny 8,94 ha. Rezerwat znajduje się na terenie leśnictwa Starczanowo, w gminie Murowana Goślina (powiat poznański) i podlega ochronie częściowej.
Śnieżyca rośnie masowo w runie zespołu grądu niskiego, występującego na brzegach strumienia płynącego w dość stromym jarze. Domniemywa się, że śnieżyce zostały posadzone na tym terenie ręką ludzką w końcu XIX wieku. Na terenie rezerwatu rośnie ok. 20 gatunków drzew i krzewów, m.in.: dąb czerwony, topola biała, klon polny (paklon), jawor, wiąz. Wiek drzewostanu 20 do 120 lat. W runie, oprócz śnieżycy, występują też m.in. przylaszczka pospolita, zawilec gajowy i złoć żółta.
Turystyka.
Skrajem rezerwatu prowadzi ścieżka turystyczna, którą można osiągnąć idąc ze Starczanowa lub z Uchorowa (drogowskazy). W pobliżu przechodzi też konny Wilczy szlak.

</doc>
<doc id="145486" url="https://pl.wikipedia.org/wiki?curid=145486" title="Benedykt VI">
Benedykt VI

Benedykt VI (łac. "Benedictus VI", ur. w Rzymie, zm. w lipcu 974) – papież w okresie od 19 stycznia 973 do lipca 974.
Życiorys.
Był synem rzymskiego mnicha Hildebranda; przed wyborem na papieża był kardynałem–diakonem kościoła od św. Teodora. Został papieżem dzięki poparciu cesarza Ottona I Wielkiego (zm. 973) oraz stronnictwa reformatorskiego. Dokładna data i okoliczności wyboru Benedykta nie są znane, jednak najprawdopodobniej wybrany został we wrześniu lub październiku 972; konsekracja odbyła się 19 stycznia 973 (zwłoka wynikała z przymusu uzyskania zgody cesarza). Jako papież potwierdził wiele przywilejów kościołów metropolitalnych.
Po śmierci cesarza Ottona I stronnictwo antycesarskie w Rzymie pod przewodnictwem konsula rzymskiego Krescencjusza I (głowy klanu Krescencjuszy) wszczęło bunt przeciwko papieżowi. Uwięziono go w Zamku św. Anioła i uznano za zdetronizowanego, a na Stolicę Piotrową wybrano kardynała-diakona Franco, który przyjął imię Bonifacego VII. Obalony papież został zamordowany w więzieniu i pochowany w bazylice św. Piotra.

</doc>
<doc id="145488" url="https://pl.wikipedia.org/wiki?curid=145488" title="Khand">
Khand



</doc>
<doc id="145491" url="https://pl.wikipedia.org/wiki?curid=145491" title="Czarna jagoda">
Czarna jagoda



</doc>
<doc id="145494" url="https://pl.wikipedia.org/wiki?curid=145494" title="Adrianus Simonis">
Adrianus Simonis

Adrianus (Ad) Johannes Simonis (ur. 26 listopada 1931 w Lisse, zm. 2 września 2020 w Voorhout) – holenderski duchowny katolicki, arcybiskup Utrechtu, kardynał.
Życiorys.
Studiował w seminariach w Hageveld i Warmond, później także na uczelniach rzymskich (Papieski Uniwersytet Św. Tomasza z Akwinu i Papieski Instytut Biblijny); obronił doktorat z egzegezy Pisma Świętego. Przyjął święcenia kapłańskie 15 czerwca 1957. Pracował jako duszpasterz w diecezji Rotterdam, następnie kontynuował studia w Rzymie; po powrocie do Holandii był proboszczem w Hadze, opiekował się także w charakterze kapelana Szpitalem Czerwonego Krzyża. Wchodził w skład diecezjalnej rady duszpasterskiej i kapituły katedralnej w Rotterdamie.
W grudniu 1970 został mianowany biskupem Rotterdamu, odebrał sakrę 20 marca 1971 z rąk arcybiskupa Utrechtu kardynała Alfrinka. W czerwcu 1983 promowany na arcybiskupa-koadiutora Utrechtu, przejął zwierzchnictwo nad metropolią w grudniu 1983. Wkrótce także Jan Paweł II mianował go kardynałem (maj 1985), z tytułem prezbitera San Clemente. Simonis, pełniący funkcję przewodniczącego Konferencji Episkopatu Holandii, brał udział w sesjach Światowego Synodu Biskupów w Watykanie, a w kwietniu 2005 uczestniczył w konklawe po śmierci Jana Pawła II. W kwietniu 2007 papież Benedykt XVI przyjął jego rezygnację z dalszego pełnienia funkcji arcybiskupa Utrechtu (ze względu na osiągnięty przez kardynała wiek emerytalny); do stycznia 2008 kardynał Simonis zarządzał metropolią jako administrator apostolski (do czasu objęcia stolicy biskupiej przez Willema Eijka).
26 listopada 2011 stracił prawo wyboru papieża w konklawe z powodu ukończenia 80 roku życia.
W 1999 odznaczony Krzyżem Komandorskim Orderu Zasługi Rzeczypospolitej Polskiej.

</doc>
<doc id="145498" url="https://pl.wikipedia.org/wiki?curid=145498" title="Bahrain International Circuit">
Bahrain International Circuit

Bahrain International Circuit – tor wyścigowy w Sakhir. Został zaprojektowany przez niemieckiego projektanta Hermanna Tilke, jego budowa została zakończona 5 marca 2004, czyli niespełna miesiąc przed inauguracyjnym Grand Prix Bahrajnu Formuły 1. Koszty inwestycji wyniosły 150 mln dolarów amerykańskich.
Przez pierwsze sześć lat Grand Prix Bahrajnu korzystało z konfiguracji o długości 5,412 km. W 2010 sezonie organizatorzy zdecydowali się na zmianę układu Grand Prix na układ przeznaczony dla wyścigów długodystansowych z powodu rocznicy 60-lecia Mistrzostw Świata Formuły 1. Konfiguracja ta ma długość 6,229 km. W sezonie 2011 odwołano GP z powodu protestów antyrządowych. Od 2012 sezonu ponownie jest używana dawna konfiguracja (5,412 km).
W 2020 roku z powodu globalnej pandemii COVID-19 na torze Sakhir wyjątkowo odbyły się dwa wyścigi w ramach cyklu Formuły 1. 29 listopada odbyło się Grand Prix Bahrajnu, zaś tydzień później, 6 grudnia odbyło się Grand Prix Sakhiru Formuły 1, lecz na krótszej konfiguracji toru, o długości 3,543 km.
Zwycięzcy Grand Prix Bahrajnu na torze Sakhir.
Liczba zwycięstw (kierowcy):
Liczba zwycięstw (konstruktorzy):
Liczba zwycięstw (producenci silników):

</doc>
<doc id="145499" url="https://pl.wikipedia.org/wiki?curid=145499" title="Bernard Law">
Bernard Law

Bernard Francis Law (ur. 4 listopada 1931 w Torreón, Meksyk, zm. 20 grudnia 2017 w Rzymie) – amerykański duchowny rzymskokatolicki, biskup diecezjalny Springfield-Cape Girardeau w latach 1973–1984, arcybiskup bostoński w latach 1984–2002, archiprezbiter bazyliki Matki Bożej Większej w latach 2004–2012, kardynał prezbiter od 1985.
Życiorys.
Był synem pułkownikiem lotnictwa stacjonującego w Meksyku. Studiował historię średniowiecza na Harvardzie, następnie w seminarium św. Józefa w Los Angeles i kolegium "Josephinum" w Worthington (Ohio). Święcenia kapłańskie przyjął 21 maja 1961 i został inkardynowany do diecezji Natchez-Jackson. Kierował tam redakcją diecezjalnej gazety, a także zajmował się sprawami ekonomicznymi w kurii. W grudniu 1968 otrzymał tytuł honorowy kapelana Jego Świątobliwości.
22 października 1973 został mianowany biskupem Spingfield-Cape Girardeau. Sakrę biskupią przyjął 5 grudnia 1973 z rąk swojego dotychczasowego zwierzchnika – biskupa Natchez-Jackson Josepha Bernarda Bruniniego. W styczniu 1984 został przeniesiony na stolicę arcybiskupią Boston. 25 maja 1985 Jan Paweł II mianował go kardynałem z tytułem prezbitera S. Susannae.
Uczestniczył w sesjach Światowego Synodu Biskupów w Watykanie, w tym w sesji specjalnej poświęconej Kościołowi w Ameryce (listopad–grudzień 1997). Reprezentował papieża jako jego specjalny wysłannik m.in. na Kongresie Eucharystycznym w krajach karaibskich w Port of Spain (Trynidad i Tobago, kwiecień 1997). Oskarżony o ukrywanie przestępstw księży dopuszczających się pedofilii, co było przyczyną kryzysu moralnego (i finansowego) w amerykańskim Kościele. 13 grudnia 2002 zrezygnował z funkcji arcybiskupa Bostonu w związku z przestępstwami seksualnymi w amerykańskim Kościele katolickim. Zarzucano mu wielokrotne tuszowanie przypadków pedofilii. Rezydował jako kapelan przy żeńskim klasztorze w Clinton (Maryland).
27 maja 2004 papież Jan Paweł II wezwał go do Rzymu, powierzając mu godność i obowiązki archiprezbitera bazyliki Matki Bożej Większej. Brał udział w konklawe 2005, które wybrało papieża Benedykta XVI. 4 listopada 2011 stracił prawo wyboru papieża w konklawe z powodu ukończenia 80 roku życia.

</doc>
<doc id="145501" url="https://pl.wikipedia.org/wiki?curid=145501" title="Ariergarda">
Ariergarda

Ariergarda (z fr. "arrière garde - straż tylna") – oddział, pododdział maszerujący z tyłu za głównymi siłami związku taktycznego (oddziału). 
Charakterystyka ariergardy.
Zadaniem ariergardy jest ubezpieczanie maszerującej kolumny przed uderzeniem od tyłu i zapewnienie jej swobodnego wykonywania marszu. Zależnie od sytuacji i wielkości maszerującej kolumny ariergarda może stanowić od 1/4 do 1/3 sił głównych. Występuje zazwyczaj w sile wzmocnionego batalionu. Ariergarda stanowi element ubezpieczenia ugrupowania marszowego.
&lt;br&gt;Ariergarda jest elementem ugrupowania marszowego wysyłanym na odległość 20-30 km od sił głównych przy marszu odfrontowym. Od tyłu ubezpiecza się szpica tylną, którą wysyła na odległość 5-10
km. Może także wysłąć na boki wysyłać patrole boczne na odległość do 3 km. Zadanie swoje wykonuje poprzez: walkę, po zajęciu dogodnych rubieży; zrywanie mostów; niszczenie dróg; minowanie; stawianie zawał leśnych; skażenie terenu.
&lt;br&gt;Dawniej używano nazwy straż tylna

</doc>
<doc id="145503" url="https://pl.wikipedia.org/wiki?curid=145503" title="Giacomo Biffi">
Giacomo Biffi

Giacomo Biffi (ur. 13 czerwca 1928 w Mediolanie, zm. 11 lipca 2015 w Bolonii) – włoski duchowny katolicki, były arcybiskup Bolonii, kardynał.
Studiował w seminarium w Mediolanie, obronił licencjat z teologii; przyjął święcenia kapłańskie 23 grudnia 1950. Wykładał w macierzystym seminarium, następnie prowadził działalność duszpasterską w Legnano w archidiecezji mediolańskiej. W 1960 r. został proboszczem parafii Świętych Męczenników z Anaunian, a w 1970 Proboszczem parafii św. Andrzeja. Został także kanonikiem kapituły metropolitalnej. W grudniu 1975 papież Paweł VI mianował go biskupem pomocniczym Mediolanu, nadając jednocześnie stolicę tytularną "Fidenae". Sakry biskupiej udzielił ks. Biffiemu kardynał Giovanni Colombo, ówczesny arcybiskup Mediolanu. Był założycielem i dyrektorem Instytutu Pastoralnego Lombardii 
Jan Paweł II promował go na arcybiskupa Bolonii w kwietniu 1984, a rok później (maj 1985) wyniósł do godności kardynalskiej, z tytułem prezbitera Ss. Giovanni e Petronio. Kardynał Biffi uczestniczył w sesjach Światowego Synodu Biskupów w Watykanie; w 1994 (29 maja - 5 czerwca) reprezentował papieża na XXXII Włoskim Kongresie Eucharystycznym w Sienie. Po osiągnięciu wieku emerytalnego (75 lat) złożył rezygnację z dalszego kierowania archidiecezją bolońską (grudzień 2003).
Brał udział w konklawe 2005, które wybrało papieża Benedykta XVI. 13 czerwca 2008r. w związku z osiągnięciem osiemdziesiątego roku życia utracił czynne prawo wyboru papieża w przyszłych konklawe.
W marcu 2007 wygłosił dla papieża Benedykta XVI rekolekcje wielkopostne, których głównym problemem była postać Antychrysta.
Bibliografia.
 

</doc>
<doc id="145504" url="https://pl.wikipedia.org/wiki?curid=145504" title="Borek Fałęcki">
Borek Fałęcki

Borek Fałęcki – obszar Krakowa, leżący na terenie Dzielnicy IX Łagiewniki-Borek Fałęcki miasta Krakowa. Położony jest w południowej części Podgórza. Charakteryzuje się nierównym rozłożeniem zabudowy. Osiedle składa się z pięciu 11-kondygnacyjnych bloków, resztę stanowi podłużna 3-kondygnacyjna zabudowa. W niedalekiej odległości znajdują się również domy jednorodzinne.
Wieś dóbr prestymonialnych kapituły katedralnej krakowskiej w powiecie szczyrzyckim województwa krakowskiego w końcu XVI wieku.
Położenie.
Borek Fałęcki to obszar znajdujący się na obrzeżach miasta Krakowa. Charakterystycznym punktem Borku jest Kościół pw. Matki Boskiej Zwycięskiej, który znajduje się na szczycie Góry Borkowskiej przy ulicy Zakopiańskiej. Ulice Jugowicka, Zawiła i Zakopiańska dzielą Borek Fałęcki na 4 części. Na południowym zachodzie znajduje się osiedle domków jednorodzinnych – Kliny Borkowskie, na południowym wschodzie również osiedle domków – Jugowice. (Pod względem administracyjnym Jugowice i Kliny Borkowskie stanowią część Dzielnicy X). Na północnym zachodzie znajdują się osiedla bloków i domków jednorodzinnych, zaś po przeciwnej stronie ul. Zakopiańskiej położone jest Krakowskie Centrum Handlowe Zakopianka gdzie znajdziemy kompleks Carrefour, Castorama i mniejsze markety – głównie budowlane.
Historia.
Za czasów przedrozbiorowych Borek Fałęcki należał do parafii św. Jakuba na Kazimierzu. Od 1934 roku do lat powojennych istniała zbiorowa gmina Borek Fałęcki. Borek początkowo składał się z tzw. Osiedla Pięciodomków oraz pojedynczej zabudowy. W czasie okupacji hitlerowskiej w Zakładach Sodowych Solvay pracował jako robotnik późniejszy papież, Karol Wojtyła. W roku 1950 do Borku podciągnięto linię tramwajową. W tym samym czasie ruszyła budowa bloków wielorodzinnych, zakończona w 1955 roku. Powstało 18 bloków (4 jednopiętrowe i 14 dwupiętrowych), ich mieszkańcami byli głównie pracownicy: Solvaya, Kabla, Armatury, Instytutu Odlewnictwa, nowohuckiego kombinatu, Sądu i Prokuratury, Szkolnictwa i wielu innych zakładów pracy Krakowa. W roku 1961 zlikwidowano przedszkole zakonne, a budynek przekazany został na rzecz Szkoły Podstawowej nr 49. Dyrektor szkoły przeznaczył budynek do nauki klas pierwszych, jednak po paru latach eksploatacji zrezygnował z niego i budynek popadł w ruinę. W latach osiemdziesiątych w budynku tym siedzibę miała administracja osiedla. W 1997 roku Jan Paweł II odwiedził Borek Fałęcki i spotkał się z jego mieszkańcami na terenie dawnej fabryki, w której pracował.
Komunikacja.
W Borku Fałęckim położona jest pętla tramwajowa oraz autobusowa MPK obsługująca połączenia z południowymi osiedlami Krakowa (Kobierzyna, Sidziny, Soboniowic, Swoszowic i in.) i miejscowości położonych na południe od Krakowa, m.in. Libertowa, Mogilan, Skawiny, Świątnik Górnych, Wieliczki i Wrząsowic. Kursują też autobusy do miast takich jak Wadowice, Zakopane, Spytkowice, Chorzów, Myślenice.

</doc>
<doc id="145508" url="https://pl.wikipedia.org/wiki?curid=145508" title="Archidiecezja gdańska">
Archidiecezja gdańska

Archidiecezja Gdańska (; ) – jedna z 14 archidiecezji obrządku łacińskiego w Kościele katolickim w Polsce. Ustanowiona diecezją 30 grudnia 1925 bullą "Universa christifidelium cura" przez papieża Piusa XI. Podniesiona do rangi archidiecezji przez Jana Pawła II 25 marca 1992 bullą "Totus Tuus Poloniae populus".
Historia.
Powstanie diecezji gdańskiej.
W okresie przedrozbiorowym Gdańsk i okolice były częścią diecezji włocławskiej, a od 1821 na mocy bulli "De salute animarum" ("O zbawieniu dusz") – Piusa VII, tereny te stały się częścią diecezji chełmińskiej. Po I wojnie światowej i utworzeniu Wolnego Miasta Gdańsk – 28 czerwca 1919, kwestia przynależności kościelnej wymagała nowych ustaleń uwzględniających nowe granice polityczne. W efekcie 21 kwietnia 1922 papież Pius XI ustanowił administrację apostolską w Wolnym Mieście Gdańsku. Administracja utworzona była z części diecezji chełmińskiej (tereny na lewym brzegu Wisły) i warmińskiej (Żuławy Wiślane), a jej administratorem został bp Edward O’Rourke – dotychczasowy delegat apostolski na kraje bałtyckie.
30 grudnia 1925 papież Pius XI wydał bullę "Universa christifidelium cura" erygującą diecezję gdańską z prawem egzempcji, a jej pierwszym biskupem diecezjalnym został bp Edward O’Rourke – dotychczasowy administrator apostolski.
Dwudziestolecie międzywojenne.
W roku 1934 prezydentem Senatu Wolnego Miasta Gdańska został Arthur Greiser, a wybory samorządowe w powiatach Wolnego Miasta dały zwycięstwo NSDAP, co świadczyło o wzroście tendencji nacjonalistycznych wśród społeczeństwa i wrogiej postawie nazistów wobec Kościoła.
W dniach 10–12 grudnia 1935 odbyły się obrady I Gdańskiego Synodu Diecezjalnego.
12 czerwca 1938 bp Edward O’Rourke popadł w spór z władzami Wolnego Miasta o rozwój polskich sieci parafii katolickich, co doprowadziło go do rezygnacji z funkcji biskupa diecezjalnego. 13 czerwca 1938 papież Pius XI mianował nowym ordynariuszem gdańskim ks. Karola Marię Spletta.
II wojna światowa.
1 września 1939 wybuchła II wojna światowa, podczas której na terenie diecezji, zniszczeń odniosło wiele świątyń i obiektów sakralnych. Po zakończeniu wojny w 1945 i zdobytym przez Armię Czerwoną Gdańsku, nastąpiły masowe wyjazdy Niemców oraz przyjazdy polskich przymusowych wysiedleńców z Kresów Wschodnich i Polski Centralnej. 27 grudnia 1956 do RFN wyjechał również biskup Karol Maria Splett, który został 2 lutego 1946 skazany przez władze Polski Ludowej na 8 lat więzienia oraz konfiskatę mienia i osadzony w Zakładzie Karnym we Wronkach, a następnie internowany w klasztorach: w Borku Starym (od sierpnia 1953) i Dukli (od grudnia 1953 do grudnia 1956).
Czasy PRL.
W dniu 4 września 1945 ks. Andrzej Wronka został ustanowiony administratorem apostolskim diecezji gdańskiej. Pełnił on tę funkcję do 26 stycznia 1951 roku, kiedy to władze komunistyczne zmusiły go do opuszczenia diecezji gdańskiej. 27 stycznia 1951 wikariuszem kapitulnym diecezji gdańskiej został ks. Jan Cymanowski. Pełnił on tę funkcję do 8 grudnia 1956 roku. 29 kwietnia 1951 papież Pius XII mianował ks. Edmunda Nowickiego biskupem koadiutorem "sedi datus" w Gdańsku, jednak administrację nad diecezją nadal sprawował ks. Cymanowski. 8 grudnia 1956 odwilż w stosunkach Państwo–Kościół pozwoliła na przejęcie administracji w diecezji gdańskiej przez bpa. Edmunda Nowickiego. 27 października 1957 bp Nowicki wydał dekret erygujący Biskupie Seminarium Duchowne w Gdańsku Oliwie. 18 stycznia 1959 bp Lech Kaczmarek został sufraganem diecezji gdańskiej.
W dniach 18 sierpnia–23 października 1960 cudowny obraz Matki Boskiej Częstochowskiej nawiedził diecezję gdańską.
5 marca 1964 bp. Karol Maria Splett zmarł w Düsseldorfie.
W roku 1964 bp Edmund Nowicki został ordynariuszem gdańskim i pełnił tę funkcję do dnia 10 marca 1971, kiedy zmarł. W związku z tym wikariuszem kapitulnym diecezji został bp Lech Kaczmarek. W dniach 28–29 maja 1966 odbyły się obchody Tysiąclecia Chrześcijaństwa w Gdańsku z udziałem prymasa Stefana Wyszyńskiego i przedstawicieli Episkopatu.
2 grudnia 1971 bp Lech Kaczmarek został ordynariuszem diecezji gdańskiej. 12 czerwca 1972 bp Kazimierz Kluz został sufraganem diecezji gdańskiej.
W dniu 28 czerwca 1972 papież Paweł VI wydał bullę "Episcoporum Poloniae coetus" reorganizującą administrację kościelną na Ziemiach Zachodnich. Do tej pory diecezja gdańska należała do metropolii gnieźnieńskiej.
W roku 1972 powstało Gdańskie Towarzystwo Teologiczne. W tym roku ukazał się również pierwszy numer periodyku naukowego „Studia Gdańskie”.
W dniach 25 września – 20 grudnia 1973 odbyły się obrady II Synodu Diecezji Gdańskiej. W roku 1975 obchodzono uroczystości Pięćdziesięciolecia Diecezji Gdańskiej.
W 1980, podczas wydarzeń sierpniowych kapłani gdańscy aktywnie zaangażowali się w pomoc duszpasterską w zakładach pracy Trójmiasta.
3 listopada 1976 bp Lech Kaczmarek otworzył Biskupi Sąd Duchowny Diecezji Gdańskiej a 17 września 1978 erygował Gdańską Kapitułę Katedralną przy katedrze Trójcy Przenajświętszej w Oliwie. 5 grudnia 1982 zmarł bp Kazimierz Kluza. W dniu 23 marca 1983 bp Tadeusz Gocłowski został sufraganem diecezji gdańskiej. Pełnił on tę funkcję do 31 grudnia 1984 roku.
27 listopada 1983 ukazał się pierwszy numer Gdańskiego Dwutygodnika Katolickiego „Gwiazda Morza”. 23 lutego 1984 powstał Gdański Instytut Pastoralny.
31 lipca 1984 zmarł bp Lech Kaczmarek, a administratorem diecezji został bp Tadeusz Gocłowski. 31 grudnia 1984 bp Tadeusz Gocłowski został ordynariuszem diecezji gdańskiej.
W dniach 11–12 czerwca 1987 papież Jan Paweł II odwiedził diecezję gdańską. Podczas wizyty spotkał się z Lechem Wałęsą w Oliwie, z chorymi w bazylice Mariackiej i z młodzieżą na Westerplatte oraz odprawił mszę świętą dla ludzi pracy na gdańskiej Zaspie. Podczas tej mszy koronował on Cudowny Obraz Matki Boskiej Trąbkowskiej.
Czasy współczesne.
25 marca 1992 Jan Paweł II wydał bullę "Totus Tuus Poloniae populus" reorganizującą administrację kościelną w Polsce. Zgodnie z tą bullą diecezję gdańską podniesiono do rangi archidiecezji i utworzono metropolię gdańską – łącząc dotychczasową diecezję gdańską i nowo powstałe diecezje: pelplińską i toruńską. Pierwszym arcybiskupem metropolitą został dotychczasowy ordynariusz gdański – Tadeusz Gocłowski. Archidiecezja gdańska utraciła na rzecz diecezji elbląskiej, dekanaty żuławskie: nadmorski, nowodworski, nowostawski i malborski. Do archidiecezji natomiast przyłączono 7 dekanatów z diecezji chełmińskiej: Gdynia I i II, Puck, Wejherowo I i II, Żarnowiec i Żukowo.
W dniach 5–6 czerwca 1999 papież Jan Paweł II odwiedził archidiecezję i metropolię gdańską, podczas swojej VII pielgrzymki do Polski. Odprawił on mszę na sopockim Hipodromie, podczas której koronował cudowny obraz Matki Boskiej Wejherowskiej, papieskimi koronami.
20 kwietnia 2000 papież Jan Paweł II mianował ks. dr Józefa Szamockiego, biskupem pomocniczym diecezji toruńskiej ze stolicą tytularną Clypia. Święcenia biskupie otrzymał 27 maja 2000 w bazylice katedralnej w Toruniu. Udzielił mu ich Andrzej Suski, biskup diecezjalny toruński, w asyście Tadeusza Gocłowskiego, arcybiskupa metropolity gdańskiego i Henryka Muszyńskiego, arcybiskupa metropolity gnieźnieńskiego.
24 stycznia 2005 papież Jan Paweł II przyjął rezygnację gdańskiego biskupa pomocniczego Zygmunta Pawłowicza i mianował ks. prałata dr Ryszarda Kasynę, biskupem pomocniczym archidiecezji gdańskiej ze stolicą tytularną Dices. Święcenia biskupie otrzymał 2 kwietnia 2005 w bazylice Mariackiej w Gdańsku. Głównym konsekratorem był arcybiskup Józef Kowalczyk, nuncjusz apostolski w Polsce, natomiast współkonsekratorami Tadeusz Gocłowski, arcybiskup metropolita gdański i Piotr Libera, biskup pomocniczy katowicki.
W 2007 roku Gdańskie Seminarium Duchowne obchodziło swój jubileusz 50-lecia istnienia – (27 października).
17 kwietnia 2008 obchodzona była 25. rocznica sakry biskupiej arcybiskupa Tadeusza Gocłowskiego. Tego dnia papież Benedykt XVI przyjął rezygnację abpa Gocłowskiego z urzędu i mianował dotychczasowego biskupa warszawsko-praskiego – arcybiskupa Sławoja Leszka Głódzia, nowym metropolitą gdańskim. Ingres do archikatedry Trójcy Świętej w Gdańsku-Oliwie, w trakcie którego kanonicznie objął urząd, odbył 26 kwietnia 2008, natomiast 29 czerwca na placu św. Piotra w Rzymie odebrał od papieża paliusz.
W dniu 18 marca 2010 zmarł biskup Zygmunt Pawłowicz – biskup pomocniczy gdański w latach 1985–2005. 23 marca 2010 został pochowany w krypcie biskupów gdańskich w bazylice archikatedralnej w Gdańsku-Oliwie.
27 października 2012 papież Benedykt XVI przeniósł dotychczasowego biskupa pomocniczego archidiecezji gdańskiej Ryszarda Kasynę na urząd biskupa pelplińskiego.
22 lutego 2013 papież Benedykt XVI mianował ks. prał. Mirosława Adamczyka, nuncjuszem apostolskim w Liberii oraz arcybiskupem tytularnym Otriculum. Święcenia biskupie otrzymał 27 kwietnia 2013 w bazylice archikatedralnej Trójcy Świętej w Oliwie. Głównym konsekratorem był kardynał Kazimierz Nycz, arcybiskup metropolita warszawski, a współkonsekratorami Sławoj Leszek Głódź, arcybiskup metropolita gdański i arcybiskup Savio Hon Tai-Fai, sekretarz Kongregacji ds. Ewangelizacji Narodów.
21 grudnia 2013 papież Franciszek mianował ks. dr Wiesława Szlachetkę – proboszcza parafii św. Polikarpa w Gdańsku Osowej, biskupem pomocniczym archidiecezji gdańskiej ze stolicą tytularną Vageata. Święcenia biskupie otrzymał 4 stycznia 2014 w archikatedrze oliwskiej. Udzielił mu ich arcybiskup Celestino Migliore, nuncjusz apostolski w Polsce, w asyście Sławoja Leszka Głódzia, arcybiskupa metropolity gdańskiego i abpa Henryka Muszyńskiego, prymasa seniora.
26 września 2015 papież Franciszek mianował ks. prał. dr Zbigniewa Zielińskiego – proboszcza bazyliki Mariackiej w Gdańsku, biskupem pomocniczym archidiecezji gdańskiej ze stolicą tytularną Medeli. Święcenia biskupie otrzymał 24 października 2015 w bazylice archikatedralnej w Oliwie. Głównym konsekratorem był Sławoj Leszek Głódź, arcybiskup metropolita gdański, a współkonsekratorami abp Celestino Migliore, nuncjusz apostolski w Polsce i abp Tadeusz Gocłowski, emerytowany metropolita gdański.
W dniu 3 maja 2016 w uroczystość Najświętszej Maryi Panny Królowej Polski, w Uniwersyteckim Centrum Klinicznym w Gdańsku, zmarł arcybiskup Tadeusz Gocłowski – biskup diecezjalny gdański w latach 1984–2008 (od 1992 pierwszy arcybiskup metropolita gdański). 6 maja 2016 został pochowany w krypcie biskupów gdańskich w bazylice archikatedralnej w Gdańsku-Oliwie.
21 listopada 2018 papież Franciszek podniósł kolegiatę NMP Królowej Polski w Gdyni do godności bazyliki mniejszej, nadając tytuł "Bazyliki Morskiej".
Uroczystość nadania i publicznego ogłoszenia tej decyzji odbyła się 4 maja 2019. Uroczystościom przewodniczył abp Salvatore Pennacchio, nuncjusz apostolski w Polsce.
Dnia 1 grudnia 2018 abp Sławoj Leszek Głódź – metropolita gdański, dekretem biskupim ustanowił rok 2019: "Archidiecezjalnym Rokiem Jubileuszowym Błogosławionych Męczenników okresu II Wojny Światowej" – w 20. rocznicę beatyfikacji męczenników oraz w 80. rocznicę wybuchu II wojny światowej.
13 sierpnia 2020 abp Sławoj Leszek Głódź obchodził 75. rocznicę urodzin i tym samym papież Franciszek przyjął jego rezygnację z urzędu arcybiskupa metropolity gdańskiego, jednocześnie mianował biskupa elbląskiego Jacka Jezierskiego, administratorem apostolskim "sede vacante" archidiecezji gdańskiej.
Dnia 2 marca 2021 nuncjatura apostolska w Polsce ogłosiła, że papież Franciszek przeniósł dotychczasowego arcybiskupa metropolitę białostockiego – Tadeusza Wojdę, na urząd arcybiskupa metropolity gdańskiego. 25 marca w uroczystość Zwiastowania Pańskiego i w 29. rocznicę ustanowienia archidiecezji i metropolii gdańskiej, kanonicznie objął archidiecezję, natomiast ingres do bazyliki archikatedralnej Trójcy Świętej w Gdańsku-Oliwie odbył 28 marca 2021. 29 czerwca w bazylice św. Piotra na Watykanie odebrał od papieża paliusz metropolitalny, który uroczyście został mu nałożony 26 września 2021 w archikatedrze oliwskiej przez abpa Salvatorego Pennacchia, nuncjusza apostolskiego w Polsce.
29 marca 2021 nuncjatura apostolska opublikowała komunikat Stolicy Apostolskiej (w oparciu o motu proprio "Vos estis lux mundi") w sprawie seniora gdańskiego, abpa Sławoja Leszka Głódzia:
10 marca 2022 papież Franciszek przeniósł dotychczasowego biskupa pomocniczego archidiecezji gdańskiej Zbigniewa Zielińskiego na urząd biskupa koadiutora diecezji koszalińsko-kołobrzeski, zaś 6 lipca 2022 mianował ks. dr Piotra Przyborka, dyrektora wydziału duszpasterskiego kurii metropolitalnej nowym biskupem pomocniczym archidiecezji gdańskiej ze stolicą tytularną Musti in Numidia.
Kalwaria Wejherowska.
Kalwaria Wejherowska była czwartą kalwarią po Zebrzydowskiej, Pakoskiej i Żmudzińskiej. Powstała w czasach Rzeczypospolitej szlacheckiej.
Inicjatorem jej utworzenia i głównym fundatorem był wojewoda malborski Jakub Weiher. Starania o zgodę władz kościelnych Weiher wszczął prawdopodobnie równocześnie z lokowaniem Wejherowskiej Woli – późniejszego Wejherowa. Jeden z cystersów oliwskich, o. Robert z Werden, wyliczył odległości pomiędzy stacjami przyszłej kalwarii opierając się na faktycznych pomiarach Drogi Chrystusa w Jerozolimie i oznaczył krzyżami w terenie, lokalizację przyszłych kaplic.
Biskup włocławski i pomorski Mikołaj Wojciech Gniewosz zezwolił na budowę kalwarii 9 czerwca 1649. Od razu przystąpiono do wznoszenia kaplic. Ich fundatorami byli nie tylko Jakub Wejher i członkowie jego rodziny, ale też współpracownicy i przyjaciele wojewody. Kościół szybko docenił znaczenie Kalwarii Wejherowskiej znajdującej się na terenie silnych wpływów reformacji.
Dlatego już w 1661 na prośbę Wejhera papież Aleksander VII wydał bullę przyznającą na dziesięć lat odpust zupełny pątnikom odwiedzającym kalwarię. Ponieważ liczba pielgrzymów wciąż rosła, przywilej papieski był kilkukrotnie odnawiany, aż w 1717 Święta Kongregacja Odpustów i Relikwii zdecydowała przyznać Wejherowu odpust zupełny na wieczność.
Dekanaty.
Rozwój sieci dekanalnej.
W 1925 w chwili erekcji diecezji były tylko dwa dekanaty:
23 sierpnia 1931 bp Edward O’Rourke dokonał nowego podziału diecezji na 5 dekanatów:
1 października 1966 bp Edmund Nowicki ustanowił nowy dekanat Gdański II, obejmujący parafie Wrzeszcza, Brętowa, Letnicy, Brzeźna i Nowego Portu. Z dekanatu wyłączono Oliwę i Sopot, tworzące od tej pory dekanat Gdański III.
1 lutego 1979 bp Lech Kaczmarek ustanowił dekanat Wyżyny Gdańskie z siedzibą urzędu dziekańskiego w Trąbkach Wielkich.
3 sierpnia 1986, w związku z rozwojem sieci parafialnej bp Tadeusz Gocłowski dokonał nowego podziału diecezji na 11 dekanatów:
W 1990 roku bp Tadeusz Gocłowski z części dekanatu Pruszcz Gdański utworzył dekanat Żuławy Steblewskie.
W dniu 3 maja 2006 na mocy kurendy nr 34/2006 wydanej 25 kwietnia abp Tadeusz Gocłowski dokonał dwóch podziałów. Pierwszy to podział dekanatu Gdańsk Południe na dwa odrębne: Gdańsk Łostowice oraz Gdańsk Siedlce, a drugi to podział dekanatu Wyżyny Gdańskie na: Kolbudy oraz Trąbki Wielkie.
Obecne dekanaty Archidiecezji Gdańskiej.
Obecnie w skład archidiecezji wchodzą 24 dekanaty.
Gdańscy Błogosławieni.
Męczennicy z okresu II wojny światowej.
Wśród 108 męczenników z okresu II wojny światowej, związanymi z ziemią pomorską i Kociewiem oraz archidiecezją gdańską są:

</doc>
<doc id="145512" url="https://pl.wikipedia.org/wiki?curid=145512" title="Kubuś">
Kubuś



</doc>
<doc id="145517" url="https://pl.wikipedia.org/wiki?curid=145517" title="Helcaraxe">
Helcaraxe



</doc>
<doc id="145518" url="https://pl.wikipedia.org/wiki?curid=145518" title="Kubuś (soki owocowe)">
Kubuś (soki owocowe)

Kubuś – polska marka przecierowych soków owocowo-warzywnych, soków 100%, napojów, musów należąca do grupy Maspex. Linia produkcyjna soków znajduje się w Olsztynku (woj. warmińsko-mazurskie), natomiast rozlewnia w Tychach (woj. śląskie). Marka jest liderem rynku w kategorii soków przecierowych w takich krajach jak: Polska, Rumunia, Rosja, Bułgaria, Węgry, Litwa, Czechy i Słowacja. Marka jest również wymieniana w Rankingu Najbardziej Wartościowych Marek Dziennika "Rzeczpospolita".
Od 2016 roku są także dostępne na rynku ciastka Kubuś.
Produkt pod innymi nazwami, lecz o niezmienionym składzie eksportowany jest do innych krajów:
Marka zdobyła m.in. tytuł "Towar Roku 2004" miesięcznika "Marketing w Praktyce," Najlepszy Produkt – Wybór Konsumentów 2015 – nagroda „Wiadomości Handlowych” ", Złoty paragon 2016 – nagroda Kupców Polskich, Perły Rynku FMCG czy Hit Handlu – konkurs organizowany przez miesięcznik „Handel”.

</doc>
<doc id="145519" url="https://pl.wikipedia.org/wiki?curid=145519" title="José Freire Falcão">
José Freire Falcão

José Freire Falcão (ur. 23 października 1925 w Erere, zm. 26 września 2021 w Brasílii) – brazylijski duchowny katolicki, arcybiskup Teresiny i Brasilii, kardynał.
Życiorys.
Studiował w seminarium w Prainha, święcenia kapłańskie przyjął 19 czerwca 1949 w Limoeiro do Norte. Pozostał związany z diecezją Limoeiro do Norte – pracował tam jako duszpasterz, kierował diecezjalnym liceum katolickim, wykładał w seminarium i innych katolickich instytucjach edukacyjnych, koordynował pracę diecezjalnej Akcji Katolickiej. W kwietniu 1967 został mianowany biskupem koadiutorem Limoeiro do Norte (ze stolicą tytularną Vardimissa), przyjął sakrę 17 czerwca 1967, a w sierpniu 1967 przejął rządy w diecezji. W listopadzie 1971 przeszedł na stolicę arcybiskupią Teresina, a w lutym 1984 został arcybiskupem Brasilii.
Brał udział w obradach Konferencji Generalnych Episkopatów Latynoamerykańskich (1968 w Medellin, 1979 w Puebla, 1992 w Santo Domingo), był wiceprzewodniczącym Rady Episkopatów Latynoamerykańskich. Uczestniczył również w sesjach Światowego Synodu Biskupów w Watykanie, w tym specjalnej sesji poświęconej Kościołowi w Ameryce (1997). 28 czerwca 1988 Jan Paweł II wyniósł go do godności kardynalskiej, z tytułem prezbitera S. Luca a Via Prenestina.
W 1993 został powołany w skład Komisji Kardynalskiej ds. badania Organizacyjnych i Ekonomicznych Problemów Stolicy Świętej. 28 stycznia 2004 złożył rezygnację z rządów archidiecezją ze względu na podeszły wiek.
Brał udział w konklawe 2005, które wybrało papieża Benedykta XVI. 23 października 2005r. w związku z osiągnięciem osiemdziesiątego roku życia utracił czynne prawo wyboru papieża w przyszłych konklawe.

</doc>
<doc id="145520" url="https://pl.wikipedia.org/wiki?curid=145520" title="Jose Freire Falcao">
Jose Freire Falcao



</doc>
<doc id="145521" url="https://pl.wikipedia.org/wiki?curid=145521" title="Linotyp">
Linotyp

Linotyp (ang. "line of type") – urządzenie do maszynowego składu tekstów, skonstruowane w 1884 roku przez amerykańskiego zegarmistrza Ottmara Mergenthalera. Był pierwszym urządzeniem do zmechanizowanego składu tekstu. Linotyp dał początek zecerstwu.
Linotyp zbudowany jest z trzech podstawowych zespołów, pracujących jednocześnie. Są to: zespół składający, zespół odlewający i zespół rozbierający. Urządzenie działa przy wykorzystaniu matryc mosiężnych i klinów stalowych. Wiersze linotypowe odlewane są ze stopu linotypowego o temperaturze topnienia ok. 250 °C. Linotyp sterowany jest klawiaturą: naciśnięcie odpowiedniego klawisza powoduje wybranie żądanej litery. Gdy już ustawiony jest cały wiersz liter, następuje jego odlew, po którym matryce wracają do zasobnika. Maszyną o podobnym działaniu jest monotyp, który zaczęto używać 3 lata od powstania linotypu.
Zalety urządzenia to: szybkość składu, łatwy montaż i łamanie tekstu z gotowych wierszy. Wady: trudność w korekcie (konieczność odlewu całych poprawionych wierszy), hałas przy pracy (spadające matryce) i wysoce szkodliwe opary ołowiu.

</doc>
<doc id="145522" url="https://pl.wikipedia.org/wiki?curid=145522" title="Premierzy Jamajki">
Premierzy Jamajki



</doc>
<doc id="145524" url="https://pl.wikipedia.org/wiki?curid=145524" title="Michele Giordano">
Michele Giordano

Michele Giordano (ur. 26 września 1930 w S. Arcangelo; zm. 2 grudnia 2010 w Neapolu), włoski duchowny katolicki, arcybiskup Neapolu, kardynał.
Życiorys.
Studiował w seminariach w Potensa, Salerno i Posillipo, święcenia kapłańskie przyjął 5 lipca 1953. Pracował w rodzinnej diecezji Anglona-Tursi, był tam duszpasterzem, dyrektorem centrum nauk społecznych, nauczycielem religii, koordynatorem diecezjalnym Akcji Katolickiej, pełnił także obowiązki wikariusza generalnego. 23 lutego 1968 został obdarzony tytułem kapelana Jego Świątobliwości.
W grudniu 1971 został mianowany biskupem pomocniczym Matery, ze stolicą tytularną Lari Castellum; objął jednocześnie obowiązki administratora apostolskiego "sede vacante" Graviny i Irsiny. Sakrę biskupią odebrał 5 lutego 1972 z rąk Giacomo Palombelli, biskupa Matery i Irsiny. W czerwcu 1974 został promowany na arcybiskupa Matery i Irsiny; od maja 1987 był arcybiskupem Neapolu (i przewodniczącym Konferencji Episkopatu Kampanii).
28 czerwca 1988 Jan Paweł II wyniósł go do godności kardynalskiej, nadając tytuł prezbitera S. Gioacchino ai Prati di Castello. Kardynał Giordano brał udział w sesjach Światowego Synodu Biskupów w Watykanie, a także reprezentował papieża w charakterze specjalnego wysłannika na uroczystościach religijnych i rocznicowych. Uczestniczył w konklawe w kwietniu 2005.
W maju 2006 papież Benedykt XVI przyjął jego rezygnację z funkcji arcybiskupa Neapolu złożoną w związku z osiągnięciem wieku emerytalnego.

</doc>
<doc id="145525" url="https://pl.wikipedia.org/wiki?curid=145525" title="PTMA">
PTMA



</doc>
<doc id="145527" url="https://pl.wikipedia.org/wiki?curid=145527" title="The Sims II">
The Sims II



</doc>
<doc id="145528" url="https://pl.wikipedia.org/wiki?curid=145528" title="Kate OS">
Kate OS



</doc>
<doc id="145530" url="https://pl.wikipedia.org/wiki?curid=145530" title="Prezydenci Meksyku">
Prezydenci Meksyku

Cesarstwo Meksyku (1864–1867).
W latach 1864-1867 większa część Meksyku znalazła się pod rządami Maksymiliana Habsburga, cesarza narzuconego przez Napoleona III z Francji. Przez ten czas Benito Juárez kontynuował rządy na północy kraju. Rząd Juáreza był uznawany za prawowity m.in. przez USA.

</doc>
<doc id="145531" url="https://pl.wikipedia.org/wiki?curid=145531" title="Stanisław Skorodecki">
Stanisław Skorodecki

Stanisław Skorodecki (ur. 9 listopada 1919 we Lwowie, zm. 31 lipca 2002 w Rewalu) – polski duchowny katolicki, kapelan prymasa Stefana Wyszyńskiego. 
Życiorys.
Święcenia kapłańskie otrzymał 6 stycznia 1945 r. w Tarnowie. Do 1951 r. był wikariuszem w parafiach w Mielcu i w Ropczycach. Podczas kolędy 11 stycznia 1951 r. został aresztowany przez funkcjonariuszy Urzędu Bezpieczeństwa, a następnie skazany na 10 lat więzienia pod zarzutem czynnego przeciwstawiania się władzy ludowej i przygotowywania zbrojnej grupy oporu dla obalenia ustroju. Wyrok odbywał w Rawiczu, następnie w 1953 r. został skierowany do Stoczka Klasztornego, by tam pełnić funkcję kapelana prymasa Wyszyńskiego. Następnie razem z nim przebywał w Stoczku Klasztornym i Prudniku do 1955 r. 
Po wyjściu na wolność Skorodecki został prefektem w liceum pedagogicznym w Tarnowie i sekretarzem w w sądzie biskupim w Tarnowie. W 1957 na polecenie Eugeniusza Baziaka zamieszkał na plebanii w Kudowie-Zdrój, a ok. 1958 zawieszony w pełnieniu funkcji kapłańskich. Następnie krótko pracował jako wychowawca w bursie dla chłopców w Trzebnicy, skąd został jednak zwolniony. Powrócił wówczas do Tarnowa i zamieszkał ze swoimi rodzicami. Prawo wykonywania czynności kapłańskiej przywrócił mu ok. 1965 Jan Nowicki, który przyjął go do pracy w macierzystej diecezji w Lubaczowie (skrawek archidiecezji lwowskiej pozostały w granicach Polski). Tam był wikariuszem kooperatorem parafii w Krowicy (1966-1968), wikariuszem parafii protokatedralnej w Lubaczowie (1968-1978), od 1978 wikariuszem ekspozytem, a od 1979 administratorem parafii św. Mikołaja w Lubaczowie. Od 1986 r. pracował w archidiecezji szczecińsko-kamieńskiej jako penitencjarz katedralny, spowiednik kleryków oraz od 1991 do 1999 proboszcz szczecińskiej katedry. Po posłudze w Katedrze przeszedł na emeryturę do parafii św. Ottona w Szczecinie, gdzie sprawował posługę duszpasterską, aż do dnia śmierci. Był konsultantem filmu "Prymas. Trzy lata z tysiąca", w którym jego postać zagrał Zbigniew Zamachowski. W pracy duszpasterskiej Skorodecki zajmował się głównie wychowaniem młodzieży - z grona jego uczniów ponad 150 zostało kapłanami. Zmarł tragicznie w wodach Bałtyku 31 lipca 2002 r. Pogrzeb odbył się w Ropczycach, gdzie spoczął na miejscowym cmentarzu parafialnym.
W 1999 został honorowym obywatelem Lubaczowa.
Kontrowersje.
Prokuratura nie znalazła podłoża przestępczego w okolicznościach jego śmierci. Śmierć Skorodeckiego nastąpiła dwa dni po ukazaniu się w tygodniku "NIE" artykułu oskarżającego go o pedofilię. Zarzuty o molestowanie potwierdził również na bazie własnych osobistych doświadczeń z księdzem prof. Stanisław Obirek. Nazwał go nawet "drapieżcą", a jego śmierć w wodach Bałtyku uznał za karę boską.
Niektórzy historycy twierdzą, że Skorodecki był konfidentem Urzędu Bezpieczeństwa, w okresie wspólnego uwięzienia z prymasem Wyszyńskim. Zdaniem historyk Ewy Czaczkowskiej, w IPN znajduje się 10 tomów jego donosów na prymasa Stefana Wyszyńskiego. Skorodecki odrzucał wszelkie zarzuty rzekomej współpracy z Urzędem Bezpieczeństwa i Służbą Bezpieczeństwa. 

</doc>
<doc id="145538" url="https://pl.wikipedia.org/wiki?curid=145538" title="Nowa Hiszpania">
Nowa Hiszpania

Nowa Hiszpania () – hiszpańska posiadłość kolonialna w Ameryce Północnej, założona w 1521 roku po zakończonym sukcesem podboju Meksyku, od 1535 roku tworząca Wicekrólestwo Nowej Hiszpanii istniejące do 1821 roku.
Stolicą Nowej Hiszpanii było miasto Meksyk, zdobyte przez Hiszpanów na Aztekach kilkanaście lat przed założeniem wicekrólestwa. Rządzona była najpierw przez gubernatorów, z których pierwszym był zdobywca Meksyku – Hernán Cortés, a później przez wicekrólów mianowanych przez królów Hiszpanii. Terytorium Nowej Hiszpanii zajmowało tereny współczesnego Meksyku po Kostarykę jako granicę południową, a także wszystkie należące do Hiszpanii wyspy wśród Karaibów z Kubą na czele. Na północy obejmowała Nowa Hiszpania tereny należące dziś do Stanów Zjednoczonych, a tworzące obecnie stany Kalifornia, Nevada, Utah, Kolorado, Arizona, Nowy Meksyk oraz Teksas. Oprócz tego wliczana tu była Floryda, która po traktacie paryskim z 1763 roku została oddana Wielkiej Brytanii, za co w ramach rekompensaty przyłączono do Nowej Hiszpanii część utraconej przez Francję Luizjany wraz z portem w Nowym Orleanie ustanawiając granicę między posiadłościami brytyjskimi a hiszpańskimi na rzece Missisipi. Olbrzymie te terytoria tylko nominalnie wchodziły w skład wicekrólestwa, które nie było w stanie ich efektywnie kontrolować, a które w końcu Francuzi przejęli w roku 1800 by ostatecznie sprzedać Stanom Zjednoczonym w roku 1803. Przez większość czasu płynna, północna granica Nowej Hiszpanii została ustalona ostatecznie przez Traktat Adams-Onis w 1819. Niedługo potem, w 1821 roku, Hiszpania straciła większość terytorium wicekrólestwa, z wyjątkiem Kuby, Filipin oraz Puerto Rico, kiedy uznała niezależność Meksyku w chwili zakończenia meksykańskiej wojny o niepodległość.
Administracji Wicekrólestwa Nowej Hiszpanii podlegały też Filipiny i inne, mniejsze posiadłości pacyficzne Hiszpanii.
W skład Nowej Hiszpanii wchodziły regiony autonomiczne: Nueva Extremadura, Nueva Galicia, Nueva Vizcaya oraz Nuevo Santander.

</doc>
<doc id="145541" url="https://pl.wikipedia.org/wiki?curid=145541" title="Kapitan z Köpenick">
Kapitan z Köpenick

Kapitan z Köpenick niem. "Der ", właśc. Friedrich Wilhelm Voigt (ur. 13 lutego 1849 w Tylży, zm. 3 stycznia 1922 w Luksemburgu) – pruski szewc i hochsztapler, znany ze spektakularnej akcji przejęcia ratusza niemieckiego miasta Köpenick w 1906.
Życiorys.
Voigt, opuściwszy w 1906 więzienie, gdzie spędził niemal połowę życia za drobne przestępstwa, próbował osiedlić się w Wismarze, jednak został wydalony z Księstwa Meklemburgii, po czym przeniósł się do Berlina, gdzie 26 sierpnia także zakazano mu pobytu. Widząc niemożność ustatkowania (brak meldunku i pracy), kupił w Poczdamie w sklepie ze starzyzną mundur kapitana armii pruskiej. 16 października 1906 pojawił się w mieście Köpenick koło Berlina (obecnie dzielnica miasta). Dzięki przebraniu podporządkował sobie najpierw mały oddział żołnierzy, pilnujących porządku na lokalnym kąpielisku, a następnie w ich towarzystwie udał się do ratusza, gdzie aresztował burmistrza Georga Langerhansa i przejął za pokwitowaniem kasę magistratu. Pełna suma w kasie miała wynosić 4002 marki i 37 fenigów, jednak część stanowiły czeki, zatem Voigt zdołał zdobyć 3557,45 marek. Wsiadł w pociąg podmiejski do Berlina wraz z żołnierzami i pojmanym burmistrzem, którego po podróży nakazał odprowadzić do berlińskiego odwachu. Na pożegnanie zafundował żołnierzom po kiełbasce z piwem, sam zaś zbiegł, przebrawszy się w cywilne ubranie zakupione przy głównej ulicy handlowej Berlina – Friedrichstraße, nakazując napotkanym policjantom "pilnowanie porządku". Dziwne i przez jakiś czas niewyjaśnione wydarzenie wprowadziło władze Prus w zakłopotanie. Dopiero 26 października udało się sprawę wyjaśnić, a Voigt został ujęty.
Żart „kapitana z Köpenick” natychmiast stał się znany w całym Cesarstwie Niemieckim (nazwany „Köpenickiade”), powodując wedle anegdoty nawet u cesarza Wilhelma II śmiech do łez. Dzięki jego łasce Voigt, skazany na stosunkowo łagodną karę czterech lat więzienia, opuścił je już 16 sierpnia 1908. Szewc od tej pory żył ze sprzedaży pocztówek z własną podobizną i podpisem, występując w cyrku i pisząc pamiętniki. Zgromadziwszy spory majątek, osiedlił się w 1910 w Luksemburgu. W 1921 stracił wszystkie oszczędności na skutek hiperinflacji, która ogarnęła Niemcy po I wojnie światowej. Zmarł w 1922 na zapalenie płuc jako nędzarz. Jego pogrzeb został opłacony ze specjalnego funduszu pomocy ubogim.
Carl Zuckmayer w 1931 napisał na kanwie wydarzeń z jesieni 1906 sztukę „Kapitan z Köpenick”, w której ostro zaatakował pruski dryl i biurokratyczne, ślepe posłuszeństwo. Dzielnica Köpenick organizuje na pamiątkę tego zabawnego wydarzenia „lato w Köpenick” – lokalne święto, którego inaugurację rozpoczyna w czerwcu inscenizacja wydarzeń z 1906.
"Kapitan z Köpenick" to także niemiecki film fabularny z 1956 nakręcony na podstawie sztuki Carla Zuckmayera.

</doc>
<doc id="145542" url="https://pl.wikipedia.org/wiki?curid=145542" title="Edmund Szoka">
Edmund Szoka

Edmund Casimir Szoka (ur. 14 września 1927 w Grand Rapids, Michigan, zm. 20 sierpnia 2014 w Novi) – amerykański duchowny katolicki, arcybiskup Detroit, Gubernator Państwa Watykańskiego, kardynał.
Życiorys.
Pochodził z rodziny polskich emigrantów, syn Kazimierza i Marii z domu Wolgat. Pochodzili ze wsi Putna w parafii Kopciówka. Studiował w kilku seminariach amerykańskich (Seminarium Św. Pawła w Grand Rapids, Seminarium Najświętszego Serca w Detroit, Międzydiecezjalnym Seminarium Św. Jana w Plymouth) oraz na Papieskim Uniwersytecie Urbaniana w Rzymie (1957–1959). Przyjął święcenia kapłańskie 5 czerwca 1954 w Marquette. Pracował jako duszpasterz i sekretarz biskupa Saginaw, był również kapelanem bazy wojsk lotniczych. Po powrocie z uzupełniających studiów w Rzymie wykonywał obowiązki wikariusza generalnego i kanclerza diecezji Marquette. W listopadzie 1963 został obdarzony tytułem prałata honorowego Jego Świątobliwości.
11 czerwca 1971 roku został mianowany przez papieża Pawła VI biskupem Gaylord i przyjął sakrę biskupią 20 lipca 1971 z rąk kardynała Johna Deardena (arcybiskupa Detroit). 21 marca 1981 przeszedł na stolicę arcybiskupią Detroit. Uczestniczył w wielu sesjach Światowego Synodu Biskupów w Watykanie. W czerwcu 1988 Jan Paweł II wyniósł go do godności kardynalskiej, nadając tytuł prezbitera Ss. Andrea e Gregorio al Monte Celio.
Od 1989 uczestniczył w pracach Komisji Kardynalskiej ds. badania Organizacyjnych i Ekonomicznych Problemów Stolicy Świętej. W styczniu 1990 przeszedł do pracy w Watykanie, objął funkcję prezydenta Prefektury Spraw Ekonomicznych Stolicy Świętej; w związku z nową funkcją zrezygnował z kierowania archidiecezją Detroit (kwiecień 1990, zastąpił go przyszły kardynał Adam Maida, dotychczasowy biskup Green Bay). Od października 1997 pełnił funkcję prezydenta Papieskiej Komisji Państwa Watykańskiego. Z funkcji tej złożył rezygnację w czerwcu 2006; papież Benedykt XVI rezygnację przyjął, ale z powierzeniem kardynałowi Szoka pełnienia obowiązków do połowy września 2006 (następcą został arcybiskup Giovanni Lajolo). Kardynał Szoka wielokrotnie reprezentował papieża Jana Pawła II w charakterze jego specjalnego wysłannika na uroczystościach religijnych i rocznicowych.
Brał udział w konklawe 2005, które wybrało papieża Benedykta XVI.
Do końca życia dobrze rozumiał i mówił po polsku.

</doc>
<doc id="145544" url="https://pl.wikipedia.org/wiki?curid=145544" title="Keyboard">
Keyboard

Keyboard (pol. „klawiatura”), aranżer, instrument klawiszowy – elektryczny lub elektroniczny instrument klawiszowy, pozwalający wykonawcy na grę z automatycznym akompaniamentem. Nowoczesne keyboardy pozwalają na komunikowanie się z innymi instrumentami elektronicznymi i urządzeniami poprzez interfejs systemu MIDI.
Elementem sterującym keyboardu jest klawiatura o układzie typu fortepianu. Do stosowanych rodzajów klawiatur należą:
W praktyce często można spotkać się z błędnym nazewnictwem: syntezator/keyboard. Instrument jest "keyboardem", jeśli posiada system automatycznego akompaniamentu. Najczęściej aranżery posiadają moduł brzmieniowy działający na zasadzie odgrywania załadowanych do jego pamięci próbek, są to tzw. ROM Playery.
Podział aranżerów/keyboardów.
Przykładowe modele instrumentów klawiszowych należących do poszczególnych klas.
Klasa profesjonalna:
Klasa średnia (czasami nazywana półprofesjonalną):
Klasa edukacyjna:
Klasa zabawek:
Polska nazwa.
Brak bardziej precyzyjnej polskiej nazwy dla tego typu instrumentów powoduje problemy w odróżnieniu go przez laików od syntezatora, pianina cyfrowego, stage pian czy też organów elektronicznych (które to nazwy są często błędnie dla niego stosowane). Jakkolwiek nowoczesne modele keyboardów często posiadają cechy i możliwości tych pierwszych (jak wirtualne drawbary, wbudowane samplery, zaawansowana synteza z modelowaniem analogowym itp.). W żargonie muzyków funkcjonuje również m.in. nazwa „samograj” o raczej negatywnym wydźwięku.

</doc>
<doc id="145550" url="https://pl.wikipedia.org/wiki?curid=145550" title="Emil Berenz">
Emil Berenz

Emil Berenz (ur. 15 lutego 1833 w Elblągu - zm. 17 grudnia 1907 w Gdańsku) - gdański radny.
Działacz niemieckiej partii liberalnej. Był członkiem Rady Miasta Gdańska w latach 1868-1903. W latach 1891-1899 oraz 1902-1903 pełnił w niej funkcję wiceprzewodniczącego, a 1900-1901 przewodniczącego. Działał także w Korporacji Kupców Gdańskich.
W 1903 został uhonorowany przez Radę Miasta tytułem Honorowego Obywatela Miasta Gdańska.

</doc>
<doc id="145553" url="https://pl.wikipedia.org/wiki?curid=145553" title="Lex Banning">
Lex Banning

Lex Banning (ur. 1921, zm. 1965) – poeta i pisarz australijski.
Studiował sztuki piękne na "University of Sydney". Pracował jako dziennikarz, krytyk literatury, bibliotekarz. Pisał wiersze, scenariusze filmowe i telewizyjne.

</doc>
<doc id="145557" url="https://pl.wikipedia.org/wiki?curid=145557" title="Kąty">
Kąty

Miejscowości i ich części w Polsce.
W Polsce nazwę Kąty noszą 172 miejscowości z czego 40 to miejscowości podstawowe, wśród nich jest jedna kolonia, 4 osady, 2 osady leśne i 33 wsi. Wśród 134 integralnych części miejscowości jest 12 części miast, 106 części wsi, 1 osada wsi, 15 przysiółków wsi.
Miejscowości zawierające w nazwie wyraz Kąty.
Nazwa miejscowości zawierająca Kąty występuje w Polsce 49 razy.

</doc>
<doc id="145560" url="https://pl.wikipedia.org/wiki?curid=145560" title="Dehydrogenaza mleczanowa">
Dehydrogenaza mleczanowa

Dehydrogenaza mleczanowa (skrót LDH, od ang. "lactate dehydrogenase", EC 1.1.1.27) – enzym z klasy oksydoreduktaz, obecny w wątrobie, mięśniach i jelitach. Katalizuje ostatni etap szlaku glikolitycznego – przejście pirogronianu w mleczan i odwrotnie. 
Cząsteczka LDH jest tetramerem, złożonym z dwóch różnych podjednostek – H ("sercowej") i M ("mięśniowej"), co daje możliwość występowania w postaci pięciu izoenzymów o następującej budowie:
W surowicy zdrowego człowieka występują wszystkie izoenzymy, ale największą aktywność wykazują LDH1 i LDH2. Ich aktywność znacznie wzrasta we wczesnym okresie zawału mięśnia sercowego (norma 1333 – 3500 nkat/l), a także w stanach nadmiernego rozpadu krwinek czerwonych, czyli hemolizy. LDH jest też wykładnikiem obrotu komórkowego w przypadku niektórych nowotworów - zwłaszcza tych o dużej złośliwości histologicznej: chłoniaków, białaczek, guzów zarodkowych, czerniaka. Wysoka aktywność LDH w surowicy stanowi u takich pacjentów negatywny czynnik rokowniczy. 
Ze względu na brak międzynarodowego standardu oznaczenia, znaczenie kliniczne ma nie jego wartość bezwzględna, lecz iloraz [aktywność]/[górna granica normy dla danego laboratorium]. 
Dehydrogenaza L-mleczanowa katalizuje wyłącznie przemianę kwasu L-mlekowego, podczas gdy D-mleczanowa jest selektywna do kwasu D-mlekowego. Ta dyskryminacja chiralna wynika z faktu, że chiralny enzym racemiczny z substratem daje dwa stereoizomery, a ich powstaniu towarzysza różne zmiany energetyczne. Co więcej, przejściu każdego enancjomeru w stan przejściowy towarzyszy również inny efekt energetyczny, tak więc przebieg reakcji w centrum aktywnym dehydrogenazy mleczanowej silnie faworyzuje przemianę tylko jednego z enancjomerów substratów.
Genetyka u człowieka.
Podjednostki M i H są kodowane przez dwa różne geny:

</doc>
<doc id="145564" url="https://pl.wikipedia.org/wiki?curid=145564" title="László Paskai">
László Paskai

László Paskai OFM (ur. 8 maja 1927 w Segedynie zm. 17 sierpnia 2015 w Ostrzyhomiu) − węgierski duchowny rzymskokatolicki, franciszkanin, arcybiskup Ostrzyhomia-Budapesztu, Prymas Węgier, kardynał prezbiter.
Życiorys.
Urodził się w rodzinie konwertytów z judaizmu. Oboje rodzice − Ádám i Mária Ördögh − byli żydami, którzy przeszli na katolicyzm jeszcze przed jego narodzeniem. Zginęli jako ofiary Holokaustu niemieckiego w czasie II wojny światowej.
Do Zakonu Braci Mniejszych wstąpił 29 sierpnia 1945, przyjmując imię Pacifik. Kształcił się we franciszkańskich domach studiów (m.in. w Gyöngyös), a także w Centralnym Seminarium w Budapeszcie i Akademii w Budapeszcie, gdzie obronił doktorat z teologii. Pierwsze śluby złożył 30 sierpnia 1946, śluby wieczyste 4 października 1949. Święcenia kapłańskie otrzymał 3 marca 1951. Pracował jako duszpasterz w diecezji Oradea (po węgiersku: Nagyvárad), w Segedynie był mistrzem ceremonii biskupich, wykładowcą i bibliotekarzem miejscowego seminarium, później także prefektem i dyrektorem duchowym tej uczelni. W latach 1973−1978 pełnił funkcję rektora Centralnego Seminarium w Budapeszcie. Według historyka Krisztiána Ungváry'ego w latach 1965-1974 współpracował z policją bezpieczeństwa AVH pod pseudonimem "Nauczyciel". Jego raporty miały jednak łagodny charakter i nie posiadały większego znaczenia dla służb komunistycznych.
W marcu 1978 został mianowany administratorem apostolskim archidiecezji Veszprem i biskupem tytularnym Bavagaliany. Sakrę biskupią przyjął 5 kwietnia 1978 z rąk prymasa Lászla Lékaia. Od marca 1979 był pełnoprawnym biskupem Veszprém, ale już w kwietniu 1982 został mianowany arcybiskupem koadiutorem archidiecezji Kalocsa. Nie objął jednak tej archidiecezji, gdyż wcześniej Jan Paweł II przeniósł go na stolicę arcybiskupią i prymasowską w Ostrzyhomiu (3 marca 1987), zwolnioną po śmierci kardynała Lékaia. W latach 1986−1989 pełnił (niezależnie od godności prymasa Węgier) funkcję przewodniczącego Konferencji Episkopatu Węgier. W maju 1993, po zmianach administracyjnych, nazwa metropolii uległa zmianie na Ostrzyhom-Budapeszt.
28 czerwca 1988 został mianowany kardynałem prezbiterem z tytułem S. Teresa al Corso d’Italia. Brał udział w sesjach Światowego Synodu Biskupów w Watykanie (w tym w II sesji specjalnej, poświęconej Kościołowi europejskiemu w październiku 1999). W grudniu 2002, w związku z osiągnięciem wieku emerytalnego 75 lat, złożył rezygnację z rządów archidiecezją i został zastąpiony przez biskupa Pétera Erdő. Był kapelanem konwentualnym Wielkiego Krzyża i emerytowanym kapelanem generalnym lazarytów.
Brał udział w konklawe 2005, które wybrało papieża Benedykta XVI. 8 maja 2007 w związku z osiągnięciem 80 roku życia utracił czynne prawo wyboru papieża. Zmarł 17 sierpnia 2015.

</doc>
<doc id="145565" url="https://pl.wikipedia.org/wiki?curid=145565" title="Laszlo Paskai">
Laszlo Paskai



</doc>
<doc id="145567" url="https://pl.wikipedia.org/wiki?curid=145567" title="Pierwiosnek (roślina)">
Pierwiosnek (roślina)

Pierwiosnek, pierwiosnka, prymulka ("Primula" L.) – rodzaj roślin należący do rodziny pierwiosnkowatych. Według różnych ujęć taksonomicznych należy do niego od ok. 400 do 500 gatunków. Występują one głównie w Europie (33 gatunki) i Azji na obszarach o klimacie umiarkowanym, najliczniej w Chinach i Himalajach (w Chinach za rodzime uznawanych jest ok. 300 gatunków). Niektóre jednak gatunki sięgają swoją południową granicą zasięgu aż po góry Nowej Gwinei. Nieliczne gatunki rosną także w Afryce (w Etiopii) oraz na obu kontynentach amerykańskich (w Ameryce Północnej 20 gatunków). Rośliny te zasiedlają murawy i łąki, skaliste urwiska oraz lasy. Nazwa naukowa pochodzi od słowa "primus" = pierwszy i zdrobnienia "-ulus" i powodem jej użycia w odniesieniu do tych roślin jest ich wczesnowiosenne zazwyczaj kwitnienie. Wiele gatunków uprawianych jest jako rośliny ozdobne.
Systematyka.
"Aretia " Link, "Sredinskya" (Stein) Fed.
Należy do podrodziny pierwiosnkowe "Primuloideae", rodziny pierwiosnkowatych "Primulaceae", która wraz z siostrzaną rodziną hebankowatych należą do rzędu wrzosowców, grupy astrowych (asterids) w obrębie dwuliściennych właściwych (eudicots).
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe Takht. ex Reveal &amp; Tahkt., nadrząd "Primulananae" R. Dahlgren ex Reveal, rząd pierwiosnkowce ("Primulales" Dumort.), podrząd "Primulineae" Burnett, rodzina pierwiosnkowate ("Primulaceae" Vent., podrodzina "Primuloideae" Kostel, plemię "Primuleae" Dumort., podplemię "Primulinae" Pax in Engl. &amp; Prantl, rodzaj pierwiosnek ("Primula" L.).

</doc>
<doc id="145568" url="https://pl.wikipedia.org/wiki?curid=145568" title="Paul Gorguloff">
Paul Gorguloff

Paul Gorguloff, właśc. Pawieł Timofiejewicz Gorgułow (ur. 29 czerwca 1895, zm. 14 września 1932 w Paryżu) – rosyjski emigrant we Francji, zabójca prezydenta Francji Paula Doumera. 
Był białogwardzistą. 6 maja 1932 strzelił do prezydenta, podczas gdy ten otwierał targi książek w Paryżu, z których dochód miał być przeznaczony na potrzeby weteranów wojennych. Doumer zmarł dzień później, zaś zabójca, schwytany na miejscu, został osądzony. Na procesie jego adwokaci usiłowali przedstawić go jako osobę niepoczytalną, aby uchronić swego klienta przed karą śmierci, jednakże zachowanie się podsądnego zadało kłam tej tezie; sam oświadczył, iż działał z premedytacją. Skazano go na śmierć, nowy prezydent Albert Lebrun nie skorzystał z prawa łaski. Gorguloff został zgilotynowany 14 września 1932 w Paryżu.
Według jego własnych słów, zastrzelił prezydenta Francji aby zaprotestować przeciwko "bierności Francji wobec bolszewizmu".

</doc>
<doc id="145575" url="https://pl.wikipedia.org/wiki?curid=145575" title="Konklawe 1978 (Jan Paweł II)">
Konklawe 1978 (Jan Paweł II)

Konklawe 1978 (II) – drugie zgromadzenie kardynałów w 1978 zwołane po nagłej śmierci papieża Jana Pawła I, którego pontyfikat trwał 33 dni, do 28 września 1978 roku. Oczekiwano, że pontyfikat papieża wybranego w czasie konklawe w sierpniu 1978 będzie trwał przynajmniej dekadę, jednak już po sześciu tygodniach należało ponownie dokonać wyboru głowy Kościoła katolickiego na świecie. W wyniku 8 głosowań wybrano polskiego kardynała Karola Wojtyłę, który przybrał imię Jan Paweł II.
Lista uczestników.
W konklawe wzięło udział wszystkich 111 elektorów:
Trzech elektorów mianował papież Pius XII, ośmiu papież Jan XXIII, a pozostałych stu Paweł VI.
Wykluczeni z udziału w konklawe.
15 kardynałów (w tym 5 nominowanych przez Piusa XII, 4 przez Jana XXIII i 6 przez Pawła VI) zostało wykluczonych z udziału w konklawe z racji ukończenia 80. roku życia na podstawie wydanych przez Pawła VI "motu proprio" „Ingravescentem aetatem” z 1970 roku oraz konstytucji „Romano Pontifici eligendo” z 1975 roku:
Przebieg konklawe.
Konklawe rozpoczęło się 14 października, uczestniczyło w nim 111 kardynałów (w tym 25 z Włoch). Wśród papabili, jako dwaj główni kandydaci na nowego papieża wymieniani byli kardynał Giuseppe Siri, konserwatywny arcybiskup Genui, oraz liberalny Giovanni Benelli, arcybiskup Florencji jako bliski współpracownik Jana Pawła I. Pod uwagę brany był także Sebastiano Baggio.
Według późniejszych relacji, stronnicy Benelliego byli pewni co do jego wyboru na papieża. Do wyboru nowego papieża potrzeba było większości dwóch trzecich głosów plus jeden głos, tj. 75 głosów. Pierwsze cztery głosowania 15 października były starciem Siriego i Benelliego, żaden z nich nie odniósł jednak zwycięstwa, choć w czwartym głosowaniu Siri miał podobno otrzymać około 70 głosów. W porannych głosowaniach 16 października spadło poparcie dla Siriego i Benelliego, sporo głosów mieli natomiast otrzymać Poletti i Colombo. Wobec zaistniałego impasu zaczęto rozglądać się za kandydatami spoza Włoch. W tym kontekście pojawiły się nazwiska kardynałów Willebrandsa z Holandii i Pironio z Argentyny. Kardynał Franz König, wpływowy i szeroko respektowany arcybiskup Wiednia, zasugerował wówczas jako kandydata kompromisowego kardynała Karola Wojtyłę z Polski. W szóstym głosowaniu miał on otrzymać 11 głosów. Decydujące znaczenie miało opowiedzenie się stronników Siriego za tą kandydaturą.
Podczas ostatniego, 8. głosowania, mającego miejsce o godz. 16:30 w poniedziałek 16 października, Karol Wojtyła, zgodnie z późniejszymi relacjami, miał uzyskać 99 głosów, co było liczbą dużo większą niż wymagane minimum. Wojtyła, zapytany, czy zgadza się z wyborem Kolegium Kardynalskiego, odpowiedział twierdząco. Przybrał wtedy imię Jana Pawła II. Karol Wojtyła został pierwszym papieżem spoza Włoch od czasów Holendra Hadriana VI, który został wybrany w 1522.
Ogłoszenie wyboru.
O godzinie 18:18 z komina na dachu kaplicy Sykstyńskiej ukazał się biały dym zwiastujący dokonanie wyboru. Oficjalne ogłoszenie wiernym rezultatów konklawe nastąpiło o 18:44 Kardynał Pericle Felici przedstawił je zwyczajową formułą: " Annuntio vobis gaudium magnum (Zwiastuję Wam radość wielką) – Habemus Papam – (mamy Papieża) – Eminentissimum ac Reverendissimum Dominum," (Najczcigodniejszego i Najprzewielebniejszego Pana), a następnie przedstawił nowego papieża: "Dominum Carolum Sanctae Romanae Ecclesiae Cardinalem Wojtyła qui sibi nomen imposuit Ioannis Pauli /Secundi/" (Pan Karol, Świętego Rzymskiego Kościoła kardynał Wojtyła, który przyjął imię Jan Paweł /Drugi/).
Jan Paweł II powiedział do tłumów: "Najwybitniejsi kardynałowie powołali nowego biskupa Rzymu. Powołali go z dalekiego kraju, z dalekiego, ale jednocześnie jakże bliskiego poprzez komunię w chrześcijańskiej wierze i tradycji (...) Nie wiem, czy będę umiał dobrze wysłowić się w waszym... naszym języku włoskim. Gdybym się pomylił, to mnie poprawcie".

</doc>
<doc id="145576" url="https://pl.wikipedia.org/wiki?curid=145576" title="Konklawe 1978">
Konklawe 1978

W roku 1978 konklawe odbyło się dwukrotnie:

</doc>
<doc id="145579" url="https://pl.wikipedia.org/wiki?curid=145579" title="Rozpleciny">
Rozpleciny

Rozpleciny, zwane też "warkoczem" – dawny obrzęd obchodzony przez narzeczoną i druhny w ostatni wieczór przed ślubem. Odpowiednikiem rozplecin w domu przyszłego pana młodego był wieczór kawalerski.
"Rozpleciny" były symbolicznym pożegnaniem panieństwa. W niektórych regionach, np. w Polsce południowo-wschodniej, tradycja ta znana jest również obecnie.
Druhny, śpiewając żałosną pieśń, przystrajały włosy panny młodej gałązkami, kwiatami, kokardkami. Bogato przystrojony warkocz skrywały pod chustą. Kiedy do domu przybywał orszak weselny złożony ze swatów i drużbów, ze starostą na czele, ale bez pana młodego, przy dźwiękach kapeli rozpoczynano obrzędowe pożegnanie panieństwa. Starosta, pierwszy drużba lub brat dziewczyny ściągał jej chustę z głowy i rozplatał warkocz, usuwając ozdoby. Jedna z druhen zbierała w tym czasie datki "na grzebień".
Obrzęd rozplecin, połączony z zabawą i poczęstunkiem, najczęściej trwał do rana. W tym czasie również w domu pana młodego żegnano "wolny stan".
Obie grupy spotykały się na krótko przed wyjazdem do kościoła. Pan młody musiał najpierw wykupić rózgę, którą poprzedniego dnia na "rozpleciny" przyniósł starosta weselny. Z biegiem lat, bo już w wieku XIX, rozpleciny stopiły się z oczepinami.

</doc>
<doc id="145582" url="https://pl.wikipedia.org/wiki?curid=145582" title="Antypapież Jan">
Antypapież Jan



</doc>
<doc id="145585" url="https://pl.wikipedia.org/wiki?curid=145585" title="Christian Wiyghan Tumi">
Christian Wiyghan Tumi

Christian Wiyghan Tumi (ur. 15 października 1930 w Kikaikelaki, zm. 3 kwietnia 2021 w Duali) – kameruński biskup katolicki, arcybiskup Duali, kardynał.
Życiorys.
Studiował w seminarium w Kumbo, następnie w seminariach nigeryjskich (Ibadan, Bodija, Enugu) oraz Wydziale Teologicznym w Lyonie. Na Uniwersytecie Katolickim w szwajcarskim Fryburgu obronił doktorat z filozofii. 17 kwietnia 1966 w Soppo (diecezja Bouea) przyjął święcenia kapłańskie. Pracował jako duszpasterz w diecezji Kumbo, wykładał w seminarium w Soppo-Bouea, a po powrocie ze studiów w Europie był m.in. rektorem seminarium w Bambui i przewodniczącym rady prezbiterów archidiecezji Bamenda.
6 grudnia 1979 został mianowany biskupem Yagua, sakry biskupiej udzielił mu 6 stycznia 1980 w Watykanie Jan Paweł II. Ten sam papież wyniósł biskupa Tumi do godności arcybiskupa-koadiutora Garua (z prawem następstwa) w listopadzie 1982; objął on rządy w nowej archidiecezji w marcu 1984. Arcybiskup Tumi brał udział w sesjach Światowego Synodu Biskupów w Watykanie, w tym specjalnej sesji poświęconej Kościołowi afrykańskiemu wiosną 1994 (jako prezydent-delegat); wchodził w skład sekretariatu generalnego Synodu. Stał na czele Konferencji Episkopatu Kamerunu, był jednocześnie wizytatorem apostolskim seminariów duchownych w Malawi i Zambii.
28 czerwca 1988 został wyniesiony przez Jana Pawła II do godności kardynalskiej i otrzymał tytuł prezbitera Ss. Martiri dell'Uganda a Poggio Ameno. W sierpniu 1991 przeszedł na stanowisko arcybiskupa Duali. W styczniu 1998 reprezentował Jana Pawła II na Narodowym Kongresie Eucharystycznym Ghany w Tamale w charakterze specjalnego wysłannika.
Brał udział w konklawe 2005, które wybrało papieża Benedykta XVI.
Benedykt XVI przyjął rezygnację z obowiązków arcybiskupa metropolity Duali 17 listopada 2009, jego następcą został arcybiskup Samuel Kleda. 15 października 2010 w związku z osiągnięciem osiemdziesiątego roku życia utracił czynne prawo wyboru papieża w przyszłych konklawe.

</doc>
<doc id="145587" url="https://pl.wikipedia.org/wiki?curid=145587" title="Christian Tumi">
Christian Tumi



</doc>
<doc id="145592" url="https://pl.wikipedia.org/wiki?curid=145592" title="Grochów (województwo łódzkie)">
Grochów (województwo łódzkie)

Grochów – wieś w Polsce położona w województwie łódzkim, w powiecie kutnowskim, w gminie Nowe Ostrowy. Oddalona jest około 8 km od Kutna. 
W latach 1975–1998 miejscowość administracyjnie należała do województwa płockiego.
Wzmianki o wsi pojawiają się w dokumentach już w 1370 r.
Rzymskokatolicka parafia św. Tomasza Apostoła powstała ok. 1410.
Zabytki.
Inne miejscowości o nazwie "Grochów": Grochów, Grochowo, Grochów Szlachecki, Grochówka, Grochówek

</doc>
<doc id="145593" url="https://pl.wikipedia.org/wiki?curid=145593" title="Aloza">
Aloza

Aloza, aloza finta ("Alosa alosa") – gatunek anadromicznej ryby z rodziny śledziowatych (Clupeidae).
Występowanie.
Morze Bałtyckie, zachodnia część Morza Śródziemnego, Morze Czarne i Egejskie oraz wzdłuż wybrzeży Oceanu Atlantyckiego, od południowej Norwegii po północną Afrykę.
Żyje w wodach przybrzeżnych. Na tarło wpływa do rzek.
Opis.
Długość do 83 cm, zwykle 35–40 cm. Ciało bocznie spłaszczone, wysokie, pokryte cykloidalną łuską, wzdłuż ciała biegnie 70–80 łusek. Brak linii nabocznej. Na pierwszym łuku skrzelowym umiejscowione bardzo liczne (od 90 do 130 w zależności od wieku), cienkie wyrostki filtracyjne. Łuski tworzące kil brzucha są ostro zakończone. Na głowie brak łusek, szczęka górna wycięta w połowie długości. Oczy przykryte nieruchomymi, przezroczystymi powiekami pionowymi. Płetwa grzbietowa krótka, płetwy tłuszczowej brak.
Grzbiet ma barwę niebieskozieloną, głowa jest złotobrązowa, brzuch i boki złociste. Tuż za pokrywą skrzelową występuje 1 duża i 1–2 niewyraźne czarne plamy ułożone jedna za drugą.
Odżywianie.
Żyje w strefie pelagialnej, odżywiając się głównie zooplanktonem. Podczas wędrówek nie pobiera pokarmu.
Rozród.
Dojrzewa płciowo w wieku 3–4 lat przy długości 30–45 cm. Tarło odbywa się od maja do czerwca w górnych partiach rzeki, w czystej, dobrze natlenionej wodzie. Ikra unosi się nad dnem. Wylęg po 4–5 dniach. Przy długości około 10 cm,od sierpnia do października młode osobniki spływają do morza.
Znaczenie gospodarcze.
Mięso jest cenione i bardzo smaczne, jednak z powodu zabudowy hydrotechnicznej i zanieczyszczeń rzek jej liczebność katastrofalnie zmalała. 
Ochrona.
Na terenie Polski gatunek ten jest objęty ścisłą ochroną gatunkową.

</doc>
<doc id="145595" url="https://pl.wikipedia.org/wiki?curid=145595" title="Dwuklik">
Dwuklik



</doc>
<doc id="145596" url="https://pl.wikipedia.org/wiki?curid=145596" title="Alp Arslan">
Alp Arslan

Alp Arslan (właśc. Mehmed Ibn Dawud, ur. w 1029, zm. 15 grudnia 1072) − sułtan Wielkich Seldżuków w latach 1063-1072.
Życiorys.
Bratanek swego poprzednika, Tughril Bega. Prowadził politykę ekspansjonistyczną.
Przejęcie władzy po Tughrilu nie było łatwe, bowiem pretendentami do tronu byli dwaj synowie Czaghri'ego Bega: Sulajman i Alp Arslan. Tego drugiego popierał późniejszy wieloletni wezyr Nizam al-Mulk, sam zaś Alp Arslan był doświadczonym wodzem, co zapewne zdecydowało o tym, że partia przeciwna ostatecznie ustąpiła. Swój sukces nowy sułtan przypieczętował aresztowaniem i straceniem wezyra i doradcy Tughrila, Kunduriego, swego osobistego wroga.
W roku 1064 Alp Arslan podporządkował sobie Kerman, a rok później zdobył Ani, stolicę Armenii i zagroził Gruzji. Ostatecznie Gruzję uratowało to, że Turkmeni skierowali się ku wybrzeżom Morza Kaspijskiego. 
Wiosną 1071 roku cesarz bizantyński, Roman IV Diogenes, zgromadził wielką armię z zamiarem odbicia Armenii. W ten sposób doszło do bitwy pod Manzikertem we wschodniej Anatolii, w której Seldżucy odnieśli zdecydowane zwycięstwo, a cesarz Roman został wzięty do niewoli. Po tej bitwie cała Anatolia stanęła przed Turkmenami otworem, ale Alp Arslan nie dążył do jej podboju. Zaraz po zwycięstwie pospieszył na wschód, by zabezpieczyć swój stan posiadania nad Amu-darią. Po drugiej stronie rzeki rozciągało się państwo Karachanidów i dopiero ich pobicie zabezpieczyło wschodnią granicę sułtanatu w Chorezmie.
Alp Arslan był politykiem, który doprowadził kraj do względnej stabilizacji politycznej. Był to okres rozkwitu gospodarczego i kulturalnego państwa.
Zmarł na skutek ran odniesionych podczas walk na wschodzie.

</doc>
<doc id="145600" url="https://pl.wikipedia.org/wiki?curid=145600" title="Konklawe 1978 (Jan Paweł I)">
Konklawe 1978 (Jan Paweł I)

Konklawe 1978 (I) – pierwsze konklawe w 1978, zwołane po śmierci Pawła VI, który zmarł 6 sierpnia 1978. Konklawe rozpoczęło się 25 sierpnia 1978 a zakończyło dzień później wyborem kard. Albino Lucianiego, który jako pierwszy papież przybrał podwójne imię – Jana Pawła I.
Lista uczestników.
Kolegium Kardynalskie w sierpniu 1978 liczyło 129 kardynałów, z czego 114 miało uprawnienia elektorskie. W konklawe wzięło udział 111 spośród nich:
Trzech elektorów mianował papież Pius XII, ośmiu papież Jan XXIII, a pozostałych stu Paweł VI.
Nieobecni z powodu choroby.
Trzech kardynałów elektorów (jeden z nominacji Piusa XII, dwóch – Pawła VI):
Wykluczeni z udziału w konklawe.
15 kardynałów (w tym 5 nominowanych przez Piusa XII, 4 przez Jana XXIII i 6 przez Pawła VI) zostało wykluczonych z udziału w konklawe z racji ukończenia 80. roku życia na podstawie wydanych przez Pawła VI "motu proprio" „Ingravescentem aetatem” z 1970 roku oraz konstytucji „Romano Pontifici eligendo” z 1975 roku. Była to najbardziej rewolucyjna zmiana dotycząca elektorów papieża od Soboru Laterańskiego III w 1179.
Kandydaci.
Wśród papabili wymieniano najczęściej kardynała Giuseppe Siriego, jako kandydata frakcji konserwatywnej, dążącej do zniwelowania skutków reform Soboru Watykańskiego II, oraz kardynała Giovanni Benelliego, jako kandydata frakcji prosoborowej. Do potencjalnych następców Pawła VI zaliczano też wielu innych kardynałów (m.in. S. Baggio, U. Poletti, S. Pignedoli, A. Lorscheider z Brazylii, J. Willebrands z Holandii itd.), ich szanse oceniano jednak znacznie niżej.
Domniemane wyniki głosowań.
Konklawe rozpoczęło się wieczorem 25 sierpnia i zakończyło już następnego dnia, po czwartym głosowaniu wyborem patriarchy Wenecji Albino Lucianiego, który przybrał imię Jan Paweł I. Wiadomo, że kandydatura Lucianiego (który rzadko był wymieniany wśród papabile) została wysunięta przez Benelliego.
Wielu pisarzy i dziennikarzy próbowało, opierając się na trudnych do zweryfikowania informacjach wyciekających z Watykanu, zrekonstruować wyniki poszczególnych głosowań. Stosunkowo najbardziej wiarygodna wydaje się rekonstrukcja oparta na wyznaniach gadatliwego i dość swobodnie interpretującego reguły o zachowaniu tajemnicy kardynała Casariego z Gwatemali, który brał udział w tym konklawe:
Pierwsza tura: Siri – 25; Luciani – 23; Pignedoli – 18; Baggio – 9; König – 8; Bertoli – 5; Pironio – 4; Felici i Lorscheider – po 2; reszta – 15
Druga tura: Luciani – 53; Siri – 24; Pignedoli – 15; reszta – 23
Trzecia tura: Luciani – 70; Siri – 12; Pignedoli – 10; reszta – 15
Czwarta tura: Luciani – 98; reszta – 13
Wszystkie głosowania odbyły się 26 sierpnia (dwa rano i dwa po południu). W drugiej turze 4 głosy miał otrzymać Karol Wojtyła.

</doc>
<doc id="145601" url="https://pl.wikipedia.org/wiki?curid=145601" title="Transmutacja">
Transmutacja

Transmutacja pierwiastków (łac. "transmutatio" 'zamiana; przestawienie' od "trans" 'za, poza, z tamtej strony' i "mutatio" 'zmiana') – przemiana jednych pierwiastków chemicznych w inne. Sam termin "transmutacja" ma szersze znaczenie i oznacza dowolną przemianę. W biologii, w początkowym okresie rozwoju ewolucjonizmu, terminem tym określano naturalną przemianę jednych gatunków w inne.
Alchemia.
W alchemii transmutacja oznaczała zmianę metali nieszlachetnych (najczęściej ołowiu lub rtęci) w złoto, co miał umożliwiać tzw. "kamień filozoficzny". W alchemii istniała zasada „równej wymiany”, co oznaczało, że zamieniając należy poświęcić coś o równej wartości, z pomocą kamienia filozoficznego możliwe miało być ominięcie zasady.
Transmutacja dzieliła się na trzy części: zrozumienie materii, rozłożenie jej i stworzenie innej materii. Alchemiczne autorytety wymieniały zwykle 7 operacji, na wzór "siedmiu planet" (do których zaliczano Słońce i Księżyc, pomijając Ziemię). Kolejność ich była sporna. Michał Sędziwój wyliczał 12 etapów "Wielkiego Dzieła", zapewne w nawiązaniu do 12 znaków Zodiaku. Czynności te zwano po łacinie:
Naczynie w którym dokonywano „przemiany” nosiło nazwę jajo filozoficzne.
Fizyka.
W fizyce jądrowej przemiana jednych pierwiastków w inne, w tym metali nieszlachetnych w złoto, jest obecnie możliwa za pomocą reakcji jądrowych, np. poprzez bombardowanie w akceleratorze tarczy (ang. "target") wykonanej z amalgamatu rtęci neutronami (n), deuterem (D) lub protonami (p):
W ten sposób w 1980 roku Glenn Seaborg dokonał transmutacji bizmutu w złoto za pomocą przemian jądrowych.
W reaktorze atomowym można wytworzyć złoto bombardując rtęć spowolnionymi neutronami. Powstały z Hg-196 nietrwały izotop rtęci Hg-197 zmienia się przez wychwyt elektronu w trwały izotop złota Au-197:
Zespół Arthura Dempstera w Argonne National Laboratory wytworzył złoto w takiej reakcji w 1947.
Wytwarzanie złota w przemianach jądrowych jest nieopłacalne i pozostaje jedynie ciekawostką.
Powiązania filozoficzno-religijne.
Alchemia filozoficzna (będąca synkretyzmem wyobrażeń gnostyckich, chrześcijańskich oraz filozoficznych przedstawianych w alegorycznym przebraniu idei przyrodoznawczych), traktowała proces transmutacji metali (łac. "transmutatio metallorum") jako metaforę procesu przemiany (psychologicznej, osobowościowej) samego człowieka. Idea ta pojawiła się w związku z faktem, że we wczesnym okresie rozwoju filozofia, przyrodoznawstwo, religia oraz pierwsze formy prepsychologii były jeszcze ściśle ze sobą związane, tak że żadna z dyscyplin szczegółowych nie zdołała się wyemancypować i zdobyć autonomii, i wreszcie, że fascynującą umysł przednaukowy plastyczność procesu przemiany metali można było doskonale wykorzystać w formie obrazowego przedstawienia transmutacji innego rodzaju: niewidzialnych i przeczuwanych jedynie intuicyjnie.
Zosimos z Panapolis, gnostyk i alchemik, próbował przedstawić w swych wizjach proces transmutacji (w sensie odrodzenia, reintegracji) człowieka w formie transmutacji metali; Melchior Cibinensis, węgierski ksiądz katolicki, próbował uczynić to samo, odwołując się do obrzędu mszy, potraktowanego jako podstawa przedstawienia procesu przemiany (transmutacji) alchemicznej, w przekonaniu, że msza jest przecież misterium przemiany (chleba i wina w Ciało i Krew Boga). Alchemik Gerardus Dorneus mówił: „Bądźcie przemienieni z martwych kamieni w żywe kamienie filozoficzne”.

</doc>
<doc id="145606" url="https://pl.wikipedia.org/wiki?curid=145606" title="Lilly Evans">
Lilly Evans



</doc>
<doc id="145613" url="https://pl.wikipedia.org/wiki?curid=145613" title="Psalm responsoryjny">
Psalm responsoryjny

Psalm responsoryjny (łac. "psalmus responsorius") – element liturgiczny Mszy Świętej, a dokładniej Liturgii Słowa w Kościele rzymskokatolickim. Po Soborze Watykańskim II, oprócz graduału, stanowi jedną z form wykonania śpiewu po pierwszym czytaniu. Tekst pochodzi najczęściej z Księgi Psalmów. Wykonywany jest z miejsca proklamowania słowa Bożego, przez jednego psałterzystę, czyli specjalnie przygotowanego kantora. Psalm powinien być zaśpiewany, choć można go wyrecytować. Unika się recytowania szczególnie w niedzielę i święta.
Istnieją dwa sposoby wykonywania Psalmu – responsorialny (w którym wierni odpowiadają krótkim refrenem zwanym responsem) i ciągły. Pierwszy z nich występujący w odmianach "a capite" (odpowiedź następuje po jednym lub dwóch wersetach psalmu) i "a latere" (wierni dopowiadają tylko część responsu, uzupełniając wiersz, na przykład słowem Alleluja). W sposobie ciągłym psałterzysta śpiewa cały psalm. W tym wypadku dopuszcza się wykonanie przez całe zgromadzenie, gdy znane są teksty liturgiczne (na przykład we wspólnocie zakonnej). Musi być jednak zachowana forma psalmu. Zabronione jest zastępowanie psalmu pieśnią.
W polskim wydaniu lekcjonarza psalmy zostały zamieszczone w formie responsoryjnej "a capite", z jedenastozgłoskowymi refrenami według pomysłu Jerzego Kosko.

</doc>
<doc id="145617" url="https://pl.wikipedia.org/wiki?curid=145617" title="Konklawe 1963">
Konklawe 1963

Konklawe 19-21 czerwca 1963 – konklawe, które odbywało się w trakcie przerwy w obradach soboru watykańskiego II, zwołanego przez papieża Jana XXIII, i wybrało na jego następcę Giovanniego Battistę Montiniego jako Pawła VI.
Śmierć Jana XXIII.
Papież Jan XXIII zmarł na raka 3 czerwca 1963. Rok wcześniej otworzył on obrady soboru watykańskiego II. Już w trakcie przygotowań do soboru, a w szczególności w jego trakcie, zarysował się wyraźny podział w Kościele. „Postępowcy” chcieli daleko idących reform w zarządzaniu Kościołem (zmniejszenie centralizacji i wzmocnienie roli biskupów, reforma instytucji kurialnych, zwł. Świętego Oficjum itp.), a także zmiany podejścia do wielu problemów współczesnego świata. Z kolei tradycjonaliści próbowali przeciwdziałać tym pomysłom, uznając wiele z nich za zbyt daleko odbiegających od katolickiej ortodoksji. Jan XXIII wspierał frakcję reformistyczną, przez co popadał w konflikty ze swymi konserwatywnie nastawionymi współpracownikami w Kurii (zwł. Alfredo Ottavianim).
Lista uczestników.
Papież Jan XXIII zwiększył liczbę kardynałów powyżej granicy 70, określonej w XVI wieku. W chwili jego śmierci Kolegium Kardynalskie liczyło 82 członków, z czego 80 uczestniczyło w wyborze jego następcy:
8 elektorów mianował Pius XI, 27 Pius XII, a pozostałych 45 Jan XXIII.
Nieobecni.
Dwóch kardynałów było nieobecnych, obaj z nominacji Piusa XII:
Podziały, kandydaci i przygotowania do konklawe.
Podział, jaki ujawnił się w trakcie soboru, obejmował także Kolegium Kardynałów. Dzięki nominacjom Jana XXIII przewagę miała frakcja umiarkowanie reformistyczna, jednak konserwatyści byli także licznie reprezentowani (zaliczano do nich prawie wszystkich kardynałów kurialnych). „Postępowcy” chcieli doprowadzić do końca obrady soboru i wprowadzić jego postanowienia w życie, tradycjonaliści dążyli do jego jak najszybszego zamknięcia lub przerwania. Panowała jednak powszechna opinia, że nawet jeśli zwycięży konserwatysta, i tak będzie musiał kontynuować sobór.
Za głównego papabile uchodził umiarkowany „postępowiec” Giovanni Battista Montini, arcybiskup Mediolanu, który miał otrzymać głosy już na poprzednim konklawe, mimo że nie był wówczas kardynałem. Było powszechnie wiadome, że Jan XXIII właśnie jego upatrzył na swojego następcę. 18 czerwca 1963 w klasztorze kapucynów we Frascati odbyła się narada zwolenników Montiniego (z jego osobistym udziałem). Ustalono na niej, że reformy soborowe muszą zostać zredukowane do mniej ambitnych celów. Prymasowi Belgii Suenensowi powierzono zadanie pozyskania poparcia kurialistów dla Montiniego. Podobno kardynał Frings z Kolonii obawiał się rozłamu w obozie postępowym, albowiem innym poważnym kandydatem z tej frakcji był arcybiskup Bolonii Giacomo Lercaro. Jego kandydaturę mieli popierać Francis Spellman z Nowego Jorku oraz wikariusz Rzymu Clemente Micara.
Frakcja konserwatywna obejmowała głównie (choć nie tylko) kardynałów pracujących w Kurii Rzymskiej. Najwybitniejszymi jej przedstawicielami (i zarazem potencjalnymi kandydatami) byli arcybiskup Genui Giuseppe Siri oraz sekretarz Świętego Oficjum Alfredo Ottaviani. W trakcie sediswakancji konserwatyści ustalili wystawienie kandydatury byłego nuncjusza w Madrycie Ildebrando Antoniuttiego. Faworyzowany na poprzednim konklawe Agagianian tym razem nie zgodził się kandydować.
Przebieg konklawe.
Konklawe rozpoczęło się 19 czerwca wieczorem. Do głosowań doszło dopiero następnego dnia. Wymagana większość wynosiła 54 głosy.
Informacje na temat przebiegu poszczególnych głosowań znane są jedynie dzięki trudnym do zweryfikowania i nie zawsze precyzyjnym przeciekom z Watykanu. Są one jednak na tyle spójne, że można dzięki nim odtworzyć w ogólnym zarysie okoliczności wyboru następcy Jana XXIII.
W dwóch pierwszych głosowaniach rankiem 20 czerwca najwięcej głosów (prawdopodobnie około 30) uzyskał faworyzowany Montini. Lercaro i Antoniutti otrzymali po około 20 preferencji, pojawiły się też nazwiska Siri, Traglia, Suenens i Agagianian. W popołudniowych głosowaniach zwolennicy Lercaro przerzucili swoje głosy na Montiniego, który w tym układzie miał już około 50 głosów. Kardynał Antoniutti utrzymał jednak dotychczasowe poparcie, a część konserwatystów zaproponowała jako kompromisowe rozwiązanie kardynała Roberti. W trzecim i czwartym głosowaniu otrzymał on po kilka głosów.
Kardynał Gustavo Testa, jeden z niewielu zwolenników Montiniego w Kurii, zwrócił się do kardynałów Confalonieriego i di Jorio z otwartym apelem o jego poparcie i zaprzestanie blokowania elekcji. Ponieważ jawna agitacja na konklawe była w zasadzie zabroniona, Siri i Tisserant zgłosili ostry sprzeciw wobec zachowania Testy. Podobno Montini, widząc zapiekłą opozycję ze strony kurialistów, chciał oficjalnie wycofać swoją kandydaturę, jednak Giovanni Urbani z Wenecji powstrzymał go od tego kroku.
Inicjatywa Testy, choć kontrowersyjna, okazała się skuteczna. Kardynał di Jorio, dotąd głosujący na Siriego, otwarcie poparł arcybiskupa Mediolanu. Decydujące znaczenie miała jednak dość nieoczekiwana wolta Ottavianiego. Uważany za jednego z najbardziej konserwatywnych kardynałów Ottaviani uznał, że bez poparcia „postępowców” i tak nie uda się wybrać papieża, a ze wszystkich ich kandydatów Montini jest najbardziej akceptowalny.
Wybór Pawła VI.
W piątym głosowaniu rankiem 21 czerwca Montini nie posunął się znacząco naprzód, podobno dlatego, że konserwatyści chcieli nadać większe znaczenie swojemu poparciu. W przeprowadzonym zaraz potem szóstym głosowaniu Montini został wybrany na papieża, otrzymując 57 głosów. Elekt przybrał imię Paweł VI. Jego wybór, ogłoszony przez protodiakona Ottavianiego, został przywitany z ogromną radością przez znaczną część opinii publicznej. 30 czerwca odbyła się uroczysta inauguracja pontyfikatu, podczas której doszło do ostatniej w dziejach koronacji papieskiej.

</doc>
<doc id="145618" url="https://pl.wikipedia.org/wiki?curid=145618" title="León (Nikaragua)">
León (Nikaragua)



</doc>
<doc id="145619" url="https://pl.wikipedia.org/wiki?curid=145619" title="Wilhelm Voigt">
Wilhelm Voigt



</doc>
<doc id="145620" url="https://pl.wikipedia.org/wiki?curid=145620" title="Synod trupi">
Synod trupi

Synod trupi – synod zwołany przez papieża Stefana VI w 897 w Rzymie w celu pośmiertnego osądzenia papieża Formozusa. 
W tym okresie o władzę cesarską rywalizowali Arnulf, koronowany przez papieża Formozusa, oraz Lambert II. Po śmierci Formozusa i krótkim (15 dni) pontyfikacie Bonifacego VI na tronie papieskim zasiadł Stefan VI, który początkowo także popierał Arnulfa. Gdy jednak Lambert umocnił swoją władzę, zmienił stanowisko. Prawdopodobnie zmuszony przez cesarza zwołał synod, który miał na celu pośmiertne osądzenie oraz pozbawienie czci papieża Formozusa. W tym celu wydobyto jego zwłoki z grobu i przyodziano w szaty pontyfikalne. Następnie odcięto mu trzy palce służące mu do błogosławienia ludu, a po dokonaniu sądu poćwiartowane zwłoki wrzucono do Tybru. Wydarzenie to spowodowało wielkie oburzenie, zwłaszcza wśród duchownych wyświęconych przez Formozusa. W sierpniu 897 Stefan VI został aresztowany i uduszony.
Jeszcze w tym samym roku papież Teodor II unieważnił „synod trupi”. Na jego polecenie szczątki Formozusa wyłowiono z rzeki i pochowano z należną czcią. Sergiusz III (904-911) ponownie potępił Formozusa oraz unieważnił wszystkie nadane przez niego święcenia. Przy okazji pozbawił urzędów dostojników kościelnych, którzy otrzymali beneficja od potępionego papieża.
Literacką wersję tego zdarzenia dał angielski poeta Robert Browning w poemacie Pierścień i księga (monolog Papieża).

</doc>
<doc id="145621" url="https://pl.wikipedia.org/wiki?curid=145621" title="Cuthbert Sebastian">
Cuthbert Sebastian

Cuthbert Montraville Sebastian (ur. 22 października 1921, zm. 25 marca 2017) – gubernator generalny karaibskiego państwa Saint Kitts i Nevis w latach 1996-2013.
Studiował na uniwersytecie Mount Allison (Nowy Brunszwik, Kanada), z zawodu był chirurgiem.
Sebastian został mianowany generalnym gubernatorem państwa w 1995 i zaprzysiężony 1 stycznia 1996. 1 stycznia 2013, po 17 latach sprawowania urzędu, zwolnił stanowisko na rzecz Edmunda Lawrence’a.

</doc>
<doc id="145626" url="https://pl.wikipedia.org/wiki?curid=145626" title="Zalasowa">
Zalasowa

Zalasowa – wieś w Polsce, położona w województwie małopolskim, w powiecie tarnowskim, w gminie Ryglice, na północnym krańcu Pogórza Ciężkowickiego.
Części wsi.
Integralnymi częściami wsi są: Dolce, Głęboczka, Koniec od Ryglic, Koniec od Szynwałdu, Na Górach, Piekło, Podkościele, Podlesie, Pola, Przymiarki, Stawiska, Świnia Góra, W Dolnym Dole, Wolniki, Wymyśle. Niestandaryzowaną nazwą części wsi jest Podlesie Zachodnie.
Historia.
Pierwsza wzmianka o Zalasowej pochodzi z 1362 r., a w 1416 r. wzmiankowany jest kościół i parafia św. Jana Apostoła w Zalasowej. W latach 70. XVI wieku wieś znajdowała się w powiecie pilzneńskim w województwie sandomierskim i była własnością wojewody kijowskiego Konstantego Wasyla Ostrogskiego. W 1850 r. zbudowano istniejący do dziś kościół parafialny pw. św. Jana Apostoła. W latach 1975–1998 miejscowość administracyjnie należała do województwa tarnowskiego.

</doc>
<doc id="145631" url="https://pl.wikipedia.org/wiki?curid=145631" title="Teodor II (papież)">
Teodor II (papież)

Teodor II (łac. "Theodorus II", ur. w Rzymie, zm. w grudniu 897) – papież przez 20 dni, w grudniu 897.
Życiorys.
Z pochodzenia był Rzymianinem; został wybrany na Stolicę Piotrową w następstwie gwałtownych reakcji na upokorzenie Formozusa.
Przywrócił na stanowiska duchownych usuniętych przez papieża Stefana VI, uznając ważność decyzji oraz rehabilitując papieża Formozusa. Unieważnił synod trupi i pochował sprofanowane zwłoki dawnego papieża w bazylice św. Piotra.
Okoliczności śmierci Teodora II nie są znane. Pochowano go w bazylice św. Piotra.

</doc>
<doc id="145632" url="https://pl.wikipedia.org/wiki?curid=145632" title="Frédéric Etsou-Nzabi-Bamungwabi">
Frédéric Etsou-Nzabi-Bamungwabi

Frédéric Etsou-Nzabi-Bamungwabi (ur. 3 grudnia 1930 w Mazalonga, zm. 6 stycznia 2007 w Louvain, Belgia), kongijski duchowny katolicki, arcybiskup Kinszasy, kardynał.
Życiorys.
Pochodził z rodziny pogańskiego wodza plemiennego. Studiował w seminarium w Bolongo, następnie w Kabwe. W 1954 wstąpił do nowicjatu zakonnego Kongregacji Niepokalanego Serca Maryi (CICM) w Katoka. Naukę kontynuował w Instytucie Katolickim w Paryżu (gdzie obronił doktorat z socjologii) oraz Instytucie "Lumen Vitae" w Brukseli. Przyjął święcenia kapłańskie 13 lipca 1958. Pracował jako duszpasterz w archidiecezji Kinszasa, pełnił funkcję wiceprowincjała zakonu i przełożonego zakonu w Kongo (wówczas pod nazwą Zair).
8 lipca 1976 został mianowany arcybiskupem-koadiutorem Mbandaka-Bikoro (z prawem następstwa), otrzymał stolicę tytularną Menefessi; sakry biskupiej udzielił mu 7 listopada 1976 kardynał Joseph Albert Malula, arcybiskup Kinszasy. Objął archidiecezję Mbandaka-Bikoro 11 listopada 1977. Był wiceprzewodniczącym Konferencji Episkopatu Zairu, a w lipcu 1990 został następcą zmarłego kardynała Maluli na arcybiskupstwie Kinszasy. Pozostał jednocześnie (do października 1991) administratorem apostolskim "ad nutum Sanctae Sedis" Mbandaka-Bikoro. W czerwcu 1991 Jan Paweł II wyniósł go do godności kardynalskiej, nadając tytuł prezbitera S. Lucia a Piazza d'Armi.
Brał udział w pracach Komisji Kardynalskiej ds. badania Organizacyjnych i Ekonomicznych Problemów Stolicy Świętej (od grudnia 1993), wiosną 1994 uczestniczył w specjalnej sesji Światowego Synodu Biskupów w Watykanie poświęconej Kościołowi w Afryce, a w kwietniu 2005 w konklawe po śmierci Jana Pawła II.
W latach 2000-2004 był przewodniczącym Konferencji Episkopatu Kongo (Conférence Episcopale Nationale du Congo).
Jego następcą jako ordynariusza Kinszasy Benedykt XVI mianował abpa Laurenta Monsengwo Pasinyę.

</doc>
<doc id="145634" url="https://pl.wikipedia.org/wiki?curid=145634" title="Frederic Etsou-Nzabi-Bamungwabi">
Frederic Etsou-Nzabi-Bamungwabi



</doc>
<doc id="145635" url="https://pl.wikipedia.org/wiki?curid=145635" title="Polityka ekologiczna">
Polityka ekologiczna

Polityka ekologiczna, ekopolityka – świadoma i celowa działalność państwa (lub grupy państw) polegająca na racjonalnym korzystaniu z zasobów i walorów środowiska przyrodniczego, jego właściwej ochronie i umiejętnym kształtowaniu, na podstawie zdobytej przez ludzkość wiedzy teoretycznej i praktycznej. Państwo czyni to poprzez wprowadzanie praw i regulacji w ww. dziedzinach. W sektorze prywatnym termin ten oznacza podporządkowanie się tym celom albo poprzez realizację narzucanego przez państwo prawa, albo też dzięki własnym, wprowadzonym do użytku własnego regułom.
Najważniejszym z problemów jest właściwe rozpoznanie stanu rzeczywistego środowiska naturalnego oraz mechanizmów, które powodują jego zanieczyszczenie. Dodatkowo poznanie tych aspektów powinno przebiegać szybko. Ostatnim i najistotniejszym problemem jest precyzja i spójność celów, które powinna osiągnąć polityka ochrony środowiska. Cele grup silniejszych nie są najbardziej pożądane przez wszystkich.
Podstawowym rozwiązaniem służącym ochronie środowiska jest wykorzystanie mechanizmów rynku. Negatywny wpływ działalności gospodarczej na środowisko naturalne uzasadnia interwencję władzy państwowej.
Polityka ekologiczna oznacza włączenie aspektów ekologicznych do polityk sektorowych- czyli uwzględnianie ich na równi z celami gospodarczymi i społecznymi.
Przykładem celu z zakresu polityki ekologicznej jest zachowanie i tworzenie miejsc pracy w dziedzinach mniej obciążających środowisko(tzw. „zielone miejsca pracy”).
Termin użyty po raz pierwszy w deklaracji sztokholmskiej z 1972 roku. Jest ważnym czynnikiem kształtującym treść norm prawa ochrony środowiska. Kluczową zasadą polityki ekologicznej jest zasada zrównoważonego rozwoju. Oszacowano również globalny ślad ekologiczny człowieka.
W Polsce przyjęto Politykę Ekologiczną Państwa, zawartej w uchwale sejmu RP z dnia 8 maja 2003 r. (). Polska polityka ekologiczna państwa jest realizowana zgodnie z zasadami: praworządności, likwidacji zanieczyszczeń u źródła, uspołecznienia, wykorzystanie mechanizmu rynkowego, zasadą „zanieczyszczający płaci” i regionalizacją.
Instrumenty polityki ekologicznej.
Podział w zależności od sposobu działania:

</doc>
<doc id="145636" url="https://pl.wikipedia.org/wiki?curid=145636" title="Wernyhora">
Wernyhora

Wernyhora (ukr. Вернигора, pol. Waligóra, jego prawdopodobne imię to Mosij, czyli Mojżesz) – wędrowny starzec, legendarny wieszcz kozacki, lirnik kozacki z XVIII wieku. W jednym z polskich mitów narodowych występuje jako postać przepowiadająca losy Rzeczypospolitej.
Wśród badaczy brak pewności co do tego, czy była to postać autentyczna. Być może Wernyhora był postacią, którą stworzyła ludowa legenda. Joachim Lelewel spisał około roku 1830 proroctwa Wernyhory. Jan Matejko uwiecznił go na obrazie.
Wernyhora w literaturze i malarstwie.
Jego przepowiednie, w tym tzw. Proroctwo Wernyhory – o rozbiorach Rzeczypospolitej i jej późniejszym odrodzeniu, ożywiało wyobraźnię romantycznych poetów, takich jak Juliusz Słowacki (Wernyhora jako „Pan-Dziad z lirą” w "Śnie srebrnym Salomei") czy Seweryn Goszczyński, za pośrednictwem których trafił do literatury. Stanisław Wyspiański uwiecznił go w "Weselu", tworząc postać przejmującego, natchnionego wieszcza.
Wernyhora stał się też motywem w malarstwie, z najbardziej znanym obrazem Jana Matejki pod tym samym tytułem.
Na przełomie XVIII i XIX wieku wędrowni żebracy często powoływali się na Wernyhorę, niejednokrotnie podając się za niego.
Upamiętnienie.
Imieniem Wernyhory nazwano jedną z ulic w Bielsku-Białej, Krakowie, Łodzi, Przemyślu, Szczecinie i Warszawie.

</doc>
<doc id="145637" url="https://pl.wikipedia.org/wiki?curid=145637" title="Żywe kamienie">
Żywe kamienie



</doc>
<doc id="145638" url="https://pl.wikipedia.org/wiki?curid=145638" title="Woda zaskórna">
Woda zaskórna

Woda zaskórna – woda gruntowa okresowo gromadząca się w strefie saturacji po obfitych opadach deszczu lub roztopach wiosennych. Znajduje się blisko powierzchni gruntu (ok. 2 m) i jest dostępna dla korzeni roślin. Woda ta poddana jest wahaniom temperatury i zanieczyszczeniom z powodu bardzo powolnego wsiąkania w głąb gleby.

</doc>
<doc id="145639" url="https://pl.wikipedia.org/wiki?curid=145639" title="Roger Mahony">
Roger Mahony

Roger Michael Mahony (ur. 27 lutego 1936 w Los Angeles) – amerykański duchowny katolicki, emerytowany arcybiskup Los Angeles, kardynał.
Życiorys.
Kształcił się w seminarium w Mission Hill i na Amerykańskim Uniwersytecie Katolickim w Waszyngtonie (gdzie obronił doktorat z nauk społecznych). Przyjął święcenia kapłańskie 1 maja 1962 we Fresno i został inkardynowany do diecezji Monterey-Fresno, gdzie prowadził pracę duszpasterską oraz kierował diecezjalnymi instytucjami dobroczynnymi. Pełnił także funkcję kanclerza diecezji i proboszcza parafii katedralnej Św. Jana we Fresno.
W styczniu 1975 został mianowany biskupem pomocniczym Fresno, ze stolicą tytularną Tamascani; otrzymał sakrę 19 marca 1975 z rąk Hugh Donohoe (biskupa Fresno). Po pięciu latach został przeniesiony na samodzielną stolicę biskupią – Stockton (luty 1980). W lipcu 1985 promowany na arcybiskupa Los Angeles; brał udział w sesjach Światowego Synodu Biskupów w Watykanie, w tym w sesji specjalnej poświęconej Kościołowi amerykańskiemu (listopad-grudzień 1997, jako prezydent-delegat).
W czerwcu 1991 Jan Paweł II wyniósł go do godności kardynalskiej, nadając tytuł prezbitera Santi Quattro Coronati. Od 1991 Mahony bierze udział w pracach Rady Kardynalskiej ds. badania Ekonomicznych i Organizacyjnych Problemów Stolicy Świętej.
Zrezygnował z funkcji arcybiskupa metropolity Los Angeles 1 marca 2011.
Obecny arcybiskup Los Angeles José Horacio Gómez poinformował wiernych w liście z 31 stycznia 2013 roku, że zwalnia kard. Mahony'ego z wszelkich administracyjnych i publicznych obowiązków w związku z aferą tuszowania przypadków molestowania seksualnego dzieci przez duchownych archidiecezji.
Uczestnik konklawe 2005 i konklawe 2013 roku. 27 lutego 2016 roku skończył 80 lat i stracił prawo do udziału w konklawe.

</doc>
<doc id="145641" url="https://pl.wikipedia.org/wiki?curid=145641" title="Sznaucer olbrzym">
Sznaucer olbrzym

Sznaucer olbrzym – rasa psów, należąca do II grupy (wd.FCI) - "Pinczery i sznaucery, molosy, szwajcarskie psy górskie i do bydła, pozostałe". Zaklasyfikowana do sekcji psów w typie pinczera i sznaucera w podsekcji sznaucery. Zgodnie z klasyfikacją amerykańską, należy do grupy psów pracujących. Typ dogowaty. Podlega próbom pracy.
Za oficjalną datę powstania rasy (według E. Harmsa) można przyjąć rok 1910, kiedy do hodowlanej księgi Klubu Sznaucera i Pinczera wpisano trzy suki i sześć psów.
Rys historyczny.
Najprawdopodobniej przodkiem sznaucera olbrzymiego była stara górnobawarska odmiana psa wiejskiego, używanego do zaganiania i stróżowania. Przed drugą wojną światową hodowlę rozwinął Calaminus, który nigdy nie ujawnił z jakimi rasami krzyżował osobniki hodowlane. Aby uzyskać odpowiednią maść i uszlachetnić sylwetkę, pewne jest, że do krzyżowania użył czarnego doga niemieckiego.
Spekuluje się, że użyte zostały także pudle duże.
Użytkowość.
Początkowo psy te były hodowane tylko na terenach wiejskich przez chłopów wykorzystujących je do stróżowania gospodarstw, a także pilnowania wozów browarskich (stąd dawna nazwa sznaucer piwny). Zaliczany do psów obronnych.
Temperament.
Pies silny o żywym usposobieniu. Jego charakterystycznymi cechami są odwaga, której towarzyszy spokój i przezorność, wierność wobec swego pana. Narządy zmysłów bardzo dobrze rozwinięte. Inteligencja, niezależność, siła i wytrwałość, odporność na zmiany pogody i choroby sprawiają, iż jest to pies służbowy, przeznaczony do ciężkiej, wymagającej wytrzymałości pracy.
Szata i umaszczenie.
Okrywa włosowa szorstka, twarda, gęsta. Składa się z gęstego podszerstka i włosa okrywowego. Cechami charakterystycznymi są broda na kufie i krzaczaste brwi. Najczęściej spotykane umaszczenie to czarne w całości, rzadziej spotykane są osobniki o umaszczeniu pieprz i sól.
Utrzymanie.
Konieczność systematycznego trymowania sierści.

</doc>
<doc id="145643" url="https://pl.wikipedia.org/wiki?curid=145643" title="1 Pułk Lotniczy">
1 Pułk Lotniczy

1 Pułk Lotniczy (1 plot) – oddział lotnictwa Wojska Polskiego II RP.
Historia pułku.
Pułk został utworzony na lotnisku mokotowskim 19 maja 1921 na bazie powstałych wcześniej eskadr lotniczych: 3, 8, 12 i 16 eskadry wywiadowczej oraz 7 i 19 eskadry myśliwskiej. Ta ostatnia powstała z połączenia dwóch eskadr 18 i 19 przybyłych do Polski wraz z Armią gen. Hallera w 1919 z Francji.
Utworzono wówczas trzy dywizjony, które tworzyły następujące eskadry:
Organizatorem i pierwszym dowódcą pułku został ppłk pil. Camillo Perini.
W maju 1922 rozwiązany został IV dywizjon. 3 eskadra wywiadowcza podporządkowana została dowódcy I dywizjonu, natomiast 8 eskadra wywiadowcza włączona w skład 2 pułku lotniczego i przeniesiona do Krakowa.
W 1925, w związku z ujednoliceniem numeracji jednostek w lotnictwie polskim, w pułku zmienione zostały numery eskadr. Dodatkowo utworzono jedną eskadrę liniową. Jednocześnie zwiększono etat eskadry do 10 samolotów. Zmieniono nazwy eskadr "wywiadowczych" na "lotnicze". Pierwsza cyfra numeru eskadry lotniczej oznaczała numer pułku, druga kolejność eskadry.
Pułk składał się z: 11, 12, 13 i 14 eskadry liniowej oraz 121 i 122 eskadry myśliwskiej.
19 maja 1927 roku minister spraw wojskowych marszałek Polski Józef Piłsudski ustalił i zatwierdził dzień 8 sierpnia, jako datę święta pułkowego. 29 lutego 1932 roku minister spraw wojskowych zmienił datę święta pułkowego na 19 maja. Od tego czasu pułk obchodził swoje święto w rocznicę sformowania w 1921 roku.
W 1928 doszło do kolejnej reorganizacji lotnictwa. W 1 pułku lotniczym zlikwidowano 14 eskadrę liniową, a utworzono 211 eskadrę bombową. Również w 1928 eskadry myśliwskie otrzymały nową numerację: 121 została 111 eskadrą, 122 – 112 eskadrą.
W związku z kolejnymi zmianami w lotnictwie w 1929, w 1 pułku utworzono kolejną eskadrę bombową – 212 oraz 113 eskadrę myśliwską początkowo nocną, a później dzienną. Wiosną tego roku pułk wszedł w skład 1 Grupy Aeronautycznej, która w 1936 roku została przemianowana na 1 Grupę Lotniczą.
Kolejne zmiany nastąpiły w 1931 gdy powstała kolejna eskadra bombowa – 213.
29 lutego 1932 roku minister spraw wojskowych zatwierdził wzór i regulamin odznaki pamiątkowej pułku.
W 1933 zlikwidowano 16 eskadrę liniową, a w to miejsce utworzono 13 eskadrę obserwacyjną. Utworzono też kolejną 13 eskadrę myśliwską.
W marcu 1939 rozwiązane zostały dowództwa I/1 dywizjonu liniowego, V/1 dywizjonu bombowego i VI/1 dywizjonu towarzyszącego oraz 11 i 12 eskadry liniowe, a także 214 i 215 eskadry bombowe.
Struktura organizacyjna pułku.
W sierpniu 1939 w trakcie mobilizacji 1 pułk lotniczy został rozwiązany. Rozformowana została także 19 eskadra towarzysząca. Pozostałe eskadry zostały rozdzielone. Eskadry myśliwskie weszły w skład Brygady Pościgowej, eskadry bombowe w skład Brygady Bombowej, 13 eskadrę obserwacyjną skierowano do lotnictwa Samodzielnej Grupy Operacyjnej "Narew", a 16 eskadrę obserwacyjną do lotnictwa dyspozycyjnego Naczelnego Wodza.
Żołnierze pułku.
Żołnierze pułku – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"
Używane w pułku samoloty (lata użycia).
Odznaka pułkowa i znaki na samolotach.
Odznaka zatwierdzona została w Dzienniku Rozkazów MSWojsk. nr 4, poz 39 z 29 lutego 1932.
Odznaka o wymiarach 40x33 mm ma kształt stylizowanego orła w koronie z rozwiniętymi skrzydłami, osadzonego na okrągłym złotym wieńcu. W polu wieńca emaliowanego w kolorze niebieskim wpisano numer i inicjały 1 PL
Odznaka honorowa – dwuczęściowa, wykonana w srebrze. Na rewersie próba srebra, imiennik grawera IK oraz numer nadania. Odznakę zaprojektował Alfred Gürtler, a wykonywał Jan Knedler z Warszawy

</doc>
<doc id="145647" url="https://pl.wikipedia.org/wiki?curid=145647" title="Camillo Ruini">
Camillo Ruini

Camillo Ruini (ur. 19 lutego 1931 w Sassuolo) – włoski duchowny rzymskokatolicki, doktor teologii, biskup pomocniczy Reggio Emilia w latach 1983–1991, sekretarz generalny Konferencji Episkopatu Włoch w latach 1986–1991, przewodniczący Konferencji Episkopatu Włoch w latach 1991–2007, wikariusz generalny Rzymu i tym samym archiprezbiter bazyliki św. Jana na Lateranie w latach 1991–2008, kardynał prezbiter od 1991, przewodniczący Peregrinatio ad Petri Sedem w latach 1992–1996, od 2008 emerytowany wikariusz generalny diecezji Rzymu.
Życiorys.
Studiował w seminarium w Reggio Emilia; przyjął święcenia kapłańskie 8 grudnia 1954 w Rzymie i podjął dalsze studia na Papieskim Uniwersytecie Gregoriańskim, uwieńczone doktoratem z teologii (1957). Pracował jako wykładowca seminarium w Reggio-Emilia, potem seminarium międzydiecezjalnego w Modenie oraz seminarium teologicznego w Bolonii. W diecezji Reggio Emilia zajmował się duszpasterstwem pracowników służby zdrowia, koordynacją diecezjalnej Akcji Katolickiej, kierował Diecezjalnym Centrum Kultury im. Jana XXIII, był wikariuszem biskupim ds. apostolatu świeckich.
W maju 1983 został mianowany biskupem pomocniczym Reggio Emilia; otrzymał tytularną stolicę biskupią Nepte. Sakry biskupiej udzielił mu 29 czerwca 1983 biskup Reggio Emilia, Gilberto Baroni. Od czerwca 1986 biskup Ruini pełnił funkcję sekretarza generalnego Konferencji Episkopatu Włoch; brał udział w szeregu sesji Światowego Synodu Biskupów w Watykanie, w tym w dwóch sesjach specjalnych poświęconych Kościołowi europejskiemu (1991, 1999); zasiadał w sekretariacie generalnym Synodu. W styczniu 1991 został promowany do godności arcybiskupa i mianowany prowikariuszem Rzymu oraz proarchiprezbiterem bazyliki laterańskiej. W tym samym roku został przewodniczącym Konferencji Episkopatu Włoch (pełnił funkcję do marca 2007).
W czerwcu 1991 Jan Paweł II wyniósł go do godności kardynalskiej (z tytułem prezbitera S. Agnese fuori le Mura), co oznaczało także podniesienie do pełnoprawnych funkcji wikariusza generalnego Rzymu i archiprezbitera bazyliki laterańskiej. W latach 1992–1996 kardynał Ruini kierował instytucją "Peregrinatio ad Petri Sedem".
Wielokrotnie reprezentował papieża Jana Pawła II na uroczystościach religijnych i rocznicowych w charakterze specjalnego wysłannika; był również legatem na XXIII Narodowym Kongresie Eucharystycznym w Bolonii we wrześniu 1997. Z racji funkcji wikariusza Rzymu brał aktywny udział w obchodach Roku Jubileuszowego 2000, do niego również należał obowiązek poinformowania wiernych o śmierci Jana Pawła II, jednak ostatecznie uczynił to Substytut ds. Ogólnych Sekretariatu Stanu argentyński arcybiskup Leonardo Sandri. Uczestniczył w konklawe w kwietniu 2005.
W 2002 roku Katolicki Uniwersytet Lubelski przyznał mu tytuł "doktora honoris causa".
27 czerwca 2008 papież Benedykt XVI przyjął rezygnację kardynała z funkcji wikariusza generalnego Rzymu i archiprezbitera bazyliki laterańskiej, a jego następcą został kardynał Agostino Vallini.
19 lutego 2011 utracił prawo do czynnego uczestniczenia w konklawe.
8 maja 2011 w Krakowie przewodniczył procesji upamiętniającej męczeństwo św. Stanisława z Wawelu na Skałkę, oraz mszy św. w Ołtarzu Trzech Tysiącleci na Skałce.

</doc>
<doc id="145658" url="https://pl.wikipedia.org/wiki?curid=145658" title="Olej napędowy">
Olej napędowy

Olej napędowy (pot. "ropa") – paliwo przeznaczone do silników wysokoprężnych z zapłonem samoczynnym. (oznaczenie kodowe CN 2710 19 41)
Olej napędowy jest mieszaniną węglowodorów parafinowych, naftenowych i aromatycznych, wydzielonych z ropy naftowej w procesach destylacyjnych. Destylaty oleju napędowego mają temperatury wrzenia znacznie wyższe (180-350 °C) niż destylaty, z których produkuje się benzynę. Z uwagi na dużą zawartość siarki w tych destylatach, konieczne jest jej usuwanie poprzez obróbkę wodorową w procesach katalitycznych (hydrorafinacja). 
Oleje napędowe to również produkty otrzymywane z frakcji pozostałych po destylacji, ale w tym wypadku konieczne są katalityczne procesy rozkładowe (kraking katalityczny, hydrokraking). Skład i wzajemne proporcje węglowodorów zawartych w olejach napędowych są różne w zależności od charakteru przerabianej ropy oraz od procesów technologicznych zastosowanych przy ich produkcji.
Ze względu na sposób zapłonu mieszanki olejowo-powietrznej w silnikach, który ma charakter nie iskrowy, lecz temperaturowy (samozapłon), nie występuje problem niekontrolowanego spalania paliwa (tzw. stukania, spalania stukowego). Stąd ustalanie liczby oktanowej dla olejów nie ma sensu. Kluczowym parametrem dla tych paliw jest natomiast zdolność do szybkiego samozapłonu pod wpływem wysokiej temperatury, której miarą jest liczba cetanowa.
Na stacjach benzynowych oznaczany typem silnika "Diesel", skrótem "ON" (Olej Napędowy) oraz zharmonizowaną etykietą paliwową.
Właściwości.
Typowe właściwości olejów napędowych:

</doc>
<doc id="145660" url="https://pl.wikipedia.org/wiki?curid=145660" title="Kotek cętkowany">
Kotek cętkowany

Kotek cętkowany, taraj, kot cętkowany ("Prionailurus viverrinus") – gatunek drapieżnego ssaka z podrodziny kotów (Felinae) w obrębie rodziny kotowatych (Felidae). Żyje wzdłuż brzegów rzek, w namorzynach, niedostępnych lasach tropikalnych i na trzęsawiskach Pakistanu, Indii, Sri Lanki, Indonezji. Gatunek ten jest chroniony przepisami konwencji waszyngtońskiej (CITES).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1833 roku brytyjski zoolog Edward Turner Bennett nadając mu nazwę "Felis viverrina". Holotyp pochodził z Indii. 
Autorzy "Illustrated Checklist of the Mammals of the World" rozpoznają dwa podgatunki.
Zasięg występowania.
Kotek cętkowany występuje w południowej i południowo-wschodniej Azji zamieszkując w zależności od podgatunku:
Morfologia.
Długość ciała (bez ogona) 57–115 cm, długość ogona 24,1–40 cm; masa ciała 5–16 kg; dorosłe samce są większe i cięższe od dorosłych samic. Ma krępe ciało. Jego sierść jest szara lub szarooliwkowa w ciemne cętki, natomiast kończyny i ogon są poprzecznie pręgowane. Zewnętrzna warstwa szorstkiego włosia zatrzymuje wodę, która nie dostaje się do skóry a nawet do izolującej warstwy wewnętrznego futra. Charakterystyczną cechą taraja są jego nogi – silnie umięśnione. Stopy natomiast posiadają błonę pławną, która ułatwia pływanie. Taraj jest aktywny głównie nocą i o zmierzchu. Dobrze pływa, na drzewa wspina się rzadko. Ma doskonały wzrok i słuch.

</doc>
<doc id="145667" url="https://pl.wikipedia.org/wiki?curid=145667" title="Debata">
Debata

Debata (franc. "débat" od "débattre", roztrząsać, z łac. "bat(t)uere", uderzać, rozbijać na kawałki) – dyskusja o sformalizowanej formie, która dotyczy wyboru najlepszego rozwiązania omawianego problemu lub sprawy, mająca miejsce najczęściej w większym gronie osób, np. na zebraniu, posiedzeniu, zgromadzeniu, zjeździe.
Typy debat.
Debata parlamentarna.
Członkowie wnoszą o nowe prawo lub zmianę obecnego. Ma miejsce dyskusja na temat propozycji, a następnie dochodzi do głosowania. Celem wygłaszających zdanie członków parlamentu jest przekonanie innych parlamentarzystów do głosowania w konkretny sposób.
Debata publiczna.
Format IPDA (Międzynarodowego Stowarzyszenia Publicznych Debat). Centralnym celem tego formatu jest promowanie debaty, jako sposobu na krzewienie sztuki publicznego przemawiania i umiejętności perswazji nad dominującym użyciem dowodów i szybkości. By osiągnąć ten cel, IPDA używa sędziów, by wzmocnić wpływ publiczności na styl debaty. Oprócz głównego celu, jakim jest przekonanie sędziego, IPDA nagradza też najlepszych mówców.

</doc>
<doc id="145669" url="https://pl.wikipedia.org/wiki?curid=145669" title="Joaquín Balaguer">
Joaquín Balaguer

Joaquin Antonio Balaguer Ricardo (ur. 1 września 1906 w Navarrete, zm. 14 lipca 2002 w Santo Domingo) – dominikański prawnik, pisarz oraz polityk, prezydent kraju w latach 1960–1962, 1966-1978 i ponownie 1986-1996.
Życiorys.
W latach 20. ukończył prawo na Universidad Autónoma de Santo Domingo, krótko studiował na Sorbonie. W latach 1932-57 pracował w administracji dyktatora Rafaela Trujillo. W 1957 został wiceprezydentem Dominikany. W 1960 roku Trujillo przyznał mu urząd prezydenta. Po śmierci dyktatora w 1961 roku, Balaguer próbował zliberalizować system i doprowadził do zniesienia sankcji Organizacji Państw Amerykańskich. Reformy Balaguera budziły w społeczeństwie mieszane uczucia - dawni stronnicy Trujillo uważali, że idą za daleko, natomiast jego przeciwnicy uznali je za niewystarczające. Kraj pogrążył się w fali politycznej przemocy a w 1962 roku miejsce miał wojskowy zamach stanu. W wyniku puczu Balaguer został zmuszony do rezygnacji i wyjazdu do Stanów Zjednoczonych. W 1964 roku stanął na czele opozycyjnej Partii Reformistycznej.
Do kraju powrócił po zbrojnej interwencji Stanów Zjednoczonych w 1965 roku. W 1966 roku z powodzeniem wystartował w wyborach prezydenckich. Jego rządy charakteryzowały się politycznym umiarkowaniem i stabilnym wzrostem gospodarczym dzięki któremu udało się wprowadzić niewielkie reformy społeczne. W latach 1970 i 1974 zyskał reelekcję (być może dostąpił je drogą oszustw wyborczych). Ostatnie lata jego rządów charakteryzowały się ponownym wybuchem politycznej przemocy, wzrostem inflacji i fizyczną eliminacją przeciwników. W 1978 roku przegrał wybory z kandydatem opozycji, Antonim Guzmánem Fernándezem. Bezskutecznie kandydował w 1982 roku. Do prezydentury powrócił w 1986 roku wygrywając wybory z ramienia Chrześcijańsko-Społecznej Partii Reformistycznej. Ponownie wygrał w 1990 i 1994 roku (wybory prawdopodobnie sfałszowano). W 1996 roku pod presją międzynarodową ustąpił ze stanowiska.

</doc>
<doc id="145670" url="https://pl.wikipedia.org/wiki?curid=145670" title="Henri Schwery">
Henri Schwery

Henri Schwery (ur. 14 czerwca 1932 w Saint-Léonard, zm. 7 stycznia 2021 tamże) – szwajcarski duchowny katolicki, biskup Sionu, przewodniczący Konferencji Episkopatu Szwajcarii, kardynał.
Życiorys.
Studiował w seminarium i kolegium w Sionie, potem na Papieskim Uniwersytecie Gregoriańskim w Rzymie, a także nauki ścisłe (matematykę i fizykę teoretyczną) na Uniwersytecie we Fryburgu. Przyjął święcenia kapłańskie w rodzinnym Saint-Leonard 7 lipca 1957. Od 1961 pracował jako duszpasterz w diecezji Sion, był także kapelanem młodzieży studenckiej związanej z Akcją Katolicką i kapelanem wojskowym, wykładowcą (w latach 1972–1977 rektorem) kolegium w Sionie, dyrektorem niższego seminarium oraz moderatorem synodu diecezjalnego.
22 lipca 1977 został biskupem Sionu (z tytułem personalnym arcybiskupa), odebrał sakrę biskupią 17 września 1977 z rąk Nestora Adama, odchodzącego zwierzchnika diecezji Sion. Brał udział w sesjach Światowego Synodu Biskupów w Watykanie, w tym w sesji specjalnej poświęconej Kościołowi europejskiemu w 1991. Nosi tytuł honorowego kanonika opactwa terytorialnego Saint-Maurice d’Agaunne. W latach 1983–1988 stał na czele Konferencji Episkopatu Szwajcarii. W czerwcu 1991 Jan Paweł II wyniósł go do godności kardynalskiej, nadając tytuł prezbitera Ss. Protomartiri a Via Aurelia Antica. W 1993 Schwery został włączony w skład Rady Kardynalskiej ds. badania Ekonomicznych i Organizacyjnych Problemów Stolicy Świętej.
1 kwietnia 1995 zrezygnował z rządów diecezją Sion. Kilkakrotnie reprezentował papieża na uroczystościach religijnych i rocznicowych w charakterze specjalnego wysłannika; jest kawalerem Wielkiego Krzyża Zakonu Rycerskiego Obrońców Grobu Świętego w Jerozolimie i Wielkim Protektorem Duchowym związanego z domem Hohenstaufów Orderu Świętego Gereona.
Brał udział w konklawe 2005, które wybrało papieża Benedykta XVI.
14 czerwca 2012 w związku z osiemdziesiątymi urodzinami stracił prawo do udziału w przyszłych konklawe.

</doc>
<doc id="145674" url="https://pl.wikipedia.org/wiki?curid=145674" title="Misie-patysie">
Misie-patysie

Misie-patysie / Kubusiowe patyczki / Prztyczki-Patyczki (ang. "Poohsticks") – gra, którą opisał A.A. Milne w książce "Chatka Puchatka" (jako wymyśloną przez Kubusia Puchatka). 
W misie-patysie może grać dowolna liczba uczestników. Polega ona na wyrzucaniu jednocześnie patyków z jednej strony mostu (z tej strony, po której woda wpływa pod most), a następnie sprawdzaniu, czyj patyk pierwszy wypłynie z drugiej strony. Osoba, której patyki najczęściej wypływały jako pierwsze jest uważana za zwycięzcę. Początkowo do gry Kubuś Puchatek używał szyszek, ale okazało się, że trudno je rozróżnić i praktyczniejsze jest użycie patyków.
O grze w „misie-patysie” powstała piosenka, szczególnie popularna w kręgach harcerskich i zuchowych. Piosenka ma prosty tekst: "Graj z nami w misie, w misie-patysie, w misie-patysie z nami graj", który należy powtarzać kilka, kilkanaście, a nawet kilkadziesiąt razy.

</doc>
<doc id="145677" url="https://pl.wikipedia.org/wiki?curid=145677" title="Oleje smarowe">
Oleje smarowe

Oleje smarowe – oleje, których głównym zadaniem jest zmniejszenie tarcia między powierzchniami dwóch stykających się i współpracujących ze sobą ruchomych elementów urządzeń mechanicznych. 
Smary wskutek odpowiedniej lepkości powlekają trące powierzchnie gładką, śliską warstwą, nie dopuszczając do bezpośredniego ich styku i przyczyniając się do zmniejszania energii niezbędnej do utrzymania w ruchu obu elementów. Smary chronią ponadto stykające się powierzchnie przed zużyciem i korozją, oraz przed szkodliwym oddziaływaniem otoczenia na elementy pracujące, pełniąc przy tym szereg dodatkowych funkcji, specyficznych dla danego smaru i jego przeznaczenia.
Oleje smarowe pod względem tonażowym i pod względem ilości gatunków stanowią największą grupę środków smarowych w motoryzacji, transporcie i przemyśle.
Wytwarzanie olejów smarowych.
Każdy olej smarowy jest kompozycją składającą się z oleju bazowego i zestawu dodatków uszlachetniających. Ilość, rodzaj i wzajemne proporcje komponentów decydują o klasie wytworzonego oleju. We współczesnych olejach ilość dodatków uszlachetniających waha się od ułamka procentu do kilku i kilkunastu %, resztę stanowi olej bazowy. 
Istnieją, dwa zasadnicze źródła olejów bazowych, stanowiących podstawowy składnik każdego oleju smarowego:

</doc>
<doc id="145679" url="https://pl.wikipedia.org/wiki?curid=145679" title="Jazz Thieves (utwór)">
Jazz Thieves (utwór)



</doc>
<doc id="145682" url="https://pl.wikipedia.org/wiki?curid=145682" title="Junior Painkiller (utwór)">
Junior Painkiller (utwór)



</doc>
<doc id="145685" url="https://pl.wikipedia.org/wiki?curid=145685" title="Mieczysław Albert Krąpiec">
Mieczysław Albert Krąpiec

Mieczysław Albert Maria Krąpiec OP (ur. 25 maja 1921 w Berezowicy Małej, zm. 8 maja 2008 w Lublinie) – polski duchowny katolicki, dominikanin, filozof, tomista, teolog, humanista, wieloletni rektor i profesor Katolickiego Uniwersytetu Lubelskiego, współtwórca lubelskiej szkoły filozoficznej, inicjator wydawania i przewodniczący komitetu naukowego "Powszechnej Encyklopedii Filozofii".
Życiorys.
Urodził się w niewielkiej miejscowości Berezowica Mała na Podolu. Po ukończeniu w 1939 I Państwowego Gimnazjum im. Wincentego Pola w Tarnopolu wstąpił do zakonu oo. Dominikanów w Krakowie, gdzie studiował tajnie filozofię i teologię. Wyjazd z rodzinnej wsi uratował go przed zagładą (w nocy z 22 na 23 lutego 1944 UPA wymordowała 131 polskich mieszkańców Berezowicy). Studia w czasie okupacji niemieckiej odbył tajnie w dominikańskim Kolegium Filozoficzno-Teologicznym w Krakowie, Warszawie i Lublinie. 8 lipca 1943 złożył śluby wieczyste, a 17 czerwca 1945 otrzymał święcenia kapłańskie z rąk ks. abpa prof. dra Michała Godlewskiego.
W 1946 uzyskał doktorat z filozofii za pracę "O miłości przyrodzonej nade wszystko względem Boga" napisanej pod kierunkiem Sługi Bożego o. Jacka Woronieckiego, który został nostryfikowany przez Papieski Uniwersytet Świętego Tomasza z Akwinu „Angelicum” w Rzymie. Studia teologiczne kontynuował w Katolickim Uniwersytecie Lubelskim, gdzie w 1948 uzyskał doktorat z teologii za pracę "De amore hipostatico in Sanctissima Trinitate secundum St. Thomam Aquinatem", napisaną pod kierunkiem ks. prof. Antoniego Słomkowskiego.
Habilitację uzyskał w 1957 na podstawie rozprawy pt. "Egzystencjalne podstawy transcendentalnej analogii bytu".
15 października 2001 Jan Paweł II w liście skierowanym do o. Mieczysława Alberta Krąpca z okazji jego 80. urodzin napisał:
Zmarł 8 maja 2008, pochowany został 16 maja 2008 w grobowcu oo. dominikanów na cmentarzu przy ul. Lipowej w Lublinie.
Praca naukowa.
W latach 1946-1954 wykładał filozofię w Dominikańskim Kolegium Filozoficzno-Teologicznym w Krakowie. W 1951 rozpoczął pracę na Wydziale Filozofii Katolickiego Uniwersytetu Lubelskiego, gdzie wykładał metafizykę. W swoich badaniach naukowych skoncentrował się na koncepcji bytu u Arystotelesa i św. Tomasza z Akwinu.
Od 1 stycznia 1955 do 31 sierpnia 1996 pełnił funkcję kierownika Zakładu Metafizyki i Katedry Metafizyki i Teorii Poznania. W 1956 otrzymał tytuł docenta. W latach 1957-1970 był kierownikiem II Katedry Metafizyki (Katedra Metafizyki Ogólnej). W 1965 był stypendystą Fundacji Aleksandra von Humboldta, staż odbywał na Uniwersytecie w Monachium, u prof. M. Můllera.
Dwukrotnie był dziekanem Wydziału Filozofii Chrześcijańskiej KUL – w latach 1958-1961 i 1969-1970. Od 1962 do 1970 był przewodniczącym Wydziału Filozoficznego Towarzystwa Naukowego KUL. W 1963 otrzymał tytuł profesora nadzwyczajnego, a w 1968 profesora zwyczajnego.
Był inicjatorem powstania i przewodniczącym Komitetu Naukowego "Powszechnej encyklopedii filozofii", wydawanej w latach 2000-2009: 10 tomów).
Był także inicjatorem powstania polskiego oddziału Międzynarodowego Towarzystwa Tomasza z Akwinu (SITA) oraz był jednym z inicjatorów powołania Oddziału PAN w Lublinie.
Pod jego kierunkiem powstało ok. 300 prac magisterskich oraz ponad 60 prac doktorskich, m.in. kard. Mariana Jaworskiego czy biskupa Ignacego Deca.
Rektor KUL.
O. Krąpiec pełnił funkcję rektora KUL od 1 października 1970 do 1983 roku, przez pięć kadencji – najdłużej w historii uczelni.
Jako rektor rozwijał struktury naukowe, administracyjne oraz bazę materialną uniwersytetu. Dzięki jego staraniom udało się przeprowadzić kapitalny remont całego gmachu głównego uniwersytetu i jego konieczną rozbudowę. Wybudował nowy fronton głównego gmachu KUL, a także był inicjatorem i pomysłodawcą 10-piętrowego Collegium Jana Pawła II, na które zbierał pieniądze głównie w Ameryce.
Zainicjował prace nad powstaniem Encyklopedii katolickiej, był przewodniczącym jej redakcji, utworzył Międzywydziałowy Zakład Leksykograficzny 1970, powołał także Szkołę Kultury i Języka Polskiego przy KUL oraz Zakład Duszpasterstwa i Migracji Polonijnej 1972, reaktywował sekcję Filologii Romańskiej 1972, sekcję Filologii Angielskiej 1982, Wydział Nauk Społecznych z sekcjami: psychologii, pedagogiki, socjologii, sekcję Prawa na Wydziale Prawa Kanonicznego i Nauk Prawnych 1982.
Zaangażowanie społeczne.
Był honorowym przewodniczącym Rady Programowej Radia Maryja. Przez kilka lat wygłaszał felietony z cyklu „Myśląc Ojczyzna”, brał udział w „Rozmowach niedokończonych”, udzielał wywiadów „Naszemu Dziennikowi” i Telewizji Trwam. Wspierał swoim doświadczeniem Wyższą Szkołę Kultury Społecznej i Medialnej.
Wybrane publikacje.
Jego dorobek naukowo-badawczy zawiera ponad 30 pozycji książkowych, z których wiele zostało przełożonych na język angielski, francuski, rosyjski, oraz około 400 studiów i artykułów.
Kontrowersje.
Podczas spotkania Michaiła Gorbaczowa z intelektualistami w Warszawie 14 lipca 1988 powiedział, że tenże przywódca ZSRR prezentuje w wystąpieniach podobne myśli do myśli chrześcijańskiej wyrażanej przez Jana Pawła II.
W 2014 ukazała się książka Dariusza Rosiaka "Wielka odmowa. Agent, filozof, antykomunista" (Wydawnictwo Czarne, 2014 ), w której Krąpiec przedstawiany jest jako tajny współpracownik Służby Bezpieczeństwa o pseudonimie „Józef”. Publikacja wraz z towarzyszącą jej promocją spotkała się z zarzutem zorganizowanej akcji propagandowej.

</doc>
<doc id="145689" url="https://pl.wikipedia.org/wiki?curid=145689" title="Henryk Tomaszewski (reżyser)">
Henryk Tomaszewski (reżyser)

Henryk Tomaszewski (właśc. Henryk Karol Robert König) (ur. 20 listopada 1919 w Poznaniu, zm. 23 września 2001 w Kowarach) –
tancerz, mim, choreograf, reżyser teatralny, pedagog, założyciel i dyrektor Wrocławskiego Teatru Pantomimy; jeden z najważniejszych artystów polskiego i światowego teatru drugiej połowy XX wieku, twórca zespołowego teatru mimów. Stworzył nową formę sztuki scenicznej zwaną „teatrem ruchu”.
Życiorys.
Urodził się 20 listopada 1919 w Poznaniu w polsko-niemieckiej rodzinie kupieckiej Kasimira Königa (ur. 1882) i Jadwigi z domu Jakisrz (ur. 1884) jako Henryk Karol Robert König. Miał starszego brata, Jana (ur. 1912). Jego ojciec był nauczycielem historii i wcześnie rozbudził w synu humanistyczne zainteresowania. Po wojnie, w 1945 roku, wyjechał do Krakowa, gdzie w latach 1945–1947 kształcił się w Studium Dramatycznym Iwo Galla oraz równolegle uczęszczał na prywatne lekcje tańca. W latach 1946–1947 uczył się w Studiu baletowym i występował w Baletach Polskich Feliksa Parnella. Pomiędzy 1946 a 1947 rokiem współpracował także z Polskim Teatrem Akademickim, przygotowując scenki pantomimiczne i oprawy choreograficzne.
Z Krakowa przeniósł się do Wrocławia, gdzie w latach 1949–1959 był solistą Opery Wrocławskiej i tam zatańczył jedenaście ról, m.in. Księcia w "Od bajki do bajki", Pawia w "Pawiu i dziewczynie" (1949), Li Szan Fu w "Czerwonym maku" (1952) oraz Diabła w "Panu Twardowskim" (1953), które uznano za wybitne, podkreślając nowatorstwo środków aktorsko-ruchowych.
W 1955 roku za etiudę "Pianista" Tomaszewski otrzymał srebrny medal na Międzynarodowym Festiwalu Młodzieży i Studentów w Warszawie. Nagroda ta była bodźcem do powołania Studia Pantomimy, które powstało w 1956 roku przy Państwowych Teatrach Dramatycznych, a niespełna trzy lata później zostało upaństwowione jako Wrocławski Teatr Pantomimy. Swój autorski teatr H. Tomaszewski z powodzeniem prowadził przez czterdzieści pięć lat, zrealizował w nim dwadzieścia cztery programy, były nimi: krótkie formy pantomimiczne, m.in.: "Płaszcz" (1956) czy "Woyzeck" (1959), abstrakcyjne formy pantomimiczne, takie jak: "Ziarno i skorupa" (1961) i "Labirynt" (1963), fabularna pantomima "Gilgamesz" (1968) i – datowane od Programu X – "Odejścia Fausta" (1970) oraz pełnospektaklowe widowiska, takie jak: "Sen nocy listopadowej" (1971), "Menażeria cesarzowej Filissy" (1972), "Przyjeżdżam jutro" (1974), "Sceny fantastyczne z legendy o Panu Twardowskim" (1976), "Spór" (1978), "Hamlet – ironia i żałoba" (1979), "Rycerze Króla Artura" (1981), "Syn marnotrawny" (1984), Akcja – Sen nocy letniej (1986), "Król siedmiodniowy" (1989), "Cardenio i Celina, czyli nieszczęśliwie zakochani" (1990), "Śpiew młodzieńców w piecu gorejącym" (1993), "Kaprys" (1995), "Tragiczne gry" (1999).
Tomaszewski pracował także jako choreograf i reżyser w teatrach dramatycznych, głównie w Teatrze Polskim we Wrocławiu, Teatrze im. Cypriana Kamila Norwida w Jeleniej Górze, Teatrze Polskim w Poznaniu, Wrocławskim Teatrze Współczesnym, Starym Teatrze im. Heleny Modrzejewskiej w Krakowie oraz Teatrze Narodowym w Warszawie, gdzie zrealizował m.in.: "Męczeństwo i śmierć Marata", "Protesilasa i Laodamię", "Grę w zabijanego", "Traktat o marionetkach", "Androkles i lew"; przygotował kilka inscenizacji w polskich, duńskich i niemieckich teatrach operowych. Kilkakrotnie przenosił swoje inscenizacje z WTP do teatrów w Amsterdamie, Oslo, Kopenhadze. Szczególnie cenił dwie swoje prace: przygotowane z Konradem Swinarskim "Menady" H. W. Henze (La Scala, Mediolan 1968) oraz "Dienstag aus Licht" K. Stockhausena (Opera, Lipsk 1993). Do 1962 r. występował na scenie, zasłynął z kreacji Akakiusza w "Płaszczu", tytułowego Woyzecka oraz Figurki Śmierci ze "Strzelnicy"; od początku współpracował z najwybitniejszymi polskimi scenografami – Z. de Ines, W. Wigurą, F. Starowieyskim, K. Pankiewiczem, M. Wenzlem, A. Majewskim i K. Wiśniakiem. Jako pierwszy w Polsce kształcił mimów, którzy po ukończeniu Studia przy WTP uzyskiwali status profesjonalnego aktora-mima. Kanwą jego programów były szerokie obszary literatury, mitów i kultury, dzięki którym prezentował uwolnioną od historycznego czasu kondycję człowieka uwikłanego w antynomię świata. Jego teatr nazywany był totalnym (sam używał określenia teatr kulisty z człowiekiem umieszczonym w punkcie centralnym), a jego praca – poprzez opracowanie nowych środków wyrazu, fenomenalnie komponowane sceny zbiorowe, posługiwanie się twórczym gestem, prezentującym ideę czynności, stanów emocjonalnych – poszerzyła i wzbogaciła język teatru.
W listopadzie 1994 roku otwarto w Karpaczu Miejskie Muzeum Zabawek ze zbiorów Henryka Tomaszewskiego – przekazał on miastu unikatową kolekcję, którą gromadził od 1967 roku. Henryk Tomaszewski zmarł 23 września 2001 roku w Kowarach, został pochowany na cmentarzu ewangelickim przy Świątyni Wang w Karpaczu.
Współpraca ze Służbą Bezpieczeństwa PRL.
W latach 1960–1966 Henryk Tomaszewski współpracował z kontrwywiadem SB, początkowo jako kontakt poufny „T.H.”, od 1963 jako tajny współpracownik „Henryk”. W czasie wyjazdów zagranicznych donosił SB o zachowaniu członków swojego zespołu.
Przekazywał też informacje na temat pobytu Marcela Marceau w Polsce. Udzielał informacji m.in. o Elżbiecie Jaroszewicz i kontaktach Stefana Arczyńskiego.
Z okresu formalnej współpracy Tomaszewskiego z SB (1963-1964) brak jakichkolwiek zachowanych doniesień. Z notatki służbowej z lipca 1964 roku wynika, że Henryk Tomaszewski nie wywiązywał się z powierzonych mu zadań, a informacje przez niego przekazywane okazywały się nieprzydatne i nie miały żadnej wartości dla SB.
W 1964 SB zaniechała z nim formalnej współpracy, umieszczając w zespole Tomaszewskiego tajnych współpracowników TW „Zawisza” i TW „Teodor”. Powodem były zbyt ogólne notatki oraz informacje koncentrujące się tylko na Pantomimie. Kontakt SB z Tomaszewskim okazał się nieskuteczny i nieprzydatny. DO roku 1966 SB utrzymywała jeszcze kontakty z Tomaszewskim na zasadzie „kontaktu poufnego”.
Po okresie „współpracy” z SB, Tomaszewski stał się osobą inwigilowaną przez służby. W notatce z maja 1967 roku, oficer SB zanotował, by poddać Tomaszewskiego „aktywnej kontroli operacyjnej” i założyć mu podsłuch w mieszkaniu. SB obawiało się Tomaszewskiego głównie z powodu jego licznych zagranicznych kontaktów – Teatr Pantomimy był niezwykle popularny za granicą i często wyjeżdżał na zagraniczne tourneé.
Odznaczenia i nagrody.
Laureat wielu nagród i odznaczeń m.in. złotego medalu Swedish Dance Association (Sztokholm, 1963) oraz Złotej Gwiazdy VIII Międzynarodowego Festiwalu Tańca (Paryż, 1970). Postanowieniem prezydenta Aleksandra Kwaśniewskiego z 11 listopada 1996 „za wybitne zasługi dla kultury narodowej” został odznaczony Krzyżem Wielkim Orderu Odrodzenia PolskiLaureat Nagrody im. Konrada Swinarskiego w 199 za reżyserię spektaklu „Traktat o marionetkach” Kleista w Teatrze Narodowym w Warszawie.

</doc>
<doc id="145690" url="https://pl.wikipedia.org/wiki?curid=145690" title="Georg Sterzinsky">
Georg Sterzinsky

Georg Maximilian Sterzinsky (ur. 9 lutego 1936 w Warlack, obecnie Worławki, zm. 30 czerwca 2011 w Berlinie) – niemiecki duchowny katolicki, arcybiskup Berlina, kardynał.
Życiorys.
Wraz z rodziną został zmuszony do wyjazdu z Warmii zaraz po II wojnie światowej. Studiował w seminarium w Erfurcie; przyjął święcenia kapłańskie 29 czerwca 1960 r. i został inkardynowany do diecezji Erfurt-Meiningen. Pracował tam jako duszpasterz, wykładał w seminarium (był również prefektem ds. dyscypliny), w latach 1981-1989 r. pełnił funkcję wikariusza generalnego. Kierował diecezjalną komisją ekumeniczną oraz zajmował się diecezjalnymi instytucjami wydawniczymi, a także prowadził wykłady w Wyższej Szkole Filozofii i Teologii w Erfurcie.
28 maja 1989 r. został mianowany biskupem Berlina i przyjął sakrę biskupią 9 września 1989 r. z rąk biskupa Joachima Wanke (administratora apostolskiego Erfurtu-Meiningen). Stał na czele Konferencji Episkopatu Berlina. W czerwcu 1991 Jan Paweł II wyniósł go do godności kardynalskiej, z tytułem prezbitera S. Giuseppe all'Aurelio. Po podniesieniu Berlina do rangi stolicy metropolitalnej w czerwcu 1994 r. kardynał Sterzinsky został arcybiskupem.
Brał udział w konklawe 2005, które wybrało papieża Benedykta XVI.
24 lutego 2011 papież Benedykt XVI przyjął jego rezygnację z kierowania archidiecezją berlińską, złożoną ze względu na osiągnięcie wieku emerytalnego (75 lat).
W maju 2011 roku kardynał został hospitalizowany z powodu zapalenia płuc. Hierarcha zmarł 30 czerwca 2011 roku w Berlinie. Jego następcą został Rainer Woelki.

</doc>
<doc id="145695" url="https://pl.wikipedia.org/wiki?curid=145695" title="Fundusz">
Fundusz

Fundusz – wydzielone środki pieniężne, przeznaczone na określony cel.
Samo określenie „fundusz” pochodzi od łac. "fundus" i oznacza tyle co "grunt, podłoże, podstawa, fundament".

</doc>
<doc id="145699" url="https://pl.wikipedia.org/wiki?curid=145699" title="Olwen">
Olwen

Olwen – w mitologii iryjskiej córka olbrzyma Yspaddadena, do której zalecał się Culhwch, jeden z wojowników króla Artura.
Macocha nienawidziła Culhwcha tak bardzo że nałożyła nań tabu nakazujące mu ożenek z Olwen. Yspaddaden nie chciał zaakceptować uczucia jakim zapałał Culhwch do Olwen i dał mu do wykonania 39 bardzo trudnych prac, które były formalnie niewykonalne, Culhwcha jednak to za bardzo nie przeraziło i wykonał je wszystkie z pomocą Rycerzy Króla Artura. Musiał m.in. wykarczować las, spalić drzewo dla użyźnienia gruntu i zaorać oczyszczone pole w ciągu jednego dnia, następnie miał zmusić boga rolnictwa Amaethona, by dbał o rosnące zboże, skłonić boga kowala Govannona do wykonania potrzebnych narzędzi, a cztery mocne woły do pomocy w tej pracy, uzyskać zaczarowane ziarno na zasiew, dostarczyć miodu 9 razy słodszego niż ten produkowany przez dziewiczy rój, zdobyć zaczarowany puchar i kosz pełen wspaniałego jadła, pożyczyć róg do picia od żyjącego w głębinach wód króla Gwyddbwylla oraz zaczarowaną harfę należącą do Teirtu, instrument który sam grał, złapać ptaki Riannon, których śpiew budził umarłych, żywych zaś kołysał do snu, dostarczyć zaczarowany kocioł, a także szablę dzika, którą olbrzym mógłby się ogolić oraz krem do golenia zrobiony z krwi czarownicy, ukraść zaczarowanego psa wraz ze smyczą i obrożą, uzyskać pomoc myśliwego Mabona, syna Modrona, którego najpierw należało uwolnić z więzienia, znaleźć wierzchowca i chyrze psy, zabrać grzebień, nożyce i brzytwę spomiędzy uszu potężnego odyńca oraz przekonać wielu niechętnych, aby przybyli do zamku Yspaddadena. Culhwch zrobił wszystkie zadania i ożenił się z Olwen, która była jego jedyną żoną. Olbrzym Yspaddaden został zabity przez jednego z rycerzy,towarzyszy Culhwcha.

</doc>
<doc id="145700" url="https://pl.wikipedia.org/wiki?curid=145700" title="Multigraf">
Multigraf

Multigraf (także: pseudograf) – graf, w którym mogą występować krawędzie wielokrotne (powtarzające się) oraz pętle (krawędzie, których końcami jest ten sam wierzchołek).

</doc>
<doc id="145704" url="https://pl.wikipedia.org/wiki?curid=145704" title="Algorytm najbliższego sąsiada">
Algorytm najbliższego sąsiada

Algorytm najbliższego sąsiada () – algorytm zachłanny służący do rozwiązywania problemu komiwojażera polegający na odwiedzaniu, począwszy od wybranego wierzchołka, wierzchołka znajdującego się najbliżej wierzchołka ostatnio odwiedzonego. Dla grafu pełnego o "n" wierzchołkach złożoność czasowa algorytmu wynosi formula_1.
Działanie.
Algorytm działa w następujący sposób:
Jakość otrzymanych rozwiązań.
Algorytm nie daje gwarancji znalezienia rozwiązania optymalnego (problem komiwojażera jest problemem NP-trudnym, zatem nie jest znany dokładny algorytm działający w czasie co najwyżej wielomianowym). Rozwiązania wyznaczone przez algorytm są średnio o około 25% gorsze od optymalnych.
Istnieją dane, dla których algorytm najbliższego sąsiada zwraca najgorsze możliwe rozwiązanie. Wynik działania algorytmu może różnić się w zależności od wyboru wierzchołka, od którego rozpoczyna się wyznaczanie cyklu.
Ulepszenie.
Istnieje ulepszona wersja tego algorytmu o nazwie "powtarzalny algorytm najbliższego sąsiada" (), która polega na uruchomieniu algorytmu najbliższego sąsiada dla każdego możliwego wierzchołka startowego i wybraniu najmniejszego z rozwiązań. Złożoność takiego algorytmu to formula_2 I ten algorytm nie daje gwarancji znalezienia optymalnego rozwiązania, ale rozwiązania wyznaczone przez algorytm RNN są średnio o około 15% gorsze od optymalnych.

</doc>
<doc id="145705" url="https://pl.wikipedia.org/wiki?curid=145705" title="Taliesin">
Taliesin

Taliesin – w mitologii walijskiej pierwszy człowiek obdarzony darem proroczym. 
Służący bogini Ceridwen, nazywał się Gwion Bach. Ceridwen przygotowała magiczną miksturę, która po roku gotowania miała dostarczyć trzech kropli wszechwiedzy. Każdy, kto połknie te cenne krople, będzie znał wszystkie tajemnice przeszłości, czasów mu współczesnych i przyszłych. Kiedy Gwion Bach dorzucał do ognia pod kotłem, nieco gorącego płynu prysnęło mu na palec, który wyssał dla złagodzenia bólu (podobnie jak Finn Maccool, w trakcie gotowania łososia wiedzy). Rozwścieczona Ceridwen użyła wszystkich swych magicznych mocy w pościgu za chłopcem. W ucieczce zmieniał się on kolejno w zająca, rybę i ptaka, zanim został pod postacią ziarna pszenicy i zjedzony przez boginię. Później Gwion Bach, wrzucony do morza, wpadł do sieci zastawionej na ryby. Dano mu też nowe imię, Taliesin, z powodu jego promiennego czoła. "Jestem stary, jestem młody", powiedział. "Byłem martwy, byłem żywy".

</doc>
<doc id="145706" url="https://pl.wikipedia.org/wiki?curid=145706" title="Okulary">
Okulary



</doc>
<doc id="145711" url="https://pl.wikipedia.org/wiki?curid=145711" title="Premierzy Indii">
Premierzy Indii

Chronologiczna lista premierów Indii:

</doc>
<doc id="145713" url="https://pl.wikipedia.org/wiki?curid=145713" title="Ścieżka">
Ścieżka

Zobacz też:

</doc>
<doc id="145714" url="https://pl.wikipedia.org/wiki?curid=145714" title="Oberkorn (It's a Small Town) (utwór)">
Oberkorn (It's a Small Town) (utwór)



</doc>
<doc id="145715" url="https://pl.wikipedia.org/wiki?curid=145715" title="Deklaracja Narodów Zjednoczonych">
Deklaracja Narodów Zjednoczonych

Deklaracja Narodów Zjednoczonych (Deklaracja waszyngtońska) – deklaracja podpisana 1 stycznia 1942 roku przez przedstawicieli 26 państw w Waszyngtonie; była następnym po "Karcie Atlantyckiej" dokumentem poprzedzającym utworzenie ONZ; zobowiązywała się do walki z państwami faszystowskimi i niezawierania z nimi odrębnego rozejmu ani pokoju. Głosiła też, że państwa te użyją wszystkich sił oraz potencjału gospodarczego i politycznego w walce z hitleryzmem. Deklaracja była pierwszym oficjalnym dokumentem, w którym pojawiło się zaproponowane przez Franklina D. Roosevelta określenie "Narody Zjednoczone". Następnie do Deklaracji przystąpiło 19 państw. Zarejestrowana w Sekretariacie Ligi Narodów 29 października 1942.
W imieniu Polski Deklarację podpisał polski ambasador w Waszyngtonie Jan Ciechanowski.
Na Deklarację powołuje się Karta ONZ w art. 3 : "Pierwotnymi członkami Organizacji Narodów Zjednoczonych są państwa, które wziąwszy udział w Konferencji Narodów Zjednoczonych w sprawie Organizacji Międzynarodowej w San Francisco bądź podpisawszy uprzednio Deklarację Narodów Zjednoczonych z 1 stycznia 1942 r., podpisały i ratyfikowały niniejszą Kartę zgodnie z artykułem 110".

</doc>
<doc id="145716" url="https://pl.wikipedia.org/wiki?curid=145716" title="Miloslav Vlk">
Miloslav Vlk

Miloslav Vlk (ur. 17 maja 1932 w Líšnicach koło Czeskich Budziejowic, zm. 18 marca 2017 w Pradze) – czeski duchowny katolicki, 35. arcybiskup metropolita Pragi i prymas Czech i Moraw (1991–2010), kardynał, członek ruchu Focolari.
Życiorys.
Po ukończeniu liceum w Czeskich Budziejowicach pracował krótko w fabryce samochodów, następnie odbył służbę wojskową w Karlowych Warach. Studia na Uniwersytecie Karola w Pradze uwieńczył doktoratem z archiwistyki; do 1964 pracował w kilku archiwach, następnie podjął studia na Wydziale Teologicznym Św. Cyryla i Metodego w Litomierzycach. 23 czerwca 1968 przyjął święcenia kapłańskie. Prowadził pracę duszpasterską i był sekretarzem biskupa w Czeskich Budziejowicach. Wkrótce stał się obiektem prześladowań władz komunistycznych; w 1971 wysłano go do pracy w odległych górskich parafiach, a w 1978 zabroniono pracy kapłańskiej. Przebywał w ukryciu w Pradze, pracując m.in. jako czyściciel okien, potem jako archiwista w banku.
Ponownie mógł podjąć obowiązki duszpasterskie w styczniu 1989; pracował w zachodnich Czechach i w rejonie granicy z Bawarią. 14 lutego 1990 został mianowany biskupem Czeskich Budziejowic, sakrę biskupią przyjął 31 marca 1990 z rąk biskupa pomocniczego Pragi Antonína Liški. W marcu 1991 zastąpił sędziwego kardynała Františka Tomáška na stolicy arcybiskupiej praskiej. 26 listopada 1994 Jan Paweł II wyniósł Vlka do godności kardynalskiej, nadając mu tytuł prezbitera Santa Croce in Gerusalemme.
Brał udział w sesjach Światowego Synodu Biskupów w Watykanie (w tym dwóch sesjach specjalnych, poświęconych Kościołowi europejskiemu, 1991 i 1999), kilkakrotnie reprezentował papieża na uroczystościach religijnych i rocznicowych w charakterze specjalnego wysłannika. W latach 1993–2001 pełnił funkcję przewodniczącego Rady Konferencji Episkopatów Europy.
Kardynał Vlk wypowiadał czasem uwagi pod adresem Benedykta XVI. Zaraz po konklawe w wywiadzie dla Czeskiej Telewizji stwierdził, że wybór Josepha Ratzingera na papieża był dokonany w atmosferze strachu. Na swoim blogu krytykował "motu proprio Summorum Pontificum". Wbrew wyraźnemu nakazowi papieża ("contrariis quibuslibet rebus non obstantibus" – bez względu na wszelkie przeciwne zarządzenia), stwierdził, że zanim podporządkuje się papieskim rozporządzeniom porówna je z dokumentami Jana Pawła II i Soboru Watykańskiego II.
Często gościł w Polsce. 24 stycznia 2002 otrzymał tytuł doktora honoris causa Uniwersytetu Opolskiego. 8 października 2006 przewodniczył w Gnieźnie uroczystej eucharystii wraz z dwunastoma biskupami polskimi z okazji Millenium śmierci św. Radzyma Gaudentego w kościele pod jego wezwaniem na gnieźnieńskich Winiarach, a 29 kwietnia 2007 także przewodniczył uroczystej mszy świętej z okazji obchodów ku czci św. Wojciecha. 31 maja 2007 uczestniczył w Płocku w ingresie nowego ordynariusza diecezji płockiej bp. Piotra Libery.
W 2007 w związku z osiągnięciem wieku emerytalnego złożył rezygnację z pełnionych funkcji. Papież jednak rezygnacji nie przyjął i powierzył kardynałowi dalsze pełnienie urzędu metropolity praskiego. 13 lutego 2010 Benedykt XVI mianował jego następcą bp. Dominika Dukę, dotychczasowego biskupa Hradec Kralove.
17 maja 2012 w związku z ukończeniem 80. roku życia utracił prawo do czynnego uczestniczenia w konklawe. Zmarł 18 marca 2017 w Pradze

</doc>
<doc id="145717" url="https://pl.wikipedia.org/wiki?curid=145717" title="Karabinek maszynowy wz. 2003">
Karabinek maszynowy wz. 2003

karabinek maszynowy wz. 2003 – polski prototypowy ręczny karabin maszynowy zasilany amunicją pośrednią (karabinek maszynowy).
Historia konstrukcji.
Po rozpoczęciu produkcji 5,56 × 45 mm karabinu szturmowego wz. 96 Beryl pojawiła się potrzeba wprowadzenia do uzbrojenia ręcznego karabinka maszynowego zasilanego taką samą amunicją. Obie bronie stanowiłyby podstawę uzbrojenia drużyny piechoty. Partię modelową nowego rkm-u wykonano w 2000 roku. Próby nowego karabinu trwały do listopada 2000 roku, kiedy przerwał je upadek Zakładów Metalowych Łucznik SA. Próby wznowiono po utworzeniu w kwietniu 2001 roku Fabryki Broni Łucznik-Radom Sp. z o.o. Jednocześnie powołano nowy zespół konstrukcyjny, który postanowił uprościć konstrukcję karabinu. Zrezygnowano między innymi z możliwości obustronnego zasilania taśmą i uproszczono mechanizm spustowy. Powstały prototypy dwóch odmian broni. Rkm wz.2003S to model standardowy, a wz.2003D jest przeznaczony dla oddziałów powietrznodesantowych (posiada krótszą lufę). W 2003 roku odbyły się próby zmodyfikowanej broni. Później prowadzone były prace mające na celu przygotowanie rkmu wz. 2003 do badań kwalifikacyjnych (państwowych), ale ostatecznie nie trafił on na uzbrojenie Wojska Polskiego i pozostał prototypem.
Opis konstrukcji.
Rkm wz. 2003 był lekką zespołową bronią samoczynną. Zasada działania oparta na odprowadzaniu gazów prochowych przez boczny otwór w lufie. Ryglowanie przez obrót zamka. Mechanizm spustowy umożliwiał strzelanie tylko ogniem ciągłym. Broń mogła być zasilana przy pomocy standardowej natowskiej taśmy M27 (jej polski odpowiednik to LGM-01) lub magazynków kbs wz. 96 Beryl. Taśma była przechowywana w plastikowej skrzynce amunicyjnej zamiennej ze skrzynką amunicyjną rkm-u Minimi. Zasadnicze było zasilanie taśmowe, zasilanie za pomocą magazynków było traktowane jako awaryjne (np. w przypadku skończenia się zataśmowanej amunicji celowniczy rkm mógł używać magazynków otrzymanych od innych żołnierzy drużyny). Lufa, wyposażona w tłumik płomienia była szybkowymienna. Kolba składana. Przyrządy celownicze składają się z muszki i celownika krzywiznowego. Ponadto na pokrywie komory zamkowej umieszczono szynę do montowania optycznych i elektrooptycznych przyrządów celowniczych.

</doc>
<doc id="145718" url="https://pl.wikipedia.org/wiki?curid=145718" title="Painkiller (utwór)">
Painkiller (utwór)



</doc>
<doc id="145719" url="https://pl.wikipedia.org/wiki?curid=145719" title="Karta Atlantycka">
Karta Atlantycka

Karta Atlantycka (ang. "Atlantic Charter") – ośmiopunktowa deklaracja podpisana 14 sierpnia 1941 roku przez Winstona Churchilla i Franklina Delano Roosevelta na pokładzie okrętu HMS „Prince of Wales”, kotwiczącego u wybrzeży Nowej Fundlandii na Oceanie Atlantyckim (stąd pochodzi nazwa). Określała cele polityki Wielkiej Brytanii i USA w okresie II wojny światowej i po jej zakończeniu oraz zasady powojennych stosunków międzynarodowych.
Historia.
Deklarację podpisali premier Zjednoczonego Królestwa Wielkiej Brytanii i Irlandii Północnej Winston Churchill oraz prezydent Stanów Zjednoczonych z ramienia Partii Demokratycznej Franklin Delano Roosevelt. Za jej najważniejsze cele uznano prawo wszystkich narodów do posiadania własnych rządów i własnego niepodległego państwa, do rozwoju gospodarczego i życia w pokoju po pokonaniu tyranii faszystowskiej. Zdecydowanie eksponowała zasadę pokojowego rozstrzygania sporów międzynarodowych, zgodnie z zasadami sprawiedliwości i prawa międzynarodowego, wyrażała nadzieję na ustanowienie po ostatecznym zniszczeniu tyranii nazistowskiej "trwałego pokoju", wspominała o potrzebie zaprowadzenia w przyszłości "stałego systemu bezpieczeństwa na szerszą skalę" oraz o potrzebie zmniejszenia zbrojeń.
24 września 1941 roku na konferencji międzynarodowej w Londynie podpisana przez członków koalicji antyhitlerowskiej, m.in. ZSRR, Australię, emigracyjne rządy Polski, Francji, Belgii, Czechosłowacji, Luksemburga, Holandii, Norwegii, Grecji, Jugosławii oraz przez dominia Indie Brytyjskie, Kanadę, Związek Południowej Afryki.
Do Karty odwoływały się Deklaracja Narodów Zjednoczonych i Traktat brytyjsko-radziecki (1942). Niektóre zapisy Karty (pierwszy, drugi, trzeci, czwarty i ósmy) nigdy nie zostały przez sprzymierzonych zrealizowane. Sygnatariuszem, który dążył do ekspansji zarówno terytorialnej jak i polityczno-gospodarczej był Związek Radziecki. Zmiany terytorialne, które zaszły bez zgody państwa, którego dotyczyły to cesje terytorialne Finlandii, Polski, Rumunii, Czechosłowacji i Japonii na rzecz Związku Radzieckiego, a także Niemiec na rzecz Polski i ZSRR. Punkt czwarty został pogwałcony w przypadku nieprzywrócenia niepodległości Estonii, Łotwy, Litwy, a także wszystkich państw, które stały się radzieckimi satelitami. Nie nastąpiło po wojnie deklarowane rozbrojenie, bądź ograniczenie zbrojeń. Doszło też do licznych interwencji zbrojnych zarówno USA jak i Związku Radzieckiego.
Postanowienia Karty Atlantyckiej.
W karcie Atlantyckiej prezydent Stanów Zjednoczonych i premier Wielkiej Brytanii ustanowili ""pewne wspólne zasady w polityce państwowej" swych krajów, "na których opierają nadzieje na lepszą przyszłość dla całego świata"". Zasad tych było osiem:

</doc>
<doc id="145721" url="https://pl.wikipedia.org/wiki?curid=145721" title="Ścieżka dostępu">
Ścieżka dostępu

Ścieżka dostępu – ciąg znaków określający położenie dowolnego obiektu w strukturze katalogu na dysku twardym lub innym nośniku danych (CD, pendrive itp.). Najczęściej ma postać listy katalogów odseparowanych ukośnikami (ang. slashem, „/”) w systemach Unix i adresach internetowych oraz backslashem („\”) w systemach Windows
Reprezentacja ścieżek przez poszczególne systemy i powłoki.
Japońskie i koreańskie wersje systemu Windows mogą wyświetlać znak „¥” lub znak „₩” w miejsce znaku separatora katalogów. W takich sytuacjach zamiast ukośnika rysowane są w/w znaki. Bardzo wczesne wersje systemów MS-DOS zamieniały Ukośnik tymi znakami aby mogły być wyświetlane przez programy, które były w stanie zrozumieć jedynie 7-bitowy ASCII (inne znaki, jak np. kwadratowe nawiasy, również były podmieniane -zob. ISO 646, Windows Codepage 932 (Japanese Shift JIS), and Codepage 949 (Korean)). Pomimo iż nawet pierwsza wersja systemu Windows wspierała 8-bitowy ISO-8859-1 zestaw znaków (w którym kod znaku Yen miał wartość U+00A5) a współczesne wersje systemu Windows wspierają Unicode (w którym kod znaku Won ma wartość U+20A9), większość programów będzie wyświetlać ukośniki znajdujące się plikach w formacie ASCII w taki sposób, aby zapobiec kompatybilności wstecznej.

</doc>
<doc id="145725" url="https://pl.wikipedia.org/wiki?curid=145725" title="Socjalizm realny">
Socjalizm realny

Socjalizm realny – termin wprowadzony przez oficjalną propagandę ZSRR w latach 70. XX wieku, określający ustroje polityczne ukształtowane w krajach bloku wschodniego (rządzonych przez partie komunistyczne, kraje tzw. „demokracji ludowej”), następnie przejęty przez krytyków systemu "realnego socjalizmu". Zastosowany pierwotnie w celu przeciwstawienia się krytyce stosunków panujących w tych krajach, prowadzonej przez opozycję odwołującą się do tradycji socjalistycznych (rewizjonizm, dysydenci w ZSRR) i dowodzącą, że ustrój typu radzieckiego nie jest w stanie zrealizować idei socjalistycznej.
Doktryna "realnego socjalizmu" charakteryzowała się dominacją partii marksistowsko-leninowskiej we wszystkich sferach życia publicznego, które zawładnęły ustawodawstwem, prawem, a nawet życiem prywatnym obywateli; sprawowały monopol w zakresie ideologii i upaństwowionej gospodarki. Zakazany był obieg publikacji poza cenzurą oraz działalność polityczna i społeczna poza organizacjami ściśle kontrolowanymi przez władze. Cechowały go liczne odstępstwa od deklarowanych teoretycznych idei socjalistycznych.
Krytykę realnego socjalizmu podjęli przedstawiciele eurokomunizmu. W 2008 IPN wydał pracę filozoficzno-historyczną pod red. K. Brzechczyna "Obrazy PRL. O konceptualizacji realnego socjalizmu w Polsce". Podejmuje ona interdyscyplinarne badania nad koncepcjami tego pojęcia w oparciu o prace teoretyków różnych orientacji ideowych (lewicowej i prawicowej): Józefa Bocheńskiego, Randalla Collinsa, Leszka Kołakowskiego, Stefana Kurowskiego, Leszka Nowaka Jadwigi Staniszkis i Andrzeja Walickiego.
Innym opisem rzeczywistości realnego socjalizmu, na przykładzie dwóch fabryk (w PRL i NRD), jest książka Małgorzaty Mazurek "Socjalistyczny zakład pracy. Porównanie fabrycznej codzienności w PRL i NRD u progu lat 60".

</doc>
<doc id="145728" url="https://pl.wikipedia.org/wiki?curid=145728" title="Liczba cetanowa">
Liczba cetanowa

Liczba cetanowa (LC) – wskaźnik zdolności olejów napędowych do samozapłonu. Jeden z podstawowych parametrów olejów napędowych, zależący od ich składu chemicznego.
Liczbę cetanową wyznacza się porównując czas zapłonu (zob. zwłoka zapłonu) dla paliwa wzorcowego i analizowanego oleju napędowego, stosując do tego celu specjalne silniki wzorcowe. Paliwo wzorcowe to mieszanka cetanu (heksadekanu, C16H34) o bardzo krótkim czasie zapłonu i α-metylo-naftalenu. Gdy analizowany olej napędowy ma właściwości takie jak czysty cetan, ma on liczbę cetanową 100. Gdy ma właściwości takie jak mieszanka 50:50 cetanu i α-metylo-naftalenu, ma on liczbę cetanową równą 50.
Najbardziej korzystne w silnikach z zapłonem samoczynnym są liniowe węglowodory parafinowe, które spalają się równomiernie, a ich liczba cetanowa rośnie w granicach 70–110 wraz ze wzrostem wielkości cząsteczek węglowodoru. Rozgałęzione węglowodory parafinowe i nafteny są już mniej korzystne, a ich liczba cetanowa zawiera się w granicach 20–70. Najgorsze własności mają proste węglowodory aromatyczne, których liczba cetanowa waha się w granicach 0–60, natomiast dla wielopierścieniowych węglowodorów aromatycznych (poza naftenami) wartość ta wynosi tylko ok. 20.
W polskiej normie dla olejów napędowych ustalone jest minimum liczby cetanowej, wynoszące 51, ponieważ badania eksploatacyjne silników Diesla wykazały, że paliwa o niższej liczbie niekorzystnie wpływają na silnik (powodując spalanie w rosnącej objętości nad tłokiem, co termodynamicznie jest niekorzystne) i znacznie obniżają ekonomikę jazdy. Generują też większy hałas, a zwiększone zużycie paliwa (przy niezupełnym spalaniu) powoduje zwiększoną emisję sadzy. Natomiast wzrost liczby cetanowej powyżej 50 wydatnie poprawia własności eksploatacyjne paliwa, praca silnika jest „miękka” i łatwiej zwiększa obroty, ułatwia rozruch silnika, spowalnia zanieczyszczenie dysz wtryskiwaczy, ogranicza udział cząstek stałych w spalinach i obniża hałaśliwość silnika.
Liczbę cetanową określają normy ISO 5165 oraz DIN 51601, 51628 i 51773.

</doc>
<doc id="145730" url="https://pl.wikipedia.org/wiki?curid=145730" title="Plantacja">
Plantacja

Plantacja (z od – sadzić) – duży teren przeznaczony pod uprawę jednej rośliny (monokultura).
Plantacje występują głównie w krajach gorących stref klimatycznych.
Na plantacjach uprawia się głównie:
W strefie klimatu umiarkowanego określenie stosuje się także w odniesieniu do roślin jagodowych takich jak:
Termin plantacja może być używany do upraw leśnych, na przykład:

</doc>
<doc id="145736" url="https://pl.wikipedia.org/wiki?curid=145736" title="Microsoft Visual Studio">
Microsoft Visual Studio

Microsoft Visual Studio – zintegrowane środowisko programistyczne firmy Microsoft. Jest używane do tworzenia oprogramowania konsolowego oraz z graficznym interfejsem użytkownika, w tym aplikacji Windows Forms, WPF, Web Sites, Web Applications i inne. Aplikacje mogą być pisane na platformy: Microsoft Windows, Windows Phone, Windows CE, .NET Framework, Microsoft Silverlight, Linux, MacOS oraz konsole Xbox.
Elementy składowe.
Visual Studio zawiera edytor kodu wspierający IntelliSense jak również mechanizmy refaktoryzacji kodu. Zintegrowany debugger działa zarówno na poziomie kodu źródłowego jak i maszyny. Pozostałe narzędzia w ramach Visual Studio to: designer do tworzenia aplikacji Windows Forms, WPF i web, narzędzie do tworzenia klas, projektowania baz danych itd. Funkcjonalność Visual Studio praktycznie na każdym poziomie tej aplikacji można rozszerzać za pomocą dodatków.
Visual Studio zawiera zestaw narzędzi programistycznych (IDE), w skład którego wchodzi:
Microsoft Visual Studio pozwala na tworzenie samodzielnych aplikacji, a także aplikacji sieciowych, usług sieciowych oraz serwisów internetowych.
Dawniej istniała możliwość zakupu osobnych pakietów dla poszczególnych języków programowania (np. Visual C++). Obecnie jedyną możliwością jest zakup całego produktu Visual Studio.
Edycje.
Microsoft Visual Studio jest dostępny w następujących edycjach:
Visual Studio Express – uproszczone wersje programów dostępnych w płatnych wersjach Visual Studio przeznaczone głównie dla studentów i hobbystów. Zawierają uproszczoną wersję MSDN – MSDN Express Library. Licencja pozwala na tworzenie programów komercyjnych. Języki dostępne w ramach Visual Studio Express:
Visual Studio Standard – wersja ta umożliwia użycie wtyczek, używa biblioteki MSDN. Nie ma możliwości zdalnego debugowania, w wersji 2008 nie ma możliwości tworzenia oprogramowania na urządzenia mobilne.
Visual Studio Professional – jest możliwość zdalnego debugowania i tworzenia oprogramowania na urządzenia mobilne.
Visual Studio Team System – edycja z dodatkowymi narzędziami ułatwiającymi współpracę przy tworzeniu oprogramowania.
Historia.
Visual Studio 97.
Pierwsza wersja Visual Studio łączyła w sobie kilka języków programowania (wcześniej firma Microsoft sprzedawała osobno pakiety dla poszczególnych języków). Składała się z Visual Basic 5.0, Visual C++ 5.0, Visual J++ 1.1, Visual FoxPro 5.0 i Visual InterDev 1.0.
Była to jednocześnie pierwsza próba stworzenia uniwersalnego środowiska programowania, którego używały Visual C++, J++ i InterDev. Visual Basic i FoxPro używały swoich własnych środowisk.
Visual Studio 6.0.
Kolejna wersja została wprowadzona w 1998 roku i przetrwała bez zmian (oprócz poprawek) cztery lata, aż do wprowadzenia platformy .NET Framework. Wszystkim składnikom ustalono numer wersji na 6.0.
Visual Studio .NET (2002) (Visual Studio 7.0).
W 2002 roku firma Microsoft wprowadziła wersję, która zasadniczo różniła się od poprzednich. Najbardziej istotną zmianą było wprowadzenie platformy .NET Framework, dzięki której programy nie były kompilowane do kodu maszynowego, ale do CIL – języka pośredniego, który jest kompilowany do postaci ostatecznej podczas wykonywania programu.
Kolejną istotną zmianą było wprowadzenie języka C# podobnego w składni do języka Java, ale przeznaczonego wyłącznie do środowiska .NET.
Język "Visual Basic" został drastycznie zmieniony tak, aby pasował do platformy .NET. Języka C++ można było używać w dwóch wariantach:
Wszystkie języki (z wyjątkiem FoxPro, który nie został włączony do .NET) wchodzące w skład produktu używały jednolitego środowiska programistycznego. Samo środowisko zostało przeprojektowane w kierunku uzyskania większej elastyczności, funkcjonalności i łatwości obsługi.
Visual Studio .NET 2003 (Visual Studio 7.1).
Rok po wersji 2002 firma Microsoft wprowadziła do sprzedaży wersję 2003. Użytkownicy wersji 2002 za niewielką dopłatą mogli uaktualnić swoje oprogramowanie do najnowszej wersji.
Wersja ta wprowadzała uaktualnienie .NET Framework do wersji 1.1 i wsparcie dla projektowania aplikacji dla urządzeń przenośnych.
Visual Studio 2005 (Visual Studio 8.0).
Visual Studio 2005 jest przeznaczona wyłącznie dla systemów MS Windows 2000/XP/2003.
Najbardziej istotnymi zmianami w stosunku do poprzedniej wersji są:
Visual Studio 2008 (Visual Studio 9).
Premiera Visual Studio 2008 (nazwa kodowa Orcas) odbyła się dopiero 27 stycznia 2008 r. Przygotowany z myślą o Windows Vista i Office 2007. W tej wersji zrezygnowano ze wsparcia dla Windows 2000. Na witrynie Microsoftu dostępna jest wersja Express Edition przeznaczona dla hobbystów i małych firm, może być używana bezpłatnie bez ograniczeń czasowych.
Zmiany:
Visual Studio 2010 (Visual Studio 10).
Dziesiąta wersja środowiska Visual Studio:
Visual Studio 2012 (Visual Studio 11).
Jedenasta wersja środowiska Visual Studio, wydana w 2012 roku:
Visual Studio 2013 (Visual Studio 12).
17 października 2013 została udostępniona finalna wersja Visual Studio 12, które cechuje m.in.:
W 2014 roku udostępniono także "Visual Studio 2013 Update" w wersjach 1, 2, 3 i 4.
Visual Studio 2015 (Visual Studio 14).
W kwietniu 2014 ukazała się wersja "Release Candidate", w czerwcu 2014 wersja "Community Technology Preview (CTP)".
Visual Studio 2017 (Visual Studio 15).
W grudniu 2016 ukazała się kolejna wersja "Community Technology Preview (CTP)".
7 marca 2017 została udostępniona finalna wersja Visual Studio 15. Cechuje ją:
Visual Studio 2019 (Visual Studio 16).
2 kwietnia 2019 r. Microsoft udostępnił Visual Studio 2019. Nowości to między innymi:
Visual Studio 2022 (Visual Studio 17).
8 listopada 2021 wydano pierwsza produkcyjna wersję nowego Visual Studio.
Do najważniejszych nowości należą:
Visual Studio dla systemu macOS.
16 listopada 2016 roku zostało zapowiedziane Visual Studio dla komputerów Mac. W maju 2017 roku została wydana pierwsza ogólnodostępna wersja programu. Visual Studio dla macOS został zaprojektowany natywnie dla komputerów Mac. Posiada wsparcie dla .NET Core, ASP.NET Core, Xamarina oraz Unity.
Visual Studio w języku polskim.
Pakiety językowe do programu Visual Studio to bezpłatne dodatki, które można instalować po zainstalowaniu angielskiej wersji programu Visual Studio 2010 Professional. Pakiety zapewniają częściową lokalizację interfejsu użytkownika i komunikatów o błędach oprogramowania. Po zainstalowaniu pakietów językowych użytkownik może wybrać interfejs użytkownika w wersji angielskiej lub zlokalizowanej. Pakiety językowe dla programu Visual Studio 2010 zostały przetłumaczone we współpracy z Politechniką Wrocławską.
Microsoft DreamSpark.
Microsoft DreamSpark to program zapewniający studentom z całego świata dostęp do narzędzi technologicznych Microsoft. Po potwierdzeniu tożsamości zainteresowani mogą pobrać z witryny DreamSpark określony zestaw narzędzi projektowych i programistycznych oraz zestaw kluczy licencyjnych. Oprogramowanie udostępnione jest do użytku edukacyjnego, niekomercyjnego. W skład dostępnych produktów wchodzi między innymi Visual Studio 2008 Professional Edition, Visual Studio 2010 Professional Edition, a także Visual Studio 2012 Ultimate.

</doc>
<doc id="145737" url="https://pl.wikipedia.org/wiki?curid=145737" title="Uselink (utwór)">
Uselink (utwór)



</doc>
<doc id="145738" url="https://pl.wikipedia.org/wiki?curid=145738" title="Zenstation (utwór)">
Zenstation (utwór)



</doc>
<doc id="145740" url="https://pl.wikipedia.org/wiki?curid=145740" title="Cykl">
Cykl



</doc>
<doc id="145742" url="https://pl.wikipedia.org/wiki?curid=145742" title="Karmienie piersią">
Karmienie piersią

Karmienie piersią – najbardziej naturalny sposób żywienia noworodków i niemowląt. Zapewnia dziecku właściwy rozwój już od pierwszych chwil jego życia, kiedy w piersiach pojawia się siara – substancja bogata w ciała odpornościowe, białko, witaminy A i E, sole mineralne, oraz chroniąca piersi przed bakteriami. Skład pokarmu jest ściśle zindywidualizowany i dostosowany w pełni do potrzeb dziecka.
Karmienie piersią jest korzystne również dla kobiety. Chroni przed rakiem piersi i wieloma chorobami kobiecymi, powoduje prawidłowe kurczenie się macicy po porodzie. Łatwiej też pozbyć się dodatkowych kilogramów, ponieważ organizm kobiety zużywa więcej energii na laktację, wykorzystując tłuszcz nagromadzony w czasie trwania ciąży.
Podczas karmienia matka i dziecko pozostają w bardzo bliskim kontakcie fizycznym i emocjonalnym, który wpływa pozytywnie na dalszy rozwój dziecka.
Właściwości i skład pokarmu.
Skład kobiecego pokarmu: laktoza (chroni jelita przed bakteriami), tłuszcze nienasycone (wpływające na rozwój mózgu), proteiny, sole mineralne, witaminy A, B, C, D i E, cholesterol (zabezpiecza przed miażdżycą), aminokwasy (ważne w rozwoju systemu nerwowego), enzymy trawienne oraz inne substancje, ułatwiające przyswajanie żelaza, opóźniające rozwój komórek nowotworowych, wzmacniające układ odpornościowy i chroniące przed rozmaitymi chorobami, jak np. cukrzyca, alergia, anemia, celiakia, krzywica, próchnica zębów, infekcje dróg oddechowych, nadciśnienie, zawał, astma i inne. Ok 1/3 mleka ludzkiego to glikoproteiny, które są niestrawne dla noworodków, służą one jednak jako pożywka pożytecznych bakterii jelitowych, które ograniczają występowanie szkodliwych bakterii.
Okres karmienia piersią.
Światowa Organizacja Zdrowia i UNICEF zalecają:
Analiza terminu zakończenia karmienia piersią u 135 gatunków naczelnych wykazała, że długość okresu karmienia jest skorelowana w 91% z ciężarem matki. Zależność tę wyraża wzór:
dni karmienia=2,71*masa matki w gramach0,56.
W przypadku człowieka oznaczałoby to średni czas karmienia od 2,8-3,7 lat. W połowie biedniejszych krajów świata karmienie piersią trwa co najmniej 2 lata, a w 64 społeczeństwach zbieracko-myśliwskich średnio około 3 lata.
Karmienie a antykoncepcja.
W czasie karmienia piersią nie zaleca się stosowania tabletek antykoncepcyjnych zawierających estrogeny w pierwszych 6 miesiącach życia dziecka, ponieważ mogą doprowadzić do zahamowania laktacji. Zalecane jest stosowanie jednoskładnikowych tabletek progestagenowych (MTG – "minitabletki gestagenne"). Ich przyjmowanie należy rozpocząć w 21. dniu po porodzie. Taki sposób zapewnia praktycznie 100% zabezpieczenie przed ciążą. Sytuacja dramatycznie zmienia się w przypadku zmniejszenia liczby karmień (rozpoczęcie dokarmiania) lub w przypadku wystąpienia pierwszej miesiączki po porodzie. Wówczas należy przejść na inną metodę antykoncepcji lub zastosować tabletki dwuskładnikowe.
Powrót płodności po porodzie.
Karmienie wyłącznie piersią, bez dokarmiania i dopajania oraz używania smoczków, jest podstawą naturalnej metody regulacji poczęć zwanej metodą LAM. Powrót miesiączkowania po porodzie u kobiet wygląda bardzo różnie. Im bardziej zachowanie matki jest zbliżone do standardów metody LAM, tym później (przeciętnie) zacznie ona miesiączkować. U kobiet spełniających wszystkie siedem warunków metody, miesiączka wraca średnio 14 miesięcy po porodzie, jednakże u niektórych pojawia się już po 2 miesiącach, a u innych nawet po 42 miesiącach. Pary, które chcą mieć dzieci w odstępach co 18-30 miesięcy pomiędzy dziećmi, w niektórych przypadkach mogą osiągnąć to polegając na samym karmieniu piersią.
Choć pierwszy cykl miesiączkowy po porodzie jest czasem bezowulacyjny, nie jest to regułą, co oznacza, że można zajść w kolejną ciążę, nie mając ani jednej menstruacji po poprzedniej. W drugim i następnych cyklach owulacja zazwyczaj występuje; jej brak może wskazywać na chorobę lub menopauzę. Tym niemniej, u niektórych kobiet karmienie piersią zmniejsza płodność nawet wtedy, gdy występuje już jajeczkowanie. Faza lutealna może być na przykład bardzo skrócona, uniemożliwiając zajście w ciążę. Nie dzieje się tak u wszystkich kobiet, więc nie można traktować karmienia piersią jako skutecznej metody antykoncepcji.
Korzyści dla dziecka.
Karmienie piersią jest związane ze zmniejszonym ryzykiem wielu chorób u dziecka, m.in.:
Korzyści dla matki.
Karmienie piersią jest także związane z licznymi korzyściami, głównie zdrowotnymi dla matki, m.in.:
Rodzaje karmienia piersią.
Odciąganie pokarmu.
Matka może odciągnąć pokarm w celu jego późniejszego przechowywania i wykorzystania. Może uczynić to za pomocą masażu lub laktatora. Mleko można przechowywać w specjalnie przeznaczonych do tego pojemnikach. W temperaturze pokojowej może być ono przechowywane do sześciu godzin, w lodówce do ośmiu, a zamrożone nawet do dwunastu miesięcy. Badania sugerują, że aktywność przeciwutleniaczy w ściągniętym mleku maleje z biegiem czasem, ale utrzymuje się na wyższym poziomie niż w mleku modyfikowanym dla niemowląt. Ponieważ picie z butelki wymaga od dziecka mniejszego wysiłku, może zdarzyć się więc, że straci ono zainteresowanie karmieniem piersią. Aby tego uniknąć, odciągane mleko można podawać za pomocą łyżeczki lub filiżanki. Niektóre kobiety przekazują odciągnięte mleko innym matkom (bezpośredni lub za pośrednictwem banku mleka- laktarium). Dzięki temu kobiety, które z różnych przyczyn nie są w stanie karmić piersią, mogą zapewnić swojemu dziecku korzyści płynące z mleka matki.
Korzystanie z pomocy mamki (Shared nursing).
Czasami matka zatrudnia inną kobietę, która będzie karmiła jej dziecko piersią. Taka praktyka popularna była w historii, a obecnie wciąż można ją zaobserwować w niektórych krajach rozwijających się, na przykład w Afryce. W krajach rozwiniętych wywołuje jednak negatywne reakcje społeczne.
Karmienie w tandemie.
Matka może kontynuować karmienie starszego dziecka piersią, jednocześnie rozpoczynając karmienie młodszego. Większość matek jest w stanie wyprodukować ilość mleka wystarczającą, do wykarmienia dwójki dzieci jednocześnie. Ważnym jest jednak, aby upewnić się, że noworodek w ciągu pierwszych kilku dni po urodzeniu otrzymuje wystarczającą ilość siary.
Laktacja indukowana.
Proces rozpoczynania karmienia piersią przez kobietę, która nie rodziła. Zwykle wymaga to od adopcyjnej matki przyjmowania hormonów i innych leków w celu stymulowania rozwoju piersi i produkcji mleka. Niektóre z kobiet, które zdecydowały się na adopcję noworodków lub niemowląt podejmuje decyzję o karmieniu przysposobionego dziecka piersią. Indukowanie laktacji u kobiety, która nie urodziła jest możliwe poprzez stymulowanie laktacji (przystawianie dziecka do piersi, pobudzanie piersi z wykorzystaniem laktatora,korzystanie z SNS, kangurowanie, farmaceutyki).
Re-laktacja.
Proces wznowienia karmienia piersią. W krajach rozwiniętych ponowne rozpoczęcie karmienia piersią następuje najczęściej po wyeliminowaniu problemów medycznych, które wcześniej spowodowały jego zaprzestanie. W krajach rozwijających zdarza się natomiast, że matka ponownie rozpoczyna karmić piersią, aby uchronić dziecko przed odwodnieniem w wyniku choroby, z towarzyszącą biegunką. Im krótszy czas minął od momentu zaprzestania karmienia, tym bardziej prawdopodobne, że uda się wznowić jego proces, choć zdarza się, że u niektórych kobiet laktacja może powrócić nawet po miesiącach przerwy.
Wpływ karmienia piersią na seksualność kobiety.
Jak pokazują badania, karmienie piersią zmniejsza aktywność seksualną i zainteresowanie seksem. Wynika to głównie z działania prolaktyny, hormonu hamującego potrzeby seksualne, którego ilość, u kobiet karmiących piersią, utrzymuje się na wysokim poziomie. Co więcej, laktacja wiąże się z niskim poziomem estrogenu oddziałującego pozytywnie na pożądanie, przyjemność, fizjologiczne nawilżenie ścian pochwy oraz częstość orgazmów. Mimo to u niektórych kobiety stan laktacji nie wpływa na satysfakcję seksualną lub wpływa na nią pozytywnie. Niekiedy samo zjawisko powiększenia się piersi oddziałuje korzystnie na poczucie atrakcyjności kobiety i wiążące się z tym podejmowanie aktywności seksualnej. Należy również zwrócić uwagę na podobieństwo procesów fizjologicznych zachodzących podczas karmienia piersią oraz współżycia. W obu przypadkach odnotować można wzwód brodawek piersiowych i rytmiczne kurczenie się macicy, co sprawia, że u części kobiet mogą pojawić się erotyczne doznania związane z karmieniem piersią, często powodując u nich dyskomfort psychiczny i lęk. Karmienie piersią wzmaga także zmęczenie, które jest jedną z najczęstszych przyczyn podawanych przez kobiety zapytane o powód obniżenia libido po porodzie.

</doc>
<doc id="145744" url="https://pl.wikipedia.org/wiki?curid=145744" title="Izydor z Sewilli">
Izydor z Sewilli

Izydor z Sewilli, także Izydor Sywilski (; ur. ok. 560 w Kartagenie, zm. 4 kwietnia 636 w Sewilli) – arcybiskup Sewilli, święty Kościoła katolickiego, doktor Kościoła.
Życiorys.
Głównym źródłem wiedzy o życiu Izydora jest „Wykaz ksiąg świętego Izydora”, autorstwa Brauliona z Saragossy.
Izydor urodził się około 560 roku w Kartagenie, jako syn Seweriana i Turtur. Miał dwóch starszych braci: Leandra i Fulgencjusza oraz młodszą siostrę Florentynę. Po śmierci rodziców wychowaniem Izydora zajęli się jego bracia, zwłaszcza Leander. Był on mnichem oraz biskupem, dlatego Izydor mógł kształcić się w szkole diecezjalnej lub klasztornej. W młodości studiował Pismo Święte oraz dzieła Warrona, Swetoniusza, Kapelli i Kasjodora. Prawdopodobnie był też nauczycielem w sewilskiej szkole, natomiast nigdy nie wstąpił do zakonu. Około 600 roku został arcybiskupem Sewilli, po śmierci swojego brata. W 619 roku przeprowadził synod, na którym ustalił granice diecezji Écija oraz Kordoba, a także potępił poglądy monofizyckie. W 633 roku zwołał kolejny synod, na którym ujednolicono zasady liturgii, zalecono edukację duchowieństwa i uregulowano nadzór biskupów nad sędziami. W tym czasie zredagował także księgę („Hispana”), w której zawarł 105 dekretów papieskich, oraz 67 postanowień synodalnych. Prawdopodobnie był także autorem "Vetus Laina Hispana" – łacińskiego przekładu Biblii.
W czasie swojej posługi wspierał klasztory, a dochody przekazywał biednym. Był doradcą kilku królów wizygockich, panujących na półwyspie iberyjskim: Gundemara, Sisebuta, Swintili i Sisenanda. W marcu 636 roku poważnie zachorował i poprosił by zaniesiono go do kościoła św. Wincentego. Tam przyjął namaszczenie chorych, pomodlił się i pożegnał z przyjaciółmi. Zmarł 4 kwietnia i został pochowany obok rodzeństwa: Leandra i Florentyny.
Kult.
Kanonizacja formalna Izydora z Sewilli odbyła się w 1598 roku – kanonizował go Klemens VIII. W 1722 papież Innocenty XIII ogłosił św. Izydora doktorem Kościoła.
Jego wspomnienie liturgiczne w Kościele katolickim obchodzone jest w dzienną rocznicę śmierci (4 kwietnia), natomiast uroczystości w Hiszpanii odbywają się 26 kwietnia.
W ikonografii św. Izydor przedstawiany jest jako stary biskup z paliuszem.
Jest patronem Internetu.
Poeta i dramaturg Lope de Vega napisał poemat "El Isidro".

</doc>
<doc id="145745" url="https://pl.wikipedia.org/wiki?curid=145745" title="Peter Seiichi Shirayanagi">
Peter Seiichi Shirayanagi

, japoński duchowny katolicki, arcybiskup Tokio, kardynał.
Życiorys.
Studiował filozofię na Sophia University (上智大学 Jōchi Daigaku) w Tokio (obronił doktorat), potem na Papieskim Uniwersytecie Urbaniana w Rzymie (1957–1960, obronił doktorat z prawa kanonicznego). Przyjął święcenia kapłańskie 21 grudnia 1954 w Tokio. Pracował w archidiecezji tokijskiej jako duszpasterz. 15 marca 1966 został mianowany biskupem pomocniczym Tokio, ze stolicą tytularną Atenia; sakrę odebrał 8 maja 1966 z rąk arcybiskupa Mario Cagny, internuncjusza w Japonii.
W listopadzie 1969 został promowany na arcybiskupa-koadiutora Tokio, ze stolicą tytularną Castro di Puglia. Po śmierci kardynała Petera Doi (21 lutego 1970) objął rządy w archidiecezji. W latach 1982-1993 pełnił funkcję przewodniczącego Konferencji Episkopatu Japonii. Brał udział w sesjach Światowego Synodu Biskupów w Watykanie.
W listopadzie 1994 Jan Paweł II mianował go kardynałem, nadając tytuł prezbitera S. Emerenziana a Tor Fiorenza. W lutym 2000 kardynał Shirayanagi zrezygnował z dalszego kierowania archidiecezją i został zastąpiony przez Petera Takeo Okadę, dotychczasowego biskupa Urawy (któremu w 1991 udzielił sakry biskupiej). Uczestniczył w konklawe 2005. Zmarł w wieku 81 lat.

</doc>
<doc id="145746" url="https://pl.wikipedia.org/wiki?curid=145746" title="Seiichi Shirayanagi">
Seiichi Shirayanagi



</doc>
<doc id="145748" url="https://pl.wikipedia.org/wiki?curid=145748" title="Nieprzystosowanie społeczne">
Nieprzystosowanie społeczne

Nieprzystosowanie społeczne – termin stosowany m.in. w socjologii i w oświacie. Mianem nieprzystosowanych społecznie określa się dzieci i młodzież, u których na skutek zaburzeń wewnętrznych lub niekorzystnych warunków środowiskowych występują utrwalone zaburzenia w zachowaniu. Za zagrożonych nieprzystosowaniem uważa się te dzieci i młodzież, które wychowują się w warunkach niekorzystnych dla rozwoju psychospołecznego, na które negatywny wpływ wywierają takie środowiska jak rodzina, grupa rówieśnicza i inne, a także, u której rejestrowane przejawy zaburzeń występują sporadycznie.

</doc>
<doc id="145749" url="https://pl.wikipedia.org/wiki?curid=145749" title="Róża żółta">
Róża żółta

Róża żółta ("Rosa foetida" Herrm.) – gatunek krzewu należący do rodziny różowatych. Występuje pospolicie na obszarach umiarkowanych półkuli północnej. Pochodzi z Azji zachodniej i centralnej, prawdopodobnie z Persji. Rośnie dziko na Bliskim Wschodzie, w Turcji, Iranie, Iraku, Afganistanie, Pakistanie, Azerbejdżanie, Kirgistanie, Tadżykistanie. Spotyka się go także w Polsce, jako roślinę inwazyjną, jest czasami uprawiany i dziczejący (efemerofit). 
Biologia i ekologia.
Nanofanerofit. Kwitnie od maja do czerwca.
Zastosowanie.
Roślina ozdobna. Oprócz formy typowej w uprawie znajdują się liczne odmiany o pełnych kwiatach. Róża żółta jest jednym z gatunków rodzicielskich licznych mieszańców róż herbacianych.

</doc>
<doc id="145750" url="https://pl.wikipedia.org/wiki?curid=145750" title="Powstanie sabaudzkie">
Powstanie sabaudzkie

Powstanie sabaudzkie – powstanie przeciw Królestwu Sardynii w lutym 1834 roku kierowane przez włoskiego radykała i rewolucjonistę Giuseppe Mazziniego. Miało ono na celu obalenie króla Karola Alberta i ustanowienie w Sabaudii i Piemoncie liberalnej republiki świeckiej, co miało być pierwszym etapem na drodze do wyzwolenia i zjednoczenia całych Włoch. Wciągnięci w plany Mazziniego zostali karbonariusze, jak i liczni zapaleńcy, a wśród nich rozpoczynający swą rewolucyjną karierę Giuseppe Garibaldi.
Plan Mazziniego, który był cywilem i laikiem jeśli chodzi o prowadzenie działań bojowych, zakładał zaangażowanie w spisek licznych osiadłych w Szwajcarii polskich wojskowych, uczestników powstania listopadowego, którzy uchodzili w jego oczach za ekspertów w dziedzinie obalania autorytarnych reżimów. W tym celu wciągnął do spisku kilkudziesięciu Polaków oraz generała Ramorinę, przed którym to wyborem przestrzegali zwłaszcza Polacy, znający niechlubną kartę generała w powstaniu. Dla Mazziniego liczył się tylko cel - wywołanie powstania w Genui, a następnie w całym królestwie, spodziewał się bowiem, że rewolucja wybuchnie automatycznie, gdy tylko hasła wyzwolenia spod tyranii zostaną wsparte pierwszymi konkretnymi działaniami spiskowców.
Celem przygotowania wybuchu powstania, do Genui skierowano kilku konspiratorów, w tym Garibaldiego, który - jako oficer marynarki handlowej - miał zaciągnąć się i prowadzić agitację we flocie wojennej. Tymczasem grupy spiskowców od samego początku były pod obserwacją wywiadu, przede wszystkim austriackiego. Wiedeń poinformował o wszystkim władze szwajcarskie, sardyńskie i francuskie.
Wyprawa Mazziniego i Ramoriny na czele garstki 200 ludzi skończyła się na przełomie stycznia i lutego 1834 całkowitym niepowodzeniem (nie dotarli nawet do granicy szwajcarsko-sabaudzkiej), a jej pośrednim efektem było wydalenie ze Szwajcarii wszystkich polskich wojskowych-imigrantów. Podobnie nie doszło do wybuchu powstania w nasyconej wojskiem i policją Genui, gdzie poszczególni konspiratorzy działali w osamotnieniu i gdzie do oczekiwanego wybuchu rewolucji nie doszło. 
Garibaldi zmuszony został do ucieczki w przebraniu i schronienia - pod zmienionym nazwiskiem - w Marsylii.

</doc>
<doc id="145752" url="https://pl.wikipedia.org/wiki?curid=145752" title="Cykl de Bruijna">
Cykl de Bruijna

Cykl de Bruijna rzędu "n" to cykliczny ciąg 0 i 1 długości formula_1 w którym każdy podciąg kolejnych "n" elementów występuje dokładnie 1 raz.
Przykład.
Przykłady cykli de Bruijna dla małych wartości "n":
 n
 1: 01
 2: 0110
 3: 01110100
 4: 0000100110101111
Definicję cykli de Bruijna można rozszerzyć na liczniejsze alfabety niż {0,1}.

</doc>
<doc id="145754" url="https://pl.wikipedia.org/wiki?curid=145754" title="Cykl protonowy">
Cykl protonowy

Cykl protonowy (cykl proton-proton, łańcuch pp, cykl Bethego) – cykl reakcji jądrowych, w których z czterech jąder wodoru powstaje stabilne jądro helu. Podczas przemian uwalniana jest energia jądrowa, która jest głównym źródłem energii Słońca i innych gwiazd. Cykl pp zachodzi w jądrach gwiazd o temperaturze od kilku do kilkunastu milionów kelwinów. Został zaproponowany przez Hansa Bethe i Charlesa Critchfielda.
Cykl rozpoczyna fuzja dwóch protonów, która jest możliwa, gdy mają one dostatecznie dużą energię, by pokonać barierę kulombowską. Zbliżenie protonów jest możliwe pomimo tego, że mają mniejszą energię od energii kulombowskiej, dzięki znanemu z mechaniki kwantowej efektowi tunelowemu, prawdopodobieństwo zajścia fuzji zależy od energii kinetycznej protonów i rośnie wraz z nią. Tempo przebiegu tej reakcji w temperaturze Słońca jest rzędu 109 lat. Z powodu powolności tej reakcji Słońce nadal świeci – w przeciwnym wypadku reakcje przebiegałyby na tyle szybko, że wodór zostałby w gwieździe wyczerpany.
Do wytworzenia jąder helu z czterech jąder wodoru może dojść w wyniku różnych pośrednich reakcji jądrowych. Stosuje się podział na trzy zazębiające się cykle: ppI, ppII i ppIII.
Cykl ppI.
Pierwsze zachodzące reakcje składają się na tzw. cykl ppI. W wyniku fuzji dwóch jąder wodoru 1H (dwóch protonów) powstaje jądro deuteru 2H, pozyton i neutrino elektronowe.
Pozyton anihiluje z elektronem i zostają wypromieniowane dwa kwanty promieniowania gamma.
Następnie jądro deuteru 2H łączy się z jądrem wodoru 1H tworząc jądro helu 3He. Dodatkowo zostaje wypromieniowany kwant promieniowania gamma.
Cykl ppI kończy reakcja fuzji dwóch jąder helu 3He w efekcie której powstają jądro helu 4He i dwa jądra wodoru 1H,
Zachodzi on głównie w przedziale temperatur 107&lt;T&lt;1,4formula_3107 K. W temperaturze T&lt;107 K produkowane jest niewiele jąder helu.
Cykl ppII.
W przedziale temperatur 1,4formula_3107&lt;T&lt;2,3formula_3107 K dominuje cykl ppII. Po dwóch pierwszych reakcjach cyklu ppI dochodzi do syntezy helu 3He z helem 4He. Wytworzone zostaje jądro berylu 7Be i kwant promieniowania gamma.
Nietrwałe jądro berylu 7Be szybko wychwytuje elektron i tworzy się jądro litu 7Li i neutrino elektronowe.
Następnie w wyniku reakcji litu 7Li i jądra wodoru 1H powstają dwa jądra helu 4He.
Cykl ppIII.
W temperaturze T&gt;2,3formula_3107 K, po pierwszej reakcji cyklu ppII może zamiast reakcji wychwytu elektronu przez jądro berylu zajść fuzja wodoru i berylu w wyniku której powstaje jądro boru 8B i kwant promieniowania gamma.
Jądro boru 8B rozpada się na jądro berylu 8Be, pozyton i neutrino elektronowe. Wzbudzone jądro berylu rozpada się na dwa jądra helu, przy czym energia rozpadu 18,074 MeV jest sumą uwalnianej energii wzbudzenia i energii powstającej z deficytu masy.
Cykl ppIII nie jest istotnym źródłem energii w Słońcu, ale generuje on wysokoenergetyczne neutrina (do 14,06 MeV), z którymi związany był problem neutrin słonecznych.
Energia.
W wyniku każdego z cyklów ppI, ppII, ppIII z czterech jąder wodoru powstaje jedno jądro helu i dwa neutrina. Energia uwalniana w tych reakcjach wynosi 26,74 MeV, ale neutrina unoszą jej część. W cyklu ppI neutrina unoszą 1,9%, w cyklu ppII 3,9% i w cyklu ppIII – 27,3% energii całkowitej.

</doc>
<doc id="145755" url="https://pl.wikipedia.org/wiki?curid=145755" title="Dżirokastra">
Dżirokastra



</doc>
<doc id="145756" url="https://pl.wikipedia.org/wiki?curid=145756" title="Hymn Gruzji">
Hymn Gruzji

Tawisupleba (w alfabecie gruzińskim თავისუფლება, trb. "Tavisupleba", tłum. „Wolność”) – hymn państwowy Gruzji przyjęty 23 kwietnia 2004 roku. Autorem tekstu jest Dawit Maghradze, natomiast muzykę skomponował Zakaria Paliaszwili.
Historia.
Nowy hymn Gruzji został przyjęty 23 kwietnia 2004 roku, dokładnie 5 miesięcy po rezygnacji prezydenta Eduarda Szewardnadzego.
"Tawisupleba" zastąpił poprzedni hymn "Dideba zecit kurtcheuls", obowiązujący w latach niepodległości 1918–1920 i przywrócony po ogłoszeniu przez Gruzję niepodległości od Związku Radzieckiego w roku 1991 i używany do 23 kwietnia 2004.

</doc>
<doc id="145757" url="https://pl.wikipedia.org/wiki?curid=145757" title="Adolfo Antonio Suárez Rivera">
Adolfo Antonio Suárez Rivera

Adolfo Antonio Suárez Rivera (ur. 9 stycznia 1927 w San Cristóbal de las Casas, zm. 23 marca 2008 w Monterrey) – meksykański duchowny katolicki, arcybiskup Monterrey, kardynał.
Życiorys.
Studiował w seminarium stanu Chiapas w San Cristóbal de las Casas, seminarium w Xalapa i seminarium w Montezuma (Nowy Meksyk, USA). Przyjął święcenia kapłańskie 8 marca 1952 w Rzymie. Uzupełniał studia w Rzymie na Papieskim Uniwersytecie Gregoriańskim i w Latynoamerykańskim Instytucie Katechetycznym w Santiago. Był dyrektorem duchowym i wykładowcą seminarium w Chiapas, sekretarzem kurii diecezjalnej w Chiapas, koordynatorem katolickich organizacji prorodzinnych i młodzieżowych oraz nauczania katechetycznego w diecezji; pełnił funkcję wikariusza generalnego Chiapas.
14 maja 1971 został mianowany biskupem Tepic, przyjął sakrę biskupią 15 sierpnia 1971 z rąk arcybiskupa Carlo Martiniego, delegata apostolskiego w Meksyku. W maju 1980 przeszedł na biskupstwo Tlalnepantla, a w listopadzie 1983 został arcybiskupem Monterrey. W 1994 pełnił także funkcję administratora apostolskiego "sede vacante" Ciudad Victoria. Brał udział w sesjach Światowego Synodu Biskupów w Watykanie.
Przewodniczący Konferencji Episkopatu Meksyku w latach 1988-1991 i 1991-1994.
26 listopada 1994 Jan Paweł II wyniósł go do godności kardynalskiej, nadając tytuł prezbitera Nostra Signora di Guadalupe a Monte Mario. Po osiągnięciu wieku emerytalnego (75 lat) Suárez Rivera zrezygnował z rządów archidiecezją Monterrey w styczniu 2003.
Ze względu na zły stan zdrowia nie uczestniczył w konklawe po śmierci Jana Pawła II w kwietniu 2005; w styczniu 2007 ukończył 80 lat i utracił prawo uczestnictwa w konklawe. Zmarł 23 marca 2008 w szpitalu w Monterrey.

</doc>
<doc id="145759" url="https://pl.wikipedia.org/wiki?curid=145759" title="Adolfo Suarez Rivera">
Adolfo Suarez Rivera



</doc>
<doc id="145760" url="https://pl.wikipedia.org/wiki?curid=145760" title="Cykl koniunkturalny">
Cykl koniunkturalny

Cykl koniunkturalny – zjawisko występowania w gospodarce wahań koniunktury w okresach kilkuletnich przy utrzymującym się długookresowym trendzie wzrostu gospodarczego. 
Najczęstsze mierniki wykorzystywane do badania koniunktury w gospodarce to: dynamika PKB, poziom zatrudnienia, zmiany ceny, wielkość eksportu i importu, wskaźniki rynku kapitałowego (indeksy giełdowe), nakłady inwestycyjne i zapasy przedsiębiorstw, dochody i wydatki ludności, obroty i zyski przedsiębiorstw.
Historia.
Cykle koniunkturalne zaczęły się pojawiać najpierw w krajach o najbardziej rozwiniętym systemie kapitalistycznym. W Anglii cykle koniunkturalne pojawiły się wcześniej niż w USA, gdzie wczesne okresy prosperity i depresji związane były głównie z sytuacją w rolnictwie. Istnieją również dowody na to, że znane nam cykle wystąpiły tam dopiero w okresie silnego i charakterystycznego wzrostu uprzemysłowienia, który nastąpił po wojnie domowej.
W gospodarce światowej wahania koniunkturalne dotyczą wszystkich nieizolowanych gospodarek, jednak często nie odbijają się w równym stopniu na wszystkich sektorach. Nawet w trakcie głębokiej depresji (ogólnej recesji gospodarczej) może się zdarzyć, że w niektórych sektorach nie występuje recesja.
Istnieje szereg teorii tłumaczących istnienie wahań koniunktury. Znaczący wkład w badaniu cyklów koniunkturalnych ma m.in. austriacka szkoła ekonomii (zob. austriacka teoria cyklu koniunkturalnego). Od połowy lat 80. w badaniach makroekonomicznych dominującą teorią jest teoria realnego cyklu koniunkturalnego (RBC). Została ona zapoczątkowana badaniami przyszłych noblistów, Kydlanda i Prescotta. Teoria ta opiera się na mikroekonomicznych podstawach, wprowadzając jako jedną z głównych zmiennych oczekiwania gospodarstw domowych odnośnie do przyszłej sytuacji gospodarczej (zwłaszcza: inflacji). Teoria RBC stanowi pierwsze udane przedstawienie gospodarki odporne na tzw. krytykę Lucasa.
Fazy klasycznego cyklu koniunkturalnego.
W cyklu współczesnym wyróżnia się dwie fazy: ożywienie (ang. "Expansion") i recesję ("Contraction").
Wahania sezonowe.
Najbardziej trwałe i regularne wahania aktywności gospodarczej stanowią wahania sezonowe, związane ze zmianami pór roku, szczególnie widoczne w rolnictwie, przemyśle, budownictwie i turystyce. 
Porównanie cykli występujących w krajach wysoko rozwiniętych do cykli gospodarek będących w okresie transformacji.
Współczesne cykle koniunkturalne występujące w krajach wysoko rozwiniętych mają często własności różne w stosunku do właściwości cykli w gospodarkach, w których występują głębokie przemiany systemowe.
Z badań empirycznych, a także dowodów teoretycznych, wynikają następujące cechy cykli w krajach wysoko rozwiniętych:
Cykle koniunkturalne zaobserwowane w gospodarkach, w których dokonują się procesy transformacji, mają nierzadko inne cechy morfologiczne od cech charakterystycznych dla krajów wysoko rozwiniętych. Ich najważniejsze właściwości to:
Cykle koniunkturalne występujące w krajach wysoko rozwiniętych są w wysokim stopniu zsynchronizowane. Efekt ten dotyczy zwłaszcza tych krajów, które należą do ugrupowania integracyjnego. Stopień synchronizacji cykli jest mniejszy, jeżeli dany kraj nie uczestniczy w procesach integracji gospodarczej. Synchronizacja występuje też w mniejszym stopniu w krajach, które niedawno podjęły procesy przebudowy systemowej i dostosowywania się do warunków integracji.
W KWR cechy oscylacji koniunkturalnych są w małym stopniu determinowane przez procesy wzrostu cen, a ich rola jest wyższa w gospodarkach okresu przebudowy. Najczęściej rola zjawisk inflacyjnych polega na zmianie długości cykli oraz ich poszczególnych faz, zwiększeniu amplitudy oraz intensywności oscylacji.
Na podstawie empirii stwierdzono także, że wskaźniki produkcji sprzedanej przemysłu są zdecydowanie bardziej wrażliwe na zmiany koniunkturalne niż szeregi PKB. Oznacza to, że wśród danych produkcji sprzedanej przemysłu w badanym okresie można wyróżnić większą liczbę faz i cykli, występuje ich większa amplituda, a same fluktuacje są bardziej intensywne.

</doc>
<doc id="145761" url="https://pl.wikipedia.org/wiki?curid=145761" title="Most (teoria grafów)">
Most (teoria grafów)

Most – krawędź grafu spójnego, której usunięcie z grafu rozspójnia go.
Według innej definicji mostem jest krawędź, której usunięcie zwiększa liczbę spójnych składowych grafu.

</doc>
<doc id="145762" url="https://pl.wikipedia.org/wiki?curid=145762" title="Graf spójny">
Graf spójny

Graf spójny – graf, w którym każdą parę wierzchołków łączy pewna ścieżka. Graf nieposiadający powyższej własności to graf niespójny.
Warunkiem koniecznym, by graf skierowany był spójny, jest spójność jego grafu podstawowego (tego samego grafu bez kierunków na krawędziach).
Spójne składowe.
Maksymalny, w sensie inkluzji, spójny podgraf grafu nazywa się spójną składową. Liczba spójnych składowych grafu "G" oznacza się przez formula_1
Inaczej, "spójną składową" grafu G jest jego spójny podgraf nie zawarty w większym podgrafie spójnym grafu G.
Nieformalnie, "spójna składowa grafu" jest to taki podgraf, który można ‘wydzielić’ z całego grafu bez usuwania krawędzi. Graf spójny ma jedną "spójna składową". Dla przykładu, w lesie spójnymi składowymi są drzewa. Spójna składowa to fragment grafu, który nie jest połączony z innym fragmentem.
formula_2
Wierzchołek "v" nazywa się rozspajającym graf "G" (przegubem lub punktem artykulacji w grafie "G"), jeżeli usunięcie "v" z "G" (wraz z przyległymi do niego krawędziami) powoduje zwiększenie formula_6 (czyli jeśli po usunięciu "v" wraz z przyległymi do niego krawędziami, graf "G" ma więcej składowych niż wcześniej).
Przykład.
Graf ten jest spójny, więc zgodnie z definicją ma jedną spójną składową.
Po usunięciu krawędzi 2-3 i 4-5 graf ten nie jest już spójny, składa się wtedy z dwóch oddzielnych zbiorów wierzchołków:
Każdy z tych zbiorów jest spójną składową grafu, a więc łącznie cały graf posiada dwie spójne składowe – formula_9

</doc>
<doc id="145764" url="https://pl.wikipedia.org/wiki?curid=145764" title="Gjirokastёr">
Gjirokastёr

Gjirokastёr, Gjirokastra (gr. Αργυρόκαστρο, "Arjirókastro", pol. rzadko: "Dżirokastra") – miasto w południowej Albanii w okręgu Gjirokastёr. Miasto jest jednym z dwóch albańskich (oprócz Beratu) miast-muzeów. Zawdzięcza to między innymi kamiennym domkom starówki, które są pokryte szarymi łupkami. Liczne uliczki są bardzo strome, dlatego też Gjirokastёr zwana jest "Miastem Tysiąca Schodów". W 2005 roku miasto zostało wpisane na Listę Światowego Dziedzictwa UNESCO. W 2008 roku wpis rozszerzono o miasto Berat.
Nazwa "Gjirokastёr" wywodzi się z języka greckiego. Za czasów panowania bizantyńskiego, w XIII w. miasto nosiło nazwę "Argyropolis" („Srebrne Miasto”) lub "Argyrokastron" („Srebrna Twierdza”). Sami Albańczycy uważają, iż właściwe wyjaśnienie nazwy wiązać należy ze starożytnym iliryjskim plemieniem Argyrów, które w starożytności zamieszkiwało te tereny.
Nad miastem góruje stara, średniowieczna twierdza, rozbudowana przez Turków osmańskich. Niegdyś w podziemiach twierdzy mieściło się więzienie dla więźniów politycznych.
Gjirokastёr jest rodzinnym miastem najbardziej znanego na świecie pisarza albańskiego – Ismaila Kadare. W mieście tym rozgrywa się akcja kilku jego powieści, w tym "Kronika ne gurë" ("Kronika w kamieniu").
Urodził się tutaj również Enver Hoxha, przywódca komunistycznej Albanii w latach 1944-85.

</doc>
<doc id="145765" url="https://pl.wikipedia.org/wiki?curid=145765" title="Graf nieskierowany">
Graf nieskierowany



</doc>
<doc id="145769" url="https://pl.wikipedia.org/wiki?curid=145769" title="2 Batalion Czołgów Lekkich">
2 Batalion Czołgów Lekkich

2 Batalion Czołgów Lekkich – pododdział pancerny Wojska Polskiego w II Rzeczypospolitej.
Formowanie.
Batalion nie występował w organizacji pokojowej wojska. Był jednostką formowaną w czasie mobilizacji alarmowej, w grupie "czarnej" zgodnie z założeniami planu mobilizacyjnego "W". Mobilizację oddziału przeprowadzona została w dniach 27-29 sierpnia 1939 przez 2 batalion pancerny w Żurawicy. Batalion wyposażony był w czołgi 7TP i przewidziany dla Armii „Prusy”. 29 sierpnia oddział wyjechał z Przemyśla przez Lwów, Równe, Siedlce Warszawę do rejonu koncentracji armii odwodowej.
2 bczl w kampanii wrześniowej.
1 września około godz. 10.00 wyładował się na stacji kolejowej Bednary, gdzie podporządkował go sobie generał Juliusz Rómmel (przydział do Grupy Operacyjnej „Piotrków”), powtórnie załadowany na transport kolejowy przewieziony do Pabianic, po rozładowaniu przejechał do lasów w pobliżu miejscowości Łask. Natomiast kompania techniczno-gospodarcza skierowana do Pabianic usiłowała uzyskać olej napędowy do czołgów.
Przez trzy dni trwało kompetencyjne zamieszanie, w końcu dowództwo objął gen. Wiktor Thommée, a batalion przesunięto 4 września do lasów pod Korczewem koło Bełchatowa w pobliżu linii obrony zgrupowania 2 pułku piechoty Leg. Pod ostrzałem artylerii niemieckiej w godzinach popołudniowych 4 września batalion przegrupował się do lasu Wygoda-Wola Krzysztoporska, z zamiarem obrony linii rzeki Luciąż i Prudka. Linii tej bronił batalion improwizowany kpt. E. Marszałka z OZ 7 DP. Ok. godz.15.00 dwa plutony 1 kompanii wykonały kontratak z odwodem batalionu kpt. Marszałka na samochody pancerne ze składu niemieckiej 1 Dywizji Pancernej próbującej forsować Prudkę pod Jeżowem uszkadzając dwa z nich. Ok. godz.17.00 na przeprawiające się przez Prudkę pododdziały niemieckiej 1 DPanc. pod Wolą Krzysztoporską wykonała kontratak cała 1 kcz. W jego wyniku zniszczono 3 czołgi niemieckie 1 uszkodzono straty własne to 1 czołg 7TP zniszczony i 2 uszkodzone, 6 żołnierzy rannych. 2 kompania czołgów ok. godz.18 wraz z kompanią piechoty przeprowadziła kontratak z lasu Wygoda w kierunku Kisiele-Rozprza z zadaniem zlikwidowania przyczółka niemieckiego na lewym brzegu Luciąży. Cel osiągnięto, w wyniku walki 2 kczl utraciła 2 poległych i 3 rannych oraz uszkodzono 2 czołgi. Wieczorem obie kompanie skierowano do miejscowości Bogdanów, a uszkodzone czołgi skierowano do naprawy. Wyremontowano 3 czołgi. 5 września nieprzyjaciel wykonał przygotowanie do natarcia ostrzeliwując pozycje polskie, a następnie pododdziały niemieckiej 1 DPanc. podjęły natarcie w kierunku Piotrkowa. Na rozkaz dowódcy GO "Piotrków" batalion przygotowywał się do kontrataku. Na przedpolu pozycji 2 kompanii czołgów kpt. Hajdenki ok. godz.10.30 ukazała się kolumna pancerno-motorowa z armatami ppanc., została zniszczona, a następnie kompania (2 plutony) wspólnie z 11 batalionem strzelców i niepełną baterią 2 dywizjonu artylerii konnej wykonała natarcie na w kierunku Jeżowa zdobywając Wolę Krzysztoporską i czołgami na krótko Jeżów, wzięto ok. 70 jeńców zniszczono kilka samochodów. Dalsze natarcie 2 kczl zostało zatrzymane z uwagi na silną obronę niemiecką Lasu Wygoda i rejonu folwarku Jeżów. Strzelcy 11 bs zalegli ponosząc duże straty pomiędzy Wolą Krzysztoporską, a Jeżowem i Lasem Wygoda. 2 kczl w trakcie wycofywania się na pozycje wyjściowe toczyła walki z pojazdami pancernymi nieprzyjaciela i strzelcami zmotoryzowanymi z 1 i 4 Dywizji Pancernych. 2 batalion czołgów lekkich (bez 2 kczl) pod dowództwem mjr. Karpowa zajął rubież na skraju lasu Wola Rokszycka, gdzie prowadził walkę ogniową z podchodzącymi oddziałami niemieckiej 1 Dywizji Pancernej, batalion nie ruszył z podstaw wyjściowych do natarcia z uwagi na narastanie sił niemieckich na przedpolu i silny ostrzał artylerii oraz ataki lotnictwa. W godzinach popołudniowych po poniesionych stratach, wyczerpaniu amunicji i paliwa 2 bczl rozpoczął odwrót drogami za Piotrków w kierunku Tuszyna, początkowo w trzech grupach. Poszczególne kompanie toczyły walki w trakcie marszu z niemieckimi patrolami pancernymi i motocyklistami, ponosząc dalsze straty i zadając je nieprzyjacielowi. Na południe przed Tuszynem 2 kczl połączyła się z kompanią techniczno-gospodarczą i częścią 1 i 3 kompanii w sile 24 czołgów. Mjr Karpów dołączył z grupą 12 czołgów do Wołyńskiej BK. W walkach na przedpolach Piotrkowa 2 batalion czołgów lekkich zadał straty niemieckiej 1 Dywizji Pancernej w postaci: zniszczonych 10 samochodów pancernych, 6 czołgów, 2 armat, 6 samochodów, wziął do niewoli ok. 70 jeńców. Własne straty batalionu; 5 czołgów spalonych, 5 uszkodzonych i 2 samochody zniszczone z paliwem i amunicją, poległo 4 pancerniaków, 10 rannych i poparzonych oraz 9 zaginionych. 6 września dowództwo części 2 bczl objął kpt. Kruciński, odtwarzał zdolność bojową w lesie pod Andrespolem.
Batalion podjął marsz w kierunku Warszawy, ok. godz.15.00 podczas marszu w pobliżu mostu na rzece Mrodze w kierunku Brzezin, maszerującą kolumnę batalionu i cywilnych uchodźców zaatakowali niemieccy dywersanci. W trakcie walki poległo kilku żołnierzy batalionu, a 22 zostało rannych wśród nich kpt. Kruciński, dywersanci zabili i ranili też ok. 200 uchodźców osób cywilnych. Dywersantów odrzucono po spieszeniu kompanii techniczo-gospodarczej i użyciu czołgów. Pod dowództwem kpt. Hajdenki batalion podjął dalszy marsz, rannych pozostawiono w Warszawie, a oddział kpt. K. Hajdenki dotarł 8 września do Miłosnej, gdzie odtwarzano sprawność techniczną przyprowadzonych pojazdów tj. 17 czołgów, 47 samochodów ciężarowych, 2 osobowych i motocykla. Pozostała część batalionu 8 września dotarła do Milanówka pod dowództwem mjr. Karpowa, który udał się na poszukiwanie paliwa i zaginął (odnalazł się jako internowany, w obozie węgierskim). Pozostałe 8 czołgów zamaskowano w pobliskim lesie pod dowództwem kpt. Rejmana. Wysłany w stronę Warszawy patrol pancerny na resztkach paliwa utracił 1 czołg. 9 września w godzinach popołudniowych kompania kpt. Rejmana została zaskoczona uderzeniem niemieckich pionierów wspartych bronią ciężką z 4 DPanc. W walce uszkodzono uzbrojenie i pozostawiając czołgi załogi wycofały się pieszo do Warszawy i zostały wcielone do batalionu ochrony mostów. Do batalionu 9 września dołączył kpt. Słupski. 9 września główna część batalionu już pod dowództwem kpt. Słupskiego rozpoczęła marsz z Miłosnej w kierunku Lublina. W okolicach Garwolina stoczono walkę z atakującymi miasto samolotami szturmowymi, poległ dowódca plutonu opl por. J. Karpiński. Po walce kolumna rozdzieliła się na dwie części. Czołgi pod dowództwem kpt. Słupskiego skierowały się na Żelechów, a rzut kołowy w kierunku Lublina. 10 września pozostałość 2 bczl maszerowała przez Łuków i Białą Podlaską do Brześcia. Do celu dotarła w godzinach rannych 11 września. W warsztatach 4 batalionu pancernego naprawiono uszkodzone czołgi. Z posiadanych 14 czołgów i 7 samochodów ciężarowych utworzono samodzielną kompanię pod dowództwem kpt. Konstantego Hajdenki. Kompania oddana została do dyspozycji Naczelnego Wodza. 14 września osłaniała przegrupowanie Kwatery Głównej NW do Włodzimierza Wołyńskiego. 15 września w okolicach Włodawy została zaatakowana przez oddział wydzielony niemieckiej 3 DPanc. W walce straciła 2 czołgi i wycofała się do Włodawy i dalej pomaszerowała do Kowla. W czasie marszu walczyła z niemieckim 5 pcz i straciła kolejny czołg. 16 września kompania zameldowała się do dyspozycji dowódcy obrony Kowla, płk. dypl. Leona Koca. Po południu 17 września dowódca obrony Kowla skierował kompanię w kierunku granicy rumuńskiej. Ze względu na ich zły stan techniczny oraz braki paliwa czołgi spalono, a żołnierze wycofali się na samochodach do granicy węgierskiej, tocząc po drodze walki z dywersantami ukraińskimi. 19 września około 4:00 pozostałość 2 bczl na czele z kpt. Hajdenką przekroczyła granicę węgierską w okolicach Sighet.
Za całokształt działalności bojowej w kampanii wrześniowej do odznaczenia zostali przedstawieni:
Pojazdy batalionu przekazane Węgrom.
W dniach 19 do 23 września zdano w Beregszász:
W dniach 19 - 21 września zdano w Csap:
22 września zdano w Munkaczu:
23 września zdano w Jolsvie:
Struktura i obsada personalna batalionu.
Obsada personalna we wrześniu 1939 roku:

</doc>
<doc id="145770" url="https://pl.wikipedia.org/wiki?curid=145770" title="Fier">
Fier

Fier – miasto w Albanii, ok. 55 tys. mieszkańców (2004, szacunkowo). Miasto to jest stolicą okręgu i obwodu o tej samej nazwie. Jest największym miastem bez uniwersytetu w Albanii.
W pobliżu znajdują się ruiny starożytnej greckiej kolonii – Apolonii. Obejrzeć można tu ruiny miasta, a także zabytkowy bizantyjski klasztor.
W mieście rozwinął się przemysł chemiczny, spożywczy oraz rafineryjny.

</doc>
<doc id="145771" url="https://pl.wikipedia.org/wiki?curid=145771" title="Wielka Racza">
Wielka Racza

Wielka Racza, dawniej także "Rajcza" (słow. "Veľká Rača"), 1236 m n.p.m. – najwyższy szczyt grupy Wielkiej Raczy w Beskidzie Żywieckim (na Słowacji są to Beskidy Kysuckie) 
Topografia.
Wielka Racza znajduje się na głównym grzbiecie Beskidu Żywieckiego, przez który biegnie granica polsko-słowacka oraz Wielki Europejski Dział Wodny. Na Wielkiej Raczy grzbiet ten zmienia kierunek. Wielka Racza jest też zwornikiem dla długiego bocznego grzbietu odchodzącego od jej wierzchołka na zachód (na słowacką stronę). Między trzema grzbietami Wielkiej Raczy są trzy doliny, którymi spływają trzy potoki: Racza, Klubinský potok i Oszczadnica (Oščadnica).
Turystyka i rekreacja.
Wielka Racza jest całkowicie zalesiona, ale na jej wierzchołku jest trawiasta hala, z której rozciąga się szeroka panorama z charakterystyczną grupą Małej Fatry. Szczyt jest też największą górą Beskidów Kysuckich (słowackiej części Beskidu Żywieckiego) i jednym z najwyższych szczytów Beskidu Żywieckiego. Obserwację widoków ułatwia plaftorma widokowa wybudowana w 1997 r. wspólnie przez Polaków i Słowaków.
Na szczycie znajduje się schronisko PTTK Wielka Racza. Poniżej szczytu po stronie słowackiej znajduje się kompleks narciarski (Snow Paradise Veľká Rača Oščadnica) położony na wysokości 639-1048 m n.p.m.. W latach 20. i 30. XX wieku w stylowej leśniczówce w Rycerce Górnej Kolonii funkcjonowało schronisko turystyczne pod Wielką Raczą.
Historia.
Wzmianka o Wielkiej Raczy pojawia się już w dokumencie z 1417 roku. W połowie XVI wieku wypasali na niej swoje stada Wołosi. Wkrótce potem między pasterzami z posiadłości ziemskich Budatina i Streczna ("Budatinske a Strcnanške panstvo") dochodziło do krwawych walk o tereny pasterskie. W XVII i XIX wieku w lasach Wielkiej Raczy i w okolicach ukrywali się zbójnicy, na których urządzano obławy z udziałem miejscowej ludności okradanej przez zbójników. Wielka Racza była doskonałym punktem obserwacyjnym, co wykorzystali Niemcy, w czasie II wojny światowej urządzając w schronisku posterunek żandarmerii. Mimo to w lasach Wielkiej Raczy przez 4 lata w ukrywał się Karol Peterman. Był synem niemieckiego kolonisty, ale czuł się Polakiem i zdezerterował z niemieckiej armii. Po wojnie, aż do późnych lat 50. Wielka Racza i znajdujące się na niej schronisko były dla turystów praktycznie niedostępne. Ówczesne komunistyczne władze nie zezwalały chodzić wzdłuż granicy państwowej, można było tylko po wylegitymowaniu się u Karola Petermana, dozorcy w Rycerce Górnej pobrać klucze do schroniska i dojść do niego drogą. Od 1 lipca 1999 r., zgodnie z podpisaną ze stroną słowacką umową, na Wielkiej Raczy funkcjonowało do 21 grudnia 2007 r. na szlaku turystycznym przejście graniczne Wielka Racza – Veľká Rača dla ruchu pieszego, rowerowego i narciarskiego.
Przyroda.
Z rzadkich w Polsce gatunków roślin stwierdzono występowanie dzwonka piłkowanego, tojadu morawskiego, tocji karpackiej. Na słowackich stokach Wielkiej Raczy w 1976 utworzono rezerwat przyrody "Veľká Rača" o powierzchni 313 ha. W rezerwacie tym znajdują się fragmenty naturalnego boru jodłowo-świerkowego, piaskowcowe wychodnie i liczne niby-jaskinie zwane skalnymi dziurami ("skalné diery"). Z rzadkich roślin występują tutaj m.in. gołek białawy, goryczka trojeściowa, urdzik karpacki, lilia złotogłów, a ze zwierząt cietrzew i ryś. Trawiasta platforma szczytowa Wielkiej Raczy nie jest wytworzoną przez ludzi polaną, lecz naturalnego pochodzenia halą, mimo że naturalna górna granica lasu przebiega w tej części Beskidów około 150 m powyżej. Naturalnego pochodzenia jest również otaczająca tę halę karłowata buczyna.
Nazewnictwo.
Istnieje wiele hipotez wyjaśniających pochodzenie nazwy Racza. Nazwa ta występuje w dokumentach już z XVII i XVIII w jako "Rayca". Andrzej Komoniecki w swoim "Dziejopisie żywieckim" przypuszcza, że musi ona być związana z nazwą pobliskiej miejscowości Rajcza. Podaje też podanie, że Komorowscy będący właścicielami „państwa żywieckiego” toczyli spory o granice z właścicielami węgierskimi. Po dojściu do porozumienia "raczyli" się winem i stąd niby miałaby pochodzić nazwa. W gwarze żywieckiej słowo "rajczula" oznacza zagrodę dla owiec. Aleksy Siemionow w "Studiach beskidzko-tatrzańskich" (1992 r.) zaś pisze, że nazwa góry pochodzi od staropolskiego słowa "rac", "racz" oznaczającego rycerza i miałaby związek z nazwami miejscowości Rycerka Górna, Rycerka Dolna, będącymi kiedyś własnością rycerską.

</doc>
<doc id="145772" url="https://pl.wikipedia.org/wiki?curid=145772" title="Punkt artykulacji">
Punkt artykulacji

Punkt artykulacji, wierzchołek rozcinający, wierzchołek rozdzielający, wierzchołek rozspajający (łac. "articulatio" staw, przegub) – wierzchołek grafu spójnego, którego usunięcie z grafu rozspójnia go (graf niespójny). Według innej definicji jest to taki wierzchołek, którego usunięcie zwiększa liczbę spójnych składowych grafu.
Warunki.
Przed rozpoczęciem poszukiwania punktów artykulacji w grafie, wykonuje się w nim algorytm DFS i określa czasy odwiedzenia danych wierzchołków jako funkcję formula_1 Następnie wyznacza się wartości funkcji low.
Wierzchołek formula_2 jest punktem artykulacji, gdy:

</doc>
<doc id="145776" url="https://pl.wikipedia.org/wiki?curid=145776" title="Graf niespójny">
Graf niespójny



</doc>
<doc id="145778" url="https://pl.wikipedia.org/wiki?curid=145778" title="Gjirokaster">
Gjirokaster



</doc>
<doc id="145786" url="https://pl.wikipedia.org/wiki?curid=145786" title="Tavisupleba">
Tavisupleba



</doc>
<doc id="145787" url="https://pl.wikipedia.org/wiki?curid=145787" title="Julius Darmaatmadja">
Julius Darmaatmadja

Julius Riyadi Darmaatmadja SJ (ur. 20 grudnia 1934 w Muntilan) – indonezyjski duchowny katolicki, arcybiskup Dżakarty, kardynał.
Życiorys.
Studiował w seminarium w Magelang, następnie na uczelni katolickiej w Puna (Indie). W 1957 wstąpił do zakonu jezuitów; pierwsze śluby złożył 8 września 1959, śluby wieczyste 2 lutego 1975. Święcenia kapłańskie przyjął w Semarang 18 grudnia 1969. Pracował jako duszpasterz w archidiecezji Semarang, był wykładowcą i rektorem miejscowego seminarium oraz koordynatorem pracy edukacyjnej jezuitów.
19 lutego 1983 został mianowany arcybiskupem Semarang, sakrę biskupią przyjął 29 czerwca 1983 z rąk odchodzącego arcybiskupa, kardynała Justinusa Darmojuwono. W kwietniu 1984 objął także funkcję ordynariusza wojskowego Indonezji, a w listopadzie 1988 stanął na czele Konferencji Episkopatu Indonezji. Od stycznia 1996 był arcybiskupem Dżakarty.
26 listopada 1994 Jan Paweł II wyniósł go do godności kardynalskiej, nadając tytuł prezbitera S. Cuore di Maria. Wiosną 1998 kardynał Darmaatmadja pełnił funkcję jednego z prezydentów-delegatów specjalnej sesji Światowego Synodu Biskupów w Watykanie, poświęconej Kościołowi w Azji; później wszedł w skład rady posynodalnej. Uczestniczył w konklawe po śmierci Jana Pawła II w kwietniu 2005. W styczniu 2006 papież Benedykt XVI przyjął jego rezygnację z funkcji ordynariusza wojskowego Indonezji (kardynał Darmaatmadja pozostał arcybiskupem Dżakarty). W 2010 przeszedł na emeryturę.
21 lutego 2013 kardynał Darmaatmadja poinformował, że ze względu na zły stan zdrowia nie będzie uczestniczył w konklawe po rezygnacji Benedykta XVI. W grudniu 2014 ukończył 80 lat i utracił prawo udziału w konklawe.

</doc>
<doc id="145796" url="https://pl.wikipedia.org/wiki?curid=145796" title="Rozparzanie">
Rozparzanie

Rozparzanie – proces silnego ogrzewania surowca, najczęściej parą wodną pod zwiększonym ciśnieniem, prowadzący do przeprowadzenia go w stan półpłynny. Upłynnienie może być następstwem skleikowania skrobi lub hydrolizy protopektyn. Stosowane najczęściej w gorzelnictwie i w przemyśle owocowo-warzywnym przy produkcji przecierów, gdzie ma na celu inaktywację enzymów, w tym oksydaz, co zapobiega niepożądanemu ciemnieniu przecierów.

</doc>
<doc id="145800" url="https://pl.wikipedia.org/wiki?curid=145800" title="Jaime Ortega">
Jaime Ortega

Jaime Lucas Ortega y Alamino (ur. 18 października 1936 w Jaguey Grande, zm. 26 lipca 2019 w Hawanie) – kubański duchowny rzymskokatolicki, arcybiskup San Cristobal de la Habana w latach 1981–2016, kardynał od 1994.
Życiorys.
Studiował w seminarium Alberta Wielkiego w Matanzas, a także w seminarium dla misjonarzy w kanadyjskim Quebecu. Święcenia kapłańskie przyjął 2 sierpnia 1964 w Matanzas. W pracy duszpasterskiej (z przerwą na internowanie w obozie pracy w latach 1966–1967), zajmował się głównie młodzieżą i nauką katechezy. Był także wykładowcą w seminarium w Hawanie.
4 grudnia 1978 został mianowany biskupem Pinar del Rio, sakry udzielił mu 14 stycznia 1979 w Matanzas arcybiskup Mario Tagliaferri, pronuncjusz na Kubie. W listopadzie 1981 został przeniesiony na stolicę arcybiskupią San Cristobal de la Habana. W latach 1988–1998 i ponownie 2001–2007 pełnił funkcję przewodniczącego Konferencji Biskupów Katolickich Kuby. W listopadzie 1994 Jan Paweł II mianował go kardynałem, nadając mu tytuł prezbitera Ss. Aquila e Priscilla.
Brał udział w konferencjach generalnych Episkopatów Latynoamerykańskich (1979 w meksykańskim Puebla, 1992 w Santo Domingo na Dominikanie) oraz sesjach Światowego Synodu Biskupów w Watykanie. W listopadzie 2000 reprezentował Jana Pawła II w charakterze specjalnego wysłannika na Narodowym Kongresie Eucharystycznym Salwadoru.
Uczestnik konklawe 2005 i konklawe 2013 roku. 18 października 2016 roku skończył 80 lat i stracił prawo do udziału w konklawe.

</doc>
<doc id="145801" url="https://pl.wikipedia.org/wiki?curid=145801" title="Just Can’t Get Enough (singel Depeche Mode)">
Just Can’t Get Enough (singel Depeche Mode)

Just Can't Get Enough – singel grupy Depeche Mode promujący album "Speak &amp; Spell".
Wersja The Saturdays.
Brytyjsko-irlandzki girlsband The Saturdays wydał swoją wersję "Just Can't Get Enough" 1 marca 2009 roku jako oficjalny hymn organizacji charytatywnej Comic Relief. Utwór znalazł się na reedycji debiutanckiego albumu "Chasing Lights". Singel w pierwszym tygodniu uplasował się na 2 miejscu UK Singles Chart wyprzedzony przez utwór Flo Ridy "Right Round".
W 2011 roku piosenka została wykorzystana do promocji filmu "Kocha, lubi, szanuje".
Listy utworów i formaty singla.
CD Single
Digital Single

</doc>
<doc id="145803" url="https://pl.wikipedia.org/wiki?curid=145803" title="Scott Adams">
Scott Adams



</doc>
<doc id="145804" url="https://pl.wikipedia.org/wiki?curid=145804" title="Koror">
Koror

Koror (palau "Oreor") – wyspa i zarazem jedna z jednostek administracyjnych Republiki Palau. Koror to też największe miasto, dawna stolica Palau, w którym zamieszkuje blisko połowa ludności tego wyspiarskiego kraju. Według danych szacunkowych na rok 2009 liczy 9587 mieszkańców.
7 października 2006 stolica kraju została przeniesiona do Ngerulmud.

</doc>
<doc id="145807" url="https://pl.wikipedia.org/wiki?curid=145807" title="Scott Adams (rysownik)">
Scott Adams (rysownik)

Scott Adams (ur. 8 czerwca 1957 w Wingham, Nowy Jork) – rysownik amerykański, twórca Dilberta, bohatera wielu jego książek i pasków komiksowych. Autor książek z przymrużeniem oka traktujących pracę w wielkiej amerykańskiej firmie. Zanim zaczął zarabiać na życie jako rysownik, sam pracował jako kasjer, programista, analityk finansowy, czy product manager w Crocker National Bank. Jest autorem wielu książek, m.in. filozoficznej książki „God's debris” (Okruchy Boga).
Jest wegetarianinem i członkiem Mensy.

</doc>
<doc id="145808" url="https://pl.wikipedia.org/wiki?curid=145808" title="Sałatka">
Sałatka

Sałatka – potrawa sporządzana z pokrojonych warzyw, często z dodatkiem innych składników, także poddanych uprzednio obróbce cieplnej, oraz przypraw, z dodatkiem sosu na bazie majonezu, oliwy, śmietany czy specjalnych sosów ("dressingów").
Sałatka jarzynowa z ugotowanych warzyw i jaj z dodatkiem ogórka kiszonego, groszku zielonego i majonezu na Górnym Śląsku jest znana pod nazwą szałot.
Na północy Polski znana jest sałatka kaszubska, na którą składają się filety śledziowe, gotowane ziemniaki, cebula, kiszone ogórki, rodzynki, koper, kwaśna śmietana i przyprawy.
Kuchnie świata znają wiele rodzajów sałatek, opartych na różnorodnych składnikach, głównie warzywnych, choć podstawę sałatki mogą stanowić także makarony, ryż, kasze itp., a dodatek sery, mięsa, ryby i owoce morza, grzyby, orzechy i ziarna, grzanki (np. w sałatce Cezar) i in. Dodatki są niekiedy wyszukane i drogie, jak np. pochodzące z Ameryki Południowej serca palmowe.
Dodatkiem do sałatek (a w wersji deserowej także głównym składnikiem) mogą być owoce świeże lub w syropie i bakalie.
Tzw. zielona sałatka ("green salad") składa się głównie z liści sałaty i warzyw liściastych i podawana jest najczęściej z sosem winegret.
Większość sałatek jest serwowana na zimno, choć w niektórych regionach, jak np. w południowych Niemczech, istnieją odmiany podawane na gorąco.

</doc>
<doc id="145809" url="https://pl.wikipedia.org/wiki?curid=145809" title="Jesiotr">
Jesiotr



</doc>
<doc id="145810" url="https://pl.wikipedia.org/wiki?curid=145810" title="Restytucja">
Restytucja



</doc>
<doc id="145811" url="https://pl.wikipedia.org/wiki?curid=145811" title="Zombie">
Zombie

Zombie (żywy trup, umarlak) – fantastyczna postać nieumarła popularna szczególnie w horrorach. Słowo "zombie" pochodzi prawdopodobnie od afrykańskiego "zumbi" ("fetysz" w języku kikongo) lub od "nzambi" ("bóg" w języku kimbundu), w Polsce przejęte zostało ono z języka angielskiego; spotkać można się także ze spolszczoną formą "zombi". Termin ten rozpowszechnił William Seabrook pod koniec lat 20. XX wieku w swojej książce "The Magic Island".
Pojęcie zombie wywodzi się z kultu voodoo, w którym oznacza osobę silnie zniewoloną i ślepo lub nieświadomie wykonującą polecenia osoby kontrolującej ją, najczęściej będąc pod wpływem środków odurzających. Taki typ zombie był obecny w kulturze od drugiej połowy lat 20. XX wieku do prawie końca lat 60., kiedy to powstał film George’a Romery "Noc żywych trupów", w którym zombie przedstawiano jako nieumarłego: osobę martwą, powstającą z grobu i starającą się zaspokoić żądzę krwi poprzez konsumpcję świeżego ludzkiego mięsa lub mózgu. 
Po sukcesie "Nocy żywych trupów" taki obraz zombie rozpowszechnił się w kulturze masowej i dziś mało kto kojarzy zombie z voodoo, ponieważ przyjęli się nieumarli w stylu Romera – spotkać można ich w filmach (kolejne filmy z serii "Żywych trupów" czy współczesne filmy dla młodzieży, w których zombie morduje się w bardzo widowiskowy sposób), grach komputerowych (np. "Resident Evil", "Left 4 Dead", "Postal 2: Apocalypse Weekend, Dying Light, The House of the Dead", "Half-Life", "Minecraft", oraz Eternal Damnation), grach fabularnych (np. "All Flesh Must Be Eaten" – gra, w której główną ideą jest występowanie zombie) oraz w literaturze (np. "Zombie Survival" autorstwa Maxa Brooksa).
Zombie w religii voodoo.
Według wierzeń wyznawców voodoo (głównie na Haiti i na południu USA) kapłani – houngan, mambo lub bokor – mogą uśmiercić człowieka, a w kilka dni po jego pogrzebie znowu przywrócić go do pozornego życia. W rzeczywistości nie jest to jednak żywy człowiek, a jego ciało zamieszkane przez jednego z duchów śmierci Guédé. Taki bezwolny żywy trup (nazywany na Haiti także "cadavre" – zwłoki) jest używany do różnych prac w polu i gospodarstwie. Jeżeli zombie zje sól lub słoną potrawę, wówczas uświadamia sobie, że w rzeczywistości nie żyje i wraca na cmentarz, gdzie zakopuje się we własnym grobie. Wiara w istnienie zombie jest na Haiti powszechna. Aby zmarły nie został zombie, przebija się go kołkiem lub odrąbuje ręce i nogi, a rodzina zmarłego przez kilkanaście dni po pogrzebie pilnuje grobu.
Najprawdopodobniej są to ludzie odurzeni przez kapłanów, których funkcje życiowe ustają na czas od kilku godzin do kilku dni. Zazwyczaj są odurzeni narkotykami lub trucizną (np. atropina, hioscyjamina, tetrodotoksyna).
Na Haiti istnieje również inny rodzaj zombie, tzw. zombie astral, czyli zagubiony duch zmarłego, który dostał się pod kontrolę kapłana voodoo. Kapłan trzyma takiego zombie zamkniętego w glinianym naczyniu lub butelce i wypuszcza go tylko w celu wykonania określonego zadania.
Zombie w popkulturze.
Postacie zombie wystąpiły w licznych filmach zaliczanych do kultury popularnej, głównie w thrillerach, filmach gore. Niektóre z nich to:
Ostatnio zaczęły również pojawiać się seriale osadzone w postapokaliptycznych światach opanowanych przez zombie, przykładami mogą być seriale takie jak:
Występują też w grach komputerowych, a nawet kreskówkach. Jednym z głównych bohaterów polskiego serialu animowanego "Włatcy móch" jest zombie Czesio.
Zombie pojawiają się w grach takich jak:
Zombie jako określenie.
Słowo „zombie” znalazło zastosowanie w slangu komputerowym, w którym funkcjonują nazwy „komputer zombie” (komputer ze złośliwym oprogramowaniem kontrolowanym jak zombie przez osobę inną niż właściciel) oraz „proces zombie” (program „nieśmiertelny”, który po wykonaniu zadania nie kończy działania).
Utwór zespołu The Cranberries „Zombie” z 1994 r., który stał się numerem jeden na wielu listach przebojów, nie dotyczy wierzeń w zombie - jako protest song przeciwko długotrwałemu konfliktowi w Irlandii Północnej zawiera porównanie zaciekle i bezmyślnie walczących bojowników do zombie. 
Od czasu upowszechnienia się smartfonów pojawiło się określenie „smartfonowy zombie” określające osobę (często nastoletnią), która chodzi po ulicach wpatrzona wyłącznie w smartfon, zwykle ze słuchawkami w uszach, nie zwraca najmniejszej uwagi na otoczenie i bardzo często powoduje zagrożenie w ruchu, wchodząc na jezdnię prosto pod nadjeżdżający pojazd.

</doc>
<doc id="145813" url="https://pl.wikipedia.org/wiki?curid=145813" title="Emmanuel Wamala">
Emmanuel Wamala

Emmanuel Wamala (ur. 15 grudnia 1926 w Kamaggwa) – ugandyjski duchowny katolicki, arcybiskup Kampali, kardynał.
Życiorys.
Studiował w seminariach w Bukalassa i Katigondo, święcenia kapłańskie przyjął 21 grudnia 1957 w Rzymie z rąk arcybiskupa Pietro Sigismondiego. Kontynuował w Rzymie studia, na Papieskim Uniwersytecie Urbaniana obronił licencjat z teologii, a na Papieskim Uniwersytecie Gregoriańskim licencjat z nauk społecznych. Później studiował na Uniwersytecie Makerere w Kampali i uniwersytecie w amerykańskim South Bend. W ugandyjskiej diecezji Masaka prowadził działalność duszpasterską, był inspektorem szkół diecezjalnych; wykładał także w wyższym seminarium duchownym w Bukalassa, a na Uniwersytecie Makerere pełnił funkcje kapelana, profesora i rektora. W latach 1974-1981 był wikariuszem generalnym diecezji Masaka. W maju 1977 został obdarzony tytułem kapelana Jego Świątobliwości.
17 lipca 1981 został mianowany biskupem Kiyinda-Mityana; 22 listopada 1981 w Kampali sakry biskupiej udzielił mu kardynał Emmanuel Nsubuga (arcybiskup Kampali). W czerwcu 1988 biskup Wamala został mianowany arcybiskupem-koadiutorem Kampali i po przejściu kardynała Nsubugi w stan spoczynku 8 lutego 1990 przejął rządy w archidiecezji. W latach 1990-1994 przewodniczył Konferencji Episkopatu Ugandy.
Gdy rząd Ugandy prowadził w związku z pandemią AIDS kampanie promujące bezpieczny seks, Wamala brał udział w kontrkampaniach zniechęcających mieszkańców Ugandy do używania prezerwatyw, przedstawiając je jako obrazę godności mężczyzny, a antykoncepcję jako grzech.
Brał udział w sesjach Światowego Synodu Biskupów w Watykanie, w tym w sesji specjalnej poświęconej Kościołowi Afryki wiosną 1994. 28 czerwca 1994 Jan Paweł II wyniósł go do godności kardynalskiej, nadając tytuł prezbitera S. Ugo. Kardynał Wamala był pierwszym rektorem Uniwersytetu im. Męczenników Nowej Ugandy.
W kwietniu 2005 uczestniczył w konklawe po śmierci Jana Pawła II. W sierpniu 2006 Benedykt XVI przyjął rezygnację kardynała z funkcji arcybiskupa Kampali (złożoną ze względu na podeszły wiek). Jego następcą został mianowany Cyprian Kizito Lwanga.
W 2009 brał udział w Specjalnym Zgromadzeniu Synodu Biskupów, które było poświęcone problemom Kościoła w Afryce.

</doc>
<doc id="145814" url="https://pl.wikipedia.org/wiki?curid=145814" title="Denial of Service">
Denial of Service



</doc>
<doc id="145815" url="https://pl.wikipedia.org/wiki?curid=145815" title="Dzień Matki">
Dzień Matki

Dzień Matki – święto obchodzone jako wyraz szacunku dla wszystkich matek. Data obchodów "Dnia Matki" zależy od kraju, w którym jest świętowany. W Polsce obchodzone jest 26 maja.
Historia.
Początki święta sięgają czasów starożytnych Greków i Rzymian. Kultem otaczano wtedy matki-boginie, symbole płodności i urodzaju. W późniejszych czasach cesarstwo rzymskie przyjęło chrześcijaństwo i tym samym zabroniono wyznawania innych bogów.
Zwyczaj ten powrócił w siedemnastowiecznej Anglii pod nazwą "niedziela u matki". Początkowo co roku w czwartą niedzielę postu odprawiano modły w najbliższej katedrze. W zwykłe niedziele odbywały się one w pobliskich kościołach. Dzień, w którym obchodzono to święto, był wolny od pracy. Do tradycji należało składanie matce podarunków, głównie kwiatów i słodyczy, w zamian za otrzymane błogosławieństwo. Zwyczaj przetrwał do XIX wieku. Ponownie zaczęto go obchodzić po zakończeniu II wojny światowej.
Inaczej historia tego święta przedstawia się w Stanach Zjednoczonych. W 1858 roku amerykańska nauczycielka Ann Maria Reeves Jarvis ogłosiła "Dni Matczynej Pracy", zaś od 1872 roku "Dzień Matek dla Pokoju" promowała Julia Ward Howe. Annie Marie Jarvis, córce Ann Jarvis, w 1905 roku udało się ustanowić Dzień Matki. Z czasem zwyczaj ten rozpowszechnił się na niemal wszystkie stany, zaś w 1914 roku Kongres Stanów Zjednoczonych uznał przypadający na drugą niedzielę maja Dzień Matki za święto narodowe.
Dzień Matki w Polsce.
W Polsce przedwojennej obchodzono Dzień Matki (wydaje się, że nie było ustalonej corocznej daty, np. niedziela 13 maja 1934 roku, niedziela 7 maja 1939 roku), przy czym ich organizacją zajmował się PCK.
Dzień Matki (Muttertag) był obchodzony jako ważne święto w Generalnym Gubernatorstwie podczas okupacji niemieckiej (dzień ten był świętem w całej III Rzeszy).
Obecnie w Polsce święto to przypada na 26 maja. W tym dniu matki są zwykle obdarowywane laurkami, kwiatami oraz różnego rodzaju prezentami przez własne dzieci, rzadziej inne osoby. Święto to ma na celu okazanie matkom szacunku, miłości i podziękowania za trud włożony w wychowanie.
Dzień Matki na świecie.
"Uwaga: Kraje, w których rolę Dnia Matki pełni Dzień Kobiet, zostały oznaczone symbolem krzyża (†)".

</doc>
<doc id="145816" url="https://pl.wikipedia.org/wiki?curid=145816" title="Distributed Denial of Service">
Distributed Denial of Service



</doc>
<doc id="145818" url="https://pl.wikipedia.org/wiki?curid=145818" title="Proso">
Proso

Proso ("Panicum" L.) – rodzaj roślin jednorocznych lub bylin z rodziny wiechlinowatych. Należy do niego ok. 265–500 gatunków. Występują one w strefie międzyzwrotnikowej, dalej na północ sięgając strefy klimatu umiarkowanego w Ameryce Północnej i na Dalekim Wschodzie. Z tego rodzaju pochodzą jedne z najstarszych roślin zbożowych. Gatunkiem typowym jest "Panicum miliaceum" L.
Morfologia.
Źdźbło wyprostowane, podnoszące się lub płożące. Liście nitkowate, równowąskie, lancetowate, nawet do jajowatych. Kwiaty zebrane w kwiatostan – wiechę zwisłą, rozpierzchłą lub wyprostowaną.
Systematyka.
Rodzaj należący do rodziny wiechlinowatych ("Poaceae"), rzędu wiechlinowców ("Poales"). W obrębie rodziny należy do podrodziny "Panicoideae", plemienia "Paniceae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd "Juncanae" Takht., rząd wiechlinowce ("Poales" Small), rodzina wiechlinowate ("Poaceae" (R. Br.) Barnh.), podrodzina prosowe ("Panicoideae" Link), plemię prosowe ("Paniceae" R. Br. in Flinders), podplemię "Panicinae" Fr., rodzaj proso ("Panicum" L.).

</doc>
<doc id="145819" url="https://pl.wikipedia.org/wiki?curid=145819" title="Zombi">
Zombi



</doc>
<doc id="145820" url="https://pl.wikipedia.org/wiki?curid=145820" title="Fado">
Fado

Fado (tłum. los, przeznaczenie) – gatunek muzyczny powstały w XIX wieku w biednych dzielnicach portowych miast Portugalii, głównie w lizbońskich kwartałach Alfama i Mouraria. Fado to melancholijna pieśń, wykonywana przez jednego wokalistę przy akompaniamencie dwóch gitar. Nazywane jest czasami portugalskim bluesem.
Istnieją dwa podstawowe rodzaje klasycznego fado: fado z Lizbony (śpiewane zarówno przez mężczyzn jak i kobiety) i śpiewane wyłącznie przez mężczyzn fado z Coimbry.
Pierwszą udokumentowaną pieśniarką fado była Maria Severa, ale za największą pieśniarkę fado, uznawaną za królową, międzynarodowy symbol i wzorzec artysty tego gatunku, uważa się Amálię Rodrigues.
W latach dziewięćdziesiątych XX wieku fado zaczęło przeżywać swój renesans, głównie za sprawą pojawienia się na scenie nowego pokolenia artystów śpiewających zarówno klasyczne, jak i uwspółcześnione fado. Najważniejsi z nich to Dulce Pontes, Mariza, Mísia, Cristina Branco, Mafalda Arnauth, Carminho, Aldina Duarte, Camané, Paulo Bragança i Kátia Guerreiro. Niektórzy z nich są znani również za granicami swojego kraju: Mariza odnosi duże sukcesy w Wielkiej Brytanii, Dulce Pontes – w Hiszpanii, Cristina Branco – w Holandii, a Mísia – we Francji.
Fado pozostaje gatunkiem muzycznym uprawianym prawie wyłącznie w swojej ojczyźnie – Portugalii. Wyjątkiem jest Japonia, gdzie jest garstka artystów śpiewających fado po japońsku (chociaż należy zaznaczyć, że zdaniem purystów gatunkowych fado zaśpiewane w innym języku niż portugalski przestaje być fado). Innym wyjątkiem jest holenderska artystka Nynke Laverman, która, zainspirowana twórczością Cristiny Branco, nagrała płytę z utworami fado śpiewanymi w języku fryzyjskim.
27 listopada 2011 roku fado, jako styl popularnych pieśni został wpisany na listę niematerialnego dziedzictwa UNESCO.

</doc>
<doc id="145821" url="https://pl.wikipedia.org/wiki?curid=145821" title="Żywy trup">
Żywy trup



</doc>
<doc id="145822" url="https://pl.wikipedia.org/wiki?curid=145822" title="Nieumarły">
Nieumarły



</doc>
<doc id="145824" url="https://pl.wikipedia.org/wiki?curid=145824" title="Cykl Metona">
Cykl Metona

Cykl Metona – okres wynoszący 19 lat, po którym fazy Księżyca przypadają na te same dni miesiąca roku słonecznego lub sezonowego. Odpowiada w przybliżeniu 235 miesiącom księżycowym. Ponieważ 19 lat po 12 miesięcy ma ich 228, w okresie tym należało dodać 7 miesięcy (w komputystyce w 2, 5, 8, 10, 13, 16 i 19 roku). Cykl został obliczony około 433 roku p.n.e. przez greckiego astronoma Metona z Aten. Obliczenia na podstawie obecnych danych wykazują, że 235 lunacji obejmuje okres 6939 dni 16,5 godzin, a 19 lat słonecznych to 6939 dni i 14,5 godzin.
Cykl był w użyciu do 46 roku p.n.e do momentu kalendarza juliańskiego. Nadal posługuje się nim kalendarz żydowski. 

</doc>
<doc id="145825" url="https://pl.wikipedia.org/wiki?curid=145825" title="William Keeler">
William Keeler

William Henry Keeler (ur. 4 marca 1931 w San Antonio, Teksas, zm. 23 marca 2017 w Catonsville, Maryland) – amerykański duchowny katolicki, kardynał, w latach 1989–2007 arcybiskup Baltimore.
Życiorys.
Studiował w seminarium Św. Karola w Overbrook koło Filadelfii, święcenia kapłańskie przyjął 17 lipca 1955 w Rzymie (z rąk Luigiego Tragli). Kontynuował studia w Rzymie, na Papieskim Uniwersytecie Gregoriańskim obronił licencjat z teologii i doktorat z prawa kanonicznego. Przez kilkanaście lat pracował w diecezji Harrisburg; był tam duszpasterzem, sekretarzem trybunału diecezjalnego, obrońcą węzła małżeńskiego, wicekanclerzem i kanclerzem diecezji. Wziął udział w Soborze Watykańskim II (1962–1965) jako ekspert. Otrzymał honorowe tytuły papieskie – kapelana Jego Świątobliwości (1965) i prałata honorowego (1970).
24 lipca 1979 został mianowany biskupem pomocniczym Harrisburga, ze stolicą tytularną Ulcinium; sakry biskupiej udzielił mu 21 września 1979 zwierzchnik diecezji, biskup Joseph Thomas Daley. Po śmierci biskupa Daleya (2 września 1983) został administratorem apostolskim Harrisburga, a w listopadzie t.r. biskupem tej diecezji. W kwietniu 1989 przeszedł na arcybiskupstwo Baltimore. W latach 1989–1992 pełnił funkcję wiceprzewodniczącego, a 1992–1995 przewodniczącego Konferencji Episkopatu USA. Brał udział w sesjach Światowego Synodu Biskupów w Watykanie, w tym w sesji specjalnej, poświęconej Kościołowi w Ameryce (listopad-grudzień 1997).
W listopadzie 1994 Jan Paweł II wyniósł arcybiskupa Keelera do godności kardynalskiej, nadając mu tytuł prezbitera Santa Maria degli Angeli. W 1997 Keeler z nominacji papieża wszedł w skład sekretariatu generalnego Światowego Synodu Biskupów; w styczniu 1998 reprezentował Jana Pawła II – jako specjalny wysłannik – na Narodowym Kongresie Ducha Świętego w Manili (Filipiny). W kwietniu 2005 uczestniczył w konklawe po śmierci Jana Pawła II. Po osiągnięciu wieku emerytalnego (75 lat) na ręce nowego papieża Benedykta XVI złożył rezygnację z funkcji arcybiskupa Baltimore; papież rezygnację przyjął w lipcu 2007, powierzając zarazem kardynałowi Keelerowi obowiązki administratora apostolskiego do października tegoż roku, kiedy obowiązki objąć miał nowy metropolita Edwin O’Brien.
W 2000 roku Katolicki Uniwersytet Lubelski przyznał mu tytuł "doktora honoris causa".
4 marca 2011 w związku z osiemdziesiątymi urodzinami utracił prawo w czynnym wyborze przyszłego papieża.
Zmarł 23 marca 2017 w Domu Starców św. Marcina w Catonsville.

</doc>
<doc id="145826" url="https://pl.wikipedia.org/wiki?curid=145826" title="Powiat olkuski">
Powiat olkuski

Powiat olkuski – powiat w Polsce w województwie małopolskim, utworzony w 1999 roku w ramach reformy administracyjnej. Jego siedzibą jest miasto Olkusz. Powiat położony w północno-zachodniej jego części, w obrębie trzech makroregionów geograficznych: Wyżyny Krakowsko-Częstochowskiej,
Wyżyny Śląskiej i Wyżyny Miechowskiej.
W skład powiatu wchodzą:
Według danych z 31 grudnia 2019 roku powiat zamieszkiwało 111 217 osób. Natomiast według danych z 30 czerwca 2020 roku powiat zamieszkiwało 110 900 osób.
Historia.
Początki powiatu (obwodu) olkuskiego związane są nierozerwalnie z górnictwem rud galmanu, które rozwinęło się tutaj po 1816 r. w ramach rządowego Dozorstwa Olkusko-Siewierskiego.
oraz zniemczenie polskich nazw miejscowości, np.
którego jednak nie przeprowadzono.
Zmiany administracyjne powiatu olkuskiego.
Powiat olkuski powstał 10 kwietnia 1810 r., jako część składowa departamentu krakowskiego w Księstwie Warszawskim.
W odrodzonej Polsce został powołany w 1918 w województwie kieleckim. Składał się z dwóch miast Olkusz, Wolbrom od 1931 roku i 14 gmin Bolesław, Sławków, Rabsztyn, Dłużec, Ogrodzieniec, Kidów, Kroczyce, Pilica, Żarnowiec, Jangrot, Skała, Minoga, Cianowice i Sułoszowa
Geografia.
Park Krajobrazowy Orlich Gniazd w granicach województwa małopolskiego obejmuje wyłącznie obszar Powiatu Olkuskiego (gminy Klucze, Olkusz, Trzyciąż i Wolbrom) o powierzchni 12 688 ha. Przebiega tędy Szlak Orlich Gniazd. Powiat leży w zachodniej części Wyżyny Krakowsko-Częstochowskiej. Do ciekawych miejsc należy również Pustynia Błędowska.
Religia.
Oprócz katolików skupionych w 30 parafiach, istnieje na zachodzie powiatu liczna grupa wyznawców religii polskokatolickiej w parafiach w Bukownie, Bolesławiu i Małobądzu. Inna dość liczna grupa (ok. 1000) to Świadkowie Jehowy w 9 zborach (w tym grupie ukraińskojęzycznej), z własnymi Salami Królestwa w Olkuszu, Krążku k. Bukowna, Wolbromiu i Kluczach.
Poza tym mieszkają również m.in. zielonoświątkowcy, Adwentyści Dnia Siódmego czy epifaniści.

</doc>
<doc id="145828" url="https://pl.wikipedia.org/wiki?curid=145828" title="Nasielsk (gmina)">
Nasielsk (gmina)

Nasielsk – gmina miejsko-wiejska w Polsce położona w województwie mazowieckim, w powiecie nowodworskim. W latach 1975–1998 gmina administracyjnie należała do województwa ciechanowskiego.
Siedziba gminy to Nasielsk. Odległość do Warszawy wynosi 50 km.
Według danych z 2019 gminę zamieszkiwało 19 965 osób.
Na terenie gminy funkcjonuje lądowisko Chrcynno.
Struktura powierzchni.
Według danych z roku 2013 gmina Nasielsk ma obszar 205,77 km², w tym:
Gmina stanowi 29,62% powierzchni powiatu.
Demografia.
Dane z 31 grudnia 2019:
Sołectwa.
Aleksandrowo, Andzin, Borkowo, Broninek, Budy Siennickie, Cegielnia Psucka, Chechnówka, Chlebiotki, Chrcynno, Cieksyn, Czajki, Dąbrowa, Dębinki, Dobra Wola, Głodowo Wielkie, Jackowo Dworskie, Jackowo Włościańskie, Jaskółowo, Kątne, Kędzierzawice, Konary, Kosewo, Krogule, Krzyczki-Pieniążki, Krzyczki Szumne, Krzyczki-Żabiczki, Lelewo, Lorcin, Lubomin, Lubominek, Malczyn, Mazewo Dworskie (wsie: Mazewo Dworskie „A” i Mazewo Dworskie „B”), Mazewo Włościańskie, Miękoszyn, Miękoszynek, Młodzianowo, Mogowo, Mokrzyce Dworskie, Mokrzyce Włościańskie, Morgi, Nowa Wieś, Nowa Wrona, Nowe Pieścirogi, Nowiny, Nuna, Paulinowo, Pianowo (miejscowości: Pianowo-Bargły i Pianowo-Daczki), Pniewo, Pniewska Górka, Popowo Borowe, Popowo-Północ, Psucin, Ruszkowo, Siennica, Słustowo, Stare Pieścirogi, Studzianki, Toruń Dworski, Toruń Włościański, Wągrodno, Wiktorowo, Winniki, Zaborze, Żabiczyn.
Sąsiednie gminy.
Joniec, Nowe Miasto, Pomiechówek, Serock, Świercze, Winnica, Zakroczym

</doc>
<doc id="145831" url="https://pl.wikipedia.org/wiki?curid=145831" title="Jakub Wędrowycz">
Jakub Wędrowycz

Jakub Wędrowycz – postać fikcyjna, główny bohater serii książek Andrzeja Pilipiuka, parodiujących gatunek fantasy. Po raz pierwszy pojawił się w opublikowanym w 1996 na łamach „Feniksa” opowiadaniu "Hiena". W latach 2001-2022 nakładem lubelskiego wydawnictwa Fabryka Słów ukazało się dziesięć tomów przygód Jakuba, zawierających liczne opowiadania, nowele i krótką powieść:
Jakub Wędrowycz to przerażający wiekowy ochlapus, wiejski egzorcysta, bimbrownik i kłusownik, porażający otoczenie wyglądem, zapachem i kulturą osobistą – a raczej jej brakiem. W towarzystwie równie odrażających kumpli pije, produkuje samogon, wdaje się w awantury oraz wypełniając wolę przodków regularnie likwiduje przedstawicieli wrogiego rodu – Bardaków. Z racji posiadania pewnych nadnaturalnych zdolności dokonuje też eksterminacji duchów, wampirów, utopców, zombiaków oraz wszelakiej innej „paranormalnej gadziny”. W wolnych chwilach odczynia uroki, zdejmuje klątwy, a nawet kilka razy podejmuje się ratowania ludzkości. Wszystkie zadania wykonuje pod wpływem alkoholu, przedkładając prymitywną siłę fizyczną i cwaniactwo nad subtelniejsze metody rozwiązania konfliktów.
W postaci Wędrowycza jak w soczewce skupiają się wszelkie możliwe polskie wady, przywary i stereotypy – ale jego chamstwo, wieśniactwo, buractwo, brak rozterek i hamulców moralnych oraz bogaty arsenał broni i materiałów wybuchowych zapewniają mu przewagę nad każdym przeciwnikiem.
Postać Jakuba Wędrowycza pojawia się też w szkicu "Norweskiego dziennika", a także w serii o kuzynkach Kruszewskich oraz książkach o Panu Samochodziku – innych utworach Andrzeja Pilipiuka.
Rodzina i pochodzenie.
Istnienie rodu Wędrowyczów zostało po raz pierwszy udokumentowane w XVII wieku. Na początku XX wieku dziadek Jakuba wymienił rodzinny majątek na złote ruble i wyruszył do Szwajcarii, aby zdeponować je w jednym z tamtejszych banków. Nigdy nie wrócił (pieniądze zakopał i nie zdążył ich wydobyć przed śmiercią) przez co Wędrowyczowie zaczęli żyć w biedzie.
Jakub (ur. 1904 r.) jest synem Pawło Wędrowycza, koronowanego w 1911 (prawdopodobny błąd, gdyż akcja miała miejsce podczas zatonięcia "Titanica", czyli w 1912) na "króla bimbrowników całego świata". Pawło zrezygnował jednak z tego tytułu na rzecz Szwajcara, Hansa Zweischnapsa.
Pół roku po zakończeniu II wojny światowej Wędrowycz poślubił asystentkę chełmskiego chiromanty, Helenę (na którą padła rzucona przez Światowida klątwa wiecznego snu). Ma syna Marka, synową Małgorzatę, wnuka Macieja i prawnuka Piotra.
Mieszka w Starym Majdanie koło Wojsławic, w okolicach Chełma.
Przyjaciele.
Wędrowycz posiada oryginalnych przyjaciół, jak choćby Semena Korczaszkę, ponad stuletniego Kozaka, weterana wojny mandżurskiej i białogwardzistę wciąż przywiązanego do carskich tradycji. Pozostali znajomi Jakuba to m.in. Józef Paczenko, Tomasz Cieśluk, Jan Grądkowski, Paweł Skorliński i ksiądz Wilkowski.
Zawód.
Odebrał podstawowe wykształcenie – trzy klasy podstawówki jeszcze za cara; później nie miał czasu na uzupełnienie wykształcenia (ponieważ osobiście przyczynił się do spalenia swojej szkoły), przez co po dziś dzień utrzymuje, iż cierpi na analfabetyzm (choć umie pisać i czytać zarówno cyrylicą, jak i po polsku).
Przez samego siebie nazywany jest najlepszym cywilnym egzorcystą w kraju. Rozkopywanie grobów, którego musi się dopuszczać z racji wykonywanego zawodu (walka z siłami nadprzyrodzonymi) doprowadziło do powstania niesłusznej opinii (głównie wśród organów bezpieczeństwa) jakoby był hieną cmentarną. Raz zatrudnił nawet asystentkę, protegowaną Polskiego Towarzystwa Psychotronicznego Monikę.
Jakub świadczy także bardziej prozaiczne usługi, jak zdejmowanie uroków z inwentarza, czy wypędzanie złego ducha z niepokornych młodzieńców. Dorywczo zajmuje się kłusownictwem (nie ogranicza się jednak do dzikich zwierząt i z powodzeniem daje upust swoim myśliwskim fascynacjom polując na psy – bezpańskie i policyjne). Sam jednak utrzymuje, że prawo do polowania w pobliskich lasach nadał mu jeszcze car. "Co prawda lasów już nie ma, ale dopóki będą w tych stronach Wędrowycze, będą polować."
W wolnych chwilach produkuje bimber oraz spożywa alkohol. Ulubione piwo Jakuba to Perła Mocna. Egzorcysta jest również amatorem truskawkowej pryty, która chroni go od promieniowania z Czarnobyla.
Podczas okupacji niemieckiej Jakub i Semen działali w owianym złą sławą, niezależnym oddziale partyzanckim kapitana Wypruwacza złożonym w większości z pitekantropów. Wędrowycz prowadził walkę z siłami Waffen-SS i likwidował konfidentów.
Śmierć i reinkarnacja.
Jakub zmarł od przedawkowania alkoholu. Data śmierci jest opisana dość enigmatycznie, wiadomo jednak, iż zgon nastąpił ok. 80 lat po śmierci ojca Jakuba, Pawło Wędrowycza. Początkowo straszył jako duch w wojsławickiej knajpie, jednak egzorcyzm po łacinie odprawiony przez miejscowego proboszcza skutecznie odesłał Wędrowycza w zaświaty. Rada złożona ze św. Piotra i Lucyfera zadecydowała, że tutaj najlepszym wyjściem będzie reinkarnacja trwale odizolowująca Jakuba od alkoholu.
W roku 2137 w Kalifacie Eurabii nieprawdopodobnie już stary Semen Korczaszko odnalazł w końcu kolejne wcielenie Jakuba: Jakoba, syna szejka Muhammeda. Razem opracowali "unikatowy sposób, by osobiście całkowicie unicestwić alkohol" – według Koranu dzieło szatana. W tym przypadku oznaczało to kolejne stany upojenia alkoholowego u obu przyjaciół.

</doc>
<doc id="145832" url="https://pl.wikipedia.org/wiki?curid=145832" title="1996 w informatyce">
1996 w informatyce



</doc>
<doc id="145834" url="https://pl.wikipedia.org/wiki?curid=145834" title="Egzorcyzmy">
Egzorcyzmy



</doc>
<doc id="145838" url="https://pl.wikipedia.org/wiki?curid=145838" title="Pasmo Policy">
Pasmo Policy

Pasmo Policy – pasmo górskie w Beskidach Zachodnich. Nazwa pochodzi od najwyższego szczytu – Polica (1369 m). Dawniej używano nazwy Pasmo Polic, gdyż Polica miała nazwę Police. Według Jerzego Kondrackiego, autora naukowo opracowanej regionalizacji geograficznej Polski grzbiet Policy jest częścią Pasma Babiogórskiego i wraz z nim wchodzi w skład Beskidu Żywieckiego.
Topografia.
Pasmo Policy zaczyna się od przełęczy Krowiarki, skąd jego długi grzbiet przez Policę biegnie w północno-wschodnim kierunku kończąc się w dolinie Skawy koło Osielca. Najwyższym szczytem jest Polica (1368 m). Poczynając od przełęczy Krowiarki mapa Geoportalu podaje kolejno następujące szczyty i przełęcze w Paśmie Policy: Syhlec, Głowniak, Piekielnicka, Brożki, Pólko, Kiczorka (Cyl Hali Śmietanowej), Polica, Cupel, Jasna Grapa, Kocia Łapa, Kucałowa Przełęcz, Okrąglica, Urwanica, Krupówka, Soska, Naroże (Narozie), Przełęcz Malinowe, Judaszka, Drobny Wierch, Cupel, Gawroń. Łączna długość grzbietu Pasma w linii wschód-zachód liczy ponad 15 kilometrów.
Północno-zachodnie stoki Pasma Policy opadają do doliny Skawicy, w której znajdują się miejscowości Zawoja i Skawica, stoki południowo-wschodnie natomiast opadają do dwóch potoków (i ich dopływów) spływających w przeciwnych kierunkach. Jest to potok Zubrzyca znajdujący się w zlewisku Morza Czarnego i Bystrzanka znajdująca się w zlewisku Bałtyku. Przez południowo-zachodnią część Pasma Policy biegnie bowiem Wielki Europejski Dział Wodny między tymi morzami. Od Krowiarek biegnie on do Policy i tutaj zakręca bocznym grzbietem Czernica (Czyrńca) na Przełęcz Zubrzycką i dalej na Pasmo Żeleźnicy w Beskidzie Orawsko-Podhalańskim. U południowo-wschodnich podnóży Pasma Policy położone są miejscowości Zubrzyca Górna i Sidzina. Pasmo stanowi fragment karpackiego korytarza ekologicznego, jednego z dwóch głównych korytarzy ekologicznych w Polsce.
Historia.
W okresie Galicji Głównym Europejskim Działem Wodnym przez zachodnią część Pasma Policy (od przełęczy Krowiarki do Policy, potem przez Czernica (Czyrńca) do Przełęczy Zubrzyckiej)) biegła granica galicyjsko-węgierska. W czasie II wojny światowej na mocy porozumienia między III Rzeszą a Słowacją pod rządami księdza Tiso granicę tę odtworzono i oddzielała ona Niemcy od Słowacji. Ustawiono na niej granitowe słupki graniczne z literami D (Deutschland) i S (Slovensko). Po II wojnie światowej słupki obalono. Zdarza się jeszcze gdzieniegdzie na grzbiecie Pasma Policy je spotkać.
Opis pasma.
Pasmo charakteryzuje się wyraźną asymetrią budowy – północne stoki są bardzo strome, z kolei stoki południowe – łagodne. Obecnie większą część pasma pokrywają lasy. Nie zawsze jednak tak było. W okresie przeludnienia Podhala Pasmo Policy, podobnie, jak i inne góry Beskidów było znacznie bardziej bezleśne. Pola i zabudowania ludzkie wysoko wspinały się na stoki gór. Część pól uprawiano, te gorsze i wyżej położone wykorzystywano pod wypas licznych stad owiec i bydła. Na polanach i górskich halach znajdowały się osiedla ludzkie i szałasy. Dzisiaj pola uprawia się już tylko na niżej położonych stokach, zaprzestano wypasu na wysoko położonych polanach, pustoszeją wysoko położone osiedla ludzkie, a ich domy są zamieniane na domki letniskowe. Niekoszone i niewypasane łąki i polany zarastają lasem, szałasy butwieją. Za to monotonię lasów przerywają stale powstające wiatrołomy, ostało się też jeszcze kilka polan. W szczytowych partiach Policy w 1972 roku utworzono rezerwat im. prof. Klemensiewicza, a w 1998 roku – rezerwat przyrody Na Policy. Z rzadkich roślin występuje m.in. tojad mocny morawski.
Turystyka.
Głównym grzbietem pasma biegnie Główny Szlak Beskidzki. Dołącza do niego kilka szlaków wychodzących z miejscowości położonych u podnóża pasma. Jest jedno schronisko turystyczne: schronisko PTTK na Hali Krupowej.

</doc>
<doc id="145840" url="https://pl.wikipedia.org/wiki?curid=145840" title="Egzorcysta">
Egzorcysta

Egzorcysta – osoba sprawująca egzorcyzm, czyli liturgiczny obrzęd wypędzania złego ducha bądź demona, bądź też niszczenia jego wpływów.
Kościół rzymskokatolicki.
Posługa egzorcysty.
Początkowo, w czasach wczesnochrześcijańskich funkcja egzorcysty stanowiła charyzmat, i nie łączyła się z formalnym ustanowieniem. Z czasem stał się osobnym stanem, posługą (w dawnej teologii: "święceniem niższym"), a urząd ten powierzano przez wręczenie księgi z egzorcyzmami, albo innej księgi liturgicznej.
Za papieża Korneliusza Kościół Rzymu posiadał pięćdziesięciu dwóch egzorcystów, lektorów i ostiariuszy, ale urzędy te nie były jeszcze zhierarchizowane. Uszeregowanie tych posług według praktykowanej jeszcze gdzieniegdzie kolejności ich przyjmowania miało miejsce dopiero w wieku V. Z upływem czasu zanikła w Kościele praktyka udzielania posług na stałe, i stały się one wyłącznie stopniami na drodze do kapłaństwa. Tym samym zmalało znaczenie ustanowionych egzorcystów, a ich zadania przejęli kapłani.
15 sierpnia 1972 papież Paweł VI dokonał reformy posług w swoim motu proprio "Ministeria Quaedam", ale nie zdecydował się na odnowę posługi egzorcysty. Posługi obowiązujące obecnie w całym Kościele łacińskim to wyłącznie lektorat oraz akolitat, a zadania egzorcysty wykonują wyłącznie wyznaczeni przez biskupa księża.
Kapłani – egzorcyści.
Obecnie egzorcystą nazywa się w Kościele katolickim wyłącznie biskupa albo mianowanego przez niego kapłana, który posiada specjalny mandat do sprawowania egzorcyzmu uroczystego (inaczej: wielkiego). W praktyce oznacza to pozwolenie na wypędzanie demonów z osób opętanych i modlitwę nad osobami duchowo i fizycznie udręczonymi przez duchy nieczyste.
Powaga tych sakramentaliów i charakter egzorcyzmu wymagają, by posługa egzorcystyczna nad opętanymi i zniewolonymi sprawowana była mocą specjalnego i wyraźnego zezwolenia miejscowego ordynariusza (zwykle biskupa diecezjalnego). Zezwolenia takiego udziela się na stałe lub doraźnie kapłanom odznaczającym się "pobożnością, wiedzą, roztropnością i nieskazitelnością życia, oraz specjalnie przygotowanym do tego zadania" (według zaleceń Komisji ds. Dyscypliny Sakramentów).
Egzorcysta w swojej posłudze kieruje się zaleceniami Rytuału Rzymskiego, zdobytą wiedzą i własnym doświadczeniem. Jednym z najbardziej znanych egzorcystów XX wieku był oficjalny egzorcysta Państwa Kościelnego Gabriele Amorth, który przeprowadził ok. 50 000 egzorcyzmów.
Kapłani nieposiadający zezwolenia biskupa, a także diakoni, mogą modlić się "modlitwą o uwolnienie" danej osoby, która jednak nie stanowi egzorcyzmu uroczystego i nie zawiera formuł komunikowania się ze złym duchem.
Egzorcyści katoliccy w Polsce i na świecie.
W Polsce pełni posługę ponad 100 mianowanych księży egzorcystów, a także wielu kapłanów oraz diakonów modlących się "modlitwą o uwolnienie".
W każdej diecezji jest przynajmniej jeden mianowany egzorcysta, nie wliczając w to ordynariuszy miejsca. Informacje o miejscach sprawowania ich posługi można uzyskać telefonicznie poprzez lokalną kurię, a także w parafiach.
Trudno ocenić, ilu łącznie, na całym świecie jest mianowanych egzorcystów katolickich. Są państwa (Włochy, Polska), gdzie wszystkie lub większość diecezji ma swojego mianowanego egzorcystę; ale są też kraje, gdzie egzorcystów jest bardzo niewielu (Niemcy, Francja). Wg wielu katolików w ostatnich latach widocznie wzrasta zainteresowanie tematem egzorcyzmów oraz zapotrzebowanie na kapłanów-egzorcystów. Egzorcyści wskazują na wzrost zagrożeń duchowych (spirytyzm, satanizm, okultyzm itd.) oraz rosnącą świadomość wiernych co do możliwości działania szatana na człowieka. Na tę wiedzę wpływają m.in. filmy o egzorcyzmach, które bazowały na autentycznych zdarzeniach ("Egzorcyzmy Emily Rose", "Egzorcysta") oraz liczne książki (m.in. bestsellery ks. Gabriele Amortha, egzorcysty diecezji rzymskiej).
Kościoły prawosławne.
Kościoły prawosławne uznają istnienie demonów i szatana którzy mogą działać i opętać ludzi na ziemi. W Prawosławiu od samego początku istnieje posługa egzorcysty. Formuły egzorcyzmów należą do dziedziny disciplina arcani.
Protestantyzm.
Brak jest statystycznej wiedzy o egzorcystach protestanckich. Wielu duchownych z kościołów niekatolickich zauważa potrzebę egzorcyzmowania wiernych w niektórych przypadkach. Z drugiej strony w kościołach protestanckich brak jednolitego rytuału egzorcyzmowania, dlatego egzorcyzmy zwykle nie wychodzą poza modlitwę o uwolnienie (ograniczają się do tzw. egzorcyzmu prostego). Jedną z książek protestanckich z tej dziedziny, które ukazały się w Polsce, jest „Wierzę w klęskę szatana” Michaela Greena. Autor jest anglikaninem i pozytywnie wypowiada się o egzorcyzmie oraz o stosowaniu wody święconej jako pamiątce chrztu. W 2010 roku ukazała się książka krakowskiego religioznawcy opisująca w sposób naukowy zjawisko egzorcyzmowania w ruchu zielonoświątkowym (A. Migda, "Egzorcyzm pentekostalny", Warszawa 2010).
W Kościele Anglii każdy biskup diecezjalny zobowiązany jest wyznaczyć co najmniej jedną osobę do sprawowania „posługi uwolnienia” (ang. "Ministry of Deliverance"). Celem posługi jest głównie uświadamianie osobom, które przeżywają doświadczenia uznawane za nadprzyrodzone, rzeczywistości pokonania zła przez Jezusa Chrystusa. Rzeczywiste opętania są uznawane za przypadki wyjątkowe, a egzorcyzmy przeprowadzane mogą być jedynie z pełnomocnictwem biskupa i po wcześniejszej fachowej pomocy psychiatrycznej.
Egzorcyści świeccy, niezwiązani z Kościołami i wspólnotami religijnymi.
Egzorcyści świeccy stanowią problem dla tradycyjnego, chrześcijańskiego rozumienia egzorcyzmu. Z jednej strony odwołują się do pojęć znanych w chrześcijaństwie (szatan, opętanie, egzorcyzmy), natomiast z drugiej strony stosują metody, które łamią przykazania biblijne (np. zakaz nekromancji). Część egzorcystów świeckich stanowią chrześcijanie próbujący przeprowadzać egzorcyzm uroczysty na własną rękę bez stosownej zgody biskupa. Niemniej jednak zdecydowaną większość świeckich praktyk egzorcystycznych należy zaszeregować do spirytyzmu lub okultyzmu. Mowa tu o takich czynnościach, jak „odprowadzanie duchów” czy komunikowanie się ze zmarłymi.

</doc>
<doc id="145843" url="https://pl.wikipedia.org/wiki?curid=145843" title="Sznaucer olbrzym czarny">
Sznaucer olbrzym czarny



</doc>
<doc id="145845" url="https://pl.wikipedia.org/wiki?curid=145845" title="Poets of the Fall">
Poets of the Fall

Poets of the Fall – fiński zespół muzyczny.
Historia.
Historia Poetów rozpoczęła się w 2003 w stolicy Finlandii, Helsinkach. Marko (wokale) i Ollie (gitary) zaczęli wspólnie tworzyć. Niedługo później dołączył do nich Captain (producent, instrumentalista). Ich styl to mieszanka łagodnego, melodyjnego rocka, gitarowego grania oraz poetyckich tekstów. W szerokim świecie zespół znany jest przede wszystkim z nagrania "Late Goodbye", które towarzyszyło grze "". Zespół wydaje wszystkie swoje płyty samodzielnie pod szyldem "Insomniac", a dystrybucją zajmuje się wytwórnia "Playground Music".
W czerwcu 2004 Poeci wydali swojego pierwszego singla z piosenką "Late Goodbye", który wspiął się na 14 miejsce oficjalnej listy "TOP40". Kolejny singel, "Lift", stał się prawdziwym przebojem, utrzymując się 12 tygodni na liście i osiągając maksymalnie 8. miejsce. Ich muzyczna kariera rozwinęła się w roku 2005, kiedy to ukazał się ich debiutancki album "Signs of Life". Przełomowy krążek debiutował na 1. miejscu listy przebojów i utrzymał się na niej przez aż 56 tygodni (ponad rok, czyli najdłużej w historii listy TOP40), osiągając w maju 2005 status złotej płyty (15 tys. sprzedanych egzemplarzy), a następnie platynowej w kwietniu 2006 (30 tys. egzemplarzy). Poeci wyruszyli w trasę koncertową, dając ponad 60 koncertów. Zespół wybrał jeszcze dwie piosenki – „Illusion &amp; Dream” i „Stay”, które promowały album w stacjach radiowych.
Pod koniec marca 2006 wydano singel "Carnival of Rust", który promował drugi album grupy o tym samym tytule. Dzięki głosom fanów, singel trafił na 1. miejsce listy radia YleX. Teledysk można było zobaczyć m.in. w The Voice i fińskiej MTV. Drugi album ukazał się w kwietniu 2006 i, tak jak poprzedni, od razu podbił serca słuchaczy, plasując się na 1. miejscu listy TOP40. Doszło więc do rzadkiej sytuacji, kiedy dwa albumy tego samego zespołu znajdowały się na liście przebojów. Po nagraniu płyty zespół ponownie wyruszył w trasę, dając pierwszy koncert pod koniec marca 2006. W czerwcu "Carnival of Rust" była najczęściej nadawaną piosenką w fińskich radiostacjach. Drugi singel z płyty "Carnival of Rust" to „Sorry Go 'Round”, wydany 16 sierpnia 2006, a kolejny to „Locking Up the Sun”, do którego nakręcono też teledysk.
Jeszcze podczas trasy koncertowej w roku 2007 pojawiają się pierwsze pogłoski o trzeciej płycie. Oficjalne potwierdzenie tej informacji przyniósł listopad 2007. Trzecia płyta grupy zatytułowana „Revolution Roulette” ukazała się 26 marca 2008 roku, a do jej promocji posłużył pierwszy singel „The Ultimate Fling” wydany 6 lutego 2008, który zawierał trzy alternatywne wersje tytułowej piosenki oraz koncertowe nagranie utworu „Fire”. Teledysk do utworu został stworzony przez zwycięzców konkursu Nokia Trends Lab, którzy mieli okazję nagrać zespół podczas ich koncertu. Materiał ten został użyty do zmontowania finalnej wersji teledysku. Następnym teledyskiem PotF jest Diamonds of Tears wydany w lipcu 2008 roku. 17 marca 2010 roku ukazał się czwarty, studyjny album zatytułowany „Twilight Theater”, a 3 lutego 2010 roku został zaprezentowany pierwszy singiel z nowej płyty – „Dreaming Wide Awake”.
16 marca 2011 Poeci wydali piąty album zatytułowany „Alchemy Vol. 1”, na którym znalazło się 13 utworów z poprzednich albumów oraz 2 nowe – „Can You Hear Me” (do którego nakręcono teledysk; został on wydany 18 marca 2011) oraz „No End, No Beginning”.
Zespół cieszy się największą popularnością w rodzimej Finlandii, jednak ma fanów na całym świecie. Poeci występowali także w innych krajach: Danii, Szwecji, Norwegii i w Niemczech, a ich płyty można kupić w Skandynawii, Australii, Nowej Zelandii, RPA i Ukrainie. Fani zgromadzeni na oficjalnym forum dyskusyjnym Poets of the Fall pochodzą z ponad 58 różnych krajów, a ich oficjalna strona rejestruje codziennie ponad 4 tys. odwiedzin z ponad 100 krajów świata.

</doc>
<doc id="145846" url="https://pl.wikipedia.org/wiki?curid=145846" title="Karoliny">
Karoliny

Karoliny, Wyspy Karolińskie () – rozległy archipelag w Mikronezji, położony w zachodniej części Oceanu Spokojnego, na północny wschód od Nowej Gwinei. Pod względem politycznym podzielony jest między dwa państwa: Sfederowane Stany Mikronezji (część wschodnia) i Palau (część zachodnia). Największą wyspą jest mikronezyjska Pohnpei, drugą co do wielkości jest Babeldaob w Palau. Większość wysp Karolinów to niskie, płaskie atole koralowe o niewielkiej części lądowej.
Historia.
Wyspy zamieszkują od tysięcy lat rdzenni Mikronezyjczycy. Na Pohnpei znajdują się ruiny miasta Nan Madol, którego budowa zaczęła się w VIII–IX w. n.e.
Pierwszym Europejczykiem, który dotarł do Karolinów był w 1527 portugalski odkrywca Diego da Rocha. Nadał im nazwę Sequeira. Później hiszpańscy żeglarze nadali im nazwę Nowe Filipiny. Ostatecznie nazwę Karoliny nadał mu w 1686 Francisco Lazeano na cześć hiszpańskiego króla Karola II.
W 1899 Hiszpanie sprzedali wyspy Niemcom. W 1914 zajęli je Japończycy, w 1920 otrzymali mandat do ich administracji od Ligi Narodów. Po II wojnie światowej jako terytorium powiernicze przeszły pod administrację amerykańską. W 1979 niepodległość uzyskała Federacja Mikronezji, a w 1994 – Palau.

</doc>
<doc id="145847" url="https://pl.wikipedia.org/wiki?curid=145847" title="Substytucja (ekonomia)">
Substytucja (ekonomia)



</doc>
<doc id="145848" url="https://pl.wikipedia.org/wiki?curid=145848" title="Aleuty">
Aleuty

Aleuty (Wyspy Aleuckie, , ale. "Unangam Tanangin") – łańcuch małych wysp o powierzchni 37 800 km² rozmieszczonych w północnej części Oceanu Spokojnego, tworzących łuk. Składa się z 4 większych grup. Rozciąga się równoleżnikowo na przestrzeni ok. 1930 km (1300 mil), na zachód od krańca półwyspu Alaska do półwyspu Kamczatka. Aleuty są częścią stanu Alaska. Wyspy położone są w Pacyficznym Pierścieniu Ognia, wzdłuż Rowu Aleuckiego, w którym dochodzi do częstych trzęsień ziemi i tsunami.
Geografia.
Wyspy znane przed 1876 jako Catherine Archipelag, składają się z czterech grup - Wyspy Lisie ("Fox Islands"), Andrejanowa ("Andreanof Islands"), Szczurze ("Rat Islands"), Bliskie ("Near Islands"). Wszystkie leżą pomiędzy 52° i 55° północnej szerokości geograficznej oraz 172° wschodniej a 163° zachodniej długości geograficznej.
Oś archipelagu w pobliżu Alaski ma kierunek południowo-zachodni, lecz blisko 179. południka zmienia kierunek na północno-zachodni. Ta zmiana kierunku odpowiada krzywej którą tworzą wulkaniczne szczeliny. Wystąpienie tych szczelin przyczyniło się do powstania wysp. Takie zakrzywione łańcuchy powtarzają się na Oceanie Spokojnym: Wyspy Kurylskie, łańcuch japoński, Filipiny. Wszystkie te archipelagi w kształcie łuku są położone w skraju Płyty pacyficznej i bardzo odczuwają działalność sejsmiczną, lecz mimo to nadają się do zamieszkania; Aleuty leżą pomiędzy pacyficzną a północnoamerykańską płytą tektoniczną. Generalnie największe wypiętrzenie jest na wschodnich wyspach, najmniejsze zaś na zachodzie. Archipelag jest w rzeczywistości zachodnią kontynuacją Gór Aleuckich znajdujących się na kontynencie.
Większość wysp nosi ewidentne znaki wulkanicznej genezy, po północnej stronie archipelagu są liczne stożki wulkaniczne, niektóre aktywne. Jednakże nie wszystkie wyspy są wyłącznie wulkanicznego pochodzenia, na co wskazuje fakt, iż wiele z nich zawiera krystaliczne albo osadowe skały, jak również bursztyn i pokłady węgla brunatnego. Wybrzeża są skaliste i niezmiernie niebezpieczne, teren podnosi się od wybrzeży bezpośrednio do stromych gór.
Wulkan Makushin (1734 m n.p.m.) jest widoczny z Unalaska (najważniejszej wyspy z grupy). Wulkaniczne wysepki Bogoslof i Grenwingk, które wzniosły się z morza odpowiednio w 1796 i 1883, leżą około 48 km na zachód od zatoki.
Klimat.
Klimat morski, umiarkowane temperatury, obfite opady. Mgły występują niemal stale. Lata są chłodniejsze niż na lądzie stałym (Sitka), temperatury w zimie są bardzo zbliżone do tych na Alasce. Średnia roczna temperatura na Unalaska wynosi +3,4 °C. Dla stycznia jest to +1,1 °C, a dla sierpnia +11,1 °C. Najwyższa temperatura jaką zanotowano na wyspie to +25,6 °C, najniższa: -15,0 °C. Średnia roczna ilość opadów kształtuje się na poziomie 2030 mm. Na Unalaska rocznie notuje się ok. 250 dni z opadami. Uważa się, że jest to miejsce z najwyższą liczbą opadów w Stanach Zjednoczonych.
Gospodarka.
Okres wegetacyjny roślin trwa około 135 dni, od wczesnego maja do późnego września, ale rolnictwo jest ograniczone do uprawy niewielu roślin. Z wyjątkiem karłowatych wierzb wyspy pozbawione są całkowicie drzew. Pokryte są ziołami, trawami i kwitnącymi roślinami. Na mniej górzystych wyspach hodowla owiec i reniferów jest możliwa.
Ludzie żyjący na Aleutach świetnie rozwinęli umiejętności w polowaniu i koszykarstwie. Myśliwi sami produkują swoją broń. Kosze są tkane ze starannie postrzępionych łodyg żyta.
Demografia.
Tubylczy mieszkańcy wysp określani są mianem Aleutów, choć oni sami nazywają siebie "Unangan" lub "Unangas".
Język aleucki jest spokrewniony z językiem Inuitów.
Z powodu położenia wysp, przypominających rozerwany most pomiędzy Azją a Ameryką Pn., wielu antropologów uważa, że była to pierwotna trasa ludów, które zamieszkały Amerykę Pn. Najwcześniejsze ślady zamieszkiwania przez człowieka Ameryk znajdują się dużo dalej na południe, w Nowym Meksyku i Peru; wczesne ludzkie siedziby na Alasce zostały prawdopodobnie zalane przez podnoszące się wody, podczas aktualnego okresu interglacjalnego.
W roku 2010 według United States Census Bureau wyspy zamieszkiwało 8702 osób, w tym 4386 w mieście Unalaska
Historia.
Aleuty zostały odkryte przez Europejczyków w 1741.
W 1741 rząd rosyjski wysłał na wyprawę badawczą północnego Pacyfiku Vitusa Beringa (Duńczyka w służbie Rosji) oraz Aleksieja Czirikowa na statkach Św. Piotr ("Swiatoj Pietr") i Św. Paweł. Podczas sztormu statki zostały rozdzielone, Czirikow odkrył kilka wschodnich wysp archipelagu, Bering zaś kilka zachodnich. Statek Beringa jednak rozbił się, a sam Bering zginął na jednej z Wysp Komandorskich, która teraz nosi jego imię (Wyspa Beringa). Ocaleni rozbitkowie z wraku statku zbudowali łódź, którą dopłynęli do Kamczatki, gdzie poinformowali o wyspach, na których żyje wiele zwierząt futerkowych.
Syberyjscy myśliwi w poszukiwaniu futer podążali na Wyspy Komandorskie i stopniowo przemierzali Aleuty aż do Alaski. W taki oto sposób Rosja uzyskała ziemie na północno-zachodnim wybrzeżu Ameryki Pn. W konsekwencji Aleuty należały do Rosji, dopóki w 1867 kraj ten nie sprzedał Stanom Zjednoczonym swoich ziem w Ameryce Północnej.
Rosjanie wymuszali na Aleutach płacenie daniny oraz pracy na rzecz Rosji, w tym polowań na wydry morskie.
Około 1760 rosyjski kupiec Adrian Tołstych dokonał szczegółowego spisu w pobliżu wyspy Adak i nadał mieszkańcom Aleutów obywatelstwo rosyjskie.
Próbom wyeliminowania niewolnictwa i zakończenia okrutnego traktowania Aleutów, sprzeciwiało się około 1790 r. przedsiębiorstwo Szelikow, wykorzystujące pracę myśliwych dostarczających futra wydry morskiej.
Podczas trzeciej i ostatniej wyprawy (w 1778) kapitan James Cook zaobserwował wschodnią część archipelagu aleuckiego. Dokładnie określił pozycję ważniejszych wysp i poprawił wiele błędów poprzednich nawigatorów.
Jednym z pierwszych chrześcijańskich misjonarzy przybyłych na Wyspy Aleuckie był zakonnik Herman, przybyły w 1793 wraz z dziewięcioma innymi rosyjskimi prawosławnymi zakonnikami i duchownymi. Z tej grupy, po dwóch latach, żył tylko on. Osiedlił się na wyspie Spruce, leżącej blisko wyspy Kodiak i często bronił praw Aleutów. W Kościele prawosławnym jest teraz znany jako św. Herman z Alaski.
Drugim wczesnym misjonarzem Cerkwi prawosławnej był ojciec Iwan Wieniaminow, który przybył do Unalaski w 1824 i pracował jako proboszcz parafii Wniebowstąpienia Pańskiego. W 1840 został mianowany biskupem z imieniem Innocenty i przeprowadził się do Sitki, gdzie od 1844 znajdował się prawosławny sobór św. Michała Archanioła. Obecnie w Kościele prawosławnym znany jest jako św. Innocenty z Alaski.
W 1906 nowy wulkaniczny stożek wzniósł się między wysepkami Bogoslof i Grewingk, blisko Unalaski, a w 1907 powstał kolejny. Stożki te zostały zniszczone przez erupcję 1 września 1907.
Główne osady leżały na wyspie Unalaska. Najstarszą jest Iliuliuk (nazywana także Unalaską), zamieszkana w latach 1760-1775. Przyjęła zwyczaje kościoła prawosławnego. Pierwszą publiczną szkołę na Unalasce otworzono w 1883. Leżący na wyspie Dutch Harbour (Port Holenderski), (nazwa pochodzi od tego, że pierwszym okrętem, który zawinął do portu był statek holenderski) jest ważnym ośrodkiem handlu na Morzu Beringa.
Kongres Stanów Zjednoczonych w 1924 nadał obywatelstwo wszystkim Indianom, prawo to dotyczyło także rdzennej ludności Alaski.
W 1933 Biuro do spraw Indian zbudowało na Unalasce szpital.
Podczas II wojny światowej wyspy zostały zajęte przez wojska japońskie. Attu i Kiska zostały zaatakowane w czerwcu 1942, żeby odwrócić uwagę Amerykanów od walk o Midway. Jednak wojska amerykańskie złamały kod Japończyków i przejęły rozkazy armii japońskiej. Zorientowały się, że to podstęp, i do obrony Aleutów użyły bardzo niewielkich sił. Niektórzy Amerykanie dostali się do niewoli japońskiej. Japończycy rozbudowali garnizony na wyspach (w maju 1943 Attu okupowało 2,5 tys. żołnierzy, Kiskę 5,4 tys.). Większość cywilnej ludności Aleutów została internowana przez Stany Zjednoczone na Alasce. Siły amerykańskie 28 maja 1943 wyparły Japończyków z Attu, a wkrótce potem Japończycy wycofali się z Kiski.
3 czerwca 2002 był obchodzony jako Dzień Pamięci Portu Holenderskiego. Gubernator Alaski nakazał obniżyć flagi państwowe do połowy masztu, aby uczcić pamięć 78 żołnierzy, którzy zginęli podczas dwudniowego ataku na wyspy w 1942. W czerwcu 2002 zostało otwarte muzeum upamiętniające walki na Aleutach podczas II wojny światowej.

</doc>
<doc id="145851" url="https://pl.wikipedia.org/wiki?curid=145851" title="Palikir">
Palikir

Palikir – stolica Sfederowanych Stanów Mikronezji od 1989, położona na wyspie Pohnpei. Ludność: 6674 mieszkańców (2010). Ośrodek usługowy i turystyczny; na północny wschód od miasta – port lotniczy, na południe – College of Micronesia. 

</doc>
<doc id="145852" url="https://pl.wikipedia.org/wiki?curid=145852" title="Kłusownik">
Kłusownik



</doc>
<doc id="145856" url="https://pl.wikipedia.org/wiki?curid=145856" title="I sobór watykański">
I sobór watykański



</doc>
<doc id="145857" url="https://pl.wikipedia.org/wiki?curid=145857" title="Cykl węglowo-azotowo-tlenowy">
Cykl węglowo-azotowo-tlenowy

Cykl węglowo-azotowo-tlenowy (CNO) – cykl przemian jąder atomowych, których efektem jest przemiana wodoru w hel oraz powstawanie dużych ilości energii. Jest źródłem energii dla masywnych gwiazd, ponieważ może zachodzić tylko w bardzo dużych temperaturach (rzędu 20 milionów kelwinów).
Cykl ten po raz pierwszy, jako rozwiązanie problemu powstawania energii w gwiazdach, zaproponował pracujący w Stanach Zjednoczonych niemiecki fizyk Hans Albrecht Bethe. Mniej więcej w tym samym czasie co Bethe (1938-1939) ten sam mechanizm opisał inny niemiecki fizyk Carl von Weizsäcker. Osiągnięcie to było jednak w późniejszych latach ignorowane przez świat naukowy, ponieważ Weizsäcker pracował dla nazistowskich Niemiec.
1 – spotyka się również zapisy, w których zamiast p jest 1H
2 – MeV = 106 eV; TJ = 1012 J, wielkość podana dla jednego kilograma reagentów
W wyniku takiego cyklu reakcji następuje przemiana czterech protonów w jądro helu i uwolnienie energii: 41H → 4He + energia. Węgiel-12 działa tu tylko jako katalizator i nie ulega zużyciu, zatem nie potrzeba go w dużych ilościach. Powstaje on natomiast w wyniku oddziaływania ze sobą trzech jąder 4He, zwanych też cząstkami alfa. W gwieździe posiadającej dość zapasów wodoru oddziaływanie to występuje sporadycznie. Zaczyna jednak odgrywać coraz większą rolę, gdy cały wodór zostanie zużyty i gwiazda staje się tzw. czerwonym olbrzymem. To właśnie przemiana helu w węgiel jest wtedy głównym źródłem energii.
W cyklu CNO, raz na tysiąc reakcji, w wyniku połączenia azotu-15 z protonem, powstaje jądro tlenu-16 i foton (nie powstaje cząstka alfa). Ale nawet w tym przypadku po kilku przemianach otrzymujemy jądro helu, a azot powraca do cyklu.

</doc>
<doc id="145859" url="https://pl.wikipedia.org/wiki?curid=145859" title="Beskid Orawsko-Podhalański">
Beskid Orawsko-Podhalański

Beskid Orawsko-Podhalański lub Pasmo Orawsko-Podhalańskie, (513.514) – pasmo górskie wchodzące w skład Beskidu Żywieckiego. Od wschodu graniczy z Kotliną Rabczańską i Gorcami, od zachodu z Działami Orawskimi, od północy z Pasmem Babiogórskim, od południa z Kotliną Orawsko-Nowotarską. Najwyższym wzniesieniem jest Kiełek (961 m). Jest to nowa nazwa, wprowadzona przez Jerzego Kondrackiego, twórcę naukowej regionalizacji Polski. Dawniej region ten nazywany był Pasmem Podhalańskim. Nazwę tę wprowadził w 1924 Kazimierz Sosnowski, jednak zdaniem J. Kondrackiego jest ona niezbyt trafna. Używana czasami nazwa Pasmo Żeleźnicy pochodzi od szczytu Żeleźnica i jest nieprawidłowa.
Opis pasma.
Północna granica pasma biegnie od niskiej Przełęczy Zubrzyckiej doliną potoku Ciśniawa, potem Bystrzanką aż do jej ujścia do Skawy, wschodnia podnóżami wzniesień opadających do Kotliny Rabczańskiej. Granicę południowo-wschodnią tworzy górny bieg rzeki Raba, Przełęcz Sieniawska i potok Charczynka, od południa wzniesienia pasma opadają do płaskiej Kotliny Orawsko-Nowotarskiej. Granicę zachodnią tworzy potok Zubrzyca.
Głównym grzbietem pasma, od Policy przez Przełęcz Zubrzycką, Spytkowicką i Żeleźnicę biegnie Wielki Europejski Dział Wodny oddzielający zlewisko Morza Czarnego od zlewiska Bałtyku. Większa część pasma znajduje się w zlewisku Morza Czarnego. Odległość między przełęczami Zubrzycką i Sieniawską wynosi w linii prostej 22,5 km, zaś szerokość pasma w prostopadłym kierunku około 12 km. Pasmo charakteryzuje się falistym, wyrównanym i dość monotonnym przebiegiem grzbietu, w którym wyróżnia się tylko stożkowata Żeleźnica. Łagodnymi podłużnymi działami i tu i ówdzie bardziej wyodrębniającymi się pagórkami opada w kierunku Działów Orawskich, a na południe do Kotliny Orawsko-Nowotarskiej.
Beskid Orawsko-Podhalański miał duże znaczenie w początkach osadnictwa. Dzięki niskim wzniesieniom i niewielkim deniwelacjom pomiędzy grzbietami a dolinami, region ten stanowił bramę, przez którą osadnicy polscy zasiedlili Orawę i Podhale. Wszystkie nadające się do tego celu zbocza i grzbiety wzniesień zajęte zostały pod uprawę roli. Lasy ostały się tylko płatami. Region jest silnie zmieniony w wyniku działalności człowieka. Wysoko w góry wdzierają się osiedla ludzkie, np. osada Danielki znajduje się na wysokości 850 m n.p.m. Obecnie coraz częściej zaprzestaje się uprawy wyżej położonych pól, użytkuje się je jako łąki lub pastwiska, czasami są zalesiane lub pozostawione samie sobie samorzutnie zarastają lasem. Jest tylko jeden obszar chroniony – rezerwat przyrody Bembeńskie.
Najwyższe kulminacje głównego grzbietu tego pasma (o wysokości ponad 800 m n.p.m.): Kiełek (960 m), Bukowiński Wierch (940 m), Pająków Wierch (934 m), Wielki Dział (934 m), Żeleźnica (913 m), Kieczura (911 m), Groniczek (894 m), Pasieka (894 m), Markówka (836 m), Pastwowa Góra (828 m), Naciaskowa (820 m), Księży Dział (810 m), Łysa Góra (808 m), Madejowa (805 m).

</doc>
<doc id="145861" url="https://pl.wikipedia.org/wiki?curid=145861" title="Jean-Claude Turcotte">
Jean-Claude Turcotte

Jean-Claude Turcotte (ur. 26 czerwca 1936 w Montrealu, zm. 8 kwietnia 2015 tamże) – kanadyjski duchowny katolicki, arcybiskup Montrealu (1990–2012), kardynał.
Życiorys.
Studiował w seminarium duchownym w Montrealu, święcenia kapłańskie przyjął 24 maja 1959. Pracował jako duszpasterz w archidiecezji Montreal, w latach 1964–1965 uzupełniał studia we francuskim Lille, gdzie na Wydziale Katolickim uzyskał dyplom w dziedzinie duszpasterstwa społecznego. Po powrocie do Montrealu skoncentrował się na działalności duszpasterskiej w środowiskach robotniczych, później zajmował się także przygotowaniem seminarzystów do kapłaństwa; był kanonikiem kapituły katedralnej w Montrealu, a od września 1981 wikariuszem generalnym archidiecezji.
W kwietniu 1982 mianowany biskupem pomocniczym Montrealu, ze stolicą tytularną Suas. Sakry biskupiej udzielił mu 29 czerwca 1982 Paul Grégoire, ówczesny arcybiskup metropolita Montrealu i przyszły kardynał. 17 marca 1990 Turcotte zastąpił kardynała Grégoire (który przeszedł w stan spoczynku) na stolicy arcybiskupiej. Brał udział w sesjach Światowego Synodu Biskupów w Watykanie (m.in. w sesji specjalnej, poświęconej Kościołowi w Ameryce, listopad – grudzień 1997).
W listopadzie 1994 Jan Paweł II wyniósł go do godności kardynalskiej, nadając tytuł prezbitera Nostra Signora del SS. Sacramento e Santi Martiri Canadesi. Od 1995 Turcotte bierze udział w pracach Rady Kardynalskiej ds. badania Organizacyjnych i Ekonomicznych Problemów Stolicy Świętej.
20 marca 2012 papież Benedykt XVI przyjął jego rezygnację z pełnionej funkcji. Jego następcą został bp. Christian Lépine.
Uczestnik konklawe 2005 i konklawe 2013 roku.

</doc>
<doc id="145862" url="https://pl.wikipedia.org/wiki?curid=145862" title="Miś Colargol">
Miś Colargol



</doc>
<doc id="145863" url="https://pl.wikipedia.org/wiki?curid=145863" title="Ricardo Maria Carles Gordo">
Ricardo Maria Carles Gordo



</doc>
<doc id="145865" url="https://pl.wikipedia.org/wiki?curid=145865" title="Pleksiglas">
Pleksiglas



</doc>
<doc id="145867" url="https://pl.wikipedia.org/wiki?curid=145867" title="Otyłość">
Otyłość

Otyłość (łac. "obesitas") – choroba przewlekła o złożonej etiologii, którą definiuje się jako nieprawidłowe lub nadmierne nagromadzenie tłuszczu, które stanowi zagrożenie dla zdrowia. Światowa Organizacja Zdrowia definiuje otyłość jako posiadanie wskaźnika BMI powyżej 30, z zastrzeżeniem, że może nie być to właściwa miara dla niektórych osób (zwłaszcza sportowców).
Za otyłość uważa się stan, w którym tkanka tłuszczowa stanowi więcej niż 25% całkowitej masy ciała u mężczyzn oraz 30% u kobiet.
Niepokojące jest coraz częstsze pojawianie się otyłości w okresie rozwojowym u dzieci, ponieważ przekłada się to bezpośrednio na większe ryzyko (nawet 17,5 razy) otyłości i chorób powiązanych w dorosłości. Diagnoza otyłości w wieku 6 lat oznacza 25% ryzyka otyłości w wieku dorosłym, Otyłość w wieku 12 lat to już 75% ryzyka.
Klasyfikacja otyłości.
Na podstawie badań antropogenicznych Wyróżnia się dwa główne typy rozmieszczenia podściółki tłuszczowej:
W praktyce klinicznej ze względu na etiopatogenezę najczęściej wyróżnia się:
Otyłość jest uważana za chorobę cywilizacyjną prowadząca do skrócenia oczekiwanej długości życia. Wyjątkowo duża otyłość prowadzi do niepełnosprawności.
Historia otyłości.
Nadwaga i otyłość towarzyszą człowiekowi od zarania dziejów. Dowody dostarczają wykopaliska z różnych stron świata m.in. Bliskiego Wschodu oraz Ameryki Południowej. Najsłynniejszą rzeźbą pochodzącą z okresu paleolitu jest tzw. Wenus z Willendorfu przedstawiająca wyobrażenie otyłej lub ciężarnej postaci kobiety prawdopodobnie ówczesny wzór pożądania. W społeczeństwach przedindustrialnych często podkreślany jest związek dostępności do źródeł pożywienia a rangą społeczną. Przez tysiące lat w warunkach nagminnych niedoborów żywieniowych, powszechności chorób i śmierci wynikłej z ich następstwa, ciągłego widma głodu, oraz nierówności społecznych zaokrąglona sylwetka świadczyła o zamożności, o wysokiej pozycji społecznej, płodności, była kanonem piękna do którego dążono. Etnograficzne badania społeczeństw tradycyjnych (przed industrialnych) dowiodły, że 4/5 badanych kultur uznaje pulchne kobiety za kanon piękna, 90% spośród nich szczególnym uznaniem darzy uwydatnienie bioder i nóg u kobiet. W przypadku mężczyzn zaokrąglona tusza była preferowana rzadziej, jednak jej obecność świadczyła o dobrobycie i wysokiej pozycji społecznej.
Stosunek do otyłości ewoluuje w czasie.
Metody oceny masy ciała i zawartości tkanki tłuszczowej.
W celu diagnozy otyłości określa się zawartość tkanki tłuszczowej w ciele. W praktyce najczęściej stosuje się proste metody antropometryczne, które jednak są obarczone błędem zależnym od: osobniczych uwarunkowań, płci, wieku, pochodzenia etnicznego
Do precyzyjnego określenia zawartości tkanki tłuszczowej w ciele stosuje się
Zakresy wartości BMI.
Dla osób dorosłych i o przeciętnych warunkach umięśnienia wskaźnik masy ciała tzw. BMI dobrze ocenia masę ciała, gdyż dobrze koreluje z zawartością tkanki tłuszczowej w organizmie i jest raczej niezależny od wzrostu
W diagnostyce otyłości brzusznej i zespołu metabolicznego wykorzystuje się stosunek obwodu talii do obwodu bioder
Pożądany BMI zależy od wieku i wynosi odpowiednio:
Choroby związane z otyłością.
Wczesne i odległe powikłania wynikające z otyłości u dzieci
Epidemiologia.
W Polsce według danych GUS problem otyłości (BMI &gt; 30 kg/m²) występuje przede wszystkim w grupie osób 40-letnich lub starszych o wykształceniu co najwyżej zasadniczym zawodowym, mające długotrwałe problemy zdrowotne. U kobiet posiadanie wykształcenia co najwyżej podstawowego (gimnazjalnego) zwiększa szanse otyłości w stosunku do kobiet z wykształceniem wyższym nawet 5 krotnie. Częstość występowania otyłości wzrasta wraz z wiekiem, związane jest to ze spadkiem tempa przemiany materii, mniejszą aktywnością fizyczną oraz mocno utrwalonymi nieodpowiednimi nawykami żywieniowymi.
Rozpowszechnienie nadwagi i otyłości w mieście, jak i na wsi jest porównywalne. Problem nadmiernej masy ciała dotyczy częściej mężczyzn (44% nadwaga i 18% otyłość) niż kobiet (30% nadwaga i 15,6% otyłość). Odsetek osób z nadwagą i otyłością stale wzrasta (rok 2009). Otyłość jako najczęściej wypadkowa stylu życia i diety jest głównym czynnikiem tzw. behawioralnym utraty lat życia w zdrowiu Polaków, odpowiadając za utratę 25,5% lat przeżytych w zdrowiu.
W 2016 roku 23% populacji Polski była otyła. Spośród sąsiadów bardziej otyli byli mieszkańcy: Czech (26%), Litwy (26%), Białorusi (25%) i Ukrainy (24%). Mniejszy problem z otyłością został zaobserwowany na Słowacji (21%) i w Niemczech (22%). Rosja zanotowała podobny odsetek osób otyłych co Polska 23%.
Na świecie w 2016 r. według WHO nadwaga (BMI &gt; 25 kg/m²) występowała u 39% osób dorosłych (wiek &gt;18 lat) (40% u kobiet i 39% u mężczyzn), otyłość (BMI &gt; 30 kg/m²) występowała u 13% osób dorosłych (15% u kobiet i 11% u mężczyzn). Większość ludzi żyje w krajach gdzie nadwaga i otyłość zabija więcej osób niż niedowaga.
Przyczyny otyłości.
Rozwój otyłości uwarunkowany jest współdziałaniem czynników genetycznych i środowiskowych. Osiągnięcie niższej wagi dzięki zmianie warunków bytowania, lepszej kontroli czynników stres, zmianie nawyków żywieniowych, zwiększeniu aktywności fizycznej, regularnym ćwiczeniom fizycznym jest możliwe, jednak utrzymanie właściwej – z medycznego punktu widzenia – wagi wymaga wytrwałości. Uważa się, że największy wpływ na etiopatogenezę otyłości ma środowisko.
Otyłość u dzieci.
Badania naukowe udowodniły, że między otyłością u dzieci i młodzieży a występowaniem nadciśnienia tętniczego występuje ścisły związek. Potwierdzono tym samym fakt, że dotknięte otyłością dzieci są, podobnie jak otyli dorośli, narażone na choroby układu krążenia.
Do innych często występujących przy otyłości powikłań należą: cukrzyca typu 2, bezdech senny, kamica pęcherzyka żółciowego, zaburzenia pokwitania, stłuszczenie wątroby i kamica nerkowa. Otyłość w ogromnym stopniu wpływa również na układ kostno-stawowy – szczególnie zagrożone są stawy kolanowe, biodrowe i kręgosłup.
Z otyłością w wieku dziecięcym związane są również zaburzenia w rozwoju psychospołecznym. Występujący bezdech ściśle łączy się z trudnościami w nauce, zaburzeniami zachowania oraz pogorszeniem jakości życia. Natomiast zaburzenia psychologiczne, jakie powoduje ta choroba wynikają przede wszystkim z kompleksów, braku akceptacji, niską samooceną. Otyłe dziecko bardzo często jest wyśmiewane i wręcz odrzucane przez rówieśników.
Spożywanie napoi słodzonych cukrem w różnej postaci sprzyja rozwojowi nadwagi i otyłości.
Przyczyny otyłości u dzieci.
Wśród dzieci, tak jak wśród dorosłych, najczęściej rozpoznaje się otyłość prostą, która nie wiąże się z innymi objawami chorobowymi. Stanowi ona ponad 90% przypadków. Jest skutkiem zaburzenia równowagi między ilością dostarczanej wraz z pożywieniem energii a potrzebami jej wydatkowania przez organizm. Rzadziej występuje otyłość wtórna, będąca wynikiem schorzeń endokrynologicznych, wad genetycznych, schorzeń układu nerwowego lub skutkiem przewlekłego leczenia. Jej szczegółowe przyczyny są takie same jak wymienione wcześniej czynniki warunkujące otyłość u dorosłych, należące do grupy czynników farmakologicznych, czynników genetycznych oraz poza genetycznych czynników biologicznych.
Najczęściej występująca u dzieci otyłość prosta również może być uwarunkowana genetycznie, ale bardzo dużą rolę w jej rozwoju mają czynniki środowiskowe. Szczególnie predysponowane są dzieci z rodzin, których członkowie mają nadmiar masy ciała oraz młodzież w okresie dojrzewania płciowego. Szybkość ich wzrostu w tym okresie zmniejsza się, przez co maleje również zapotrzebowanie energetyczne. Znaczny apetyt powoduje jednak gromadzenie zapasów tkanki tłuszczowej, która będzie źródłem energii w czasie znacznych wydatków metabolicznych w kolejnej fazie dojrzewania.
Za najczęstsze przyczyny występowania otyłości prostej u dzieci uznaje się:
Niektóre badania pokazują również, że reklamy żywności w mediach przyczyniają się do wyboru niezdrowych produktów i wpływają na masę ciała dzieci. W przypadku pojedynczych reklam wpływ ten dotyczy raczej wybierania określonych marek, a nie zmiany zachowań żywieniowych. Jednak bardzo długi czas, jaki dzieci spędzają w internecie lub na oglądaniu telewizji sprawia, że ilość reklam jakie obserwują może prowadzić do utrwalenia nieprawidłowych nawyków żywieniowych. Wykazano również, że podatność dzieci na reklamy jest zależna od poziomu wykształcenia ich rodziców, ponieważ lepiej wykształceni częściej komentowali reklamy, przez co dzieci były na nie bardziej odporne.
Udowodniono także, że około 29% przypadków otyłości u dzieci można zapobiec poprzez skrócenie czasu oglądania telewizji.
Leczenie otyłości u dzieci.
Zalecenia ekspertów wskazują, że dzieci z rozpoznaną otyłością na podstawie wskaźnika BMI, którego wartość przekracza 95 centyl, powinny być objęte leczeniem. W przypadku dzieci nie obejmuje ono postępowania farmakologicznego, ponieważ bezpieczeństwo i skuteczność podawania im leków hamujących apetyt nie są wystarczająco zbadane. Skuteczna terapia powinna odbywać się przy współpracy zespołu specjalistów, w którego skład wchodzą: lekarz pediatra, dietetyk, endokrynolog, psycholog i rehabilitant. W przypadku otyłości prostej podstawowe zasady takiej terapii są następujące:
Leczenie otyłości.
Po wstępnej prawidłowej diagnostyce przyczyny otyłości w zależności od stopnia nadwagi i otyłości wg wskaźnika BMI oraz obecności chorób towarzyszących, metody leczenia obejmują:
Aby osiągnąć długotrwały efekt leczenia, istotny jest powolny stały spadek masy ciała oraz jej stabilizacja. W trakcie 6 miesięcznej kuracji metodą zachowawczą wskazany jest maksymalny (progowy) 5–10% spadek masy ciała w stosunku do masy wejściowej, spadek o więcej niż 10% w ciągu 6 miesięcy skutkuje reakcją obronną organizmu w postaci obniżenia metabolizmu i ryzykiem efektu odbicia (tzw. efektu jojo). U pacjentów o BMI &gt; 35 kg/m² ubytek masy ciała może wynosić nawet 20%. W kolejnym etapie pacjent nabiera nowych zwyczajów żywieniowych, behawioralnych i w konsekwencji utrzymuje osiągniętą masę ciała.
Patogeneza nadciśnienia tętniczego w otyłości.
Hiperinsulinemia (i insulinooporność) w przebiegu otyłości nasila wchłanianie jonów sodu w cewce proksymalnej nefronu. Za sodem „podąża” woda, co prowadzi do zwiększenia wolemii. Podwyższenie wolemii oznacza zwiększenie obciążenia wstępnego, co jest przyczyną nadciśnienia.
Ponadto insulinooporność powoduje:
1. Wzrost stężenia leptyny → zwiększenie aktywacji układu współczulnego
2. Spadek stężenia adiponektyny → nasilenie zmian miażdżycowych
Duża ilość tkanki tłuszczowej dodatkowo zwiększa stężenie angiotensyny II, która powoduje wzrost ilości aldosteronu. Ten mechanizm nasila wchłanianie sodu (powodowane przede wszystkim insuliną) i wzrost wolemii.
W przebiegu otyłości dochodzi do dysfunkcji peptydów natriuretycznych (ANP/BNP/CNP) oraz upośledzenia diurezy ciśnieniowej. Rozwój glomerulopatii związanej z otyłością pogłębia tylko nadciśnienie tętnicze.
Otyłość sarkopeniczna.
Otyłość sarkopeniczna jest współwystępowaniem otyłości i sarkopenii. Wykazano, że otyłość sarkopeniczna jest związana z chorobami narządu krążenia i poziomem umieralności ogólnej.

</doc>
<doc id="145868" url="https://pl.wikipedia.org/wiki?curid=145868" title="Kruja">
Kruja

Kruja (alb. "Krujë"/"Kruja", wł. "Croia", tur. "Akçahisar", serb. Kroja) – miasto położone w środkowej Albanii. Jest stolicą okręgu o tej samej nazwie.
Geografia.
Nazwa miasta pochodzi od słowa "krua" (pol. "źródło"). Kruja położona jest 30 km na północny wschód od Tirany, na wysokości 600 m n.p.m. u podnóża góry Sarisalltikut. Na wschód od miasta znajduje się Park Narodowy Przełęczy Shtame.
Historia.
Początki Krui sięgają III w. p.n.e. i powstania miasto Zgërdhesh (Albanopolis). Współczesna Kruja została założona wyżej na zboczu wzgórza, pierwsze wzmianki o niej pochodzą z IX wieku n.e. Od XII do XIII wieku Kruja była stolicą Królestwa Arbërii, w 1396 r. została podbita przez Imperium Osmańskie. W 1433 roku Skanderbeg odbił miasto z rąk Turków i uczynił je swoją siedzibą.
W 1928 odbyła się tutaj koronacja Ahmeda Zogu na króla Albanii.

</doc>
<doc id="145870" url="https://pl.wikipedia.org/wiki?curid=145870" title="Małopolski Szlak Owocowy">
Małopolski Szlak Owocowy

Małopolski Szlak Owocowy – szlak turystyczny utworzony w 2003 r. przez Małopolską Organizację Turystyczną. Przebiega przez 23 gminy województwa małopolskiego. Na szlaku znajduje się prawie 300 obiektów, głównie gospodarstwa sadownicze. Szlak przebiega oznakowanymi odcinkami dróg i wskazuje gospodarstwa, w których można dokonać degustacji i zakupu owoców, a także bliżej poznać technologię ich produkcji. Wszystkie obiekty oznakowano tabliczkami Małopolskiego Szlaku Owocowego.
Małopolska Organizacja Turystyczna oznakowała specjalnymi tablicami 156 gospodarstw i obiektów sadowniczych w siedmiu małopolskich gminach: Łącko, Raciechowice, Laskowa, Trzciana, Gdów, Stary Sącz oraz Zawoja. Rok później, za sprawą dużego zainteresowania ze strony gospodarstw sadowniczych na szlaku znalazło się kolejnych 148 obiektów związanych z sadownictwem.
Owoce Małopolskiego Szlaku Owocowego to: borówki, gruszki, jabłka, śliwy, czereśnie, brzoskwinie, truskawki, wiśnie, czarne porzeczki, czerwone porzeczki, maliny, agrest, aronia, orzech włoski oraz winogrona.

</doc>
<doc id="145873" url="https://pl.wikipedia.org/wiki?curid=145873" title="Fabio Capello">
Fabio Capello

Fabio Capello (ur. 18 czerwca 1946 w San Canzian d’Isonzo) – włoski piłkarz, który grał na pozycji pomocnika, trener piłkarski, komentator telewizji Fox Sports Italia.
Kariera.
Jako zawodnik występował na pozycji rozgrywającego. Grał między innymi w Juventusie i Milanie. W barwach Juventusu występował dwukrotnie w finałach rozgrywek europejskich, ale nie udało mu się zdobyć żadnego trofeum; finał Pucharu Miast Targowych (późniejszy Puchar UEFA) w 1971 Juventus przegrał z Leeds United, a finał Pucharu Mistrzów (późniejsza Liga Mistrzów) w 1973 roku – z Ajaksem. Capello grał również w reprezentacji narodowej. Był w szerokiej kadrze przygotowującej się do finałów mistrzostw świata w 1970, ale ostatecznie na turniej do Meksyku nie pojechał. Wystąpił w kolejnych finałach w Niemczech (1974), strzelił bramkę Polakom, ale Włosi odpadli już na etapie rozgrywek grupowych.
Po zakończeniu kariery zawodniczej został trenerem. Odniósł szereg sukcesów z drużynami klubowymi, Milan doprowadził do trzech finałów Pucharu Mistrzów (w tym zwycięskiego w 1994) oraz zdobycia Superpucharu Europy (1994), z Realem Madryt zdobył w 1997 mistrzostwo Hiszpanii, z Romą mistrzostwo Włoch. W sezonie 2004/2005 został szkoleniowcem Juventusu, gdzie po dwóch sezonach miał na swoim koncie kolejne dwa mistrzostwa kraju. W sezonie 2006/2007 przeniósł się do Realu Madryt.
Choć krytykowany za bezbarwną grę swojej ekipy, wywalczył z drużyną Królewskich 30. tytuł mistrza Hiszpanii. Mimo to 28 czerwca 2007 został zwolniony.
W grudniu 2007 roku Fabio Capello otrzymał nominację na stanowisko trenera reprezentacji Anglii, które objął w styczniu roku następnego. Zakwalifikował się z nią do mistrzostw świata w 2010 roku i mistrzostw Europy w 2012 roku. 8 lutego 2012 roku, na cztery miesiące przed rozpoczęciem mistrzostw Europy w Polsce i na Ukrainie zrezygnował z posady trenera reprezentacji Anglii. Wcześniej Capello skrytykował decyzje federacji piłkarskiej o odebraniu opaski kapitana Johna Terry’ego. 16 lipca 2012 został trenerem reprezentacji Rosji.
W 2013 rozpoczął też pracę, jako komentator telewizji Fox Sports Italia.
14 lipca 2015 przestał być selekcjonerem reprezentacji Rosji. Umowę rozwiązano za porozumieniem stron.
W czerwcu 2017 został trenerem chińskiego Jiangsu Suning.

</doc>
<doc id="145874" url="https://pl.wikipedia.org/wiki?curid=145874" title="Hematokryt">
Hematokryt

Hematokryt (liczba hematokrytowa, wskaźnik hematokrytowy; krew, κριτής; gr. krinein – oddzielać; oznacza się skrótem Ht lub Hct) – stosunek objętości erytrocytów do objętości pełnej krwi. Wyrażany jest zwykle w procentach lub w postaci ułamka (tzw. frakcji objętości).
Sposób oznaczania.
Klasyczny sposób oznaczania wskaźnika hematokrytowego to metoda mikroskopowa lub makrometoda. Ta druga polega na umieszczeniu krwi w skalibrowanej i heparynizowanej kapilarze. Jeden koniec takiej kapilary uszczelnia się. Wirowanie prowadzi się przy 3000 obrotach na minutę przez ok. 30 minut lub 6000 obrotach na minutę przez 5 minut. Wysokość osiadłego na dnie słupa erytrocytów w stosunku do wysokości całego słupa próbki jest właśnie szukanym wskaźnikiem.
Prawidłowe wskaźniki:
Diagnostyka.
Spadek poziomu hematokrytu może świadczyć o przewodnieniu albo niedokrwistości. Występuje również po krwawieniach (składniki morfotyczne są wolniej odtwarzane) oraz w trakcie ciąży. Występuje również u młodych zwierząt po spożyciu siary (białka we krwi powodują zwiększenie objętości osocza).
Zwiększenie poziomu następuje w nadkrwistości (np. czerwienica prawdziwa, wtórna i rzekoma). Podwyższony poziom świadczy o odwodnieniu izotonicznym lub jest wynikiem nadprodukcji erytrocytów. Może też być wynikiem wzrostu objętości poszczególnych erytrocytów.
Inne wskaźniki pomocne przy interpretacji wyniku:

</doc>
<doc id="145875" url="https://pl.wikipedia.org/wiki?curid=145875" title="Algorytmy sortowania">
Algorytmy sortowania



</doc>
<doc id="145876" url="https://pl.wikipedia.org/wiki?curid=145876" title="Wlora">
Wlora

Wlora (alb. "Vlorë", "Vlora"; wł. "Valona", gr. "Βαλόνα") – miasto w Albanii na wybrzeżu Adriatyku. Liczba mieszkańców około 125 tysięcy. Stolica okręgu i obwodu Wlory.
Miasto nadmorskie, nad którym wznosi się wzgórze Kuzum-Baba – siedziba muzułmańskiej sekty bektaszytów. W 1912 Wlora stała się miejscem spotkania albańskich działaczy narodowych, którzy proklamowali deklarację niepodległości. W czasie I wojny światowej miasto zostało zajęte przez jednostki armii włoskiej. W 1920, w wyniku bitwy o Wlorę, oddziały albańskie odzyskały miasto z rąk włoskich.
W 1997 r., po bankructwie piramid finansowych miasto zostało przejęte przez uzbrojone bandy, które wystąpiły przeciwko legalnym władzom. Znane też jako największy ośrodek przemytu ludzi do Włoch. Od 2008 burmistrzem miasta jest Shpetim Gjika.

</doc>
<doc id="145877" url="https://pl.wikipedia.org/wiki?curid=145877" title="Aram I Kesziszjan">
Aram I Kesziszjan

Aram I Kesziszjan ("Keshishian", ur. w 1947) – duchowny Apostolskiego Kościoła Ormiańskiego, od 1995 jeden z patriarchów tego Kościoła, Patriarcha-Katolikos Wielkiego Domu Cylicyjskiego. 
Przyszły patriarcha Aram Kesziszjan urodził się w 1947 w Bejrucie. W 1968 został wyświęcony na kapłana (żyjącego w celibacie). W 1970 uzyskał tytuł "wartabed" - doktora teologii Apostolskiego Kościoła Ormiańskiego. W 1978, podczas studiów w Nowym Jorku, został wybrany wikariuszem ormiańskiej diecezji Bejrutu. W 1979 został wybrany prymasem Libanu. Sakrę biskupią otrzymał jednak dopiero w 1980 z rąk katolikosa Karekina. Posługa biskupa Kesziszjana w Libanie przypadła na najgorętszy okres tamtejszej wojny domowej. Jako prymas poświęcił swoje wysiłki utrzymaniu działalności kościołów, szkół wyznaniowych, organizacji społecznych i kościelnych oraz lokalnych społeczności wiernych. Popierał inicjatywy zmierzające do jedności Libanu. Biskupem Bejrutu i ormiańskim prymasem Libanu Aram Kesziszjan był do 1995, kiedy to został wybrany katolikosem-patriarchą Cylicji - drugim w hierarchii patriarchów kościoła ormiańskiego po eczmiadzyńskim patriarsze wszystkich Ormian. Synodowi, który wybrał biskupa Kesziszjana na patriarchę Cylicji, przewodniczył jego poprzednik na tym tronie – ówczesny patriarcha eczmiadzyński – Karekin I Sarkisjan. 
Aram Kesziszjan studiował filozofię, teologię systematyczną i historię kościołów Bliskiego Wschodu - najpierw w ormiańskim seminarium w Antelias w Libanie, następnie w protestanckiej Bliskowschodniej Szkole Teologii w Bejrucie, na Uniwersytecie Amerykańskim w Bejrucie, w Instytucie Ekumenicznym w Bossey (Szwajcaria) i na Uniwersytecie Fordham w Nowym Jorku. Już jako biskup był przez wiele lat wykładowcą ormiańskiego seminarium duchownego i Uniwersytetu Haigaziana w Bejrucie, gdzie wykładał filologię ormiańską i teologię. Jest autorem licznych prac naukowych w językach ormiańskim, francuskim i angielskim. 
W 1972 biskup Kesziszjan został naczelnym sekretarzem patriarchatu cylicyjskiego do spraw stosunków ekumenicznych. W tym charakterze reprezentował patriarchat na wielu spotkaniach ekumenicznych. Jako delegat Apostolskiego Kościoła Ormiańskiego uczestniczył w ogólnych zgromadzeniach Światowej Rady Kościołów w Nairobi (1975), Vancouver (1983) i w Canberze (1991). W 1975 został wybrany do Komisji Wiary i Ustroju ŚRK, a w 1983 został członkiem stałego komitetu tej komisji. Na spotkaniu w Vancouver został wybrany do Głównego Komitetu ŚRK, a na spotkaniu w Canberze został wybrany moderatorem komitetów Głównego i Wykonawczego. Był pierwszym wiernym kościoła wschodniego i jednocześnie najmłodszą osobą pełniącą tę funkcję. Wybór z Canberry powtórzono w 1998 w Harare. Poza tym Aram Kesziszjan był jednym z założycieli Rady Kościołów Środkowego Wschodu w 1974 i członkiem jej komitetu wykonawczego. Jest również honorowym członkiem ekumenicznej fundacji kościoła katolickiego "Pro Oriente" w Wiedniu oraz wielu innych organizacji ekumenicznych. 26 stycznia 1997, podczas wizyty w Watykanie, patriarcha podpisał wspólną deklarację ekumeniczną z papieżem Janem Pawłem II. 

</doc>
<doc id="145878" url="https://pl.wikipedia.org/wiki?curid=145878" title="Adam Maida">
Adam Maida

Adam Joseph Maida (ur. 18 marca 1930 w East Vandergriff, Pensylwania) – amerykański duchowny katolicki, emerytowany arcybiskup Detroit, kardynał.
Życiorys.
Pochodzi z rodziny polskich emigrantów. Studiował w Kolegium Św. Wincentego w Latrobe i na Uniwersytecie Św. Marii w Baltimore; przyjął święcenia kapłańskie w Pittsburghu 26 maja 1956 (z rąk przyszłego kardynała Johna Deardena, biskupa Pittsburgha). Uzupełniał studia w Rzymie (na Papieskim Uniwersytecie Laterańskim obronił licencjaty z teologii i prawa kanonicznego) oraz w Pittsburghu (obronił doktorat z prawa cywilnego na Uniwersytecie Duquesne). Od 1960 był związany z diecezją Pittsburgh; prowadził działalność duszpasterską, wykładał na Uniwersytecie Duquesne i w Kolegium La Roche, w kurii biskupiej pełnił funkcje asystenta kanclerza, wicekanclerza i radcy generalnego w trybunale diecezjalnym. Był równocześnie kapelanem Towarzystwa Tomasza Morusa.
7 listopada 1983 został mianowany biskupem Green Bay i przyjął sakrę biskupią 25 stycznia 1984 z rąk arcybiskupa Pio Laghiego, delegata apostolskiego w USA. W kwietniu 1990 przeszedł na arcybiskupstwo Detroit. 26 listopada 1994 Jan Paweł II wyniósł go do godności kardynalskiej, nadając tytuł prezbitera Ss. Vitale, Valeria, Gervasio e Protasio.
Reprezentował Jana Pawła II jako legat na XIX Międzynarodowym Kongresie Maryjnym w Częstochowie w sierpniu 1996. Brał udział w sesjach Światowego Synodu Biskupów w Watykanie, m.in. sesji specjalnej poświęconej Kościołowi w Ameryce (listopad-grudzień 1997). Od lipca 2000 kardynał Maida był jednocześnie superiorem (przełożonym) misji "sui iuris" na Kajmanach.
Brał udział w konklawe 2005, które wybrało papieża Benedykta XVI. 18 marca 2010 w związku z osiągnięciem osiemdziesiątego roku życia utracił czynne prawo wyboru papieża w przyszłych konklawe.
5 stycznia 2009 przeszedł na emeryturę ustępując z kierowania archidiecezją Detroit.
W 1994 odznaczony Wielkim Orderem Świętego Zygmunta.

</doc>
<doc id="145884" url="https://pl.wikipedia.org/wiki?curid=145884" title="Dariusz Dźwigała">
Dariusz Dźwigała

Dariusz Bogusław Dźwigała (ur. 22 marca 1969 w Warszawie) – polski piłkarz występujący na pozycji pomocnika, a obecnie trener piłkarski. Rozegrał w polskiej ekstraklasie 268 spotkań i strzelił 34 bramki. Występował w reprezentacji Polski w piłce nożnej halowej 5-osobowej.
Kariera piłkarska.
Początki kariery.
Dźwigała jest wychowankiem Drukarza Warszawa. W wieku szesnastu lat przeniósł się do Polonii Warszawa. Od początku 1989 roku reprezentował barwy, także stołecznej, Gwardii, by po półtora roku przenieść się na sezon do Ursusa Warszawa. Latem 1991 powrócił do Polonii. W 1993 roku zadebiutował w jej barwach w Ekstraklasie. W sumie w sezonie 1993/1994 rozegrał 31 meczów i strzelił pięć goli na najwyższym szczeblu rozgrywek w Polsce. Przez następne 18 miesięcy grał dla „Czarnych Koszul” w ówczesnej II lidze, a z początkiem 1996 roku wyjechał do Izraela.
Wyjazd do Izraela i powrót do Polski.
Przez pół roku występował w Hapoelu Kefar Sawa. W jego barwach rozegrał siedem meczów w izraelskiej ekstraklasie i zajął w niej 12. pozycję na koniec rozgrywek. Po zakończeniu sezonu powrócił do Polski i związał się kontraktem z Hetmanem Zamość.
Gra na Śląsku.
Do Górnika Zabrze trafił w listopadzie 1996 roku. Debiutował 23 listopada w meczu przeciwko Amice Wronki. Pierwszego gola dla zabrzan zdobył 19 kwietnia 1997 pokonując bramkarza Sokoła Tychy. W sumie w sezonie 1996/1997 rozegrał siedemnaście meczów, zdobył dwie bramki i trzykrotnie został upomniany przez sędziów żółtymi kartkami, a jego klub zajął 13. miejsce w tabeli.
W następnych rozgrywkach zabrzanie zajęli 8. pozycję, a Dźwigała rozegrał 27 meczów i strzelił 3 bramki.
Sezon 1998/1999 rozpoczął jeszcze jako piłkarz Górnika, jednak po rozegraniu trzynastu spotkań, w których zanotował jedno trafienie odszedł do GKS-u Katowice. W Katowicach spędził rundę wiosenną sezonu 1998/1999, w której rozegrał 9 meczów, a GKS zajął ostatnie miejsce w tabeli i spadł do II ligi.
Na kolejne pół roku Dźwigała powrócił do Górnika Zabrze. Rozegrał 15 meczów ligowych nie strzelając żadnej bramki i definitywnie rozstał się z klubem. Przygodę z zabrzańskim klubem zakończył rozegrawszy 72 spotkania i strzeliwszy 6 goli. Kilkukrotnie był kapitanem drużyny.
Pogoń Szczecin i wyjazd do Turcji.
Od 2000 roku grał w Pogoni Szczecin. W barwach „Portowców” zadebiutował 5 marca w wygranym 1-0 spotkaniu przeciwko Dyskobolii Grodzisk Wielkopolski. Już dziesięć dni później zdobył swoją pierwszą bramkę w nowym klubie. W 29' minucie meczu w Olsztynie przeciwko tamtejszemu Stomilowi pokonał Zbigniewa Małkowskiego ustalając tym samym wynik spotkania na 1-1. W sumie rozegrał w tym sezonie 16 spotkań i strzelił 4 bramki, czym pomógł drużynie w utrzymaniu się w I lidze.
Kolejne rozgrywki Pogoń zakończyła jako wicemistrz Polski i tym samym uzyskała prawo startu w pierwszej rundzie kwalifikacyjnej Pucharu UEFA. Do tego osiągnięcia walnie przyczynił się Dariusz Dźwigała, który w 22 spotkaniach strzelił 3 bramki. W tamtych rozgrywkach warszawianin często był napominany przez sędziów kartkami, w sumie obejrzał 10 żółtych i jedną czerwoną.
W następnym sezonie szczecinianie odpadli już w pierwszej rundzie kwalifikacyjnej Pucharu UEFA przegrywając 3-2 w dwumeczu z islandzkim Fylkir Reykjavík. Obie bramki dla polskiej drużyny zdobył właśnie Dźwigała. W rozgrywkach ligowych zagrał w sumie 19 razy i zdobył 4 bramki, przy czym występy te były przedzielone siedmioma meczami w tureckim zespole Diyarbakirspor Kulübü, które wychowanek Drukarza Warszawa rozegrał jesienią 2001 roku.
W Szczecinie Dźwigała spędził również połowę następnego sezonu, w którym to zagrał w sześciu spotkaniach i zdobył dwie bramki.
Powrót do Polonii.
W 2003 roku Dźwigała po raz drugi został zawodnikiem Polonii Warszawa. Przez pierwsze pół roku zagrał 11 meczów i ani razu nie trafił do siatki przeciwnika. W sezonie 2002/2003 Polonia zajęła ósme miejsce, a były klub pomocnika „Czarnych Koszul”, Pogoń Szczecin, spadł z ligi.
Rozgrywki sezonu 2003/2004 Dariusz Dźwigała już w całości spędził w jednej drużynie. Rozegrał 23 mecze ligowe, w których strzelił 6 goli, a Polonia zajęła 11. miejsce w tabeli. Warszawianie uczestniczyli także w rozgrywkach Pucharu Intertoto, ale odpadli w pierwszej rundzie ulegając kazachskiemu Tobołowi Kustanaj (Dariusz Dźwigała zagrał tylko w przegranym 1-2 meczu rewanżowym).
W kolejnym sezonie klub Dźwigały zajął dziesiąte miejsce w rozgrywkach I ligi, a on sam rozegrał 23 spotkania, w których dwukrotnie trafiał do siatki rywala.
Po zakończeniu następnych rozgrywek „Poloniści” spadli do ówczesnej II ligi, a Dźwigała rozegrał w tamtym sezonie 28 meczów i zdobył 2 bramki. Również dwa trafienia zaliczył w trzech spotkaniach Pucharu Polski. Po sezonie 2005/2006 zarząd „Czarnych Koszul” nie przedłużył z nim kontraktu.
Start Otwock.
W lipcu 2006 roku trafił do Startu Otwock (razem z nim z Warszawy do Otwocka przenieśli się: trener Cezary Moleda oraz Igor Gołaszewski). W pierwszym sezonie gry w Starcie był podstawowym zawodnikiem drużyny, w drugim grywał już sporadycznie. Od początku 2008 roku, po odejściu trenera Moledy, był w klubie grającym szkoleniowcem. Jeszcze w tym sezonie poprowadził otwocczan do triumfu w rozgrywkach ówczesnej IV ligi, co dawało możliwość gry w barażu o awans do „nowej” II ligi. W końcówce pierwszego meczu barażowego przeciwko Stali Niewiadów Dźwigała osobiście pojawił się na boisku i był to jego ostatni mecz w zawodowym futbolu.
Styl gry.
Dźwigała słynął z precyzyjnych i atomowych strzałów z dystansu, jego wizytówką były fantastycznie wykonywane rzuty wolne, z których w swojej karierze zdobył wiele bramek.
Kariera trenerska.
Start Otwock.
Od początku 2008 roku Dźwigała był trenerem Startu Otwock (przez pół roku łączył funkcję trenera ze sporadyczną grą w drużynie z Otwocka). Już po sześciu miesiącach pracy szkoleniowca miał w swym dorobku zwycięstwo w ówczesnej IV lidze oraz triumf w dwumeczu barażowym ze Stalą Niewiadów o awans do „nowej” II ligi.
Rozgrywki sezonu 2008/2009 podopieczni Dariusza Dźwigały zakończyli na bardzo wysokim, jak na beniaminka, trzecim miejscu. Lokata ta dawała możliwość gry w barażu o udział w I lidze. W wyniku losowania zawodnicy Startu zmierzyli się z GKS-em Jastrzębie, jednak polegli w dwumeczu 1-2.
Również w następnych rozgrywkach piłkarze Dźwigały do ostatniej kolejki walczyli o awans. Ostatecznie zajęli jednak dopiero piątą pozycję. Mimo wszystko sezon 2009/2010 był dla trenera Startu bardzo udany, gdyż doprowadził klub do największego sukcesu w ponad osiemdziesięcioletniej historii klubu. Otwocczanie dotarli aż do 1/8 finału Pucharu Polski. W drodze do tego etapu pokonali kolejno: Stal Poniatowa (4-3, po dogrywce), Mazura Karczew (1-0), Podbeskidzie Bielsko-Biała (2-1) oraz ŁKS Łódź (3-2). Zwycięski pochód podopiecznych Dźwigały zakończyli dopiero piłkarze Ruchu Chorzów wygrywając z drugoligowcem 1-0.
Sezon 2010/2011 był dla piłkarzy i trenera Startu katastrofalny. W październiku 2010 roku po serii porażek jego zespołu Dariusz Dźwigała podał się do dymisji, która nie została jednak przyjęta. Otwocczanie zakończyli rozgrywki na ostatnim, osiemnastym miejscu w tabeli, a klub postanowił o zmianie szkoleniowca.
Radomiak Radom.
Do kolejnego sezonu Dariusz Dźwigała przystąpił jako trener piłkarzy Radomiaka Radom. Trenował ten zespół tylko przez pół roku, ale pozostawił go na pierwszym miejscu w tabeli III ligi z sześcioma punktami przewagi nad wiceliderem.
Jagiellonia Białystok.
5 stycznia 2012 roku strona internetowa Jagiellonii Białystok podała, że zespół do rundy wiosennej przygotują Dariusz Dźwigała i Tomasz Hajto. 10 lutego 2012 Komisja ds. Kształcenia i Licencjonowania Trenerów Piłki Nożnej warunkowo przyznała Tomaszowi Hajto oraz Dariuszowi Dźwigale licencję PZPN PRO, która upoważnia ich do prowadzenia drużyn z najwyższych klas rozgrywkowych w Polsce. W związku z tym od 10 lutego 2012 do 30 czerwca 2013 funkcję pierwszego trenera Jagiellonii Białystok sprawował Tomasz Hajto, natomiast drugiego – Dariusz Dźwigała.
W rundzie wiosennej sezonu 2013/2014 prowadził MLKS Victoria Sulejówek.
Arka Gdynia.
W czerwcu 2014 został szkoleniowcem Arki Gdynia. Pod wodzą tego 45-letniego szkoleniowca drużyna wywalczyła w dziewięciu meczach I ligi siedem punktów. Klub w niedzielę 21 września 2014 zdecydował o zakończeniu współpracy z trenerem Dariuszem Dźwigałą.
Polonia Warszawa.
Od 27 października 2014 do 2 stycznia 2015 był szkoleniowcem MKS Polonii Warszawa, grającej wówczas w III lidze. Drużynę poprowadził w dwóch ostatnich kolejkach rundy jesiennej (1 wygrana i 1 remis – z późniejszym zwycięzcą ligi, Radomiakiem).
Dolcan Ząbki.
Od 2 stycznia 2015 jest trenerem I ligowego klubu piłkarskiego Dolcan Ząbki. Na stanowisku szkoleniowca zastąpił Marcina Sasala, który po zakończeniu rundy jesiennej musiał zrezygnować z pracy z powodów rodzinnych. Gdy przejmował drużynę, miała ona w dorobku 26 oczek i plasowała się na 9. pozycji. Debiut w zespole z Mazowsza, Dźwigała może zaliczyć do udanych, bowiem 7 marca 2015 roku jego podopieczni pewnie pokonali na wyjeździe ekipę Miedzi Legnica 3:0. W sezonie 2014/2015 drużyna z Ząbek zajęła ostatecznie 6. miejsce w ligowej tabeli z 50 punktami na koncie. Za pracę w ząbkowskim klubie został wyróżniony przez Polski Związek Piłkarzy tytułem najlepszego trenera 2015 roku na poziomie I. ligi.
Dalsza kariera.
Od 7 czerwca 2016 roku był trenerem Podbeskidzia Bielsko-Biała. Objął tę posadę po Robercie Podolińskim, pod wodzą którego "Górale" spadli do I ligi. 11 października 2016 Dźwigała rozwiązał umowę z Podbeskidziem. 25 stycznia 2017 Polski Związek Piłki Nożnej przedstawił go jako nowego selekcjonera reprezentacji Polski U-18 i U-19. Od 14 lipca 2018 roku do 7 października 2018 roku był trenerem Wisły Płock.
Życie prywatne.
Prywatnie Dariusz Dźwigała jest mężem Magdaleny, z którą ma trzech synów. Dwaj z nich również są piłkarzami. Jan (ur. 25 marca 1994) grał pod wodzą ojca w Starcie Otwock, Polonii Warszawa i Victorii Sulejówek, której graczem jest również obecnie. Adam (ur. 25 września 1995) jest piłkarzem niemieckiego FC St. Pauli.

</doc>
<doc id="145886" url="https://pl.wikipedia.org/wiki?curid=145886" title="Aguna">
Aguna

Aguna (hebr. עגונה; dosł. „przywiązana”) – w judaizmie kobieta, której mąż zaginął lub opuścił ją odmawiając rozwodu.
Aguna nie może wyjść ponownie za mąż. Status takiej kobiety rozstrzyga sąd rabinacki (bejt din).
W przypadku zaginięcia małżonka sąd najczęściej zgadza się na umożliwienie powtórnego małżeństwa agunie. Ze względu na to, że pomoc kobiecie w tej sytuacji jest micwą (dobrym uczynkiem, a właściwie nakazem), dowody mogą być bardzo wątłe z punktu widzenia prawa judaistycznego np. zeznanie apostaty czy nawet samej kobiety. Męża, który opuścił żonę odmawiając jej rozwodu, sąd może przymuszać do napisania listu rozwodowego, dawniej czyniono to nawet przy pomocy chłosty.
Poważny problem powstaje, gdy zaginiony mąż się odnajdzie. Prawo nakazuje w takim wypadku kobiecie opuścić drugiego męża, a ich związek, mimo wcześniejszej legalności, uznaje za cudzołożny. Dzieci z takiego związku stają się mamzerami, czyli żydami niemającymi pełnych praw.
Judaizm reformowany stara się złagodzić skutki instytucji aguny. Próbowano na przykład wprowadzić w treść dokumentu ślubnego (ketuba) klauzulę unieważniającą wstecz małżeństwo w przypadkach zaginięcia męża. Inicjatywy te spotkały się ze zdecydowanym sprzeciwem ortodoksyjnych rabinów.
Ze względu na to, że w państwie Izrael sprawy te podlegają rabinatowi ortodoksyjnemu, przepisy dotyczące agun są ściśle przestrzegane i wywołują często spory. Dzieje się tak również w przypadku innych ortodoksyjnych środowisk żydowskich. Bezwzględne przestrzeganie nakazów prawa religijnego komplikuje również stosunki pomiędzy różnymi odłamami judaizmu. Ortodoksi uważają, że nie są możliwe związki małżeńskie z żydami nieprzestrzegającymi zasad dotyczących agun i mamzerów, gdyż nie da się określić, kto jest mamzerem, a związek małżeński z nim jest dla żyda niedopuszczalny.
Problem agun jest uważany przez środowiska feministyczne za przypadek dyskryminacji kobiet.

</doc>
<doc id="145888" url="https://pl.wikipedia.org/wiki?curid=145888" title="Grybów">
Grybów

Grybów – miasto w Polsce w województwie małopolskim, w powiecie nowosądeckim. Miasto Grybów administracyjnie graniczy z gminą Grybów, której granice otaczają niemal całe miasto oraz na niewielkim odcinku we wschodniej części z gminą Ropa wchodzącą w skład powiatu gorlickiego. 
Ośrodek administracyjny starostwa grybowskiego. Miasto królewskie "Grębów", położone w drugiej połowie XVI wieku w powiecie bieckim województwa krakowskiego, należało do tenuty grybowskiej. W latach 1975–1998 miasto administracyjnie należało do województwa nowosądeckiego.
Geografia.
Grybów położony jest na pograniczu Beskidu Niskiego i Pogórza Rożnowskiego, nad rzeką Białą. Otaczające miasto Góry Grybowskie wznoszą się na wysokość powyżej 700 m n.p.m., a średnia wysokość położenia miasta wynosi 360 m n.p.m. przy maksymalnej różnicy wzniesień 260 m.
Grybów ma powierzchnię 16,95 km², w tym: użytki rolne 63%, użytki leśne 20%. Miasto stanowi 1,1% powierzchni powiatu.
W okolicach miasta występują źródła wód mineralnych (solanki).
Demografia.
W XVII wieku Grybów zamieszkiwało około 500 mieszkańców.
W 1873 miasto Grybów liczyło 1782 mieszkańców, w tym 1383 katolików i 339 wyznawców judaizmu. W 1918 liczba mieszkańców miasta wynosiła 3119. W latach 1999–2004 liczba mieszkańców kształtowała się prawie na niezmienionym poziomie i wynosiła średnio 6170 osób, z czego ok. 51% stanowiły kobiety. Nieznaczny wzrost ludności zanotowano w 2002. Wyniósł on wówczas wg danych Narodowego Spisu Powszechnego 6228 osób. Według danych GUS na 31 marca 2011 liczba mieszkańców Grybowa wynosiła 6261 osób.
Miasto Grybów wyróżnia się najwyższym wskaźnikiem gęstości zaludnienia w powiecie nowosądeckim. Wynosi on 369 osób/km² i jest on znacznie wyższy zarówno od średniej gęstości zaludnienia powiatu (125 osób/km²), jak i od porównywalnych gmin: Łabowej (47 osób/km²), Nawojowej (159 osób/km²).
Historia.
Miasto królewskie zostało założone przez Kazimierza III Wielkiego w 1340 na prawie magdeburskim. Miasto zostało założone dla kolonistów ze Śląska i Niemiec. Zasadźcą był Hanco Dives (po łacinie „Bogacz”), syn Jana Bogacza. Grybów ponownie otrzymał prawa miejskie w 1488. Był siedzibą starostwa niegrodowego, ośrodkiem handlowo-rzemieślniczym (głównie sukiennictwo). Istniała tu m.in. szkoła Wita Stwosza i może tutaj powstała słynna figura tzw. Madonny z Krużlowej. W czasie potopu szwedzkiego doszło do bitwy pod Czerwoną Górą (obecnie Orlik Grybowski nad rzeką Białą). Miasto było wielokrotnie niszczone nie tylko przez Szwedów, ale też w 1657 przez Węgrów.
Od XVII wieku odnotowuje się upadek gospodarczy miasta. W czasie konfederacji barskiej, latem 1768 powstańcy spychani przez wojska rosyjskie znaleźli się kilkadziesiąt kilometrów od Grybowa. W latach 1772–1918 Grybów znajdował się w zaborze austriackim. W 1863 w Grybowie powstało nielegalne biuro przyjmujące i ekwipujące ochotników udających się do powstania styczniowego, głównie uczniów gimnazjalnych. W okresie powstania styczniowego i później w latach 1866–1867 bywał w Grybowie Artur Grottger (przyjeżdżający do swojej narzeczonej, Wandy Monné), a około 1900 przybyli do Grybowa Stanisław Wyspiański i Józef Mehoffer.
Od 1876 miasto posiada połączenie kolejowe. W okresie międzywojennym na terenie miasta występował drobny przemysł. W czasie okupacji niemieckiej od października do grudnia 1939 znajdował się tam obóz przejściowy dla jeńców polskich, a w latach 1944–1945 obóz pracy przymusowej dla Polaków i Żydów.
W początkowym okresie okupacji niemieckiej utworzono getto, do którego przesiedlono Żydów z okolicznych miejscowości. 24 kwietnia 1942 w parku miejskim rozstrzelano 11 członków Rady Żydowskiej. 20 sierpnia tego samego roku szef nowosądeckiego Gestapo Heinrich Hamann przystąpił do likwidacji getta grybowskiego. 360 osób rozstrzelano w Białej Niżnej, a pozostałych popędzono do sądeckiego getta.
W 1961 zmarł w Grybowie wybitny polski architekt Zdzisław Mączeński.
1 stycznia 1973 do Grybowa włączono wieś Biała Wyżna.
4 czerwca 2010 Grybów i okolice nawiedziła powódź, która spowodowała zalanie miasta w okolicach Piekiełka, między innymi ulicy Leszczynowej i Topolowej; zerwany został most przy rzeźni i szkole zawodowej. Na skutek podmycia torów za Grybowem w stronę Tarnowa do 9 lipca 2010 został zawieszony ruch pociągów na odcinku Stróże – Tarnów. W nocy stan rzeki podniósł się o 6 metrów. Powódź spowodowała spore zniszczenia infrastruktury, zalane były także domy i piwnice. Zniszczony został wodociąg. Deszcz zagroził także budynkom Politechniki Warszawskiej na ul. Chłodnej.
Etnografia okolic Grybowa.
W 1869 okolice Grybowa opisał m.in. Wincenty Pol; „Na obszarze Wisłoki uderza nas fakt inny; całą tę okolicę, którą obszar Wisłoki, Ropy, Jasły, Jasełki i średniego Wisłoka zajmuje, osiedli tak zwani Głuchoniemcy od dołów Sanockich począwszy, to jest od okolicy Komborni, Haczowa, Trześniowa aż po Grybowski dział: Gorlice, Szymbark i Ropę od wschodu na zachód, ku północy aż po ziemię Pilźniańską, która jest już ziemią województwa Sandomierskiego. Cała okolica Głuchoniemców jest nowo-siedlinami Sasów; jakoż strój przechowali ten sam co węgierscy i siedmiogrodzcy Sasi. Niektóre okolice są osiadłe przez Szwedów, ale cały ten lud mówi dzisiaj na Głuchoniemcach najczystszą mową polską dijalektu małopolskiego, i lubo z postaci odmienny i aż dotąd Głuchoniemcami zwany, nie zachował ani w mowie ani w obyczajach śladów pierwotnego swego pochodzenia, tylko że rolnictwo stoi tu na wyższym stopniu, a tkactwo jest powołaniem i głównie domowem zajęciem tego rodu”.
Toponimika nazwy.
Miasto zostało założone w 1340 przez króla Kazimierza Wielkiego dla kolonistów ze Śląska i Niemiec. Stąd pierwotnie występujące nazwy "Grünberg", "Grevenstadt", "Grynberg" i "Grewensztat" (1395). Na skrzyżowaniu szlaków handlowych na Ruś i Węgry. Z biegiem czasu ludność i nazwa miasta uległy polonizacji.
Edukacja.
W Grybowie działają dwie szkoły podstawowe, jedno liceum ogólnokształcące (im. Artura Grottgera), Ośrodek Szkoleniowy Politechniki Warszawskiej oraz Zespół Szkół Zawodowych.
Gospodarka.
Ze względu na strukturę użytkowania gruntów, jak i strukturę występujących na jego terenie podmiotów gospodarczych miasto posiada rolniczo-przemysłowy charakter. Znajdują się tu: zakład stolarki budowlanej, wytwórnia konstrukcji stalowych, drobne zakłady przemysłu spożywczego (m.in. Browar Grybów), Bank Spółdzielczy w Grybowie oraz niewielki ośrodek wypoczynkowy.
Sport.
Na Stadionie Miejskim w Grybowie (pojemność 500 miejsc, w tym 194 siedzących, wymiary boiska: 105 × 63 m) swoje mecze rozgrywa piłkarski Ludowy Klub Sportowy „Grybovia”. Założono go w 1921, aktualnie występuje w nowosądeckiej lidze okręgowej. Barwy: biało-zielone. Najwyższym sukcesem sportowym klubu był występ w ówczesnej IV lidze (od zmian organizacyjnych w 2008 III liga).
W Grybowie istnieje również drużyna siatkarek oraz od sezonu 2014/2015 także siatkarzy – UKS Iskry Grybów. Seniorki Iskier występują w III lidze małopolskiej. Młodziczki UKS-u w sezonie 2013/2014 oraz 2014/2015 zajmowały w rozgrywkach wojewódzkich miejsca 4. i 7. Od 2013 klub organizuje turniej o Puchar Ziemi Grybowskiej.
Ochotnicza Straż Pożarna.
W Grybowie działa jedna jednostka ochotniczej straży pożarnej, która znajduje się w dzielnicy Biała Wyżna. Powstała w 1905, zaś od 1995 znajduje się w krajowym systemie ratowniczo-gaśniczym.
Transport.
Królewski most kolejowy.
W Grybowie znajduje się królewski most kolejowy o długości około 137 metrów i posiadający 6 przęseł, przechodzi nad korytem rzeki Białej oraz drogą Grybów-Krynica. Wybudowany został w latach 1947–1949. Most łączy województwo małopolskie ze Słowacją i Węgrami. Wcześniej w tym miejscu istniał most wybudowany w latach 1883–1884, podczas budowy odcinka Leluchów-Tarnów Galicyjskiej Kolei Tranwersalnej. Most został zniszczony przez wycofujące się wojska rosyjskie podczas I wojny światowej, ponownie został wysadzony przez wycofujące się niemieckie wojsko podczas II wojny światowej.

</doc>
<doc id="145893" url="https://pl.wikipedia.org/wiki?curid=145893" title="Juvenia Kraków">
Juvenia Kraków

Rzemieślniczy Klub Sportowy Juvenia Kraków – klub sportowy w Krakowie, założony w 1906 roku. Obecnie posiada sekcje rugby union kobiet i mężczyzn.
Historia.
Juvenia jest jednym z najstarszych krakowskich klubów sportowych. Za datę jego powstania przyjmuje się 8 grudnia 1906, gdy z inicjatywy księdza Mieczysława Kuznowicza powstał Związek Męskiej Młodzieży Przemysłowej i Rękodzielniczej, którego celem było aktywizacja i opieka nad młodzieżą robotniczą. Związek stanowił zinstytucjonalizowaną kontynuację działalności powstałego w 1897 stowarzyszenia „Opieka św. Stanisława Kostki nad Młodzieżą Terminatorską”. Od samego początku istnienia Związku uprawiano w jego ramach sport – m.in. lekkoatletykę, gimnastykę i piłkę nożną. W 1907 powstały trzy drużyny piłkarskie: Różowych, Niebieskich i Żółtych. W 1908 Różowi przyjęli nazwę Polonia, a inna z drużyn – Lithuania. W 1911 drużyny połączono w jedną pod nazwą Lithuanii. W kolejnym roku drużynę piłkarską rozwiązano z uwagi na brak postępów zawodników w rozwoju moralnym. Oprócz piłki nożnej w Związku działały sekcje licznych innych dyscyplin sportowych: siatkówki, koszykówki, lekkoatletyki, tenisa i szachów, a także gimnastyki. W 1912 utworzono w ramach Związku Towarzystwo Sportowe im. dr. Henryka Jordana, które objęło zarząd nad wszystkimi drużynami sportowymi Związku. 
25 czerwca 1911 uroczyście otwarto na przekazanych Związkowi terenach położonych na krakowskich Błoniach, obok nowego koryta Rudawy Park Sportowy „Juvenia” – urządzono tu boisko piłkarskie, korty tenisowe, bieżnię i kręgielnię; zbudowano pawilon z szatniami. W 1912 Związek powierzył zarząd nad obiektem powołanemu wówczas Towarzystwu Sportowemu. Po I wojnie światowej obiekt zmodernizowano i ponownie otwarto 19 czerwca 1921; dodano wówczas do kompleksu boiska do siatkówki i koszykówki. W 1927 obszar Parku został znacznie powiększony. W połowie lat dwudziestych działały w Związku cztery drużyny piłkarskie (Juvenia, Jedność i Jowisz, który później zmienił nazwę na Unitas, ponadto krótko istniejąca w 1926 Tęcza), a także sekcje tenisowa, gier ruchowych, lekkoatletyki. W ich ramach uprawiano także m.in. koszykówkę. W latach trzydziestych działały sekcje piłki nożnej, lekkoatletyki, gier sportowych, ćwiczeń na przyrządach i tenisowa. Sekcja piłkarska wyodrębniła się ze Związku 1 marca 1935 i przyjęła nazwę Juvenia oraz zgłosiła się do oficjalnych rozgrywek ligowych piłki nożnej. W latach 30. debiutował w Juvenii jako bramkarz Edward Madejski, późniejszy piłkarz Wisły Kraków i reprezentant Polski, uczestnik mistrzostw świata w 1938.
Podczas okupacji hitlerowskiej Juvenia rozgrywała nielegalne mecze piłkarskie, w tym uczestniczyła w rozgrywkach o mistrzostwo Krakowa. Odbywały się one początkowo na boisku Juvenii, które jednak zostało zdewastowane przez okupanta w czasie wojny. W tym okresie w Juvenii swoją karierę piłkarską zaczynał Tadeusz Kubik, późniejszy mistrz Polski w barwach Wisły Kraków, występował też późniejszy reprezentant Polski Zdzisław Mordarski. 28 stycznia 1945 Juvenia uczestniczyła w pierwszym rozegranym po wojnie meczu piłkarskim w Krakowie (jej przeciwnikiem był Zwierzyniecki, a zaraz potem rozegrano mecz między Wisłą a Cracovią). Dla upamiętnienia tego faktu drużyny Juvenii i Zwierzynieckiego przez kilkadziesiąt lat rozgrywały coroczne styczniowe spotkania piłkarskie.
Po drugiej wojnie światowej klub długo starał się o odzyskanie, a następnie utrzymanie praw do terenu. W 1957 przyjęto obecną nazwę klubu, wówczas też odebrano mu główną część obiektu na rzecz Zwierzynieckiego. Klub prowadził sekcje piłki nożnej, tenisa stołowego, boksu, pływania, szybownictwa, koszykówki, siatkówki, szachów, brydża, sportów motorowych, podnoszenia ciężarów i rugby. Do największych sukcesów w historii Juvenii tego okresu należą tytuły mistrza Polski w szachach Alfreda Tarnowskiego oraz w sportach motorowych osiągnięte dzięki braciom Koprowskim. 
W 1973 w miejsce sekcji koszykówki powstała na nowo w klubie sekcja rugby, która obecnie pozostała jedyną sekcją klubu. Rugbyści Juvenii od 2000 z przerwami rozgrywają mecze w polskiej Ekstralidze, a w 2009 wywalczyli brązowy medal mistrzostw Polski. Zdobywali także medale w mistrzostwach Polski w rugby 7: srebrny w 2002 i brązowe w 2020 i 2021 wśród mężczyzn oraz brązowy w 2019 wśród kobiet.
Obiekt klubowy znajduje się na Błoniach. Na jego terenie w 75-lecie klubu w 1981 odsłonięto popiersie księdza Mieczysława Kuznowicza autorstwa Bronisława Chromego, ufundowane przez Izbę Rzemieślniczą oraz Cechy Rzemieślnicze Krakowa.

</doc>
<doc id="145895" url="https://pl.wikipedia.org/wiki?curid=145895" title="Jan Ullrich">
Jan Ullrich

Jan Ullrich (ur. 2 grudnia 1973 w Rostocku) – niemiecki kolarz szosowy, zwycięzca Tour de France 1997, dwukrotny medalista olimpijski oraz czterokrotny medalista mistrzostw świata.
Kariera.
Pierwszy sukces Jan Ullrich osiągnął w 1993 roku, kiedy zdobył złoty medal w wyścigu ze startu wspólnego amatorów podczas mistrzostw świata w Oslo. Największe sukcesy odniósł jako zawodnik grupy zawodowej Team Telekom (obecnie T-Mobile Team). W T-Mobile ramy jego roweru produkowała firma Giant, a wcześniej Pinarello. W 1996 roku w Tour de France zajął 2. miejsce, przegrywając jedynie z Duńczykiem Bjarne Riisem (który jednak został skreślony w 2007 roku z listy zwycięzców). Trzykrotnie (1996, 1997, 1998) wygrywał klasyfikację młodzieżową w TdF. W 1997 jako pierwszy Niemiec w historii wygrał ten najbardziej prestiżowy wyścig kolarski świata. Od tego czasu wielokrotnie plasował się w czołówce Tour de France, był drugi w 1998 roku (przegrał z Marco Pantanim), w latach 2000, 2001 i 2003 (przegrywał z Lance Armstrongiem), oraz czwarty w 2004 roku; do 2004 wygrał łącznie 7 etapów. W 1999 roku wygrał dwa etapy i klasyfikację generalną innego wielkiego wyścigu – Vuelta a España. W 2004 roku wygrał także Tour de Suisse.
Na mistrzostwach świata w Agrigento w 1994 roku zdobył brązowy medal w jeździe indywidualnej na czas, przegrywając tylko z Brytyjczykiem Chrisem Boardmanem oraz Włochem Andreą Chiurato. W tej samej konkurencji zdobył złoto na mistrzostwach świata w Treviso w 1999 roku, wyprzedzając Szweda Michaela Anderssona oraz Boardmana. Wynik ten Niemiec powtórzył podczas mistrzostw świata w Lizbonie w 2001 roku, tym razem pokonując Davida Millara z Wielkiej Brytanii i Kolumbijczyka Santiago Botero. W międzyczasie wystartował na igrzyskach olimpijskich w Sydney, gdzie zwyciężył w wyścigu ze startu wspólnego, a w indywidualnej jeździe na czas był drugi za Rosjaninem Wiaczesławem Jekimowem. Na rozgrywanych cztery lata później igrzyskach w Atenach był szósty w jeździe na czas, a wyścig ze startu wspólnego ukończył na osiemnastej pozycji.
W lutym 2007 ogłosił zakończenie kariery sportowej.
Doping.
Cieniem na jego karierze kładzie się wpadka dopingowa, był zdyskwalifikowany na sześć miesięcy w 2002 roku. Cztery lata później również został wykluczony z udziału w Tourze, z powodu głośnej afery dopingowej w Hiszpanii, znanej jako "Operacja Puerto".
W 2012 roku Sportowy Sąd Arbitrażowy uznał go za winnego złamania przepisów antydopingowych. Ukarano go dwuletnim zawieszeniem oraz anulowaniem wszystkich uzyskanych wyników od 1 maja 2005 roku. W czerwcu 2013 roku przyznał, że stosował doping.

</doc>
<doc id="145897" url="https://pl.wikipedia.org/wiki?curid=145897" title="Klucze (gmina)">
Klucze (gmina)

Klucze – gmina wiejska w województwie małopolskim, powiecie olkuskim. Siedzibą gminy są Klucze. W 2013 roku gmina liczyła 15 306 stałych mieszkańców.
W latach 1975–1998 gmina była położona w województwie katowickim. Od 1991 r. należy do Związku Gmin Jurajskich, a od 2002 do Małopolskiej Organizacji Turystycznej.
Środowisko naturalne.
Gmina należy do największego w Polsce obszaru zjawisk krasowych, z charakterystycznymi i malowniczymi widokami skalistych wzgórz i ostańców. Można tu zaobserwować trzy typy krajobrazu: równinę, wapienny płaskowyż i doliny. Występuje tu także bogaty świat roślinny i zwierzęcy (ok. 1500 gatunków roślin, w tym liczne rzadkie i endemiczne – warzucha polska, ok. 200 gatunków ptaków, 3 tys. gatunków owadów, pospolite ssaki leśne oraz w licznych jaskiniach nietoperze).
Położenie.
Gmina Klucze leży w północno-zachodniej części województwa małopolskiego, na terenie powiatu olkuskiego na Wyżynie Krakowsko-Częstochowskiej. W Jaroszowcu znajduje się stacja PKP przy linii kolejowej Kielce – Katowice.
Religie i wyznawcy.
Zdecydowana większość mieszkańców należy do Kościoła rzymskokatolickiego. Przy ulicy Bolesławskiej 23 w Kluczach znajduje się zbór Kościoła Zielonoświątkowego „Samarytanin”. 
Istnieją też dwa zbory Świadków Jehowy z własnymi Salami Królestwa w Kluczach i Bydlinie
Bezpieczeństwo.
Komisariat Policji podległy Komendzie Powiatowej Policji w Olkuszu, przy ul. Zawierciańskiej 18.
Sołectwa.
Klucze, Bogucin Duży, Jaroszowiec, Zalesie Golczowskie, Golczowice, Cieślin, Kolbark, Bydlin, Krzywopłoty, Kwaśniów Górny, Kwaśniów Dolny, Ryczówek, Hucisko, Rodaki, Chechło.
Sąsiednie gminy.
Bolesław, Dąbrowa Górnicza, Łazy, Ogrodzieniec, Olkusz, Pilica, Wolbrom

</doc>
<doc id="145899" url="https://pl.wikipedia.org/wiki?curid=145899" title="Sufit">
Sufit

Sufit – dolna, widoczna z pomieszczenia część stropu, wyprawiona najczęściej tynkiem lub pokryta innego rodzaju wykończeniem.
Sufit podwieszany – sufit o lekkiej konstrukcji, umieszczony poniżej stropu, aby utworzyć np. specjalną przestrzeń (tzw. "przestrzeń technologiczna") na instalacje. Bywa też montowany z innych powodów (np. obniżenie wysokości pomieszczenia). Najczęściej stosowany w obiektach użyteczności publicznej. Sufit podwieszany bywa wykonany z płyt gipsowo-kartonowych, na lekkiej konstrukcji stalowej ocynkowanej, mocowanej do stropu wieszakami, lub w przypadku gdy nie ma stropu, bezpośrednio do konstrukcji więźby dachowej. Stosowane są także tzw. rozwiązania systemowe, czyli sufity opracowane i kompletowane przez poszczególnych producentów. Oparte są na zasadzie: lekka konstrukcja nośna montowana do elementów stałych (konstrukcyjnych) budynku i widoczne z pomieszczenia wypełnienie w postaci płyt, kaset, listew. Lekka konstrukcja składa się z szeregu profili nośnych mocowanych przy pomocy wieszaków. Liniowy układ profili nośnych krzyżuje się z dodatkowymi profilami, które mogą być widoczne na powierzchni sufitu. Pomiędzy profilami montowane są płyty np. z wełny mineralnej pokryte fakturą (zazwyczaj każdy z systemów proponuje cały szereg typów faktur do wyboru). Zamiast płyt z wełny stosowane są także kasety z blachy pełnej lub perforowanej, tworzyw sztucznych itp. 
W suficie podwieszonym możliwe jest zamontowanie oświetlenia i elementów wentylacji lub klimatyzacji.
Innym rodzajem sufitu montowanego poniżej dolnej powierzchni stropu lub konstrukcji dachu jest tzw. sufit napinany. W tym rozwiązaniu, powłokę z folii (np. PCW) mocuje się do listew instalowanych na ścianach bocznych pomieszczenia.
Zgodnie z obowiązującymi przepisami wolno stosować tylko sufity niepalne i niestanowiące zagrożenia podczas pożaru (niekapiące). Jest to wymóg dotyczący materiału i faktury pokrywającej jego powierzchnię.

</doc>
<doc id="145901" url="https://pl.wikipedia.org/wiki?curid=145901" title="Nicholas Baudin">
Nicholas Baudin



</doc>
<doc id="145906" url="https://pl.wikipedia.org/wiki?curid=145906" title="Mikołaj V">
Mikołaj V

Mikołaj V (łac. "Nicolaus V", właśc. Tommaso Parentucelli; ur. 15 listopada 1397 w Sarzana, zm. 24 marca 1455 w Rzymie) – papież w okresie od 6 marca 1447 do 24 marca 1455.
Życiorys.
Wczesne życie.
Urodził się w Sarzana we włoskim regionie Liguria, gdzie jego ojciec był lekarzem. Został wysłany na studia do Bolonii, lecz po dwóch latach nauki, z powodu śmierci ojca musiał przerwać naukę. Po ponownym małżeństwie matki, Tommaso został prywatnym nauczycielem florenckich rodzin Strozzi i Albizzi. Poznał w tym okresie czołowych florenckich humanistów. Następnie kontynuował studia teologiczne na uniwersytecie w Bolonii. Po zakończeniu studiów w 1422 Tommasem zainteresował się arcybiskup Bolonii Mikołaj Albergati, dostrzegając potencjał przyszłego papieża. Arcybiskup, w celu dalszego kształcenia Tommaso, wysłał go w podróż po Europie. Tomaso odwiedził Niemcy, Francję i Anglię. W czasie podróży oddał się pasji zbierania książek, część z nich z odręcznymi notatkami przetrwała do dnia dzisiejszego.
W 1443 zmarł arcybiskup Albergati i w następnym roku Parentucelli został mianowany na jego miejsce. Ze względu na rosnące niepokoje społeczne w Bolonii papież Eugeniusz IV powołał Parentucelliego na jednego ze swoich przedstawicieli na negocjacje pomiędzy Watykanem i Świętym Cesarstwem Rzymskim Narodu Niemieckiego w Bazylei. W uznaniu zasług został mianowany w grudniu 1446 kardynałem Santa Susannae. Kilka miesięcy później, 6 marca 1447 wybrano go na następcę zmarłego Eugeniusza IV; przybrał imię Mikołaj V, aby uczcić swojego mecenasa Nicholasa Albergati. Wybór Mikołaja był kompromisem, gdyż faworyt konklawe, kardynał Prospero Colonna, przegrał z powodu zawiści rodowych.
Pontyfikat.
Mikołaj V wyróżniał się cierpliwością i zdolnością do kompromisu. Na początku pontyfikatu, przywrócił w Rzymie porządek, usuwając najemników, zbuntowanej Bolonii, przyznał niezależność i nie angażował się w spór w Mediolanie, powstały po śmierci księcia Viscontiego. W 1448 roku doszło do podpisania konkordatu wiedeńskiego, pomiędzy Stolicą Apostolską, a Cesarstwem Rzymskim Narodu Niemieckiego. Dzięki mediacji francuskiego króla, Karola VII, udało mu się doprowadzić do zakończenia schizmy bazylejskiej i ustąpienia antypapieża Feliksa V. Wszelkie ekskomuniki i potępienie zostały anulowane, a sobór z Bazylei oficjalnie rozwiązał się 25 kwietnia 1449. Dzięki tym wydarzeniom, Mikołaj ogłosił rok 1450, rokiem jubileuszowym, na który zjechali legaci i władcy państw z całej Europy. W tym samym roku papież dokonał kanonizacji Bernardyna ze Sieny.
19 marca 1452 roku, papież koronował Fryderyka III, na cesarza rzymskiego; była to ostatnia koronacja, która odbyła się w Rzymie. W tym samym roku został wykryty spisek na życie Mikołaja, za którym stał Stefano Porcari, który został następnie skazany na śmierć. Papież wydał także bullę Dum Diversas (18 czerwca 1452), zezwalającą Portugalii na "atak, podbicie i ujarzmienie Saracenów, pogan i innych wrogów Chrystusa gdziekolwiek byliby znalezieni". Na ostatnie lata pontyfikatu, położyły się cieniem wydarzenia w Konstantynopolu, który to został zdobyty przez Turków w maju 1453 roku. Papież wystosował wówczas apel o zwołanie krucjaty, jednak został on zignorowany.
Mikołaj zmarł w wyniku podagry 24 marca 1455 roku. Przez historyków jest oceniany jako papież szlachetny, wolny od nepotyzmu, mecenas sztuki i opiekun artystów.
Najważniejsze wydarzenia kulturalne pontyfikatu.
Mikołaj V wprowadził ducha renesansu do stolicy Piotrowej. Planował ozdobić Watykan nowymi dziełami godnymi stolicy chrześcijańskiego świata. Rozpoczął jednak praktycznie, od wzmocnienia ufortyfikowania miasta, uporządkowania i wybrukowania głównych ulic oraz poprawy zaopatrzenia w wodę – odbudował akwedukt Aqua Virgo. Na jego zlecenie wykonano również przeróbki w Pałacu Laterańskim (freski autorstwa Fra Angelico). Jednakże najbardziej zaangażował się w przebudowę Watykanu, gdzie przeniósł siedzibę papieską z Pałacu Laterańskiego. Dobudowano m.in. skrzydło pałacu oraz prywatną kaplicę ozdobiona freskami Fra Angelico przedstawiającymi sceny z życia św. Wawrzyńca i św. Stefana.
W czasie trwania pontyfikatu Mikołaja V rozpoczęto renowację i przebudowę bazyliki św. Piotra. Dzięki poparciu Mikołaja V, humanizm rozpowszechnił się w Rzymie; papież w szczególności finansował tłumaczenia przez setki kopistów i uczonych dzieł greckich (zarówno chrześcijańskich jak i pogańskich). Mikołaj V utworzył również Bibliotekę Watykańską.

</doc>
<doc id="145911" url="https://pl.wikipedia.org/wiki?curid=145911" title="Bibliotheca Apostolica Vaticana">
Bibliotheca Apostolica Vaticana



</doc>
<doc id="145913" url="https://pl.wikipedia.org/wiki?curid=145913" title="Stężyca (województwo lubelskie)">
Stężyca (województwo lubelskie)

Stężyca – wieś gminna w Polsce położona w województwie lubelskim, w powiecie ryckim, w gminie Stężyca. Siedziba rzymskokatolickiej parafii św. Marcina. Dawniej miasto; w latach 1330–1869 miasto królewskie, w drugiej połowie XVI wieku w powiecie stężyckim województwa sandomierskiego.
W 1998 liczyła ok. 1,9 tys. mieszkańców.
Stężyca położona jest przy drodze wojewódzkiej nr 801 (Puławy – Dęblin – Warszawa), w odległości 79 km od Lublina, 99 km od Warszawy oraz 7 km od Dęblina.
Nazwa.
Nazwa pojawia się w średniowiecznych i późniejszych zapiskach jako "Stanzitia" (1325–1327), "Stazicza" (1365), "Stanzicza" (1441), "Sthęzicza" (1569). Wszystkie miejscowości o nazwie "Stężyca" leżą w pobliżu jezior lub rzek, ponieważ nazwa ta była pierwotnie związana z wodą. Według źródeł miejscowość ta powstała wokół umocnień grodu warownego, chroniącego przeprawę na Wiśle. Nazwa Stężyca może pochodzić od słowa stężyć, czyli wzmocnić, umocnić (patrz stężenie) lub tęgi, czyli duży i mocny.
Historia.
Wzmiankowana od XIII wieku jako osada targowa w miejscu przeprawy przez Wisłę. Prawa miejskie od 1330, ponowione w 1442. Stężyca była niegdyś ośrodkiem ziemi stężyckiej, będącej częścią województwa sandomierskiego. W XV wieku w Stężycy odbywały się roki sądów szlacheckich: ziemskiego i grodzkie. W XVI wieku ważny ośrodek rzemiosła i port wiślany handlu zbożem. W okresie przedłużającego się bezkrólewia po ucieczce z kraju króla Henryka Walezego od 12 maja do 4 czerwca 1575 miasto było głównym miejscem obrad Sejmu Stężyckiego (określanego także jako Zjazd Stężycki). W 1581 roku Stężyca uzyskała przywilej "de non tolerandis Judaeis". W latach 1606–1607 był tu obóz wojsk rokoszu Zebrzydowskiego.
Upadek miasta nastąpił w wyniku wojen szwedzkich, kilku pożarów oraz katastrofalnych wylewów Wisły. Dnia 24 grudnia 1869 miejscowość utraciła prawa miejskie. Podczas II wojny światowej zniszczenia zabudowy, działania partyzanckie Gwardii Ludowej, Batalionów Chłopskich i Armii Krajowej. 6 sierpnia 1943 przy drodze do Maciejowic Niemcy rozstrzelali 16 mieszkańców wsi.
W latach 1975–1998 w województwie lubelskim.
Sport.
W Stężycy działa klub piłkarski LKS Mazowsze Stężyca, w sezonie 2021/2022 występujący w Klasie A, w grupie Lublin II.

</doc>
<doc id="145914" url="https://pl.wikipedia.org/wiki?curid=145914" title="Marsze śmierci">
Marsze śmierci

Marsze śmierci – początkowo potoczne, później przyjęte również w nazewnictwie naukowym określenie zorganizowanej przez Niemców deportacji więźniów i jeńców pod groźbą natychmiastowej śmierci. Niemcy zmuszali więźniów i jeńców do pieszego przemieszczania się bez zapewnienia im odpowiedniego zaopatrzenia. Pędzenie jeńców było zaplanowane i prowadzone przez Niemców w taki sposób, aby spowodować wśród nich jak najwyższą śmiertelność.
Pierwotnie określenie „marsze śmierci” stosowane było do marszy ewakuacyjnych wyruszających z niemieckich obozów koncentracyjnych w Europie Środkowej podczas zbliżania się frontów alianckich, przede wszystkim Armii Czerwonej w 1944 i 1945 roku. Nazwa ta została nadana najpierw przez środowiska więźniarskie, następnie przejęta przez historiografię.
Deportacja jeńców z obozów następowała na kilkanaście dni przed nadejściem frontu. Więźniowie, skrajnie wyczerpani pobytem w obozie i morderczą pracą, byli pędzeni przez Niemców w głąb III Rzeszy, gdzie mieli nadal służyć jako darmowa siła robocza na potrzeby niemieckiego przemysłu zbrojeniowego.
Marsze stanowiły dramatyczną chwilę w historii więźniów hitlerowskich obozów. Większość marszów odbywała się na mrozie, zimą 1944–1945. Odcinki dziennej marszruty wynosiły ok. 20–30 km, noclegi improwizowane były najczęściej pod gołym niebem. Pasiaki więźniarskie nie pozwalały w stopniu wystarczającym zachować ciepła. Żywieniowe racje dzienne były wypadkową losu. Każde odstępstwo od kolumny traktowane było jako próba ucieczki bądź niezdolność do dalszej drogi i karane natychmiastową śmiercią. Śmiertelność podczas marszów była bardzo wysoka. Tym niemniej zamieszanie i niecodzienność sytuacji więźniarskiej powodowały również dużą liczbę ucieczek.
Pierwsze marsze na ziemiach polskich miały miejsce w 1944 roku z Majdanka, najsłynniejszymi marszami na terenie Polski były marsze z Auschwitz-Birkenau, Gross-Rosen i Stutthof. Najdłuższą drogę wśród więźniów Auschwitz miało do pokonania 3200 osób z podobozu w Jaworznie, które przeszły do KL Gross-Rosen na Dolnym Śląsku. Trasa liczyła około 250 km. Więźniarki z Prus Wschodnich pędzono do Palmicken (obecnie Jantarnyj), gdzie rozstrzelano ok. 3000 osób.
Na terenie Rzeszy więźniów przewożono również pociągami.
W opustoszałych obozach naziści pozostawiali najbardziej wyczerpanych więźniów oraz ciężko chorych, którzy nie byli w stanie wymaszerować. Plany zgładzenia tych pozostawionych więźniów na ogół nie były realizowane ze względu na bliskość frontu i chęć ucieczki szeregowych SS-mannów. Większość z pozostawionych więźniów zmarła z wyczerpania po wyzwoleniu obozów.
Marsz Auschwitz–Wodzisław Śląski (styczeń 1945).
Marsz ten był największym, jaki odbywał się na ziemiach polskich. Odbywał się na 63-kilometrowej trasie z Oświęcimia do Wodzisławia Śląskiego.
17 stycznia 1945 roku w obozie zarządzono ewakuację około 56 000 więźniów. W tym czasie zima była bardzo śnieżna i mroźna. Z tego powodu oraz niezwykłej brutalności Niemców na samej trasie marszu naliczono około 600 ciał, nie licząc wielkiej liczby osób zamordowanych przez hitlerowców poza samą trasą przemarszu oraz w miejscach masowych egzekucji. Więźniowie umierali również pod koniec właściwego marszu już w wagonach. Na stację kolejową Loslau (niemiecka nazwa Wodzisławia Śląskiego) więźniowie dotarli pomiędzy 19 a 23 stycznia 1945 roku. Następnie więźniów ładowano do otwartych wagonów węglowych i w warunkach mrozu na zewnątrz oraz ścisku wewnątrz skierowano transport z Wodzisławia w głąb Rzeszy w kierunku Moraw i Austrii do znajdujących się tam obozów koncentracyjnych m.in. Mauthausen-Gusen. W wyniku mrozu, marszu, transportu oraz egzekucji i brutalności hitlerowców zginęło około 15 000 więźniów.
Na terenie województwa śląskiego w ponad 20 miejscowościach znajdują się miejsca pamięci marszu śmierci. Ponad 800 ofiar zamordowano w Rybniku.
Marsz Auschwitz – Milęcice (styczeń 1945).
Na przełomie stycznia i lutego 1945 roku w Milęcicach założono Arbeitslager Geppersdorf, filię obozu koncentracyjnego Groß-Rosen, gdy dotarł tutaj marsz śmierci z KL Auschwitz. Marsz 3000 więźniów, w większości Żydów, wyruszył 18 stycznia 1945 roku przez Gliwice, Racibórz, Prudnik, Nysę, Kłodzko, Ząbkowice, Bielawę, Wałbrzych, Jelenią Górę. Do Milęcic dotarło 280 więźniów. W obozie przebywało ok. 400 więźniów, głównie żydowskich. Część z nich zmarła wskutek warunków życia i pracy przy kopaniu polowych umocnień wojskowych. Obóz funkcjonował do 9 maja 1945 r.
Marsz z KL Stutthof.
25 stycznia 1945 r. komendant obozu SS-Obersturmbannführer Paul Werner Hoppe wydał rozkaz ewakuacji więźniów z KL Stutthof. Mieli zostać oni przeprowadzeni do szkoły SS w Lęborku. Trasa marszu prowadziła przez dzisiejsze Mikoszewo, Świbno, Cedry Małe, Cedry Wielkie, Pruszcz Gdański, Kolbudy, Łapino, Niestępowo, Żukowo, Przodkowo, Pomieczyno. W 11 kolumnach około 4 rano wyruszyło 11 tysięcy osób. Były podzielone na damskie i męskie. Więźniowie nie mieli zapewnionych ani odpowiedniej odzieży, ani ilości jedzenia. Kobiety dostały przy wyjściu z obozu po 500 g chleba i 120 g margaryny, miał to być prowiant na całą drogę. Kolumny szły codziennie po około 20 km w temperaturze −20 °C. Wszelkie przejawy buntu czy po prostu wycieńczenia i spowolnienia kolumny były karane natychmiastową śmiercią poprzez rozstrzelanie. Drogi, którymi szli, były usłane wychudzonymi trupami w pasiasty strojach z przestrzelonymi karkami. Niemcy zabraniali pomocy eskortowanym, pomimo to miejscowa ludność z narażeniem życia im pomagała.
Po minięciu wsi Łebno kolumny rozdzieliły się i zostały skierowane do kilku obozów ewakuacyjnych. Pierwsza z tras przebiegała przez Luzino w kierunku Gniewina, Toliszczka i Rybna. Druga trasa została wyznaczona przez Strzepcz, Linię, Bukowinę, Łebunię, Rozłazino, Godętowo i Łęczyce. Powstały przesłanki, że część więźniów została skierowana na zachód zupełnie innymi ścieżkami. W czasie 11 dni marszu do obozów ewakuacyjnych zmarło około 2 tysięcy osób, a taka sama liczba została odbita przez Kaszubów.
Ostateczny marsz po ponownej ewakuacji zakończył się 12 marca, czyli po 46 dniach, przez wyzwolenie z rąk Armii Czerwonej w okolicy Wejherowa i Pucka. Z kilkunastu tysięcy osób zmarło ponad 5,5 tysiąca.
Drogi śmierci 1941.
22 czerwca 1941 roku Niemcy napadły na ZSRR. Podczas ewakuacji radzieckich więzień eskorty zabijały więźniów na drodze:
i innych.
Marsze śmierci w Azji Mniejszej.
Termin „marsze śmierci” używany jest przez niektóre historiografie także w odniesieniu do jednej z metod eksterminacyjnych, zastosowanych przez państwo tureckie, w celu realizacji ludobójstwa Greków Pontyjskich, Ormian i Asyryjczyków.
Pamięć.
Obchody rocznicy marszu śmierci z KL Auschwitz odbywają się w wielu gminach położonych na trasie przemarszu z Oświęcimia do Wodzisławia Śląskiego. Corocznie w styczniu w Wodzisławiu odbywa się spotkanie, msza święta w intencji ofiar i złożenie kwiatów przez ostatnich żyjących uczestników marszu pod pomnikiem ofiar oświęcimskich. Okazjonalnie w mieście organizowane są również spotkania poświęcone tragicznym wydarzeniom. W dniach 5–6 stycznia 2012 15-osobowa grupa mieszkańców regionu podjęła próbę przejścia trasy „marszu śmierci” z 1945 roku. Szlak prowadził od muzeum w Oświęcimiu przez Brzeszcze, Pszczynę, Studzionkę, Pawłowice Jastrzębie i Mszanę aż do Wodzisławia Śląskiego. W styczniu 2013 ponownie zorganizowano Rajd „Ku przestrodze” na trasie Oświęcim – Wodzisław Śl. Coroczny Rajd jest organizowany z inicjatywy Jana Stolarza mieszkańca Radlina pod auspicjami Oddziału PTTK „Sokół” w Radlinie.
Grecy corocznie, 19 maja, obchodzą "Dzień Pamięci o Ludobójstwie Armenów i Pontów" (Greków Pontyjskich).

</doc>
<doc id="145916" url="https://pl.wikipedia.org/wiki?curid=145916" title="Tomaso Parentucelli">
Tomaso Parentucelli



</doc>
<doc id="145919" url="https://pl.wikipedia.org/wiki?curid=145919" title="Grzegorz Jarzyna">
Grzegorz Jarzyna

Grzegorz Jarzyna (ur. 4 lutego 1968 w Chorzowie) – polski reżyser teatralny. Od 1998 roku dyrektor artystyczny TR Warszawa (dawnego Teatru Rozmaitości), a w latach 2006–2012 także dyrektor naczelny. Wykładowca Akademii Sztuk Teatralnych im. Stanisława Wyspiańskiego w Krakowie.
Życiorys.
Studiował filozofię na Uniwersytecie Jagiellońskim i reżyserię w Państwowej Wyższej Szkole Teatralnej w Krakowie. Podczas studiów w PWST był asystentem Krystiana Lupy przy realizacji "Lunatyków" Hermanna Brocha w Starym Teatrze w Krakowie (1995). Rozgłos przyniosły mu już jego pierwsze przedstawienia oparte na tekstach klasycznych, które poddawał śmiałej reinterpretacji: "Bzik tropikalny" według Witkacego (1997), "Magnetyzm serca" na podstawie "Ślubów panieńskich" Aleksandra Fredry (1999), adaptacje wielkich powieści europejskich: "Doktor Faustus" Tomasza Manna (1999), "Książę Myszkin" według "Idioty" Fiodora Dostojewskiego (2000), przełamujące mieszczańską obyczajowość teksty współczesne: "Niezidentyfikowane szczątki ludzkie" Brada Frasera (1998), "4.48 Psychosis" Sary Kane (2002), "Między nami dobrze jest" Doroty Masłowskiej (2009), a także opery: "Così fan tutte" Mozarta (2005), "Gracz" Prokofiewa (2009), "L’enfant et les sortilieges" Ravela (2011).
Pasjonuje go łączenie gatunków, czego wyrazem był spektakl "2007: Macbeth" według Shaekespear’a (2005) oraz "Giovanni" na podstawie "Don Giovanniego" Wolfganga A. Mozarta i "Don Juana" Moliera (2006). 
Jest autorem wielu adaptacji i dwóch sztuk teatralnych, "Medea Project" i "Areteia", oraz librett do oper Zygmunta Krauzego: "Iwona, księżniczka Burgunda" i "Pułapka". W swoim dorobku ma również kilka realizacji telewizyjnych.
Spektakle Jarzyny są zapraszane na liczne festiwale i występy gościnne w Europie i na świecie, do tej pory pokazywane były m.in. w Avignionie, Edynburgu, Moskwie, Berlinie, Wiedniu, Sztokholmie, Londynie, Jerozolimie, Toronto, Wellingthon, Los Angeles i Nowym Jorku.
Jego ostatnie spektakle to "Druga kobieta" na podstawie scenariusza Johna Cassavetesa "Opening Night" (2014) oraz "Męczennicy" na podstawie dramatu Mariusa von Mayenburga (2015).
Od 1998 dyrektor artystyczny TR Warszawa (dawniej Teatr Rozmaitości), a w latach 2006–2012 także dyrektor naczelny.

</doc>
<doc id="145920" url="https://pl.wikipedia.org/wiki?curid=145920" title="Juvenia">
Juvenia



</doc>
<doc id="145921" url="https://pl.wikipedia.org/wiki?curid=145921" title="Czerniejewo">
Czerniejewo

Czerniejewo (niem. "Schwarzenau") – miasto w woj. wielkopolskim, w powiecie gnieźnieńskim, siedziba gminy miejsko-wiejskiej Czerniejewo.
Czerniejewo uzyskało lokację miejską przed 1390 rokiem.
W latach 1954–1972 miasto nie należało, ale było siedzibą władz gromady Czerniejewo. W latach 1975–1998 miasto administracyjnie należało do woj. poznańskiego. Miasto znajduje się na skraju Szlaku Piastowskiego i na Szlaku Pałaców i Dworów Powiatu Gnieźnieńskiego.
Według danych z 31 marca 2011 miasto miało 2639 mieszkańców.
Położone jest na Równinie Wrzesińskiej, nad rzeką Wrześnicą.
Historia.
Tereny obecnego miasta Czerniejewa były zasiedlone już w czasach prehistorycznych. W obrębie historycznego układu urbanistycznego Czerniejewa zostały udokumentowane stanowiska archeologiczne oraz nawarstwienia kulturowe, rozpoznane w trakcie badań terenowych, zarówno powierzchniowych, jak i prac archeologicznych prowadzonych podczas różnych inwestycji. Z badań tego terenu wynika, że obszar ten charakteryzuje się intensywnym osadnictwem – najstarsze ślady działalności ludzkiej pochodzą z epoki kamienia – mezolitu (ok. 8000–4500 p. n. e.) i neolitu (ok. 4500–1900 p. n. e.). Kolejnym horyzontem osadniczym była epoka brązu i początek epoki żelaza, skąd pochodzą ślady pobytu ludności kultury łużyckiej. (około 1800 – 500 r. p.n.e.). Proces intensywnego rozwoju osadnictwa przepadał na okres wczesnego średniowiecza (faza D-F, 950-1350 r.). Od czasów wczesnego średniowiecza osadnictwo w obrębie dzisiejszego Czerniejewa funkcjonowało poprzez późne średniowiecze, aż po czasy nowożytne i współczesne.
Na dawną metrykę miejscowości wskazuje również jej położenie pomiędzy Gnieznem i Gieczem, przy historycznej drodze łączącej wczesnopiastowskie grody (obecna ul. Poznańska, Pałacowa i Generała Lipskiego). Przy trakcie zapewne istniał gród obronny o nieokreślonej dokładnie lokalizacji. Według miejscowej tradycji był on położony po wschodniej stronie obecnego miasta, przy przeprawie przez otoczoną rozlewiskami rzeki Wrześnicy (obecnie wyniesienie terenu przy ul. Gnieźnieńskiej – przy tartaku). Inne domniemane miejsce istnienia grodziska to wyniesienie na rozwidleniu traktu gnieźnieńskiego (obecnie trójkątny plac im. Onufrego Kopczyńskiego), na którym wzniesiono później kościół pw. św. Jana Chrzciciela. Najstarsza wzmianka na temat istnienia na terenie dzisiejszego Czerniejewa ośrodka osadniczego pochodzi z 2 poł. XIII w. W dokumencie Przemysła II z 1284 wymieniane jest jako osada Czyrniów usytuowana w miejscu spływu rzek Moszczenicy i Grodnika do Wrześnicy. Kontekst historyczny wskazuje, że była to osada targowa rozciągająca się wzdłuż drogi handlowej łączącej Giecz z Gnieznem i biegnącej z południa na północ równolegle do rzeki.
Plac targowy powstał na wyniesieniu po prawej stronie drogi (ob. pl. Kopczyńskiego d. Plac Targowy). Na północny zachód od targowiska prawdopodobnie wznosił się kościół pw. św. Idziego (miejsce to jest upamiętnione usytuowanym pomiędzy ul. Lipskiego a stawem obeliskiem, na którym widnieje inskrypcja: „W tym miejscu stał dawny kościół parafialny pod wezwaniem Śgo. Idziego fund. za czasów Leszka Czarnego z Rodziny Piastów w 1263”). Parafia istniała w Czerniejewie jeszcze przed domniemaną lokacją miasta, bowiem z 1284 pochodzi wzmianka o proboszczu Janie, kapelanie księcia Przemysła II. Osada początkowo była własnością królewską, później stała się miastem prywatnym. Przypuszczalnie za panowania Kazimierza Wielkiego wzniesiono tam zamek warowny (na terenie obecnego założenia pałacowo-parkowego). W 1386 król Władysław Jagiełło darował wieś wojewodzie kaliskiemu Sędziwojowi Pałuce z Szubina.
Przyjmuje się, iż lokacja miasta (nadanie praw miejskich) miała miejsce za czasów Pałuków ok. 1390 – źródła wymieniają bowiem wójta czerniejewskiego (1390) i obywatela miasta Czerniejewo (1395). Miasto ulokowane zostało na prawie magdeburskim, na wschód od szlaku Gniezno – Giecz.
Osnowę założenia stanowiło średniowieczne odgałęzieniu drogi gnieźnieńskiej w kierunku wschodnim (ob. ul. Gnieźnieńska) z przeprawą przez Wrześnicę. Było to miasto otwarte, dostępu do niego broniły jedynie bagna i rozlewiska Wrześnicy. Centrum założenia stanowił rynek (ob. plac Wiosny Ludów, d. Rynek) w kształcie nieregularnego trapezu wytyczony na wschód od placu targowego, z czterema ulicami wybiegającymi z jego narożników: ul. Poznańską, 1-go Maja (d. Żydowska), Miechową i Gnieźnieńską. Główny trakt komunikacyjny biegł ul. Gnieźnieńską i ul. Poznańską wzdłuż pierzei północnej i zachodniej. Na rozwidleniu dróg w kierunku Gniezna usytuowano kościół otoczony cmentarzem. Nie wykształcił się szachownicowy układ ulic. Zabudowa mieszkalna powstawała na zgrupowanych szeregowo wzdłuż pierzei parcelach, długich i wąskich, po stronie południowej i wschodniej, krótkich, prostokątnych lub o nieregularnym kształcie po stronie północnej (ograniczone od północy ul. Wąską) i zachodniej.
Było to jedno z najmniejszych miast w Wielkopolsce (w 1458 na wyprawę do Malborka przeciwko Krzyżakom zobowiązane było dostarczyć tylko czterech pieszych). Podstawą jego rozwoju był handel i rolnictwo. W XVI w. podczas władania Górków Czerniejewo otrzymało od króla Stefana Batorego w 1581 przywilej czterech jarmarków w ciągu roku i cotygodniowych targów we wtorki. Z okresu późnego średniowiecza zachowały się fragmenty ufundowanego przez Uriela Górkę i wzniesionego ok. poł. XVI w. kościoła pw. św. Jana Chrzciciela i oraz układ placów, ulic i działek.
Od XV w. pojawia się w źródłach historycznych rozróżnienie na Czerniejewo miasto i Czerniejewo wieś. Wieś znajdowała się na północ od miasta wzdłuż najstarszego traktu gnieźnieńskiego (ob. ul. Pałacowej) i odchodzącej od niego w kierunku zachodnim drogi do Pobiedzisk (ul.Armii Poznań). W 1564 osada wiejska liczyła 10 łanów.
W ciągu następnych stuleci (XVII, XVIII w.) miasto Czerniejewo często zmieniało właścicieli (m.in. Czarnkowscy, Łukasz Opaliński z Bnina, Władysław Radomicki). W okresie wojen szwedzkich zabudowa Czerniejewa została dotkliwie zniszczona a ludność zdziesiątkowana wojną i chorobami. W 1705 miał miejsce pożar miasta.
W drugiej połowie XVIII wieku (ok. 1770), gdy dobra czerniejewskie obejmuje (jako posag żony) generał Jan Lipski (zm. 1832), rozpoczyna się pomyślny rozwój miasta. Dzięki stworzeniu dogodnych warunków do osiedlania się do miasta przybywają nowi mieszczanie, także ewangelicy (1780) i Żydzi (1798). W 1784 istniało bractwo kurkowe. W ostatniej ćwierci XVIII w. zapewne na miejscu dawnego zamku, powstała okazała siedziba właścicieli miasta o barokowym układzie osiowo-symetrycznym. Centrum założenia tworzy pałac w typie rezydencji "entre cour et jardin" zwrócony fasadą na południe (z portykiem w elewacji frontowej i ryzalitem od ogrodu mieszczącym okrągły salon). Wejście do pałacu poprzedzone zostało dwoma dziedzińcami.
Prostokątny dziedziniec honorowy ujęty został od wsch. i zach. oficynami, dziedziniec przedni zaś dwoma symetrycznie usytuowanymi budynkami dawnej stajni i wozowni. Pałac otacza rozległe założenie parkowe początkowo było ono regularne (trzy promieniście rozchodzące się szpalerowe aleje) późnej krajobrazowe z ciągiem stawów i budynkiem bażantarni w głębi. Do kompleksu dworskiego należały również zabudowania gospodarcze i dominialny folwark właścicieli miasta, w którym działały: garbarnia, gorzelnia, piła wodna i cegielnia.
W ostatniej ćwierci XVIII w. (przed 1780) założenie pałacowe-parkowe zostało na trwałe sprzęgnięte ze strukturą urbanistyczną miasta poprzez wytyczenia na starym trakcie monumentalnej wysadzanej drzewami ulicy (dł. 850 m i szer. 50 m) ob. ul. Pałacowa. Oś widokowa alei została zamknięta od północy klasycystycznym pałacem, od południa sylwetą kościoła pw. św. Jana Chrzciciela (wieża dobudowana w 1 ćw. XIX w., przebudowany 1762-1807). Założenie to stanowi przykład umiejętnego powiązania starego miasta z nowym założeniem. Pośrodku ulicy przy komponowanej zieleni wzbogaconej sztucznymi sadzawkami i mostkiem znajdowała się granica pomiędzy terenami dworskimi i miejskimi.
Pomiędzy miastem a majątkiem, przy dawnej drodze na Pobiedziska (ob. ul. Armii Poznań) krzyżującej się od zach. z ul.Pałacową, rozciągała się wieś Czerniejewo.
Okres zaborów.
II rozbioru Polski, w wyniku którego Czerniejewo znalazło się pod zaborem pruskim, nie zahamował dalszego rozwoju miasteczka. W 1793 liczba ludności wynosiła 787 mieszkańców (w tym katolików: 384, ewangelików: 265, Żydów: 138). Pod koniec XVIII w. w Czerniejewie istniały trzy kościoły: dwa katolickie (usytuowany poza miastem kościół pw. św. Idziego rozebrano ok. 1807), jeden ewangelicki (drewniany przy ul. Miechowej - rozebrany w XIX w.), synagoga (przy ul. Wąskiej - spłonęła prawdopodobnie na pocz. XX w.), usytuowany pośrodku rynku ratusz oraz 98 domów mieszkalnych głównie drewnianych i szkieletowych, krytych gontem i 20 stodół. W mieście rozwijało się rzemiosło, przemysł i handel. Szczególnie rozwinięte było sukiennictwo (ok. 30 sukienników) i rzemiosło szewskie. W Czerniejewie działała druga co do wielkości w Wielkopolsce fabryka skór założona w 1791 przez Jana Kluga. Co roku w miasteczku odbywało się osiem targów. Na południe (po zach. stronie ul. Poznańskiej) od ówczesnego miasta, działało sześć należących do mieszczan wiatraków (zachował się jeden).
Wiek XIX i początek XX stulecia oraz dwudziestolecie międzywojenne to okres dalszego rozwoju Czerniejewa (w 1883 liczba mieszkańców wynosi 1598, w 1920 Czerniejewo-miasto zamieszkuje 1337 mieszkańców, Czerniejewo-wieś 125, a obszar dworski 379). W 1824 ostatnimi właścicielami miasta zostają Skórzewscy, którzy w 1846 tworzą ordynację czerniejewską (istniejącą do 1939). Z ich inicjatywy zostaje rozbudowany i zmodernizowany pałac (dobudowano skrzydło wsch., ogrodzenie z bramą), kościół parafialny (dodanie nawy bocznej, kaplic i dobudówek) oraz powstaje zaprojektowany przez Andrzeja Pruszyńskiego pomnik z medalionem portretowym ku czci urodzonego w Czerniejewie Onufrego Kopczyńskiego (pierwotnie usytuowany w parku pałacowym, „bo policja nie pozwoliła umieścić go na rynku z polskim napisem".) Przeniesiony w 1935 pod kościół pomnik został zniszczony, ale ocalał medalion portretowy który po II wojnie światowej osadzony został na nowym obelisku.
W tym czasie wytyczono bądź uregulowano dwie ulice w kierunku południowym (ul. Wrzesińska i ul. Szkolna). Około 1825 przy drodze na Wrześnię założono katolicki cmentarz, gdzie chowano uczestników powstań narodowych. Nekropolia ta sąsiadowała od wsch. ze zlikwidowanym po 1945 cmentarzem ewangelickim (cmentarz żydowski znajdował się poza miastem po wsch. stronie drogi do Kąpieli).
Mieszkańcy brali udział w wydarzeniach Wiosny Ludów 1848, o czym świadczy spis obywateli miasta, członków czerniejewskiego Komitetu Narodowego przechowany w dokumentach pruskich. Z Czerniejewa pochodził też działacz niepodległościowy i Sybirak Jan Rohr, późniejszy kupiec gdański.
W 1875 w dużej odległości od miasta (4,5 km) powstała stacja kolejowa linii Oleśnica – Gniezno.
W XIX i na pocz. XX w. szczególnie intensywnie rozwijała się zabudowa wzdłuż istniejących dróg, ulic i placów. Wcześniejsza drewniana zabudowa zostaje w większości zastąpiona murowanymi budynkami. Zachowało się wiele przykładów dawnej zabudowy mieszkalnej (m.in. klasycystyczny zajazd z 1834 przy zachodniej pierzei rynku przy pl. Wiosny Ludów 17/18, dom sołtysa przy ul. Pałacowej 27, kamienica przy ul. 1 Maja 6). W mieście działało również wiele sklepów, hoteli (m.in. hotel z restauracją Skupina przy pl. Wiosny Ludów 13), zakładów rzemieślniczych oraz apteka (pl. Wiosny Ludów 3). Obok budynków mieszkalnych, mieszkalno-handlowych i usługowych i pojawiają się obiekty sakralne, użyteczności publicznej.
Na miejscu rozebranego w 1890 ratusza powstał murowany kościół ewangelicki utrzymany w neogotyckiej stylistyce (rozebrany w latach 60 XX w.). W miasteczku znajdowały się trzy budynki szkolne: najstarsza szkieletowa przy pl. Onufrego Kopczyńskiego 8 (szkołę rozebrano w 1976 i przeniesiono do skansenu w Rybitwach), szkoła ewangelicka z lat 90. XIX w. (ob. ul. Wyszyńskiego 6, d. Kościelna) oraz wzniesiony ok. 1914 obszerny gmach szkolny przy ul. Szkolnej (przebudowany). We wzniesionym w 2 poł. XIX w. budynku działał urząd pocztowy (ul. Poznańska 1), w mieście funkcjonowały również: młyn parowy przy ul. Poznańskiej (nieistniejący), należący do Zygmunta Skórzewskiego tartak z elektrownią przy ul. Gnieźnieńskiej (1912) oraz zakłady piekarnicze.
II RP.
Mieszkańcy Czerniejewa zasłużyli się podczas powstania wielkopolskiego, walcząc na froncie północnym, pod Żninem, Rynarzewem i Łabiszynem.
W l. 30 XX w. zbudowano przy placu Wiosny Ludów 7 siedzibę Banku Ludowego.
II wojna światowa.
Podczas II wojny światowej Czerniejewo zostało włączone do III Rzeszy i znalazło się w granicach Kraju Warty. Niemcy w czasie okupacji wysiedlali z miejscowości ludność polską do Generalnego Gubernatorstwa i zasiedlali ją niemieckimi przesiedleńcami ze wschodniej Europy w ramach niemieckiej akcji kolonizacyjnej Heim ins Reich.
Podczas okupacji Niemcy wznieśli na terenie Osiedla Młyńskiego obóz przeznaczony dla młodzieży niemieckiej, wypełniającej obowiązek pracy dla Rzeszy (Reichsarbeitsdienstabteilung).
Obszar Czerniejewa, kształtujący się przez blisko 800 lat, ukazuje nieprzerwaną ciągłość procesów urbanizacji ośrodka złożonego z trzech jednostek przestrzennych i administracyjnych (do 1955): miasta, wsi i majątku. Każdy etap rozwoju tj. osadnictwa przedlokacyjnego, lokacji miejskiej, rozwoju w okresie nowożytnym oraz przemian w XIX i XX w. jest dobrze widoczny. W mieście zachowały się również relikty osadnictwa oraz obiekty architektury i budownictwa od średniowiecza po okres międzywojenny. Wyznaczone granice obejmują teren o największym nasyceniu elementów przestrzeni historycznej miasta.
Dobry stan zachowania poszczególnych elementów układu przestrzennego: Rynku, ulic, podziałów gruntów i architektury sakralnej, użyteczności publicznej i mieszkalnej oraz wyraźna czytelność ich genezy widzianej w szerokim kontekście rozwoju społeczno-gospodarczego Wielkopolski w czasie wielkiej reformy państwa w XIII i XIV w., a także w kontekście dalszych przekształceń w wiekach późniejszych, szczególnie w latach głębokich przemian ustrojowych i gospodarczych w wieku XIX i 1 połowie następnego stulecia, stawia historyczny ośrodek miejski w grupie szczególnie cennych zespołów, składających się na dziedzictwo kulturowe kraju. Uwidacznia się to również przez nagromadzenie historycznej architektury uznanej za szczególnie cenne przykłady zabytkowej zabudowy miasta i wpisanej do rejestru zabytków.

</doc>
<doc id="145923" url="https://pl.wikipedia.org/wiki?curid=145923" title="Stężyca">
Stężyca



</doc>
<doc id="145925" url="https://pl.wikipedia.org/wiki?curid=145925" title="Kolejka priorytetowa">
Kolejka priorytetowa

Kolejka priorytetowa (ang. "priority queue") – abstrakcyjny typ danych służący do reprezentowania zbioru elementów, z których każdy ma przyporządkowaną wartość zwaną kluczem.
Zastosowania.
Kolejka priorytetowa jest abstrakcyjnym typem danych. Istnieją różne implementacje tej idei, różniące się czasem działania, kosztem i innymi cechami.
Operacje.
Kolejki typu "max".
Na kolejkach tego typu można wykonywać następujące operacje (niech "S" oznacza zbiór):
Kolejki priorytetowe typu max są używane m.in. do szeregowania procesów w jądrach systemów operacyjnych.
Kolejki typu "min".
Na kolejkach tego typu można wykonywać następujące operacje (niech "S" oznacza zbiór):
Kolejki priorytetowe tego typu są używane m.in. w symulatorach zdarzeń.
Przy założeniu, że dane są "b"-bitowymi liczbami całkowitymi, a pamięć komputera składa się z adresowalnych słów "b"-bitowych, można zaimplementować operację "minimum" działającą w czasie stałym, a operacje "insert" oraz "extract-min" w działające w czasie formula_1. Przy założeniu, że pamięć jest nieograniczona (lub przy założeniu pamięci liniowej przy użyciu randomizowanego haszowania) można uzyskać oszacowanie formula_2.

</doc>
<doc id="145926" url="https://pl.wikipedia.org/wiki?curid=145926" title="Stóg">
Stóg



</doc>
<doc id="145927" url="https://pl.wikipedia.org/wiki?curid=145927" title="Stóg (informatyka)">
Stóg (informatyka)



</doc>
<doc id="145928" url="https://pl.wikipedia.org/wiki?curid=145928" title="Vox populi">
Vox populi

Vox populi, vox Dei (łac. „głos ludu (jest) głosem Boga”) – popularna sentencja wyjęta z „Listu do Karola Wielkiego”, napisanego przez anglosaskiego mnicha, teologa i filozofa Alkuina.
Zgodnie z nią jednomyślna zgoda ludu była znakiem bożej woli. Praktyka ta pojawiała się we wczesnym chrześcijaństwie przy wyborze biskupów i papieży, a także przy kanonizacji.

</doc>
<doc id="145930" url="https://pl.wikipedia.org/wiki?curid=145930" title="Bytyń Wielki">
Bytyń Wielki

Bytyń Wielki – największe jezioro Pojezierza Wałeckiego, w województwie zachodniopomorskim, w powiecie wałeckim, na terenie gmin Mirosławiec, Tuczno i Wałcz.
Powierzchnia zwierciadła wody według różnych źródeł wynosi od 829,0 ha do 877,1 ha lub 881 ha. 
Jest największym jeziorem Pojezierza Wałeckiego.
Zwierciadło wody położone jest na wysokości 112,9 m n.p.m. do 113,0 m n.p.m.. Średnia głębokość jeziora wynosi 10,4 m, natomiast głębokość maksymalna 41,0 m.
Na jeziorze znajdują się dwie wyspy i trzy długie odnogi – zatoki: Drzewoszewska, Nakielska i Lubieska oraz kilka mniejszych zatok – Piecnicka, Krępa i Marcinkowicka. Bytyń jest jeziorem polodowcowym o urozmaiconej linii brzegowej w postaci wzniesień (do 30 m) porośniętych lasami (głównie buczyna). Przy brzegach jeziora znajdują się dwa wczesnośredniowieczne grodziska najprawdopodobniej z początku XII wieku. Nad jeziorem znajdują się miejscowości turystyczne: Nakielno, Próchnowo, Drzewoszewo, stanica harcerska w Próchnówku.
W latach 1975–1998 jezioro administracyjnie należało do województwa pilskiego, będąc największym jeziorem w tym województwie.
W 2005 roku dokonano badań czystości wód powierzchniowych, gdzie oceniono wody Bytynia Wielkiego na II klasę czystości. Stwierdzono także II kategorię podatności na biodegradację.
W 1955 roku wprowadzono urzędowo nazwę "Wielki Bytyń", zastępując poprzednią niemiecką nazwę jeziora – "Großer Böthin See". W 2006 roku Komisja Nazw Miejscowości i Obiektów Fizjograficznych zmieniła kolejność wyrazów nazwy na "Bytyń Wielki". W wielu publikacjach i na mapach topograficznych jezioro występuje pod nazwą "Betyń" bądź "Bytyń" (bez określenia Wielki).
Rezerwat przyrody.
Ze względu na bogatą florę i faunę od 1989 jezioro wraz z okolicznymi terenami zostało objęte rezerwatem przyrody.

</doc>
<doc id="145932" url="https://pl.wikipedia.org/wiki?curid=145932" title="Adabas">
Adabas

Adabas () – system zarządzania bazą danych opracowany przez Software AG.
Początkowo został zaprojektowany w 1971 roku do pracy na komputerach typu mainframe firmy IBM (S/370), później przeniesiony na inne platformy, głównie uniksowe.

</doc>
<doc id="145936" url="https://pl.wikipedia.org/wiki?curid=145936" title="Pojezierze Wałeckie">
Pojezierze Wałeckie

Pojezierze Wałeckie (314.64) – mezoregion fizycznogeograficzny w północno-zachodniej Polsce, zaliczany ze względu na typ mezoregionów do wysoczyzn młodoglacjalnych przeważnie z jeziorami, w regionie nizin i obniżeń, przechodzący od północy w Pojezierze Drawskie i Równinę Wałecką, od wschodu w Dolinę Gwdy, od południa w Kotlinę Gorzowską i od zachodu w Równinę Drawską.
Obejmuje obszar około 1860 km², w większości wysoczyzny z kilkoma pasami czołomorenowymi, powstałymi na przedpolu pojeziernego ciągu moren czołowych fazy pomorskiej w okresie podfazy krajeńskiej zlodowacenia północnopolskiego oraz obszary sandrowe porośnięte lasami. Do najwyższych wzniesień należą Racza i Dąbrowa, o wysokości bezwzględnej odpowiednio 211 i 207 m.
Południowa część mezoregionu jest w większości porośnięta lasem, który łączy się bezpośrednio z Puszczą Drawską. Największym jeziorem jest Bytyń Wielki, o powierzchni 8,8 km² i głębokości dochodzącej do 41 m.
W granicach Pojezierza Wałeckiego utworzono rezerwaty przyrody, m.in.: „Wielki Bytyń”, „Smolary”, „Rosiczki Mirosławskie”.

</doc>
<doc id="145937" url="https://pl.wikipedia.org/wiki?curid=145937" title="Software (przedsiębiorstwo)">
Software (przedsiębiorstwo)

Software AG – niemieckie przedsiębiorstwo informatyczne, założone w 1969 r. w Darmstadt, znane przede wszystkim jako producent systemu obsługi baz danych Adabas oraz serwera XML Tamino.
Przedsiębiorstwo oferuje rodziny produktów Adabas, Natural, EntireX i Tamino; zatrudnia 2,5 tys. osób w 59 krajach i w 2005 r. miała ok. 3 tys. klientów. Od 1 lipca 2007 r. grono produktów zostało rozszerzone o produkty amerykańskiego przedsiębiorstwa webMethods dostarczającego rozwiązania z dziedziny SOA.
W Polsce z produktów webMethods korzysta m.in. Centertel, Telekomunikacja Polska.
Spółka akcyjna notowana na Giełdzie Papierów Wartościowych we Frankfurcie.

</doc>
<doc id="145940" url="https://pl.wikipedia.org/wiki?curid=145940" title="Rene Lacoste">
Rene Lacoste



</doc>
<doc id="145943" url="https://pl.wikipedia.org/wiki?curid=145943" title="Nereida (księżyc)">
Nereida (księżyc)

Nereida (Neptun II) – dziewiąty pod względem odległości od planety księżyc Neptuna. Został odkryty 1 maja 1949 roku przez Gerarda Kuipera. Kolejne księżyce Neptuna odkryto dopiero 40 lat później podczas przelotu sondy Voyager 2 w pobliżu tej planety.
Nazwa pochodzi od nereid, nimf morskich w mitologii greckiej.
Orbita.
Odległość Nereidy od Neptuna wynosi średnio około 5,5 miliona km, jednak ze względu na bardzo dużą ekscentryczność zmienia się od 1,37 do 9,65 miliona kilometrów. Jest to największa ekscentryczność orbity spośród wszystkich znanych satelitów w Układzie Słonecznym.
Niezwykłość orbity Nereidy nasuwa podejrzenie, że może ona być przechwyconą planetoidą lub obiektem pasa Kuipera albo, jej orbita została zakłócona w czasie przechwycenia największego księżyca Neptuna – Trytona.
Charakterystyka fizyczna.
Przez długi czas była najbardziej zewnętrznym znanym księżycem Neptuna (w 2002 i 2003 roku odkryto pięć jeszcze bardziej odległych). Jest trzecim co do wielkości księżycem Neptuna, ze średnicą ok. 340 km.
Badania Nereidy.
Podczas przelotu koło Neptuna w 1989 roku sonda Voyager 2 wykonała 83 zdjęcia Nereidy z odległości 9,2–176 milionów km. Nadesłane zdjęcia ukazały tylko jej bardzo nieregularny kształt, natomiast przy tak niskiej rozdzielczości niewidoczne były szczegóły ukształtowania powierzchni.

</doc>
<doc id="145944" url="https://pl.wikipedia.org/wiki?curid=145944" title="Larissa (księżyc)">
Larissa (księżyc)

Larissa (Neptun VII) – księżyc Neptuna, piąty pod względem odległości od planety.
Księżyc ten został odkryty przez Harolda Reitsemę i jego zespół w wyniku obserwacji zakrycia gwiazdy przez Neptuna w maju 1981 roku; otrzymał tymczasowe oznaczenie S/1981 N 1. Bezpośrednio został zaobserwowany dopiero podczas przelotu sondy Voyager 2 w 1989 roku, kiedy to otrzymał oznaczenie S/1989 N 2.
Nazwa księżyca pochodzi od nimfy z mitologii greckiej.
Charakterystyka fizyczna.
Larissa ma nieregularny (niesferyczny) kształt, a jej powierzchnia wygląda na gęsto usianą kraterami, nie wykazując przy tym śladów jakiejkolwiek modyfikacji geologicznej. Nie posiadamy o niej wiele więcej informacji. Orbita Larissy znajduje się wewnątrz granicy Roche’a Neptuna, przez co siły pływowe działające na ten księżyc spowodują, że pewnego dnia rozpadnie się on, a jego pozostałości zasilą pierścień planety.
Larissa to również nazwa planetoidy, (1162) Larissa. Istnieje też paronimiczna planetoida (302) Clarissa.

</doc>
<doc id="145945" url="https://pl.wikipedia.org/wiki?curid=145945" title="Galatea (księżyc)">
Galatea (księżyc)

Galatea (Neptun VI) – mały, nieregularny księżyc Neptuna, nazwany od Galatei, jednej z nereid z greckiej mitologii.
Galatea została odkryta w lipcu 1989 na zdjęciach zrobionych przez sondę Voyager 2. Otrzymała tymczasowe oznaczenie S/1989 N 4. 
Ma nieregularny kształt i nie wykazuje śladów jakiejkolwiek modyfikacji geologicznej. Bardzo niska gęstość tego księżyca jest związana z tym, że prawdopodobnie nie jest on jednolitą skałą, ale zlepkiem materii, utrzymywanej razem przez siły grawitacji. Orbita Galatei znajduje się wewnątrz granicy Roche’a Neptuna, przez co siły pływowe działające na ten księżyc spowodują, że pewnego dnia zostanie on rozerwany, a jego pozostałości zasilą pierścienie planety.
Również jedna z planetoid nosi nazwę (74) Galatea.

</doc>
<doc id="145947" url="https://pl.wikipedia.org/wiki?curid=145947" title="Despoina (księżyc)">
Despoina (księżyc)

Despoina (Neptun V) – trzeci w kolejności od planety księżyc Neptuna, krążący wewnątrz układu jego pierścieni. Nazwa pochodzi od Despoiny, starożytnej bogini arkadyjskiej, córki Posejdona i Demeter.
Despoina została odkryta w lipcu 1989 r. na zdjęciach zrobionych przez sondę Voyager 2. Otrzymała tymczasowe oznaczenie S/1989 N 3.
Despoina ma nieregularny kształt i nie wykazuje śladów jakiejkolwiek modyfikacji geologicznej. Jej orbita znajduje się wewnątrz granicy Roche’a Neptuna, przez co siły pływowe działające na ten księżyc spowodują, że pewnego dnia może on zostać rozerwany, a jego pozostałości zasilą pierścień planety.

</doc>
<doc id="145948" url="https://pl.wikipedia.org/wiki?curid=145948" title="Talassa (księżyc)">
Talassa (księżyc)

Talassa (Neptun IV, ang. "Thalassa") – drugi (w kolejności od planety) księżyc Neptuna. Nazwa satelity pochodzi od Talassy, córki Eteru i Hemery z mitologii greckiej. "Thalassa" jest również greckim określeniem morza.
Talassa została odkryta w sierpniu 1989 roku ze zdjęć zrobionych przez sondę Voyager 2. Otrzymała tymczasowe oznaczenie S/1989 N 5.
Ma nieregularny kształt i nie wykazuje śladów jakiejkolwiek modyfikacji geologicznej. Orbita Talassy znajduje się wewnątrz granicy Roche’a, przez co siły pływowe działające na ten księżyc spowodują, że pewnego dnia spadnie na Neptuna lub rozpadnie się na kawałki, a jego pozostałości zasilą pierścień planety.

</doc>
<doc id="145950" url="https://pl.wikipedia.org/wiki?curid=145950" title="Thalassa (księżyc)">
Thalassa (księżyc)



</doc>
<doc id="145951" url="https://pl.wikipedia.org/wiki?curid=145951" title="Najada (księżyc)">
Najada (księżyc)

Najada (Neptun III) – księżyc Neptuna. Nazwa księżyca pochodzi od najad z mitologii greckiej. 
Najada została odkryta we wrześniu 1989 roku na zdjęciach zrobionych przez sondę Voyager 2. Była ostatnim z księżyców odkrytych podczas jej przelotu obok Neptuna, została oznaczona S/1989 N 6.
Ma nieregularny kształt i nie wykazuje śladów jakiejkolwiek modyfikacji geologicznej. Orbita Najady znajduje się wewnątrz granicy Roche’a Neptuna, przez co siły pływowe działające na ten księżyc spowodują, że pewnego dnia rozpadnie się on, a jego pozostałości zasilą pierścień planety.

</doc>
<doc id="145953" url="https://pl.wikipedia.org/wiki?curid=145953" title="Neso (księżyc)">
Neso (księżyc)

Neso (Neptun XIII) – najbardziej zewnętrzny księżyc Neptuna, odkryty przez Matthew J. Holmana i in. oraz Bretta J. Gladmana i in. w 2003 r. ze zdjęć zrobionych w 2002 r. Otrzymał tymczasowe oznaczenie S/2002 N 4.
Nazwa księżyca pochodzi od jednej z Nereid w mitologii greckiej.
Neso krąży wokół Neptuna w średniej odległości ponad 50 milionów km, czyli około 1/3 j.a., najdalej od planety spośród wszystkich znanych księżyców w Układzie Słonecznym. Jedno okrążenie zajmuje jej ok. 27 lat, obiega ona Neptuna przeciwnie do kierunku jego obrotu wokół własnej osi. Podobieństwo orbit Neso i Psamathe sugeruje, że mogły one powstać w wyniku rozpadu jednego księżyca miliardy lat temu.

</doc>
<doc id="145954" url="https://pl.wikipedia.org/wiki?curid=145954" title="Trzebinia (gmina)">
Trzebinia (gmina)

Trzebinia (1973–1977 "gmina Trzebinia-Siersza") – gmina miejsko-wiejska w województwie małopolskim, w powiecie chrzanowskim.
Siedzibą gminy jest Trzebinia.
30 czerwca 2004 r. gminę zamieszkiwało 34 088 osób. Natomiast według danych z 31 grudnia 2017 roku gminę zamieszkiwało 34 105 osób.
Historia.
Gmina zbiorowa Trzebinia została utworzona 1 sierpnia 1934 r. w powiecie chrzanowskim w woj. krakowskim z dotychczasowych jednostkowych gmin wiejskich: Balin, Dulowa, Górka, Góry Luszowskie, Karniowice, Luszowice, Młoszowa, Myślachowice, Piła Kościelecka, Płoki, Psary, Siersza, Trzebionka i Wodna.
W 1939 r., w następstwie okupacji niemieckiej 1939-45, gmina wcielona została do prowincji Śląsk. Od 1941 r. prowincję Śląsk podzielono na dwie części, jej część wschodnią nazwano prowincja Górny Śląsk i odtąd gmina Trzebinia do niej przynależała. 1 stycznia 1942 r. zniesiona i przekształcona: w gminę Młoszowa (Dulowa, Karniowice, Lgota, Młoszowa, Myślachowice, Ostrężnica, Piła Kościelicka, Płocki i Psary) i gminę Siersza (Balin, Góry Luszowskie, Siersza i Wodna wraz z Ciężkowicami – bez ich części o nazwie Pieczyska) – dołączonymi tego samego dnia do gminy Trzebinia ze zniesionej gminy Szczakowa; Górkę i Trzebionkę włączono natomiast do miasta Trzebinia.
Po wojnie przywrócona do stanu sprzed wojny. 1 lipca 1952 r. gmina składała się z 15 gromad: Balin, Czyżówka, Dulowa, Górka, Góry Luszowskie, Karniowice, Luszowice, Młoszowa, Myślachowice, Piła Kościelecka, Płoki, Psary, Siersza, Trzebionka i Wodna.
Jednostka została zniesiona 29 września 1954 r. wraz z reformą wprowadzającą gromady w miejsce gmin. Jej obszar złożył się na 9 gromad: Balin (Luszowice – bez przysiółka Stara Góra – i Balin – bez przysiółka Cezarówka), Byczyna (przysiółek Cezarówka Dolna z dotychczasowej gromady Balin), Karniowice (Karniowice i Psary – bez przysiółka Stawiska), Młoszowa (Młoszowa i Dulowa), Myślachowice (Płoki, Czyżówka i Myślachowice – bez przysiółka Gaj), Nowa Góra (przysiółek Stawiska z dotychczasowej gromady Psary), Piła Kościelecka (Piła Kościelecka), Siersza (Góry Luszowskie i Siersza) i Wodna (Wodna, Górka – bez przysiółków Berezka i Miechów – i Trzebionka – bez terenów oddzielonych torami kolejowymi).
Obecną gminę (co prawda o nazwie "gmina Trzebinia-Siersza" od ówczesnej nazwy jej siedziby) reaktywowano w powiecie chrzanowskim woj. krakowskim wraz z kolejną reformą administracyjną. Powstała 1 stycznia 1973 r. jako gmina wiejska i składała się z sześciu sołectw (Młoszowa, Karniowice, Dulowa, Psary, Bolęcin i Piła Kościelecka).
Po reformie administracyjnej w 1975 r. gmina Trzebinia została włączona do województwa katowickiego. Decyzja o włączeniu Trzebini do województwa katowickiego była podjęta przez ówczesnego I sekretarza KC PZPR Edwarda Gierka. Zmiana podległości administracyjnej była związana z górnictwem węgla kamiennego. Gminę Trzebinia przyłączono do Górnego Śląska po raz drugi, pomimo wielowiekowej przynależności miasta do Małopolski.
1 lutego 1977 r. włączono do niej gminę Myślachowice, w skład której, oprócz Myślachowic, wchodziły sołectwa: Czyżówka, Płoki i Lgota. Równocześnie zmieniono nazwę gminy z "Trzebinia-Siersza" na "Trzebinia". Od tej pory gmina Trzebinia składa się z sołectw: Bolęcin, Czyżówka, Dulowa, Lgota, Karniowice, Młoszowa, Myślachowice, Piła Kościelecka, Płoki i Psary.
1 stycznia 1999 r. po reformie administracyjnej Polski Gmina Trzebinia i Miasto Trzebinia weszły w skład nowo utworzonego województwa małopolskiego.
Struktura powierzchni.
Według danych z 2002 r. gmina Trzebinia ma obszar 105,22 km², w tym:
Gmina stanowi 28,32% powierzchni powiatu.
Demografia.
Dane z 30 czerwca 2004 r.:
Wspólnoty wyznaniowe.
Na terenie gminy istnieje:
Sąsiednie gminy.
Alwernia, Bukowno, Chrzanów, Jaworzno, Krzeszowice, Olkusz
Nagrody i wyróżnienia.
Gmina Trzebinia jest laureatem wielu nagród oraz wyróżnień za swoje osiągnięcia. Między innymi:

</doc>
<doc id="145955" url="https://pl.wikipedia.org/wiki?curid=145955" title="Halimede (księżyc)">
Halimede (księżyc)

Halimede (Neptun IX) – księżyc Neptuna odkryty w sierpniu 2002 roku przez Matthew Holmana i in.; otrzymał tymczasowe oznaczenie "S/2002 N 1". Został nazwany na cześć jednej z mitologicznych Nereid.
Halimede to jeden z czterech satelitów odkrytych za pomocą teleskopu naziemnego 13 lat po przelocie sondy Voyager 2 przez system Neptuna. Krąży wokół Neptuna ruchem wstecznym po bardzo wydłużonej orbicie, w średniej odległości około 16 681 000 km od macierzystej planety. Ma ok. 61 km średnicy.

</doc>
<doc id="145956" url="https://pl.wikipedia.org/wiki?curid=145956" title="Sao (księżyc)">
Sao (księżyc)

Sao (Neptun XI) – mały, nieregularny naturalny satelita Neptuna. Został odkryty przez Matthew Holmana i in. w sierpniu 2002 za pomocą teleskopów naziemnych w Międzyamerykańskim Obserwatorium Cerro Tololo i na Hawajach.
Otrzymał tymczasowe oznaczenie S/2002 N 2. Został nazwany od Sao, jednej z nereid z greckiej mitologii.
Krąży wokół Neptuna w średniej odległości ok. 22 619 000 km, zgodnie z kierunkiem obrotu planety wokół własnej osi. Jedno okrążenie zajmuje Sao ok. 8 lat.

</doc>
<doc id="145957" url="https://pl.wikipedia.org/wiki?curid=145957" title="Laomedea (księżyc)">
Laomedea (księżyc)

Laomedea (Neptun XII) – mały, nieregularny księżyc Neptuna odkryty przez Matthew Holmana i in. w sierpniu 2002 za pomocą teleskopów naziemnych w Międzyamerykańskim Obserwatorium Cerro Tololo i na Hawajach.
Początkowo otrzymał tymczasowe oznaczenie S/2002 N 3. Nazwa księżyca pochodzi od Laomedei, jednej z Nereid w mitologii greckiej.
Laomedea krąży wokół Neptuna po mocno ekscentrycznej orbicie o półosi wielkiej równej 23 613 000 km, zgodnie z kierunkiem obrotu planety wokół własnej osi. Jedno okrążenie zajmuje Laomedei ok. 8,7 roku.

</doc>
<doc id="145958" url="https://pl.wikipedia.org/wiki?curid=145958" title="Psamathe (księżyc)">
Psamathe (księżyc)

Psamathe (Neptun X) – księżyc Neptuna. Odkrył go 29 sierpnia 2003 roku zespół astronomów w składzie: Scott Sheppard, David Jewitt i Jan Kleyna, przy pomocy teleskopu Subaru na Hawajach. Księżyc uzyskał tymczasowe oznaczenie S/2003 N 1. Jego nazwa pochodzi od jednej z nereid w mitologii greckiej.
Psamathe krąży wokół Neptuna po mocno ekscentrycznej orbicie, której półoś wielka wynosi 46,7 miliona km, przeciwnie do kierunku obrotu planety wokół własnej osi (jest to tzw. orbita wsteczna). Jest jednym z najbardziej oddalonych od planety macierzystej księżyców w całym Układzie Słonecznym (dalej od niego krąży tylko inny księżyc Neptuna – Neso). Jedno okrążenie zajmuje Psamathe ok. 25 lat. Podobieństwo orbit Psamathe i Neso sugeruje, że mogły one powstać w wyniku rozpadu jednego większego księżyca miliardy lat temu.

</doc>
<doc id="145960" url="https://pl.wikipedia.org/wiki?curid=145960" title="Sykoraks (księżyc)">
Sykoraks (księżyc)

Sykoraks (Uran XVII) – największy nieregularny, zewnętrzny księżyc Urana. Został odkryty 6 września 1997 roku przez Bretta Gladmana, Philipa D. Nicholsona, Josepha A. Burnsa i Johna J. Kavelaarsa przy pomocy 200-calowego teleskopu Hale’a. W tym samym czasie został też odkryty mniejszy księżyc Kaliban. Nazwa Sykoraks pochodzi od imienia matki Kalibana ze sztuki "Burza" Williama Szekspira.
Charakterystyka.
Promień orbity Sykoraks wynosi w przybliżeniu 12,2 miliona km, a księżyc ma średnicę ok. 150 km, co czyni go największym księżycem nieregularnym Urana. Oszacowania rozmiarów są oparte na widocznej jasności księżyca i na założeniu, że jego albedo wynosi około 0,04. Sykoraks jest zbudowana najprawdopodobniej z mieszanki skał i lodu, a jej niezwykły czerwony kolor sugeruje, że jest to przechwycony obiekt Pasa Kuipera.
Księżyc porusza się ruchem wstecznym, a jego orbita jest mocno nachylona względem ekliptyki. Podobieństwo składników orbity sugeruje, że Sykoraks wraz z mniejszymi księżycami Setebosem i Prosperem tworzy grupę o przypuszczalnie wspólnym pochodzeniu. Jednak przeczy temu fakt, że księżyce te są szare, w odróżnieniu od czerwonej Sykoraks.

</doc>
<doc id="145961" url="https://pl.wikipedia.org/wiki?curid=145961" title="Puk (księżyc)">
Puk (księżyc)

Puk ("Uran XV" ) – największy wewnętrzny księżyc Urana. Spośród księżyców odkrytych przez sondę Voyager 2 jedynie Puk został zaobserwowany na tyle wcześnie, że mogła ona zostać zaprogramowana do szczegółowego sfotografowania go.
Jest on szóstym co do wielkości księżycem Urana, znacznie mniejszym od piątej Mirandy. Orbita Puka jest umiejscowiona wewnątrz jej orbity, a także wewnątrz odkrytego w 2003 roku pierścienia mi, najbardziej zewnętrznego pierścienia planety.
W celtyckiej mitologii i angielskim folklorze, Puk jest psotnym chochlikiem, przez chrześcijan wyobrażanym jako demon zła. Nazwa księżyca pochodzi od Puka, postaci ze sztuki "Sen nocy letniej" Szekspira, w której razem z elfami podróżuje nocami dookoła świata.

</doc>
<doc id="145963" url="https://pl.wikipedia.org/wiki?curid=145963" title="Porcja (księżyc)">
Porcja (księżyc)

Porcja (Uran XII) – księżyc Urana. Został odkryty 3 stycznia 1986 roku na zdjęciach przesłanych przez sondę Voyager 2. Wiadomo o nim niewiele. Nazwa pochodzi od Porcji, bohaterki sztuki "Kupiec wenecki" Williama Shakespeare’a.
Orbita Porcji znajduje się wewnątrz orbity synchronicznej Urana, w związku z tym w wyniku działania sił pływowych powoli maleje jej promień i po przekroczeniu granicy Roche’a sama Porcja pewnego dnia rozpadnie się lub uderzy o powierzchnię Urana.
Jest to największy obiekt w grupie wewnętrznych regularnych księżyców Urana, nazywanej grupą Porcji. Grupę tę tworzą niewielkie ciała o podobnych orbitach i własnościach fotometrycznych – Bianka, Kresyda, Desdemona, Julia, Porcja, Rozalinda, Kupid, Belinda i Perdyta.

</doc>
<doc id="145965" url="https://pl.wikipedia.org/wiki?curid=145965" title="Kaliban (księżyc)">
Kaliban (księżyc)

Kaliban (Uran XVI) – zewnętrzny, nieregularny księżyc Urana, poruszający się ruchem wstecznym. Został nazwany od imienia postaci ze sztuki "Burza" Szekspira.
Kaliban został odkryty 6 września 1997 roku przez Bretta J. Gladmana, Philipa D. Nicholsona, Josepha A. Burnsa i Johna J. Kavelaarsa przy pomocy 200-calowego teleskopu Hale’a. Zespół ten w tym samym czasie odkrył też większy księżyc Sykoraks.

</doc>
<doc id="145966" url="https://pl.wikipedia.org/wiki?curid=145966" title="Sycorax (księżyc)">
Sycorax (księżyc)



</doc>
<doc id="145968" url="https://pl.wikipedia.org/wiki?curid=145968" title="Puck (księżyc)">
Puck (księżyc)



</doc>
<doc id="145969" url="https://pl.wikipedia.org/wiki?curid=145969" title="Portia (księżyc)">
Portia (księżyc)



</doc>
<doc id="145970" url="https://pl.wikipedia.org/wiki?curid=145970" title="Caliban (księżyc)">
Caliban (księżyc)



</doc>
<doc id="145971" url="https://pl.wikipedia.org/wiki?curid=145971" title="Dharmakaja">
Dharmakaja

Dharmakaja (skt. dharmakāya, tyb. "chos sku", chiń. "fashen" 法身, kor. "pŏpsin", jap. "hōsshin", wiet. "pháp thân") — jedno z trzech ciał buddy — Ciało Prawdy, Dharmy, ostatecznego prawa, mądrość. Wszystko obejmująca, nigdy nieustająca „takość”, istota i podstawa wszystkiego, nigdy niepowstała, ani niestworzona i nieuwarunkowana przez przyczyny i warunki.
8 cech Dharmakai:
Zobacz też.
Bibliografia

</doc>
<doc id="145972" url="https://pl.wikipedia.org/wiki?curid=145972" title="Kolorowanie grafu">
Kolorowanie grafu

Kolorowanie grafu polega w ogólności na przypisaniu określonym elementom składowym grafu (najczęściej wierzchołkom, rzadziej krawędziom lub ścianom) wybranych kolorów według ściśle określonych reguł. Klasyczne (czyli wierzchołkowe) kolorowanie grafu jest związane z przypisaniem wszystkim wierzchołkom w grafie jednej z wybranych barw w ten sposób, aby żadne dwa sąsiednie wierzchołki nie miały tego samego koloru. Innymi słowy, pewne pokolorowanie wierzchołkowe jest poprawne (legalne, dozwolone) wtedy, gdy końcom żadnej krawędzi nie przypisano tego samego koloru.
Podstawowe definicje.
Klasyczne (wierzchołkowe) kolorowanie grafu – przyporządkowywanie wierzchołkom grafu liczb naturalnych w taki sposób, aby końce żadnej krawędzi nie miały przypisanej tej samej liczby. Ze względów historycznych oraz dla lepszego zobrazowania problemu mówi się o kolorowaniu, przy czym różnym kolorom odpowiadają różne liczby.
Pokolorowaniem wierzchołków grafu nazywamy jedno konkretne przyporządkowanie kolorów wierzchołkom. Pokolorowanie jest legalne (dozwolone), gdy końcom żadnej krawędzi nie przyporządkowano tego samego koloru.
Optymalnym pokolorowaniem danego grafu nazywamy legalne pokolorowanie zawierające najmniejszą możliwą liczbę kolorów.
Liczbą chromatyczną grafu formula_1 nazywamy liczbę formula_2 równą najmniejszej możliwej liczbie kolorów potrzebnych do legalnego pokolorowania wierzchołków grafu formula_3
Algorytmy kolorowania grafów.
Ze względu na bardzo szerokie zastosowania, kolorowanie grafów jest przedmiotem rozległych badań. Problem znalezienia optymalnego pokolorowania, a także znalezienia liczby chromatycznej jest NP-trudny. Z tego względu do kolorowania dużych grafów nadają się jedynie algorytmy przybliżone.
Algorytm "LF" (largest first).
Kolorowanie grafu za pomocą algorytmu "LF" można opisać następująco:
Algorytm "LF" jest algorytmem "statycznym", gdyż raz ustalona kolejność wierzchołków nie zmienia się w trakcie jego działania. Najmniejszym dość trudnym grafem jest ścieżka formula_4
Algorytm "SL" (smallest last).
Algorytm "SL" wygląda następująco:
Algorytm "SL" jest "statyczny", jego złożoność wynosi formula_5 gdzie formula_6 – liczba wierzchołków, formula_7 – liczba krawędzi.
Algorytm "SLF" (saturated largest first).
Kolorowanie grafu przy pomocy algorytmu "SLF" polega na wykonaniu poniższych czynności:
 dopóki "istnieją niepokolorowane wierzchołki" wykonuj operacje:
 znajdź wierzchołek o maksymalnym stopniu spośród wierzchołków o maksymalnym stopniu nasycenia
 pokoloruj znaleziony wierzchołek zachłannie
Stopniem nasycenia wierzchołka nazwiemy tu liczbę różnych kolorów sąsiednich z tym wierzchołkiem. Złożoność algorytmu "SLF" wynosi formula_8

</doc>
<doc id="145973" url="https://pl.wikipedia.org/wiki?curid=145973" title="Bonku">
Bonku



</doc>
<doc id="145975" url="https://pl.wikipedia.org/wiki?curid=145975" title="Ursyn (antypapież)">
Ursyn (antypapież)

Ursyn (zm. ok. 385) – antypapież w okresie od września 366 do listopada 367.
Życiorys.
Ursyn był diakonem papieża Liberiusza. Papieżem wybrała go mniejszość rzymska w opozycji do prawowitego biskupa Rzymu, tj. Damazego. Sakry udzielił mu w Tivoli, biskup Paweł z Tiburu. Pontyfikat Damazego rozpoczął się krwawymi zamieszkami w Rzymie – w starciach między zwolennikami Ursyna i Damazego zginęło 137 osób, a sam Ursyn został wygnany. Cesarz Walentynian I nakazał prefektowi miasta, by zezwolił na powrót ursynian, do czego doszło 15 września 367. Jednak już 16 listopada, w wyniku przekupienia sądu, Ursyna zmuszono do wyjazdu do Galii.
Po potępieniu Ursynusa na synodzie w 378 Damazy został jedynym papieżem. Wkrótce potem, Ursyn wystosował pomówienia o cudzołóstwo przeciwko papieżowi, wskutek czego Damazy zakazał ursynianom zbliżać się do Rzymu na mniej niż 100 mil, natomiast samego antypapieża zesłał do Kolonii. Po śmierci Damazego, Ursyn bezskutecznie wysunął swoją kandydaturę.

</doc>
<doc id="145977" url="https://pl.wikipedia.org/wiki?curid=145977" title="Eulaliusz">
Eulaliusz

Eulaliusz (zm. w 423 w Kampanii) – antypapież w okresie od 27 grudnia 418 do 3 kwietnia 419.
Życiorys.
Z pochodzenia był prawdopodobnie Grekiem. W momencie śmierci papieża Zozyma, diakoni oraz niektórzy kapłani wybrali na papieża Eulaliusza, natomiast dzień później większość kapłanów wybrała papieżem Bonifacego. Eulaliusza poparł cesarski prefekt miasta, jednak gdy cesarz Flawiusz Honoriusz otrzymał informację o drugim wyborze, postanowił zwołać synod w Rawennie. Ponieważ nie przyniosło to żadnych rezultatów, zwołano kolejny synod w Spoleto 13 czerwca 419 roku, a do tego czasu obaj biskupi mieli opuścić Rzym. Eulaliusz nie podporządkował się temu zarządzaniu i siłą zajął Lateran. W wyniku tych działań synod nie odbył się, a cesarz zdecydowanie poparł Bonifacego. 3 kwietnia 419, Eulaliusz został wygnany z Rzymu. Po śmierci Bonifacego, Eulaliusz nie próbował już odzyskać Stolicy Piotrowej i zmarł jako biskup Kampanii.

</doc>
<doc id="145978" url="https://pl.wikipedia.org/wiki?curid=145978" title="Wawrzyniec (antypapież)">
Wawrzyniec (antypapież)

Wawrzyniec (zm. w 507/508) – antypapież w okresie od 22 listopada 498 do lutego 499 oraz od 501 do 506.
Życiorys.
Był archiprezbiterem Kościoła rzymskiego. W dniu 22 listopada 498 doszło do podwójnej elekcji, gdzie wybrany został Wawrzyniec oraz prawowity papież Symmachus. Okres, w jakim Wawrzyniec był antypapieżem, to czas tak zwanej schizmy akacjańskiej Za Symmachusem opowiedziała się większość kleru, natomiast po stronie Wawrzyńca stanęła większość arystokracji. Wówczas obaj zwrócili się z prośbą o arbitraż do króla Teoderyka I. Teodoryk opowiedział się po stronie Symmachusa, na co Wawrzyniec początkowo przystał i został biskupem Nucerii.
W 501 roku zwolennicy Wawrzyńca skierowali pod adresem Symmachusa, oskarżenia o charakterze osobistym, co skłoniło króla do zwołania synodu. 23 października 502 roku synod oczyścił papieża ze wszystkich zarzutów, lecz przychylny antypapieżowi tłum opanował ulice Rzymu, zatem Teodoryk zezwolił na powrót Wawrzyńca z Rawenny. Osiadł on w Pałacu Laterańskim, a Symmachusa wygnał z miasta. Na jesieni 506 roku Teodoryk postanowił jednak przywrócić prawowitego papieża, na Tron Piotrowy, natomiast Wawrzyniec opuścił Rzym i osiadł na wsi gdzie wkrótce potem zmarł.

</doc>
<doc id="145979" url="https://pl.wikipedia.org/wiki?curid=145979" title="Dioskur (antypapież)">
Dioskur (antypapież)

Dioskur (ur. w Aleksandrii, zm. 14 października 530) – antypapież w okresie od 22 września 530 do 14 października 530.
Życiorys.
Był diakonem aleksandryjskim, który na skutek zaangażowania w obronę postanowień chalcedońskich i zwalczanie monofizytów, musiał opuścić Egipt i przenieść się do Rzymu. Był człowiekiem dobrze wykształconym i politycznym znawcą, biegle znał grekę i szybko uzyskał szacunek duchowieństwa rzymskiego i zaczął odgrywać w nim znaczącą rolę. Dowodem były trudne zadania powierzane mu przez kolejnych papieży. Podróżował do Rawenny, gdzie skutecznie nakłaniał skłóconego z Bizancjum Teodoryka Wielkiego, wodza Ostrogotów, panującego nad Italią, do odebrania antypapieżowi Wawrzyńcowi zagarniętych przez niego świątyń i majątków kościelnego. Przyczyniło się to do zakończenia tzw. schizmy laurencjańskiej. Miał również udział w dziele pojednania Kościołów wschodniego i zachodniego.
Kiedy schorowany Feliks IV wyznaczył na swego następcę zromanizowanego Gota, przychylnego Rawennie Bonifacego II, duchowieństwo oraz członkowie senatu rzymskiego, sprzyjający Bizancjum, oburzyli się. Jeszcze przed śmiercią papieża, większość duchownych wybrała Dioskura na następcę i kilka dni po śmierci Feliksa, został nieprawnie konsekrowany. Rozłam w Kościele nie trwał długo, gdyż Dioskur zmarł po 22 dniach od wyboru. Po śmierci Dioskura, Bonifacy II obłożył go ekskomuniką.

</doc>
<doc id="145980" url="https://pl.wikipedia.org/wiki?curid=145980" title="Hosshin">
Hosshin



</doc>
<doc id="145981" url="https://pl.wikipedia.org/wiki?curid=145981" title="Julia (księżyc)">
Julia (księżyc)

Julia (Uran XI) – jeden z wewnętrznych księżyców Urana. Został odkryty 3 stycznia 1986 roku na zdjęciach przesłanych przez sondę Voyager 2. Nie wiadomo o nim praktycznie nic, oprócz parametrów orbity i rozmiaru.
Nazwa pochodzi od imienia bohaterki sztuki "Romeo i Julia" Williama Shakespeare’a.

</doc>
<doc id="145982" url="https://pl.wikipedia.org/wiki?curid=145982" title="Bimbrownik">
Bimbrownik



</doc>
<doc id="145983" url="https://pl.wikipedia.org/wiki?curid=145983" title="Belinda (księżyc)">
Belinda (księżyc)

Belinda (Uran XIV) – jeden z wewnętrznych księżyców Urana. Został odkryty 13 stycznia 1986 roku na zdjęciach przesłanych przez sondę Voyager 2. Nie wiadomo o nim praktycznie nic, oprócz parametrów orbity i rozmiaru.
Nazwa pochodzi od imienia bohaterki sztuki "Pukiel włosów ucięty" Alexandra Pope’a.
Istnieje również paronimiczna planetoida o nazwie (654) Zelinda.

</doc>
<doc id="145984" url="https://pl.wikipedia.org/wiki?curid=145984" title="Kresyda (księżyc)">
Kresyda (księżyc)

Kresyda (Uran IX) – księżyc Urana. Został odkryty 9 stycznia 1986 roku na zdjęciach przesłanych przez sondę Voyager 2. Nie wiadomo o nim praktycznie nic, oprócz parametrów orbity i rozmiaru.
Nazwa pochodzi od imienia córki Kalchasa, tragicznej bohaterki sztuki "Troilus i Kresyda" Williama Shakespeare'a, pojawiającej się także w opowieściach Geoffreya Chaucera i innych.

</doc>
<doc id="145986" url="https://pl.wikipedia.org/wiki?curid=145986" title="Dharmakaya">
Dharmakaya



</doc>
<doc id="145987" url="https://pl.wikipedia.org/wiki?curid=145987" title="Juliet (księżyc)">
Juliet (księżyc)



</doc>
<doc id="145990" url="https://pl.wikipedia.org/wiki?curid=145990" title="Rozalinda (księżyc)">
Rozalinda (księżyc)

Rozalinda (Uran XIII) – księżyc Urana. Został odkryty 13 stycznia 1986 roku na zdjęciach przesłanych przez sondę Voyager 2. Nie wiadomo o nim praktycznie nic, oprócz parametrów orbity i rozmiaru.
Nazwa pochodzi od imienia córki wygnanego Księcia ze sztuki "Jak wam się podoba" Williama Shakespeare’a.

</doc>
<doc id="145991" url="https://pl.wikipedia.org/wiki?curid=145991" title="Desdemona (księżyc)">
Desdemona (księżyc)

Desdemona (Uran X) – jeden z wewnętrznych księżyców Urana. Został odkryty 13 stycznia 1986 roku na zdjęciach przesłanych przez sondę Voyager 2. Nie wiadomo o nim praktycznie nic, oprócz parametrów orbity i rozmiaru.
Nazwa pochodzi od imienia żony tytułowego bohatera sztuki "Otello" Williama Shakespeare’a.

</doc>
<doc id="145992" url="https://pl.wikipedia.org/wiki?curid=145992" title="Bianka (księżyc)">
Bianka (księżyc)

Bianka (Uran VIII) – mały wewnętrzny księżyc Urana. Został odkryty 23 stycznia 1986 roku na zdjęciach przesłanych przez sondę Voyager 2. Nie wiadomo o nim praktycznie nic, oprócz parametrów orbity i rozmiaru.
Nazwa pochodzi od imienia siostry Katarzyny ze sztuki "Poskromienie złośnicy" Williama Shakespeare’a.

</doc>
<doc id="145993" url="https://pl.wikipedia.org/wiki?curid=145993" title="Pasja (film 2004)">
Pasja (film 2004)

Pasja (ang. "The Passion of the Christ") – dramat filmowy z 2004 roku w reżyserii Mela Gibsona.
Obraz odtwarza dwanaście godzin w życiu Jezusa poprzedzających jego ukrzyżowanie. Premiera filmu odbyła się w Środę Popielcową 25 lutego 2004 roku. Zapowiedziano też kontynuację pt. "Męka Jezusa Chrystusa – Zmartwychwstanie".
Treść.
Film otwiera modlitwa Jezusa w ogrodzie Oliwnym po ostatniej wieczerzy, w której opiera się on podszeptom szatana. Zdradzony przez Judasza Iskariotę, zabrany zostaje do Jerozolimy, gdzie pod zarzutem bluźnierstwa staje przed Poncjuszem Piłatem, który nie stwierdzając istotnej winy, decyduje o poddaniu obwinionego jedynie chłoście. Wyrok w sprawie pozostawiony jest jednak faktycznie tłumowi, który uparcie domagając się ukrzyżowania, zdecydowanie wybiera ułaskawienie mordercy Barabasza, zaś Jezusa skazuje na śmierć. Spełniając jedynie wolę tłumu, rzymski namiestnik rytualnie umywa ręce od winy za przelaną krew.
Jezus zostaje następnie obarczony drzewem krzyża, który wśród napastliwego motłochu dźwiga ulicami Jerozolimy na szczyt Golgoty. Tam zostaje do niego przybity i umiera z przedśmiertnymi słowami: "Ojcze, w Twoje ręce powierzam ducha Mego". W końcowych scenach przedstawiono zmartwychwstanie Chrystusa i jego wyjście z zamkniętego grobu.
Realizm przedstawienia.
Film nakręcono we Włoszech w miejscowościach Matera i Craco w Basilikacie oraz w rzymskim studiu Cinecittà.
Scenariusz powstał na podstawie zapisów z czterech Ewangelii oraz wizji Anny Katarzyny Emmerich zawartych w dokumencie "Żywot i bolesna męka Pana naszego Jezusa Chrystusa i Najświętszej Matki Jego Maryi" (1833). Dla zwiększenia realistycznego odbioru kwestie aktorów wypowiadane są wyłącznie w historycznych językach używanych w czasach Chrystusa: w aramejskim, hebrajskim i łacinie. O realizmie filmu względem ukazanych w nim scen przemocy wypowiadał się antropolog René Girard.
Kontrowersje i reakcja publiczności.
Film wzbudzał wiele kontrowersji na długo przed jego ukończeniem, szczególnie wśród środowisk katolickich. Wątpliwości dotyczyły m.in. tego, czy sposób ukazania losu Chrystusa, nie będzie graniczył z bluźnierstwem. Protestowały również środowiska żydowskie, dopatrujące się w filmie silnych akcentów antysemickich w kwestii bezpośredniego obwinienia Żydów za śmierć Chrystusa. Niedługo przed premierą kopie filmu zaprezentowano katolickim duchownym, którzy aprobowali film, zachęcając do jego obejrzenia. Pojawiły się jednak liczne głosy krytykujące twórcę za ukazanie nadmiernego okrucieństwa i sadyzmu.
Papież Jan Paweł II obejrzał produkcję w całości i jego odbiór filmu był pozytywny. Łucja dos Santos, będąca świadkiem objawień fatimskich, obejrzała film tuż przed swoją śmiercią, a zaprezentował jej go reżyser Mel Gibson.
O pozytywnym przyjęciu "Pasji" świadczy zysk z oglądalności (tzw. box office): film uplasował się na trzecim miejscu wśród najlepszych filmów 2004 roku (przed nim "Shrek 2" i "Spider-Man 2"), a w rankingu najlepszych filmów wszech czasów zajmuje obecnie dwudziestą czwartą pozycję. Przy zaledwie kilkudziesięciomilionowym budżecie, obraz przyniósł zyski w wysokości ponad sześciuset milionów dolarów.
W 2005 roku na krótko przed Wielkanocą w niektórych krajach ponownie wprowadzono "Pasję" do kin, lecz już w wersji okrojonej przez reżysera, gdy z filmu wycięto najdrastyczniejsze sceny dla złagodzenia odbioru wśród widzów.
Nagrody i ocena.
Film otrzymał 3 nominacje do Oscara w kategoriach Najlepsza Muzyka, Najlepsze Zdjęcia i Najlepsza Charakteryzacja. Ponadto James Caviezel uzyskał nominację do MTV Movie Awards w kategorii Najlepszy Aktor.

</doc>
<doc id="145994" url="https://pl.wikipedia.org/wiki?curid=145994" title="Kordelia (księżyc)">
Kordelia (księżyc)

Kordelia (Uran VI) – najbardziej wewnętrzny księżyc Urana. Został odkryty 20 stycznia 1986 roku na zdjęciach przesłanych przez sondę Voyager 2.
Znanych jest niewiele szczegółowych danych na jego temat. Jego nazwa pochodzi od imienia najmłodszej córki tytułowego bohatera sztuki "Król Lear" Williama Shakespeare’a.
Kordelia pełni funkcję wewnętrznego księżyca pasterskiego dla pierścienia epsilon Urana. Orbita Kordelii znajduje się wewnątrz granicy Roche’a Urana, w związku z tym księżyc jest powoli rozrywany przez siły pływowe.

</doc>
<doc id="145995" url="https://pl.wikipedia.org/wiki?curid=145995" title="Setebos (księżyc)">
Setebos (księżyc)

Setebos (Uran XIX) – niewielki, zewnętrzny, nieregularny księżyc Urana, poruszający się ruchem wstecznym. Został odkryty 18 lipca 1999 roku przez Johna J. Kavelaarsa i jego zespół za pomocą Teleskopu Kanadyjsko-Francusko-Hawajskiego na Mauna Kea. Nazwa pochodzi od imienia boga, którego czcili Kaliban i Sykoraks, postacie z "Burzy" Williama Szekspira.
Księżyc ma orbitę podobną do Prospera i podobną, szarą barwę powierzchni. Znacznie większy księżyc Sykoraks również ma zbliżone parametry orbity, ale odróżnia się od nich czerwoną barwą.

</doc>
<doc id="145997" url="https://pl.wikipedia.org/wiki?curid=145997" title="Pasja (ujednoznacznienie)">
Pasja (ujednoznacznienie)



</doc>
<doc id="145998" url="https://pl.wikipedia.org/wiki?curid=145998" title="Prospero (księżyc)">
Prospero (księżyc)

Prospero (Uran XVIII) – względnie mały, nieregularny księżyc Urana, poruszający się ruchem wstecznym. Został odkryty 18 lipca 1999 roku przez astrofizyka Matthew Holmana i jego zespół za pomocą Teleskopu Kanadyjsko-Francusko-Hawajskiego na Mauna Kea. Nazwany został imieniem czarnoksiężnika z "Burzy" Williama Szekspira.
Księżyc ma orbitę podobną do Setebosa i podobną, szarą barwę powierzchni. Znacznie większy księżyc Sykoraks również ma zbliżone parametry orbity, ale odróżnia się od nich czerwoną barwą.

</doc>
<doc id="145999" url="https://pl.wikipedia.org/wiki?curid=145999" title="Stefano (księżyc)">
Stefano (księżyc)

Stefano (Uran XX) – niewielki, zewnętrzny księżyc Urana, poruszający się ruchem wstecznym. Został odkryty przez Bretta J. Gladmana i jego zespół w 1999 roku za pomocą Teleskopu Kanadyjsko-Francusko-Hawajskiego na Mauna Kea. Nazwa pochodzi od imienia kamerdynera-pijaka z "Burzy" Williama Szekspira.

</doc>
<doc id="146000" url="https://pl.wikipedia.org/wiki?curid=146000" title="Klasyczne kolorowanie grafu">
Klasyczne kolorowanie grafu



</doc>
<doc id="146001" url="https://pl.wikipedia.org/wiki?curid=146001" title="Szymon Majewski">
Szymon Majewski

Szymon Tadeusz Majewski (ur. 1 czerwca 1967 w Warszawie) – polski dziennikarz, prezenter radiowy i telewizyjny, satyryk, showman oraz aktor.
Życiorys.
Jego dziadkiem był Ignacy Łyskanowski, kapitan Armii Krajowej. Był wychowywany tylko przez matkę. W młodości należał do 16. Warszawskiej Drużyny Harcerskiej im. Zawiszy Czarnego. Jest absolwentem XXI LO w Warszawie, z wykształcenia jest technikiem autoklawów medycznych z obsługą pieców sterylizacyjnych gazowych i parowych. Po ukończeniu szkoły trafił do zespołu Studio Kineo, w którym ćwiczył pantomimę.
Karierę w mediach rozpoczął w 1990 pracą w nowo powstającym Radiu Zet, z którym związany był przez kolejne 15 lat jako prowadzący programy: "Czuj mózg", "Sponton", "Transmisja z Denver", "Szymoniada" "Majewiada" czy "Grupa Szczepana". W 1994 zadebiutował na szklanym ekranie występami w talk-show "Wieczór z Alicją" na antenie TVP, dla której następnie prowadził program "Słów cięcie gięcie". W latach 1998–1999 był gospodarzem programu "Szymon mówi Show" realizowanego dla Canal+.
W drugiej połowie lat 90. zadebiutował w rolach aktorskich, wcielając się w Mioducha w filmach Juliusza Machulskiego "Kiler" (1997) i "Kiler-ów 2-óch" (1999).
Odmówił prowadzenia programów "Idol" w Polsacie i "Jestem jaki jestem" w TVN. W 2004 nawiązał współpracę z TVN, przez kolejne osiem lat prowadził programy: "Mamy cię!" (2004–2005), "Szymon Majewski Show" (2005–2011), "HDw3D Telewision" (2011) i "Szymon na żywo" (2012). W 2005 zagrał księcia w spektaklu telewizyjnym "Kopciuszek" w reżyserii Krystyny Jandy oraz odebrał Wiktora dla osobowości telewizyjnej. Również w 2005 premierę miała książka biograficzna Majewskiego „Spowiedź świra”, będąca wywiadem-rzeką przeprowadzonym przez Agnieszkę Lesiak. W 2007 ukazała się reedycja książki – „Showman, czyli spowiedź świra”.
29 listopada 2012 zakończył współpracę z telewizją TVN, po czym 10 grudnia założył kanał na YouTube "Szymon Majewski", na którym publikował m.in. vlogi. W latach 2012–2014 współprowadził poranny program Radia Eska "Szymorning", po czym latem 2014 powrócił na antenę Radia Zet, dla której początkowo prowadził audycję "PogoDyńka", następnie "Bułka z Szymkiem" i "Nieporadnik małżeński", a od września 2015 przeprowadza wywiady z osobowościami medialnymi w programie "Nie mam pytań".
Życie prywatne.
Jest żonaty z Magdą, z którą ma dwoje dzieci: Zofię i Antoniego. Jego kuzynem jest Michał Pol.

</doc>
<doc id="146003" url="https://pl.wikipedia.org/wiki?curid=146003" title="Sambhogakaja">
Sambhogakaja

Sambhogakaja (skt. "sambhogakāya", tyb. "longs sku", jap. "hōjin") – jedno z trzech ciał buddy - ciało „radości”, manifestujące się dla pożytku bodhisattwów znajdujących się na 10 poziomach (skt. Bhumi) Ścieżki.
8 cech:

</doc>
<doc id="146004" url="https://pl.wikipedia.org/wiki?curid=146004" title="Bianca (księżyc)">
Bianca (księżyc)



</doc>
<doc id="146005" url="https://pl.wikipedia.org/wiki?curid=146005" title="Sambhogakaya">
Sambhogakaya



</doc>
<doc id="146006" url="https://pl.wikipedia.org/wiki?curid=146006" title="Hoojin">
Hoojin



</doc>
<doc id="146007" url="https://pl.wikipedia.org/wiki?curid=146007" title="Liczba chromatyczna">
Liczba chromatyczna

Liczba chromatyczna – liczba kolorów niezbędna do optymalnego klasycznego (wierzchołkowego) pokolorowania grafu, czyli najmniejsza możliwa liczba formula_1 taka, że możliwe jest legalne pokolorowanie wierzchołków grafu formula_2 Oznacza się ją symbolem formula_3.
Problem wyznaczenia liczby chromatycznej jest NP-trudny – nie są znane niezawodne wielomianowe algorytmy wyznaczające liczbę chromatyczną każdego grafu. Istnieje jednak szereg oszacowań liczby chromatycznej dla różnych klas grafów, np.:

</doc>
<doc id="146009" url="https://pl.wikipedia.org/wiki?curid=146009" title="S/1986 U 10">
S/1986 U 10



</doc>
<doc id="146010" url="https://pl.wikipedia.org/wiki?curid=146010" title="Stephano (księżyc)">
Stephano (księżyc)



</doc>
<doc id="146011" url="https://pl.wikipedia.org/wiki?curid=146011" title="Kubuntu">
Kubuntu

Kubuntu – oficjalna pochodna dystrybucji Ubuntu korzystająca ze środowiska graficznego KDE, zamiast zastosowanego w Ubuntu GNOME – dawniej Unity. Kubuntu wykorzystuje te same komponenty systemowe, co Ubuntu.
Kubuntu oznacza „w stronę ludzkości” w języku bemba – wymowa: /kùbúntú/.
W roku 2020 pod względem popularności w serwisie DistroWatch Kubuntu zajmował 35. miejsce.
Opis.
Dystrybucja zawiera środowisko graficzne KDE. Czysta instalacja Kubuntu zawiera m.in.: aplikacje biurowe (LibreOffice, Okular, Kontact), internetowe (Firefox, KMail, KDE Telepathy, KTorrent), multimedialne (Cantata, VLC, w wydaniu 16.04: Dragon Player, Gwenview).
Różnice pomiędzy Kubuntu a Ubuntu.
Ubuntu i Kubuntu różnią się od siebie domyślnie wieloma zainstalownymi aplikacjami i narzędziami:
KDE Plasma Desktop jest w pełni konfigurowalny z poziomu interfejsu graficznego i nie wymaga do tego dodatkowych narzędzi, ani edycji plików konfiguracyjnych. Menadżer okien KWin obsługuje wiele efektów pulpitu domyślnie wyłączonych w ramach Kubuntu.
Ponieważ Ubuntu i Kubuntu korzystają z tych samych repozytoriów, każda aplikacja działająca na jednym z nich może zostać zainstalowana na drugim. Przykładem takiej aplikacji jest przeznaczony dla Kubuntu K3b, działający także na Ubuntu.
Wydania.
Obecnie do pobrania udostępniane są obrazy dysków, które umożliwiają zarówno uruchomienie systemu bezpośrednio z płyty DVD lub pamięci USB, jak i jego instalację. Oficjalnie wspierane architektury to Intel x86 oraz AMD64.
Wymagania systemowe.
Kubuntu na komputery osobiste (Desktop) obecnie wspiera architekturę x86-64 (Intel oraz AMD). Niektóre wersje pozwalają na wykorzystanie innych, np. SPARC, POWER PC, IA-64 (Itanium) oraz PlayStation 3 (ale aktualizacja w kwietniu 2010 uniemożliwiła instalowanie innych systemów).

</doc>
<doc id="146012" url="https://pl.wikipedia.org/wiki?curid=146012" title="S/2001 U 2">
S/2001 U 2



</doc>
<doc id="146013" url="https://pl.wikipedia.org/wiki?curid=146013" title="Nirmanakaja">
Nirmanakaja

Nirmanakaja (skt. "nirmanakāya" निर्माण काय, tyb. "tulku", chiń. "huashen" 応身; kor. "hwasin"; jap. "ōjin", wiet. "hóa thân"; "Ciało Emanacji") — jedno z trzech ciał buddy – ciało przejawienia, emanacji, które jest formą buddy dostępną percepcji zwykłych istot. Jest to ciało, w którym buddowie ukazują się ludziom na Ziemi, aby zrealizować swoje postanowienie wyzwolenia wszystkich istot. W mahajanie jest nim Siakjamuni oraz buddowie, którzy pojawili się przed nim lub pojawią się po nim, np. Budda Maitreja. W Diamentowej Drodze, czyli w Wadżrajanie, każdy zjawiskowy aspekt emanacji uważa się za ekspresję ciała lamy, pomimo że Pełne Doskonałe Ciało Nirmanakai ze wszystkimi cechami zamanifestował Siakjamuni Budda.
8 cech:
12 czynów:

</doc>
<doc id="146014" url="https://pl.wikipedia.org/wiki?curid=146014" title="S/2001 U 3">
S/2001 U 3



</doc>
<doc id="146015" url="https://pl.wikipedia.org/wiki?curid=146015" title="Jacques-Rene de Brisay">
Jacques-Rene de Brisay



</doc>
<doc id="146016" url="https://pl.wikipedia.org/wiki?curid=146016" title="S/2003 U 3">
S/2003 U 3



</doc>
<doc id="146017" url="https://pl.wikipedia.org/wiki?curid=146017" title="Trinkulo (księżyc)">
Trinkulo (księżyc)

Trinkulo (Uran XXI) – mały, zewnętrzny księżyc Urana, poruszający się ruchem wstecznym. Został odkryty przez Matthew Holmana, Johna Kavelaarsa i Dana Milisavljevica 13 sierpnia 2001 roku za pomocą teleskopów naziemnych. Nazwa pochodzi od imienia błazna z "Burzy" Williama Szekspira.

</doc>
<doc id="146018" url="https://pl.wikipedia.org/wiki?curid=146018" title="S/2003 U 1">
S/2003 U 1



</doc>
<doc id="146019" url="https://pl.wikipedia.org/wiki?curid=146019" title="Trinculo (księżyc)">
Trinculo (księżyc)



</doc>
<doc id="146020" url="https://pl.wikipedia.org/wiki?curid=146020" title="Nirmanakaya">
Nirmanakaya



</doc>
<doc id="146021" url="https://pl.wikipedia.org/wiki?curid=146021" title="Oojin">
Oojin



</doc>
<doc id="146022" url="https://pl.wikipedia.org/wiki?curid=146022" title="Trikaya">
Trikaya



</doc>
<doc id="146023" url="https://pl.wikipedia.org/wiki?curid=146023" title="S/2003 U 2">
S/2003 U 2



</doc>
<doc id="146025" url="https://pl.wikipedia.org/wiki?curid=146025" title="Theodore de Bry">
Theodore de Bry



</doc>
<doc id="146027" url="https://pl.wikipedia.org/wiki?curid=146027" title="Galatea">
Galatea



</doc>
<doc id="146028" url="https://pl.wikipedia.org/wiki?curid=146028" title="Bilingwizm">
Bilingwizm



</doc>
<doc id="146030" url="https://pl.wikipedia.org/wiki?curid=146030" title="Monte Cinto">
Monte Cinto

Monte Cinto, Cinto (cos. Monte Cintu) – najwyższy szczyt francuskiej wyspy Korsyka o wysokości 2706 m n.p.m. (według innych źródeł 2710 m n.p.m.) i takiej samej wybitności, co czyni go jednym z najwybitniejszych szczytów w Europie.
Cinto położone w północno-zachodniej części wyspy zbudowane jest ze skał krystalicznych głównie granitów.
Położenie szczytu zapewnia panoramiczny widok na góry kontynentalnej Europy, rozciągające się od Marsylii do Rzymu. Najbardziej odległą górą widoczną ze szczytu Monte Cinto jest leżący w Szwajcarii i oddalony o 405 kilometrów Dufourspitze.
Pierwsze znane wejście na Monte Cinto dokonane zostało przez ekipę pod przewodnictwem Édouarda Rochata, która osiągnęła szczyt poprzez południowy stok góry 6 czerwca 1882. W dniu 26 maja 1883 roku, ekipa prowadzona przez angielskiego alpinistę Francisa F. Tucketta, wraz z przewodnikiem F. Devouassoudem oraz malarzem krajobrazów E. T. Comptonem, zdobyła szczyt szlakiem, który obecnie nosi nazwę na cześć Tucketta.

</doc>
<doc id="146032" url="https://pl.wikipedia.org/wiki?curid=146032" title="Lot (rzeka)">
Lot (rzeka)

Lot (wym. []) – rzeka w południowo-zachodniej Francji przepływająca przez departamenty Lozère, Aveyron, Cantal, Lot oraz Lot i Garonna. Ma długość 485 km. Uchodzi do Garonny.
Geografia.
Lot ma swoje źródła w Sewennach, na południowym stoku Montagne du Goulet w departamencie Lozère, na terenie gminy Cubières. Generalnie płynie w kierunku zachodnim. Przepływa między innymi przez takie miasta jak Mende, Saint-Geniez-d’Olt, Sainte-Eulalie-d’Olt, Espalion, Estaing, Entraygues-sur-Truyère, Capdenac-Gare, Cahors, Capdenac czy Villeneuve-sur-Lot. Uchodzi do Garonny w gminie Aiguillon.
Lot płynie na terenie 5 departamentów:
Hydroenergia.
Rzeka wykorzystywana do żeglugi i produkcji energii.
Hydrologia.
Uśredniony roczny przepływ rzeki Lot wynosi 151,0 m³/s. Pomiary zostały przeprowadzone na przestrzeni ostatnich 64 lat w miejscowości Villeneuve-sur-Lot. Największy przepływ notowany jest w lutym (289,0 m³/s), a najmniejszy w sierpniu – 32,5 m³/s.
Dopływy.
Lot ma liczne dopływy. Główne z nich (o długości powyżej 10 km) to:

</doc>
<doc id="146033" url="https://pl.wikipedia.org/wiki?curid=146033" title="Pęczak">
Pęczak



</doc>
<doc id="146035" url="https://pl.wikipedia.org/wiki?curid=146035" title="Zog I">
Zog I



</doc>
<doc id="146037" url="https://pl.wikipedia.org/wiki?curid=146037" title="Pieprz">
Pieprz

Pieprz ("Piper" L.) – rodzaj roślin z rodziny pieprzowatych ("Piperaceae"). Należą do niego liczne gatunki (według niektórych klasyfikacji ponad 700) występujące na obszarach o klimacie równikowym i zwrotnikowym. Są to pnącza ciepłolubne i wymagające wysokiej wilgotności powietrza, zwłaszcza formy o liściach pstrych. Największe znaczenie użytkowe ma pieprz czarny, z nasion którego wytwarzana jest popularna przyprawa. Jest on gatunkiem typowym.
Morfologia i biologia.
Są to głównie rośliny zielne (wiele jest pnączy), a także krzewy i drzewa. Mają drobne kwiaty zebrane w kwiatostany, owocami są pestkowce lub jagody. Większość gatunków zawiera olejki eteryczne oraz alkaloid piperynę o ostrym, piekącym smaku. Liście całobrzegie, ciemnozielone o kształcie od lancetowatego do sercowatego.
Systematyka.
"Anderssoniopiper" Trel., "Artanthe" Miq., "Chavica" Miq., "Discipiper" Trel. &amp; Stehlé, "Lepianthes" Raf., "Lindeniopiper" Trel., "Macropiper" Miq., "Ottonia" Spreng., "Pleiostachyopiper" Trel., "Pleistachyopiper" Trel., "Pothomorphe" Miq., "Trianaeopiper" Trel.
Rodzaj "Piper" należy do podrodziny "Piperoideae" w rodzinie pieprzowatych ("Piperaceae") i jest taksonem siostrzanym dla rodzaju peperomia ("Peperomia"). Rodzina jest z kolei siostrzaną dla kokornakowatych ("Aristolochiaceae") i wraz z nią należy do rzędu pieprzowców ("Piperales"), jednego z czterech w grupie magnoliowych ("Magnolioidae") w obrębie okrytonasiennych..
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Piperopsida" Bartl., podklasa pieprzowe ("Piperidae" Reveal), nadrząd "Piperanae" Reveala, rząd pieprzowce "Piperales" Dumort., rodzina pieprzowate ("Piperaceae" C. Agardh), podrodzina "Piperoideae" Arn., plemię " Pipereae" Miq., rodzaj pieprz ("Piper" L.).

</doc>
<doc id="146038" url="https://pl.wikipedia.org/wiki?curid=146038" title="Vinko Puljić">
Vinko Puljić

Vinko Puljić (ur. 8 września 1945 w Priječani) – bośniacki duchowny rzymskokatolicki, arcybiskup metropolita sarajewski w latach 1990–2022, kardynał prezbiter od 1994, od 2022 arcybiskup senior archidiecezji sarajewskiej.
Życiorys.
Studiował w seminariach w Zagrzebiu i Djakovie. Po przyjęciu święceń kapłańskich (29 czerwca 1970 w Djakovie) został inkardynowany do diecezji Banja Luki; prowadził tam pracę duszpasterską, pełnił także funkcje w kurii diecezjalnej. Od 1978 wykładał w seminarium w Zadarze; ponownie w diecezji Banja Luka od 1987. W 1990 przeniesiony do Sarajewa, był wicerektorem seminarium, członkiem rady prezbiterów, promotorem powołań kapłańskich i zakonnych.
19 listopada 1990 został mianowany arcybiskupem Sarajewa (Vrhbosna), sakry udzielił mu w Watykanie 6 stycznia 1991 Jan Paweł II. W listopadzie 1994 ten sam papież wyniósł go do godności kardynalskiej, z tytułem prezbitera S. Chiara a Vigna Clara. Kardynał Puljić brał udział w sesjach Światowego Synodu Biskupów (m.in. w II sesji specjalnej dla Kościoła europejskiego w październiku 1999) oraz reprezentował Jana Pawła II na uroczystościach religijnych i rocznicowych w charakterze specjalnego wysłannika, m.in. na II Narodowym Kongresie Eucharystycznym Litwy w Kownie w czerwcu 2000. Pełni funkcje honorowe w Zakonie Maltańskim (Baliw Wielkiego Krzyża Honoru i Dewocji).
W latach 1995–2002 i 2005–2010 był przewodniczącym Konferencji Episkopatu Bośni i Hercegowiny.
29 stycznia 2022 papież Franciszek przyjął jego rezygnację z funkcji arcybiskupa Sarajewa.
Uczestnik konklawe 2005 i konklawe 2013 roku.
Obecny protoprezbiter Elektorów.

</doc>
<doc id="146039" url="https://pl.wikipedia.org/wiki?curid=146039" title="Vinco Puljic">
Vinco Puljic



</doc>
<doc id="146041" url="https://pl.wikipedia.org/wiki?curid=146041" title="Dariusz Brytan">
Dariusz Brytan

Dariusz Brytan (ur. 16 kwietnia 1967 we Wrocławiu) – piłkarz polski, trener, były zawodnik polskiej ekstraklasy.
Karierę sportową rozpoczął w Metalowcu Janów Lubelski. Był zawodnikiem kolejno Stali Kraśnik, Stali Stalowa Wola (1988-1993), Polonii Gdańsk, Motoru Lublin, KSZO Ostrowiec Świętokrzyski (1995-1998), Ceramiki Opoczno, RKS Radomsko, Pogoni Staszów, Janowianki Janów Lubelski. W I lidze grał w sezonach 1987/1988, 1991/1992, 1993/1994 (Stalowa Wola) i 1997/1998 (KSZO). W sezonie 2004/2005 jest grającym trenerem Janowianki.
W polskiej ekstraklasie rozegrał 70 spotkań i zdobył 5 bramek.
Działa w samorządzie w Janowie Lubelskim, pełnił m.in. funkcję przewodniczącego Komisji Rewizyjnej Rady Powiatu i członka Komisji Zdrowia, Oświaty, Kultury i Sportu.

</doc>
<doc id="146042" url="https://pl.wikipedia.org/wiki?curid=146042" title="Armand Gaétan Razafindratandra">
Armand Gaétan Razafindratandra

Armand Gaétan Razafindratandra (ur. 7 sierpnia 1925 w Ambohimalaza, zm. 9 stycznia 2010 w Mahajanga), madagaskarski duchowny katolicki, arcybiskup Antananarivo, kardynał.
Życiorys.
Był wnukiem gubernatora Tananarive (obecnie Antananarivo). Studiował w seminariach w Ambohipo i Ambatoroka, przyjął święcenia kapłańskie 27 lipca 1954 w Tananarive. Uzupełniał studia w Instytucie Katolickim w Paryżu (1954-1956). Po powrocie na Madagaskar zajmował się pracą duszpasterską, założył Krajowy Ośrodek Katechetyczny, którym kierował przez 10 lat. Był także rektorem seminarium w Faliarivo, dyrektorem duchowym seminarium w Ambatoroka.
Biskup.
27 kwietnia 1978 mianowany biskupem Majunga, (od 28 października 1989 zmiana nazwy na Mahajanga – diecezja Mahajanga) przyjął sakrę biskupią 2 lipca 1978 z rąk kardynała Victora Razafimahatratry SJ (arcybiskupa Tananarive). Był jednym z założycieli ekumenicznej Komisji Teologicznej, która znacząco wpłynęła na rozwój demokracji na Madagaskarze.
Kardynał.
W lutym 1994 został następcą zmarłego kardynała Razafimahatratry na stolicy arcybiskupiej Antananarivo (już po zmianie nazwy Tananarive), a 26 listopada tego samego roku Jan Paweł II wyniósł go do godności kardynalskiej, nadając tytuł prezbitera Santi Silvestro e Martino ai Monti.
Brał udział w sesjach Światowego Synodu Biskupów w Watykanie, w tym w sesji specjalnej dla Kościoła Afryki wiosną 1994; wchodził w skład sekretariatu generalnego tej sesji. We wrześniu 1999 był specjalnym wysłannikiem papieża na obchodach 100-lecia ewangelizacji diecezji Antsirabe. W lipcu 1994 pełnił funkcję administratora apostolskiego "sede vacante ed at nutum Sanctae Sedis" Miarinavo. W latach 1996 – 2002 pełnił funkcję przewodniczącego Konferencji Episkopatu Madagaskaru.
Był jednym z najstarszych kardynałów uprawnionych do wyboru papieża na konklawe po śmierci Jana Pawła II (kwiecień 2005). Kilka miesięcy później wraz z ukończeniem 80. roku życia utracił prawo udziału w konklawe, a 7 grudnia 2005 złożył na ręce papieża Benedykta XVI rezygnację z rządów archidiecezją Antananarivo.
W 2009 brał udział w Specjalnym Zgromadzeniu Synodu Biskupów, które było poświęcone problemom Kościoła w Afryce.

</doc>
<doc id="146043" url="https://pl.wikipedia.org/wiki?curid=146043" title="Armand Razafindratandra">
Armand Razafindratandra



</doc>
<doc id="146044" url="https://pl.wikipedia.org/wiki?curid=146044" title="Tomáš Špidlík">
Tomáš Špidlík

Tomáš Špidlík SJ (ur. 17 grudnia 1919 w Boskovicach, zm. 16 kwietnia 2010 w Rzymie) – czeski duchowny katolicki, kardynał Kościoła rzymskokatolickiego, jezuita, teolog zaangażowany w dialog katolicyzmu z prawosławiem, historyk duchowości chrześcijańskiego Wschodu, znawca teologii prawosławnej.
Życiorys.
Po ukończeniu nauki w swej rodzinnej miejscowości rozpoczął studia na wydziale filozofii na uniwersytecie w Brnie (1938). W 1939 po aneksji Czechosłowacji uniwersytety zostały zamknięte. W 1940 Špidlík wstąpił do nowicjatu jezuitów w Benešovie koło Pragi. W 1942 razem z innymi nowicjuszami został przeniesiony do Velehradu; 24 września 1942 złożył śluby zakonne. W latach 1942–1945 ukończył studia filozoficzne w Velehradzie, następnie w latach 1945–1946 był prefektem jezuickiego liceum w tym mieście; uczył języków czeskiego i rosyjskiego.
Po zakończeniu wojny został wysłany do Maastricht (Holandia) na studia teologiczne. Tam też 22 sierpnia 1949 otrzymał święcenia kapłańskie. W 1950 we Florencji ukończył jezuicki trzeci okres próbny. W 1951 został wezwany do Rzymu, aby pracować w Radiu Watykańskim – prowadził tam audycje przeznaczone dla krajów komunistycznych.
Podczas swej pracy w radiu poznał m.in. Václava Havla, późniejszego prezydenta niepodległych Czechosłowacji i Czech. Przez 38 lat był kierownikiem duchowym Papieskiego Kolegium św. Jana Nepomucena. W 1955 obronił dysertację doktorską w Papieskim Instytucie Wschodnim w Rzymie. Był wykładowcą patrystyki i teologii duchowej wschodniego chrześcijaństwa w wielu uniwersytetach Rzymu i świata, między innymi na Papieskim Instytucie Studiów Wschodnich i Papieskim Uniwersytecie Gregorianum. Od roku akademickiego 1989/1990 na emeryturze, nie przestał jednak wykładać. Był konsultorem Kongregacji dla Kościołów Wschodnich.
W 1989 wybrany „człowiekiem roku 1990” przez American Bibliographical Institute w Raleigh (USA). W marcu 1995 prowadził rekolekcje dla papieża i Kurii Rzymskiej. W 1997 otrzymał doktoraty "honoris causa" na uniwersytetach w Klużu-Napoce (Rumunia) i Ołomuńcu (Czechy). W październiku 1998 otrzymał Order Masaryka – jedno z najwyższych odznaczeń czeskich. W 1999 nadano mu tytuł doktora honoris causa Uniwersytetu Karola w Pradze.
21 października 2003 podniesiony do godności kardynalskiej przez papieża Jana Pawła II z diakonią kościoła Sant’Agata de’ Goti. Ze względu na podeszły wiek (był najstarszym z kardynałów kreowanych na tym konsystorzu) został zwolniony z obowiązku przyjęcia sakry biskupiej, nie miał też nigdy prawa udziału w konklawe.
Był autorem wielu publikacji (ok. 40 książek i 600 artykułów), które tłumaczone były na wiele języków.
Bibliografia.
W języku angielskim:
W języku czeskim:

</doc>
<doc id="146048" url="https://pl.wikipedia.org/wiki?curid=146048" title="Karabinek-granatnik wz. 1960">
Karabinek-granatnik wz. 1960

Karabinek–granatnik wz. 1960 – polska wersja AK przystosowana do wystrzeliwania granatów nasadkowych F-1N-60, PGN-60, KGN, DGN i CGN.
Historia konstrukcji.
Pod koniec lat 50. XX wieku postanowiono wzmocnić siłę ognia drużyny piechoty przez wprowadzenie na uzbrojenie granatów nasadkowych i przeznaczonego do ich wystrzeliwania granatnika nasadkowego. Ponieważ standardowa broń piechoty, czyli karabinek AK, nie posiadała możliwości wystrzeliwania takich granatów, postanowiono opracować specjalną wersję karabinka–granatnika. Zespołem opracowującym modyfikację kierowali Leon Chodkiewicz i Stanisław Dwojak. Polegała ona na dodaniu regulatora gazowego i zmianie konstrukcji zatrzasku pokrywy zamkowej (typowy zatrzask nie był w stanie zapobiec odłączeniu pokrywy w trakcie strzelania granatami). Na kolbie pojawiły się zaczepy do mocowania gumowego amortyzatora, a na lufie zamocowano nasadkę do miotania granatów. Jej demontaż był możliwy przy pomocy klucza. Wprowadzono także krótki (pojemność 10 naboi) magazynek. Do wystrzeliwania granatów stosowano specjalną wersję naboi 7,62 × 39 mm wz. 43, czyli nabój UNM (od uniwersalny nabój miotający) wz. 1943/60 (o konstrukcji identycznej z nabojem ślepym, ale z mocniejszym ładunkiem prochowym i wydłużoną szyjką łuski). Karabinek mógł mieć kolbę stałą lub składaną. Wersja z kolbą składaną, skonstruowana dla wojsk powietrznodesantowych, została szybko wycofana z uzbrojenia (zbyt mała sztywność i wytrzymałość kolby). Na początku lat 70. powstał karabinek–granatnik wz. 1960/72 w którym wprowadzono prostszy i tańszy celownik nasadkowy CN–70. Posiadał on kolbę o konstrukcji podobnej do stałej, ale szybkoodłączalną i był przeznaczony dla wojsk powietrznodesantowych.
Poza ludowym Wojskiem Polskim kbkg wz. 1960 był używany przez Wietkong, a także członków formacji palestyńskich.
Opis konstrukcji.
Działanie karabinu podczas strzelania amunicją 7,62 × 39 mm wz. 43 (regulator gazowy w pozycji "O") identyczne jak AK. Przy strzelaniu granatami nasadkowymi używa się nabojów UNM wz. 1943/60 (regulator gazowy w pozycji "Z"). Przy tej pozycji regulatora gazowego mniejsza jest ilość gazów prochowych działających na tłok gazowy.

</doc>
<doc id="146049" url="https://pl.wikipedia.org/wiki?curid=146049" title="Juan Sandoval Íñiguez">
Juan Sandoval Íñiguez

Juan Sandoval Íñiguez (ur. 28 marca 1933 w Yahualica), meksykański duchowny katolicki, emerytowany arcybiskup Guadalajary, kardynał.
Życiorys.
Studiował w seminarium w Guadalajarze, przyjął święcenia kapłańskie 27 października 1957 w Rzymie z rąk Antonio Samorè. Kontynuował następnie w Rzymie studia, obronił doktorat z teologii na Papieskim Uniwersytecie Gregoriańskim (1961). Po powrocie do archidiecezji Guadalajara pracował jako duszpasterz, był dyrektorem duchowym i prefektem ds. dyscypliny miejscowego seminarium, a także wicerektorem (p.o. rektora) i rektorem seminarium w Tapalpa. Wchodził w skład rady prezbiterów archidiecezji Guadalajara, przez pewien czas pełnił funkcję przewodniczącego.
3 marca 1988 został mianowany biskupem-koadiutorem Ciudad Juárez, przyjął sakrę 30 kwietnia 1988 z rąk Manuela Talamása Camadariego, biskupa Ciudad Juárez. Przejął kierowanie diecezją w kwietniu 1992. Dwa lata później, w kwietniu 1994, został promowany na arcybiskupa Guadalajary. W listopadzie 1994 Jan Paweł II wyniósł go do godności kardynalskiej, nadając tytuł prezbitera Nostra Signora di Guadalupe e S. Filippo Martire in Via Aurelia.
Kardynał Sandoval Íñiguez brał udział w sesjach Światowego Synodu Biskupów w Watykanie (na sesji specjalnej, poświęconej Kościołowi w Ameryce od listopada do grudnia 1997, pełnił funkcję relatora generalnego), IV Konferencji Generalnej Episkopatów Latynoamerykańskich w Santo Domingo (Dominikana, październik 1992), a także pracach Rady Kardynalskiej ds. badania Organizacyjnych i Ekonomicznych Problemów Stolicy Świętej (od listopada 1995). Był prezydentem-delegatem XI sesji zwykłej Światowego Synodu Biskupów, która odbyła się w październiku 2005 w Watykanie. Uczestniczył także w V Konferencji Ogólnej Episkopatów Ameryki Łacińskiej w maju 2007 w Aparecida.
7 grudnia 2011 przeszedł na emeryturę, a jego następcą został kardynał Francisco Robles Ortega.
Uczestnik konklawe 2005 i konklawe 2013 roku.
28 marca 2013 w związku z ukończeniem 80 roku życia utracił prawo do czynnego uczestniczenia w przyszłych konklawe.

</doc>
<doc id="146050" url="https://pl.wikipedia.org/wiki?curid=146050" title="Juan Sandoval Iniguez">
Juan Sandoval Iniguez



</doc>
<doc id="146052" url="https://pl.wikipedia.org/wiki?curid=146052" title="Jerzy Grzegorzewski">
Jerzy Grzegorzewski

Jerzy Grzegorzewski (ur. 29 czerwca 1939 w Łodzi, zm. 9 kwietnia 2005 w Warszawie) – polski reżyser i scenograf teatralny.
Życiorys.
Studiował w PWSSP w Łodzi (bez dyplomu). W roku 1966 ukończył studia na Wydziale Reżyserskim Państwowej Wyższej Szkoły Teatralnej w Warszawie (dyplom w roku 1968). Jako reżyser zadebiutował w roku 1966.
Po studiach współpracował z Teatrem im. Stefana Jaracza Olsztyn-Elbląg. W latach 1970–1976 był etatowym reżyserem Teatru im. Stefana Jaracza Łodzi, a w latach 1976–1982 był reżyserem Starego Teatru w Krakowie.
W latach 1978–1981 był dyrektorem artystycznym Teatru Polskiego we Wrocławiu. W latach 1982–1997 był dyrektorem Centrum Sztuki Studio im. S.I. Witkiewicza w Warszawie. W latach 1990–1997 był także dyrektorem naczelnym tego teatru (wcześniej tę funkcję pełnił Waldemar Dąbrowski). W latach 1997–2003 był dyrektorem artystycznym Teatru Narodowego. Był pierwszym dyrektorem Narodowego po trwającej 12 lat odbudowie (teatr spłonął w 1985 roku).
W swoich inscenizacjach Grzegorzewski nie korzystał z tradycyjnych elementów scenografii teatralnej. Scenografię tworzył sam, wykorzystując gotowe przedmioty z życia codziennego, jak skrzydła samolotów, części instrumentów muzycznych. Przenosił akcję sztuki np. do szatni czy foyer, zamieniał scenę z widownią. Tradycję łączył z awangardą.
Laureat wielu nagród, m.in. dwukrotnie nagrody im. Konrada Swinarskiego – przyznawanej przez redakcję miesięcznika „Teatr” (za sezon 1990/1991 za inscenizację „Śmierci Iwana Iljicza” według Lwa Tołstoja w Centrum Sztuki Studio im. Witkiewicza w Warszawie i Starym Teatrze im. Heleny Modrzejewskiej w Krakowie; za sezon 2002/2003 za reżyserię spektaklu „Morze i zwierciadło” W.H. Audena w Teatrze Narodowym w Warszawie).
Wystąpił w roli Jana Matejki w pierwszym odcinku serialu "Z biegiem lat, z biegiem dni...".
Kawaler Krzyża Oficerskiego Orderu Odrodzenia Polski. Doktor honoris causa Akademii Sztuk Pięknych w Łodzi.
Pochowany na Cmentarzu Wojskowym na Powązkach (kwatera A30-tuje-17).
Po śmierci Grzegorzewskiego, Piotr Gruszczyński napisał w „Tygodniku Powszechnym”: „To była wyspa w archipelagu polskiego teatru zupełnie odrębna, oblana wielkim morzem, które dzieliło ją od innych lądów. Panował na niej Król-Duch, poeta, niebywale arystokratyczny, oderwany od szybkiego rytmu zdarzeń, wsłuchany w tym rzeczy istotnych i własne wizje, tworzący stale nowy świat z przedmiotów przeniesionych, wyjętych z ich codziennego kontekstu, czasem bardzo wzniosłego, które w teatrze jego wyobraźni nabierały nowej mocy, zaskakiwały siłą rażenia. Wyspy już nie ma. Odys powrócił do Itaki jedyną możliwą drogą, przez śmierć. Bardzo ubyło teatru w Polsce.”

</doc>
<doc id="146053" url="https://pl.wikipedia.org/wiki?curid=146053" title="John Lydon">
John Lydon

John Joseph Lydon, pseu. Johnny Rotten (ur. 31 stycznia 1956 w Holloway w Londynie) – brytyjski muzyk, lider i wokalista zespołów Sex Pistols oraz Public Image Ltd.
Życiorys.
Urodził się w Holloway, w dzielnicy Londynu, w gminie London Borough of Islington, w rodzinie
robotniczej katolickich imigrantów z Irlandii jako najstarszy z czterech synów Johna Christophera Lydona i Eileen Barry. Dorastał w północnym Londynie wraz z trzema młodszymi braćmi – Jimmym, Bobbym i Martinem.
Dzięki protekcji Malcolma McLarena dołączył w sierpniu 1975 jako wokalista do zespołu, który wkrótce przyjął nazwę Sex Pistols i stał się jednym z pionierów muzyki punkrockowej w Wielkiej Brytanii. Lydon, któremu członkowie grupy nadali przydomek Rotten ze względu na stan uzębienia, wyróżniał się ekscentrycznym, dynamicznym zachowaniem na scenie i poza nią. W 1977 roku grupa Sex Pistols opublikowała piosenkę „God Save the Queen”, która stała się przebojem, lecz ze względu na kontrowersyjny tekst przysporzyła Rottenowi wiele kłopotów, m.in. był atakowany na ulicy. Odszedł z zespołu w 1978 roku po konflikcie z Malcolmem McLarenem.
W 1978 założył zespół Public Image Ltd, w którym był wokalistą, klawiszowcem i gitarzystą. Po zaprzestaniu w 1993 roku działalności Public Image Ltd., Lydon na krótko reaktywował Sex Pistols, a także nagrał solowy album "Psycho’s Path" (1997). W roku 2009 wznowił działalność Public Image Ltd., z którym w 2012 roku wydał płytę studyjną "This Is PiL", koncertował, m.in. na festiwalu w Glastonbury 2013.
W 1993 roku napisał autobiografię „Rotten: no Irish, no Blacks, no Dogs”.
Wystąpił też w filmach. We włoskim dreszczowcu "Zły policjant" ("Copkiller"/"Order to Death", 1983) jako psychopatyczny przestępca Leo Smith, który podaje się za mordercę policjantów i wciąga w niebezpieczną grę skorumpowanego porucznika policji (Harvey Keitel). Można go było też dostrzec w paradokumentalnej komedii "The Independent" (2000) z Jerry Stillerem i Benem Stillerem, norweskim dramacie "Synowie Norwegii" ("Sønner av Norge", 2011) i filmie dokumentalnym "Uwaga! Mr. Baker" ("Beware of Mr. Baker", 2012).
Żonaty z Norą Forster.

</doc>
<doc id="146054" url="https://pl.wikipedia.org/wiki?curid=146054" title="Post-punk">
Post-punk

Post-punk – styl w obrębie muzyki rockowej, wywodzący się z muzyki punk, będący skutkiem poszukiwań artystycznych zespołów z tego kręgu; efektem tego stało się wyjście poza dość wąskie ramy gatunku. 
Zespoły punkowe (w szczególności brytyjskie) wczesnego okresu, takie jak Sex Pistols, Ramones czy The Damned, zakładały dużą prostotę, wręcz prymitywność wykonywanej muzyki. Z czasem formuła taka zaczęła się jednak wyczerpywać, niektóre zespoły rozpoczęły wzbogacanie stylistyki punk o elementy zaczerpnięte z krautrocka, dubu, reggae, funku, muzyki eksperymentalnej, etnicznej i innych gatunków muzycznych. Czerpano również z muzyki zespołów protopunkowych i amerykańskich pionierów punk rocka, takich jak Television czy Suicide.
Ścisłe zdefiniowanie pojęcia post-punk jest niemożliwe. Dodatkowy problem sprawia rozgraniczenie post-punka od nowej fali. Obecnie niektórzy krytycy muzyczni używają tego terminu dla scharakteryzowania muzyki zespołów takich jak Interpol czy Yeah Yeah Yeahs, których twórczość wykazuje podobieństwa do stylistyki post-punk.
Problem określenia istoty stylu obrazuje poniższy przegląd grup muzycznych, określanych jako zespoły post-punkowe lub czerpiących z tej stylistyki. Część z nich uważa się bowiem za czołowych przedstawicieli lub wręcz twórców innych gatunków muzycznych.

</doc>
<doc id="146059" url="https://pl.wikipedia.org/wiki?curid=146059" title="Culhwch">
Culhwch

Culhwch (Wymawiaj: ) – postać z walijskiej mitologii. Był synem Cilydda, jednego z rycerzy króla Artura oraz Goleuddydd.
Macocha nienawidziła Culhwcha i rzuciła na niego klątwę zabraniającą mu ożenić się z jakąkolwiek inną kobietą oprócz córki olbrzyma Yspaddadena, Olwen. Po poszukiwaniach trwających ponad rok, bohater odnalazł swoją przyszłą żonę i zakochał się w niej ze wzajemnością. Ojciec Olwen jednak nie chciał się zgodzić na ślub córki ze śmiertelnikiem. W kolejnych dniach olbrzym miotał zatrute oszczepy w młodego bohatera i jego towarzyszy nie mogąc dosięgnąć celu. W końcu Culhwch odrzucając jeden z oszczepów Yspaddadena trafił go w oko, przez co ten musiał się wreszcie zgodzić na małżeństwo obojga zakochanych. Postawił jednak warunek, że Culhwch wykona szereg bardzo trudnych zadań. Z pomocą kilku boskich sprzymierzeńców i rycerzy króla Artura, udało mu się wykonać wszystkie zadania i poślubić Olwen.

</doc>
<doc id="146062" url="https://pl.wikipedia.org/wiki?curid=146062" title="Salvatore De Giorgi">
Salvatore De Giorgi

Salvatore De Giorgi (ur. 6 września 1930 w Vernole) – włoski duchowny katolicki, arcybiskup Foggia, potem Taranto i Palermo, kardynał.
Studiował w seminariach w Lecce i Molfetta, przyjął święcenia kapłańskie 28 czerwca 1953 w Vernole. Od 1953 przez dwadzieścia lat pozostawał związany z archidiecezją Lecce, był sekretarzem arcybiskupa, prowadził duszpasterstwo studentów i nauczycieli, koordynował działalność młodzieżowej Akcji Katolickiej, wchodził w skład rady prezbiterów. Był również sekretarzem diecezjalnego biura katechetycznego.
W listopadzie 1973 został mianowany biskupem pomocniczym Oria, ze stolicą tytularną Tulana; sakry biskupiej udzielił mu 27 grudnia 1973 w Lecce jego dotychczasowy zwierzchnik, biskup Lecce Francesco Minerva. Od listopada 1975 był koadiutorem Oria z prawem następstwa, przejął rządy w diecezji 17 marca 1978 po odejściu biskupa Alberico Semeraro w stan spoczynku. W kwietniu 1981 został promowany na arcybiskupa Foggia, jednocześnie zwierzchnikiem diecezji Bovino i Troia, pozostających z Foggia w unii personalnej; po przekształceniach administracyjnych włoskich diecezji był od września 1986 arcybiskupem Foggia-Bovino, ze stolicy biskupiej Troia zrezygnował. W październiku 1987 przeszedł na stolicę arcybiskupią Taranto, z której zrezygnował w maju 1990 po wyborze trzy miesiące wcześniej na generalnego asystenta kościelnego włoskiej Akcji Katolickiej. Został również asystentem kościelnym międzynarodowego forum Akcji Katolickiej oraz stał na czele włoskiej Federacji Ćwiczeń Duchowych.
Powrócił do pracy biskupiej w kwietniu 1996, po nominacji na arcybiskupa Palermo. W lutym 1998 Jan Paweł II wyniósł go do godności kardynalskiej, nadając tytuł prezbitera Santa Maria in Ara coeli. W kwietniu 2005 kardynał De Giorgi uczestniczył w konklawe po śmierci Jana Pawła II. W grudniu 2006 papież Benedykt XVI przyjął jego rezygnację z dalszego pełnienia obowiązków arcybiskupa Palermo w związku z osiągnięciem wieku emerytalnego (De Giorgi pozostał administratorem apostolskim Palermo do czasu przejęcia archidiecezji przez następcę, arcybiskupa Paolo Romeo, dotychczasowego nuncjusza we Włoszech i San Marino).
6 września 2010 utracił prawo do udziału w konklawe z uwagi na ukończenie 80. roku życia.

</doc>
<doc id="146063" url="https://pl.wikipedia.org/wiki?curid=146063" title="Vytautas Landsbergis">
Vytautas Landsbergis

Vytautas Landsbergis (ur. 18 października 1932 w Kownie) – litewski polityk i muzykolog, głowa państwa litewskiego w latach 1990–1992 (jako przewodniczący parlamentu), ustawowo uznany w 2022 za pierwszego przywódcę niepodległej od 1990 Litwy, poseł i eurodeputowany.
Życiorys.
Ukończył szkołę średnią w Kownie, a w 1955 studia w Konserwatorium Litewskim. W 1969 obronił doktorat z zakresu muzykologii. W 1994 został doktorem habilitowanym nauk humanistycznych. Od 1952 do 1990 pracował jako nauczyciel. Od 1978 do 1990 był profesorem historii muzyki w Litewskiej Akademii Muzyki. Autor nagradzanej monografii poświęconej litewskiemu kompozytorowi Mikalojusowi Čiurlionisowi z 1975. Na potrzeby tej pracy przy pomocy ciotki korespondował z przyjaciółmi kompozytora w języku polskim, co pomogło opanować ten język.
Od 1988 był zaangażowany w działalność litewskiego niepodległościowego ruchu Sąjūdis, należał do grupy założycielskiej tej organizacji. Do 1990 kierował radą Sąjūdisu, w 1991 został jego honorowym przewodniczącym.
W marcu 1989 uzyskał mandat w wyborach Zjazdu Deputowanych Ludowych ZSRR, a w lutym 1990 został członkiem Rady Najwyższej Litewskiej SRR. 11 marca 1990 wybrano go na jej przewodniczącego. Stał się wówczas głową państwa litewskiego. Przewodniczył w tym dniu historycznej sesji parlamentu, na której ogłoszono Akt Przywrócenia Państwa Litewskiego, proklamujący powstanie niepodległej Republiki Litewskiej. Pod jego przywództwem Litwa stawiła opór blokadzie i zbrojnej interwencji Armii Radzieckiej oraz uzyskała międzynarodowe uznanie niepodległości.
W 1992, po wygranych przez postkomunistów z LDDP wyborach, został liderem sejmowej opozycji. W 1993 na bazie znacznej części Sąjūdisu współtworzył nowe ugrupowanie pod nazwą Związek Ojczyzny (Litewscy Konserwatyści), którym kierował przez dziesięć lat. W kadencji 1996–2000 sprawował urząd przewodniczącego Sejmu. W 1998 bez powodzenia kandydował w wyborach prezydenckich, zajmując w nich trzecie miejsce z wynikiem 15,90%. Zasiadał także w parlamencie kolejnej kadencji (do 2004).
Od maja do lipca 2004 był posłem do PE V kadencji w ramach delegacji krajowej. W 2004 i 2009 uzyskiwał z ramienia konserwatystów mandat deputowanego do Parlamentu Europejskiego VI i VI kadencji. W 2014 nie ubiegał się o reelekcję, europosłem został wówczas jego wnuk Gabrielius Landsbergis.
W 2022 parlament uchwalił ustawę uznającą Vytautasa Landsbergisa za pierwszego przywódcę niepodległego od 1990 państwa litewskiego.
Życie prywatne.
Rodzina Vytautasa Landsbergisa pochodzi z Kurlandii. Jak sam wspominał, w rodzinie mówiło się w języku polskim i litewskim, dochodziło do wewnątrzrodzinnych podziałów ze względu na tożsamości narodowe.
Jest synem architekta Vytautasa Landsbergisa-Žemkalnisa oraz wnukiem dramaturga Gabrieliusa Landsbergisa-Žemkalnisa. Był żonaty z pianistką Gražiną Ručytė-Landsbergienė (1930–2020). Ma troje dzieci: córki Jūratė i Birutė oraz syna Vytautasa. Włada biegle językiem polskim.

</doc>
<doc id="146064" url="https://pl.wikipedia.org/wiki?curid=146064" title="Antananarivo">
Antananarivo



</doc>
<doc id="146065" url="https://pl.wikipedia.org/wiki?curid=146065" title="Turecka Republika Północnego Cypru">
Turecka Republika Północnego Cypru



</doc>
<doc id="146066" url="https://pl.wikipedia.org/wiki?curid=146066" title="Ophelia (księżyc)">
Ophelia (księżyc)



</doc>
<doc id="146070" url="https://pl.wikipedia.org/wiki?curid=146070" title="Brama sieciowa">
Brama sieciowa

Brama sieciowa (ang. "gateway") – maszyna podłączona do sieci komputerowej, za pośrednictwem której komputery z sieci lokalnej komunikują się z komputerami w innych sieciach.
W sieci TCP/IP domyślna brama (sieciowa) (ang. "default gateway") oznacza router, do którego komputery sieci lokalnej mają wysyłać pakiety o ile nie powinny być one kierowane w sieć lokalną lub do innych, znanych im routerów. W typowej konfiguracji sieci lokalnej TCP/IP wszystkie komputery korzystają z jednej domyślnej bramy, która zapewnia im łączność z innymi podsieciami lub z Internetem. 
Ustawienie adresu bramy domyślnej jest – oprócz nadania maszynie adresu IP i maski podsieci – podstawowym elementem konfiguracji sieci TCP/IP. Maszyna bez podanego adresu bramy domyślnej może wymieniać pakiety tylko z komputerami w tej samej sieci lokalnej.
Wobec upowszechnienia się sieci TCP/IP pojęcie bramy sieciowej stało się praktycznie tożsame z routerem, jednak tradycyjnie definiuje się bramę jako komputer działający również z innymi protokołami sieciowymi, w innych warstwach sieciowych i łączący podsieci tej samej sieci lokalnej:

</doc>
<doc id="146071" url="https://pl.wikipedia.org/wiki?curid=146071" title="Adamantan">
Adamantan

Adamantan – organiczny związek chemiczny, tricykliczny węglowodór nasycony.
W temperaturze pokojowej jest białym, krystalicznym ciałem o zapachu przypominającym kamforę. Niewielkie ilości adamantanu występują w ropie naftowej i niektórych minerałach.
Topi się w temperaturze ok. 270 °C (jedna z najwyższych temperatur topnienia węglowodorów nasyconych), sublimuje przed osiągnięciem temperatury wrzenia (przy ciśnieniu atmosferycznym). Nierozpuszczalny w wodzie, rozpuszczalny np. w heksanie, gęstość 1,07 g/cm³. Z chemicznego punktu widzenia jest związkiem stabilnym, o wysoce symetrycznej budowie. W swej strukturze posiada dwa typy atomów węgla – drugorzędowe i trzeciorzędowe. Reaktywność jest analogiczna jak dla alkanów łańcuchowych, zależnie od warunków mogą zachodzić: substytucja wolnorodnikowa lub eliminacja.
Adamantan jest stosowany m.in. jako dodatek do tworzyw sztucznych, w farmacji, a w spektroskopii NMR w ciele stałym służy często jako wzorzec przesunięć chemicznych.
Grupa adamantylowa występuje w kilku lekach takich jak: amantadyna czy rymantadyna. Są one stosowane w leczeniu grypy typu A (nie działają na wirus grypy typu B). Rymantadyna ma większą aktywność przeciwwirusową, natomiast amantadyna jest obecnie stosowana częściej jako lek przeciwparkinsonowy. Sfunkcjonalizowana grupa adamantylowa wykorzystywana jest jako zawada przestrzenna, np. w chlorku kwasu 1-adamantanokarboksylowego stosowanym jako czynnik kondensujący.

</doc>
<doc id="146073" url="https://pl.wikipedia.org/wiki?curid=146073" title="Kwiecień 2005 w sporcie">
Kwiecień 2005 w sporcie



</doc>
<doc id="146074" url="https://pl.wikipedia.org/wiki?curid=146074" title="Estrogen">
Estrogen



</doc>
<doc id="146081" url="https://pl.wikipedia.org/wiki?curid=146081" title="Chanson de geste">
Chanson de geste



</doc>
<doc id="146083" url="https://pl.wikipedia.org/wiki?curid=146083" title="Kolorowanie grafów">
Kolorowanie grafów



</doc>
<doc id="146085" url="https://pl.wikipedia.org/wiki?curid=146085" title="Albatros J.I">
Albatros J.I

Albatros J.I – niemiecki samolot piechoty, zaprojektowany w 1917 roku w firmie Albatros Flugzeugwerke GmbH.
Historia.
W 1917 roku lotnictwo niemieckie złożyło zamówienie do kilku wytwórni lotniczych na nowy typ samolotu do współdziałania z wojskami lądowymi, klasy określonej w Niemczech jako IFL ("Infanterieflugzeug"). Wytwórnia Albatros odpowiadając na to zamówienie już w połowie 1917 roku wyprodukowała tego typu samolot oznaczony jako Albatros J.I (oznaczenie fabryczne L40).
Główni konstruktorzy firmy, inż. Thelen i Schubert zaprojektowali nowy samolot bazując na konstrukcji udanego samolotu rozpoznawczo-bombowego konstrukcji drewnianej Albatros C.XII, z którego przejęto płaty i usterzenie wraz z tylną częścią kadłuba. W konstrukcji kadłuba częściowo odstąpiono od konstrukcji półskorupowej i owalnego przekroju kadłuba na rzecz konstrukcji kratownicowej i prostokątnego przekroju, w celu łatwiejszego opancerzenia płaskich powierzchni. Ze względu na rodzaj zadań, jakie miał samolot spełniać, dwuosobowa odkryta kabina załogi w środkowej części kadłuba została pokryta od boków, dołu i tyłu płytami pancernymi o grubości 5 mm, chroniącymi przed pociskami broni strzeleckiej. Wyprodukowano ok. 240 egzemplarzy samolotu.
Samolot ten wprowadzono do użycia w lotnictwie niemieckim w połowie 1917 roku. W trakcie jego użycia w akcjach bojowych na froncie, stwierdzono, że samolot ten spełnia swoje zadania, lecz wadą jest brak opancerzenia silnika. Wada ta została usunięta w następnym samolocie Albatros J.II.
Użycie w lotnictwie polskim.
Na początku 1919 oddziały polskie zdobyły lub przejęły od wycofujących się Niemców kilka samolotów Albatros J.I. Jeden z nich używany był w I Eskadrze Wielkopolskiej (przemianowanej później na 12 Eskadrę Wywiadowczą), a następnie w szkole pilotów na lotnisku Ławica w Poznaniu. W warsztatach lotniczych w Poznaniu zmontowano z części 8 samolotów tego typu, z których 2 przydzielono w sierpniu 1920 do 8 Eskadry Wywiadowczej. Samoloty Albatros J.I brały udział w walkach podczas wojny polsko-radzieckiej. 
Ogółem w Polsce użytkowano ok. 10 egzemplarzy samolotu Albatros J.I. W lotnictwie polskim samoloty te przetrwały do 1921 roku, po czym zostały wycofane z eksploatacji z powodu całkowitego zużycia.
Opis techniczny.
Dwumiejscowy dwupłat o konstrukcji mieszanej, przeważnie drewnianej. Kadłub o konstrukcji kratownicowej drewnianej krytej blachą duralową w przedniej części i półskorupowej drewnianej, krytej sklejką, w tylnej części. Skrzydła dwudźwigarowe drewniane kryte płótnem, górny płat oparty na rozpórkach i zastrzałach, dolny mocowany do kadłuba. Przód kadłuba mieścił silnik rzędowy chłodzony cieczą, częściowo wystający z kadłuba, z kolektorem wydechowym skierowanym do góry. W środkowej części kadłuba znajdował się zbiornik paliwa oraz dwie odkryte kabiny załogi w układzie tandem – pierwsza pilota, druga obserwatora. Środkowa część kadłuba była wykonana w formie skrzyni z blachy pancernej ze stali chromoniklowej od dołu, boków i tyłu, grubości 5 mm. W kabinie pilota z lewej strony część płyty pancernej tworzyła drzwiczki, które ułatwiały wysiadanie. Usterzenie klasyczne, o kształcie eliptycznym - stateczniki kryte sklejką, stery konstrukcji z rur stalowych kryte płótnem. Podwozie samolotu klasyczne stałe, z płozą ogonową. Chłodnica cieczy zamontowana pośrodku przed górnym płatem. Śmigło drewniane, dwułopatowe.
Uzbrojenie główne stanowiły 2 stałe karabiny maszynowe LMG 08/15 (Spandau) 7,92 mm, zamontowane w kadłubie, strzelające skośnie w dół do przodu pod kątem 45° i służące do ostrzeliwania celów naziemnych w locie poziomym. Dalsze uzbrojenie stanowił 1 ruchomy karabin maszynowy Parabellum 7,92 mm obserwatora na obrotnicy. Zapas amunicji wynosił po 500 nabojów.

</doc>
<doc id="146086" url="https://pl.wikipedia.org/wiki?curid=146086" title="ISO/OSI">
ISO/OSI



</doc>
<doc id="146087" url="https://pl.wikipedia.org/wiki?curid=146087" title="Samolot piechoty">
Samolot piechoty

Samolot piechoty – rodzaj samolotu wojskowego przeznaczonego do współpracy z wojskami lądowymi na polu walki i zwalczania wojsk lądowych przeciwnika bronią pokładową, prekursor samolotów szturmowych.
Pod koniec I wojny światowej w lotnictwie niemieckim podjęto decyzję o budowie nowego typu samolotu wojskowego, który oprócz kontrolowania pola walki mógł również wspomagać oddziały wojsk lądowych, atakując oddziały wroga bronią pokładową. Samolot ten otrzymał w systemie niemieckim oznaczenie „J” i po kolejnym numerze samolotu tego rodzaju danej firmy symbol IFL, co było skrótem od niemieckiego wyrazu "Infanterieflugzeug" („samolot piechoty”).
Samoloty tego typu w zasadzie różniły się od samolotów rozpoznawczo-bombardujących jedynie opancerzeniem, które chroniło jego załogę oraz newralgiczne zespoły i części przed ogniem przeciwnika. Opancerzenie samolotów piechoty stało się niezbędne, gdyż musiały one latać nisko nad pozycjami wojsk lądowych wroga, aby móc je skutecznie zwalczać i tylko w małym stopniu być narażonym na zestrzelenie.
W 1917 roku biorąc takie założenia lotnictwo niemieckie zamówiło w kilku firmach samoloty tego typu. Do najlepszych należy zaliczyć: AEG J.I, Albatros J.I, Junkers J.I. W okresie międzywojennym eksperymentowano z takimi samolotami w Stanach Zjednoczonych, gdzie powstały takie konstrukcje jak Junkers-Larsen JL-12 czy Orenco IL-1.
Samoloty tego typu nie były produkowane po I wojnie światowej, z wyjątkiem Stanów Zjednoczonych gdzie opracowano samoloty tego typu jako konstrukcje eksperymentalne, dopiero w trakcie II wojny światowej zaczęto produkować samoloty o podobnych cechach i zastosowaniu, były to jednak zupełnie nowe typy samolotów – samolot szturmowy.

</doc>
<doc id="146088" url="https://pl.wikipedia.org/wiki?curid=146088" title="Viti Levu">
Viti Levu

Viti Levu – największa wyspa Fidżi, jedna z dwóch głównych obok Vanua Levu. Zajmuje powierzchnię 10 388 km², zamieszkuje ją ok. 580 tys. osób, co stanowi 3/4 ludności kraju. 
Wnętrze wyspy jest górzyste, znajduje się tu najwyższy szczyt kraju Tomanivi (dawniej Mt. Victoria) sięgający 1324 m n.p.m. Ponadto znajduje się tu wiele wygasłych wulkanów. Południowo-wschodnią część wyspy porastają wilgotne lasy równikowe, w północno-zachodniej części znaleźć można roślinność sawannową.
Na Viti Levu położona jest stolica kraju Suva. Inne ważniejsze miasta to: Ba, Lautoka, Nadi, Nausori, Rakiraki i Sigatoka. 
Na wyspie uprawia się trzcinę cukrową, bananowce i bawełnę. Z bogactw naturalnych na uwagę zasługuje złoto.
w 2009 roku na wyspie odkryto dobrze rozwijającą się populację mangusty brunatnej ("Urva fusca") zamieszkującą południowe Indie i Sri Lankę; jest to pierwsza znana introdukcja tego gatunku i prawdopodobnie może pochodzić od pary przywiezionej z nieznanego źródła do prywatnego zoo pod koniec lat siedemdziesiątych.

</doc>
<doc id="146090" url="https://pl.wikipedia.org/wiki?curid=146090" title="Mapa bitowa">
Mapa bitowa



</doc>
<doc id="146092" url="https://pl.wikipedia.org/wiki?curid=146092" title="Vanua Levu">
Vanua Levu

Vanua Levu – jedna z dwóch głównych wysp Fidżi, druga pod względem wielkości po Viti Levu. Znana dawniej jako Wyspa Drzewa Sandałowego (ang. "Sandalwood Island"). Położona jest około 70 km na północ od Viti Levu. 
Zajmuje powierzchnię 5556 km². Jej wnętrze jest górzyste, najwyższy szczyt (Nasorolevu) sięga 1031 m n.p.m.; występują gorące źródła. Wyspę otaczają rafy koralowe. Na południowo-wschodnich stokach występują gorące lasy tropikalne, na północno-zachodnich roślinność sawannowa. Na wyspie występują plantacje trzciny cukrowej, ryżu, bananowców.
Dwa najważniejsze ośrodki miejskie wyspy to Labasa i Savusavu.

</doc>
<doc id="146094" url="https://pl.wikipedia.org/wiki?curid=146094" title="Drzewo spinające">
Drzewo spinające



</doc>
<doc id="146095" url="https://pl.wikipedia.org/wiki?curid=146095" title="Antonio María Rouco Varela">
Antonio María Rouco Varela

Antonio María Rouco Varela (ur. 20 sierpnia 1936 w Vilalba) – hiszpański duchowny katolicki, arcybiskup Santiago de Compostela i Madrytu w latach 1994-2014, kardynał.
Życiorys.
Studiował w seminarium w rodzinnej diecezji w Mondonedo, później na Pontyfikalnym Uniwersytecie w Salamance (obronił licencjat z teologii) i na Uniwersytecie w Monachium (obronił doktorat z prawa kanonicznego w 1964). Święcenia kapłańskie przyjął 28 marca 1959 w Salamance. Po studiach w Niemczech wykładał teologię i prawo kanoniczne w seminarium w Mondonedo, w 1966 ponownie wyjechał do Monachium, gdzie obok wykładów uniwersyteckich zajmował się imigrantami hiszpańskimi. W latach 1971-1976 wykładał w Pontyfikalnym Seminarium w Salamance, pełniąc jednocześnie od 1972 funkcję wicerektora.
17 września 1976 został mianowany biskupem pomocniczym Santiago de Compostela, otrzymał stolicę tytularną Gergi; sakry biskupiej udzielił mu 31 października 1976 ówczesny arcybiskup Santiago Angel Suquía Goicoechea. Po przejściu arcybiskupa Goicoechei na stolicę metropolitalną madrycką (kwiecień 1983) Rouco Varela został administratorem apostolskim "ad nutum Sanctae Sedis" Santiago de Compostela, a 9 maja 1984 pełnoprawnym arcybiskupem. Po dziesięciu latach ponownie zastąpił Goicoecheę (wówczas już kardynała) i od lipca 1994 był arcybiskupem Madrytu. Pełni funkcję wielkiego kanclerza Wydziału Teologicznego "San Damaso" w Madrycie.
21 lutego 1998 Jan Paweł II wyniósł go do godności kardynalskiej, nadając tytuł prezbitera S. Lorenzo in Damaso. Kardynał Rouco Varela brał udział w sesjach Światowego Synodu Biskupów w Watykanie, na II sesji specjalnej dla Kościoła europejskiego pełnił funkcję relatora generalnego (październik 1999). W latach 1999-2005 przewodniczył Konferencji Episkopatu Hiszpanii, w latach 2004-2014 brał udział w pracach Rady Kardynalskiej ds. badania Ekonomicznych i Organizacyjnych Problemów Stolicy Świętej. Reprezentował Jana Pawła II jako jego specjalny wysłannik m.in. na IX Hiszpańskim Narodowym Kongresie Eucharystycznym w Santiago de Compostela w maju 1999. W latach 2011-2014 ponownie był przewodniczącym Konferencji Episkopatu Hiszpanii.
28 sierpnia 2014 papież Franciszek przyjął jego rezygnację z pełnionego urzędu złożoną ze względu na wiek.
Uczestnik konklawe 2005 i konklawe 2013 roku. 20 sierpnia 2016 utracił uprawnienia elektorskie z racji ukończenia 80 lat.

</doc>
<doc id="146096" url="https://pl.wikipedia.org/wiki?curid=146096" title="Antonio Rouco Varela">
Antonio Rouco Varela



</doc>
<doc id="146100" url="https://pl.wikipedia.org/wiki?curid=146100" title="World Rally Championship">
World Rally Championship



</doc>
<doc id="146103" url="https://pl.wikipedia.org/wiki?curid=146103" title="Aloysius Ambrozic">
Aloysius Ambrozic

Aloysius Matthew Ambrozic (Alojzij Ambrožič, ur. 27 stycznia 1930 w Gabrje, Słowenia, zm. 26 sierpnia 2011 w Toronto) – kanadyjski duchowny katolicki pochodzenia słoweńskiego, arcybiskup Toronto, kardynał.
Życiorys.
Wraz z rodziną (miał sześcioro rodzeństwa) w maju 1945 wyjechał do Austrii, gdzie pewien czas spędził w obozach dla uchodźców. W 1948 osiadł w Kanadzie. Studiował w Seminarium Św. Augustyna w Toronto, przyjął święcenia kapłańskie 4 czerwca 1955 z rąk kardynała Jamesa Charlesa McGuigana. Wyjechał na dalsze studia do Rzymu, obronił doktorat z teologii w Papieskim Athenaeum "Angelicum" oraz doktorat z egzegezy Pisma Świętego w Papieskim Instytucie Biblijnym. Obronił także dyplom z teologii na uniwersytecie w niemieckim Würzburgu (1970). Pracował m.in. jako wykładowca Seminarium Św. Augustyna w Toronto (był tam również dziekanem), prowadził w archidiecezji Toronto działalność duszpasterską.
26 marca 1976 został mianowany biskupem pomocniczym Toronto, ze stolicą tytularną Valabria. Sakry biskupiej udzielił mu 27 maja 1976 Philip Francis Pocock, ówczesny arcybiskup Toronto. W maju 1986 Ambrozic został arcybiskupem-koadiutorem Toronto przy osobie kardynała Geralda Cartera, którego ostatecznie zastąpił na czele archidiecezji 17 marca 1990.
Brał udział w sesjach Światowego Synodu Biskupów w Watykanie. W lutym 1998 Jan Paweł II wyniósł go do godności kardynalskiej, nadając tytuł prezbitera SS. Marcellino e Pietro. W grudniu 2004 kardynał Ambrozic został członkiem Rady Kardynalskiej ds. badania Ekonomicznych i Organizacyjnych Problemów Stolicy Świętej. W kwietniu 2005 uczestniczył w konklawe po śmierci Jana Pawła II. Po osiągnięciu wieku emerytalnego złożył rezygnację z kierowania archidiecezją Toronto; rezygnację przyjął papież Benedykt XVI w grudniu 2006.

</doc>
<doc id="146105" url="https://pl.wikipedia.org/wiki?curid=146105" title="Komedia dell'arte">
Komedia dell'arte



</doc>
<doc id="146114" url="https://pl.wikipedia.org/wiki?curid=146114" title="Anthony Olubumni Okogie">
Anthony Olubumni Okogie



</doc>
<doc id="146116" url="https://pl.wikipedia.org/wiki?curid=146116" title="Polycarp Pengo">
Polycarp Pengo

Polycarp Pengo (ur. 5 sierpnia 1944 w Mwazye) – tanzański duchowny katolicki, arcybiskup Dar es Salaam w latach 1992–2019, kardynał.
Życiorys.
Studiował w seminariach tanzańskich – w Mwazye, Karema i Kipalapala, później w Akademii Alfonsjańskiej przy Papieskim Uniwersytecie Laterańskim w Rzymie (obronił doktorat z teologii w 1977). Święcenia kapłańskie przyjął 20 czerwca 1971. W latach 1971–1973 był sekretarzem biskupa Sumbawanga, kolejne cztery lata spędził na studiach uzupełniających w Rzymie. Po powrocie do Tanzanii wykładał w seminarium w Kipalapala i seminarium w Segerea (był tam również rektorem); zajmował się pracą duszpasterską oraz powołaniami kapłańskimi.
11 listopada 1983 został mianowany biskupem Nachingwea, sakry biskupiej udzielił mu w Watykanie Jan Paweł II (6 stycznia 1984). W październiku 1986 przeszedł na biskupstwo Tunduru-Masasi, w styczniu 1990 został arcybiskupem-koadiutorem Dar es Salaam; objął archidiecezję Dar es Salaam 22 lipca 1992, po przejściu w stan spoczynku kardynała Rugambwy. W lutym 1998 Jan Paweł II wyniósł arcybiskupa Pengo do godności kardynalskiej, nadając tytuł prezbitera Nostra Signora de La Salette. 15 sierpnia 2019 przeszedł na emeryturę.
Wiosną 1994 arcybiskup Pengo brał udział w sesji specjalnej Światowego Synodu Biskupów w Watykanie, poświęconej Kościołowi afrykańskiemu; zasiadał w sekretariacie generalnym tej sesji Synodu.
W latach 2007–2013 pełnił funkcję przewodniczącego Sympozjum Konferencji Episkopatów Afryki i Madagaskaru (SECAM).
Uczestnik konklawe 2005 i konklawe 2013 roku.

</doc>
<doc id="146123" url="https://pl.wikipedia.org/wiki?curid=146123" title="Kozacy rejestrowi">
Kozacy rejestrowi

Kozacy rejestrowi – kozacy zaporoscy, wpisani do tak zwanego imiennego wykazu żołnierzy i tym samym wzięci na żołd Rzeczypospolitej, później również Rosji. Pierwszy rejestr kozacki został sporządzony w 1572.
Historia.
Początkowo rejestr liczył około 400 osób, jego liczebność zmieniała się wraz z niepokojami i buntami na Naddnieprzu, w 1590 było już około 1000 Kozaków rejestrowych. W 1637 Kozacy wywalczyli sobie rejestr w liczbie 8000 osób i znaczne przywileje. W 1638, po klęsce powstania Pawluka, zmniejszono go do 6000 i ograniczono autonomię Kozaków.
Zbyt mała liczba Kozaków rejestrowych była jedną z przyczyn wybuchu w 1648 powstania Chmielnickiego. Zgodnie z ugodą zborowską z sierpnia 1649, król Jan II Kazimierz Waza uznał tytuł hetmański Chmielnickiego i rozszerzył rejestr Kozaków do 40 000, natomiast po bitwie pod Beresteczkiem w 1651, w wyniku ugody w Białej Cerkwi zmniejszono liczbę Kozaków rejestrowych do 20 000. Unia hadziacka w 1658 ustalała 30 tysięcy "albo jako Wielmożny Hetman Zaporoski na Regestrze poda".
Siedziby pułków i liczba Kozaków rejestrowych po zawarciu ugody zborowskiej w 1649.

</doc>
<doc id="146124" url="https://pl.wikipedia.org/wiki?curid=146124" title="Norberto Rivera Carrera">
Norberto Rivera Carrera

Norberto Rivera Carrera (ur. 6 czerwca 1942 w La Purisima) – meksykański duchowny katolicki, arcybiskup miasta Meksyk w latach 1995-2017, emerytowany arcybiskup Meksyku od 2017, kardynał.
Życiorys.
Studiował w seminarium w Durango, później na Papieskim Uniwersytecie Gregoriańskim w Rzymie, gdzie obronił licencjat z teologii. 3 lipca 1966 święceń kapłańskich udzielił mu w Rzymie papież Paweł VI. W 1967 powrócił do Meksyku, w archidiecezji Durango prowadził działalność duszpasterską, koordynował pracę katolickich organizacji młodzieżowych i prorodzinnych (m.in. Akcji Katolickiej), zasiadał w radzie prezbiterów i kapitule katedralnej. Wykładał na Pontyfikalnym Uniwersytecie Meksykańskim w mieście Meksyk (1982-1985).
W listopadzie 1985 został mianowany biskupem Tehuacán i odebrał sakrę biskupią 21 grudnia 1985 z rąk Antonio Lopeza Aviny, arcybiskupa Durango. Z ramienia Episkopatu Meksyku pełnił funkcję wizytatora apostolskiego seminariów. 13 czerwca 1995 przeszedł na stolicę arcybiskupią i prymasowską Meksyk (miasto), gdzie urzędował do 7 grudnia 2017, kiedy przeszedł na emeryturę.
21 lutego 1998 Jan Paweł II wyniósł go do godności kardynalskiej, nadając tytuł prezbitera S. Francesco d’Assisi a Ripa Grande. Rivera Carrera brał udział w sesjach Światowego Synodu Biskupów w Watykanie, m.in. w sesji specjalnej poświęconej Kościołowi w Ameryce (listopad-grudzień 1997).
W 2007 nałożył ekskomunikę na polityków, którzy poparli ustawę pozwalającą na aborcję do 12 tygodnia ciąży. Papież Benedykt XVI poparł decyzję biskupa Meksyku uzasadniając, że każda aborcja wiąże się z nałożeniem ekskomuniki na każdego, kto przyczynił się do wykonania zabiegu.
Uczestnik konklawe 2005 i konklawe 2013 roku. 
6 czerwca 2022 po ukończeniu 80 lat utracił prawo do udziału w konklawe.

</doc>
<doc id="146125" url="https://pl.wikipedia.org/wiki?curid=146125" title="Graf zwykły">
Graf zwykły



</doc>
<doc id="146131" url="https://pl.wikipedia.org/wiki?curid=146131" title="Brokuł włoski">
Brokuł włoski



</doc>
<doc id="146133" url="https://pl.wikipedia.org/wiki?curid=146133" title="Kapusta szparagowa">
Kapusta szparagowa



</doc>
<doc id="146134" url="https://pl.wikipedia.org/wiki?curid=146134" title="Brokuł zwyczajny">
Brokuł zwyczajny



</doc>
<doc id="146135" url="https://pl.wikipedia.org/wiki?curid=146135" title="Graf pierwotny">
Graf pierwotny

Graf pierwotny (ang. "underlying graph") grafu skierowanego G to nieskierowany graf F w którym pomiędzy wierzchołkami a,b krawędź istnieje wtedy i tylko wtedy, gdy w grafie G istnieje krawędź od a do b lub od b do a. Intuicyjnie tworzenie grafu podstawowego można rozumieć jako usuwanie grotów krawędzi grafu skierowanego.

</doc>
<doc id="146137" url="https://pl.wikipedia.org/wiki?curid=146137" title="Język fidżi">
Język fidżi



</doc>
<doc id="146139" url="https://pl.wikipedia.org/wiki?curid=146139" title="Marek Dutkiewicz">
Marek Dutkiewicz

Marek Wojciech Dutkiewicz (ur. 26 marca 1949 w Warszawie) – polski autor tekstów piosenek, także scenarzysta, dziennikarz i wydawca, a także osobowość telewizyjna.
Osiągnięcia.
Ukończył prawo na Wydziale Prawa Uniwersytetu Warszawskiego. Początkowo związany z Rozgłośnią Harcerską oraz Młodzieżowym Studiem „Rytm”. Realizator filmów dokumentalnych i reportaży dla Telewizji Polskiej.
Od 1969 zajmuje się pisaniem tekstów piosenek. Współtworzył kilkaset piosenek, z których wiele stało się przebojami. Współpracował z zespołami i wokalistami, takimi jak m.in. 2 plus 1, Andrzej i Eliza, Felicjan Andrzejczak, Budka Suflera, Halina Frąckowiak, Kombi, Lombard, Urszula czy Zdzisława Sośnicka. Utwory z jego tekstami wykonywali też artyści, tacy jak: Alibabki, Bemibek, Monika Borys, Ewa Farna, Bogdan Gajkowski, Homo Homini, Olga Jackowska, Martyna Jakubowicz, Anna Jantar, Irena Jarocka, Majka Jeżowska, Klincz, Lady Pank, Jacek Lech, Zofia Nowakowska, Pro Contra, Krystyna Prońko, Andrzej Rybiński, Skaldowie, Wojciech Skowroński, Test, Trubadurzy, Varius Manx, Wawele i Marianna Wróblewska oraz zespół Papa Dance, dla którego pisał pod pseudonimem Wojciech Filipowski.
Napisał libretto do musicalu "Mewa" oraz suity "Aktor" (muz. Janusz Kruk), jak również songi do musicalu "Sny Sindbada Żeglarza" (muz. A. Zarycki).
W 1983 otrzymał drugą nagrodę na 20. Krajowym Festiwalu Piosenki Polskiej w Opolu za piosenkę „Szklana pogoda” w wykonaniu Lombardu.
Autorski dorobek Dutkiewicza został podsumowany na płytach: "Przeboje życia" (1993) i "Złote przeboje" (1996).
W 2017 odsłonił swoją gwiazdę na Alei Gwiazd w Opolu.
Życie prywatne.
Związany z piosenkarką i aktorką Joanną Dark. Mają syna Ksawerego.

</doc>
<doc id="146140" url="https://pl.wikipedia.org/wiki?curid=146140" title="Grafy pełne">
Grafy pełne



</doc>
<doc id="146143" url="https://pl.wikipedia.org/wiki?curid=146143" title="Claude-Michel Schönberg">
Claude-Michel Schönberg

Claude-Michel Schönberg (ur. 6 lipca 1944 w Vannes we Francji) – francuski kompozytor węgierskiego pochodzenia, znany głównie jako twórca muzyki do musicali.
Schönberg rozpoczynał karierę jako piosenkarz i pianista w grupie Les Vénètes. W 1974 jego autorska piosenka "Le premier pas" została przebojem we Francji (ponad milion sprzedanych egzemplarzy singla). Już w latach 70. XX wieku zaczął komponować musicale, jednak prawdziwą sławę przyniosły mu dopiero musicale stworzone z librecistą Alainem Boublilem w kolejnej dekadzie: "Les Misérables" z roku 1980 na podstawie powieści "Nędznicy" Victora Hugo (libretto: Alain Boublil i Jean-Marc Natel) oraz "Miss Saigon" z 1989 (libretto: Richard Maltby Junior i Alain Boublil).

</doc>
<doc id="146144" url="https://pl.wikipedia.org/wiki?curid=146144" title="Encyklopedyści">
Encyklopedyści

Encyklopedyści – grupa francuskich filozofów, naukowców i literatów, twórców "Wielkiej encyklopedii francuskiej".
Utworzenie tej encyklopedii było jednym z największych przedsięwzięć epoki oświecenia i wyrazem oświeceniowego światopoglądu. Uważa się, że encyklopedyści przygotowali podłoże intelektualne rewolucji francuskiej.

</doc>
<doc id="146145" url="https://pl.wikipedia.org/wiki?curid=146145" title="Kapusta głowiasta biała">
Kapusta głowiasta biała



</doc>
<doc id="146146" url="https://pl.wikipedia.org/wiki?curid=146146" title="Kapusta głowiasta czerwona">
Kapusta głowiasta czerwona



</doc>
<doc id="146147" url="https://pl.wikipedia.org/wiki?curid=146147" title="Warszawska Kolej Dojazdowa">
Warszawska Kolej Dojazdowa

Warszawska Kolej Dojazdowa (w skrócie WKD) – spółka zarządzająca wydzielonym systemem kolei miejskiej. Wykonuje przewozy pasażerskie na linii kolei normalnotorowej na odcinku Warszawa Śródmieście WKD – Podkowa Leśna Główna – Grodzisk Mazowiecki Radońska (linia 47) z odgałęzieniem Podkowa Leśna Główna – Milanówek Grudów (linia 48). Jest to najstarszy działający obecnie w Polsce tego typu system transportu publicznego.
11 grudnia 1927 r. uruchomiona została pierwsza w Polsce normalnotorowa kolej elektryczna pod nazwą Elektryczne Koleje Dojazdowe (EKD). W 1951 nastąpiło przejęcie linii EKD przez Dyrekcję Okręgową Kolei Państwowych w Warszawie i zmiana nazwy na Warszawską Kolej Dojazdową. W latach 2000–2008 przedsiębiorstwo funkcjonowało jako PKP Warszawska Kolej Dojazdowa.
Historia.
Geneza i początki działalności (1918–1939).
W założeniach dzisiejsza WKD miała być częścią systemu kolei podmiejskich, którego budowę planowano przed pierwszą wojną światową z uwagi na wyższe, niż w innych miastach europejskich, zagęszczenie ludności. Po uruchomieniu w roku 1908 tramwajów elektrycznych w Warszawie wśród właścicieli kolejek wąskotorowych o napędzie parowym, które obsługiwały miasto, powstał pomysł wykorzystania trakcji elektrycznej w nowym systemie kolejek podmiejskich, składającym się z siedmiu linii, w tym jednej prowadzącej przez Raszyn do Grodziska Mazowieckiego. Z uwagi na problemy administracyjne pomysł ten nie doszedł do skutku.
5 grudnia 1918 roku powstała spółka Siła i Światło z wiodącym angielskim kapitałem, które początkowo zajęło się elektryfikacją kraju. Zakupiona przez spółkę elektrownia w Pruszkowie zaopatrywała kolejkę w energię od jej uruchomienia do zniszczenia podczas wojny. W 1922 przedsiębiorstwo powołało spółkę pod nazwą Elektryczne Koleje Dojazdowe, której pierwszym prezesem został Tadeusz Sułowski.
W latach 1925–1927, dzięki wsparciu kapitału angielskiego, wybudowana została zarządzana przez spółkę linia z Warszawy do Grodziska Mazowieckiego na podstawie koncesji na odcinek z Warszawy do Żyrardowa wydanej dla łódzkich przemysłowców, którzy – zainteresowani projektem – zrzekli się jej na rzecz EKD. Stacja końcowa w Warszawie znajdowała się przy ul. Nowogrodzkiej, między ulicami Poznańską i Marszałkowską.
Była to pierwsza w Polsce normalnotorowa i zelektryfikowana (o napięciu 650 V) linia kolejowa. Na odcinku między Podkową Leśną a Grodziskiem Mazowieckim ma tylko jeden tor – pomimo rezerwacji miejsca na drugi jego budowa nie doszła do skutku. Na odcinku od granic Warszawy do Podkowy Leśnej zamontowano nowoczesną sygnalizację automatyczną, nie stosowaną dotychczas na polskiej kolei.
Inauguracja przewozów miała miejsce 11 grudnia 1927, a pierwszy rozkład składał się z sześciu kursów dziennie. W roku 1929 miała zostać dobudowana odnoga kolejki do Nadarzyna, łącząca Komorów pod Pruszkowem z Nadarzynem – miała ona biec wzdłuż obecnej ul. Nadarzyńskiej i Spacerowej w Komorowie. W latach 1932 i 1936 linia została dodatkowo rozbudowana o odnogi do Włoch i Milanówka. W 1939 pociągi przewiozły ponad 4 mln pasażerów. Pod koniec lat 30. rozpoczęto budowę odnogi z Komorowa do Mszczonowa. Wykupiono teren pod przebieg linii i wykonano (rozebrane w 2016 roku podczas modernizacji trasy S8) nasypy i wykopy w miejscowościach Kostowiec, Józefina oraz (zachowane) we wsiach Przeszkoda, Radziejowice i Radziejowice Parcel. Wykonano także, zachowane do dziś, żelbetowe wiązary wiaduktu nad rzeczką Mrowna we wsi Przeszkoda, żelbetowy przepust na rzeczce Wężyk, oraz żelbetowy, o ciekawej formie, wiadukt na rzece Pisia Gągolina w Radziejowicach. Kontynuację budowy przerwał wybuch II wojny światowej.
Okres wojny i odbudowy po niej (1939–1947).
Działania wojenne we wrześniu 1939 spowodowały zniszczenia infrastruktury i taboru EKD – wagonów używano m.in. do budowy barykad w Warszawie. Pracownicy przedsiębiorstwa pomagali w budowaniu barykad oraz bronili stolicy. Organizowano komórki ruchu oporu, które prowadziły przerzut broni, wywiad i kontrwywiad. Dzięki ich działaniom również w listopadzie 1939 przywrócono ruch EKD na odcinku warszawskim.
W czasie okupacji przymusowo wyznaczony został zarządca z kolei niemieckich, ale kierownictwo wykonawcze pozostało w rękach polskich, co pozwoliło m.in. na zatrudnianie ukrywających się osób. Personel EKD liczył wówczas trzy razy więcej osób niż wynikało to z zapotrzebowania, a umundurowanie kolejarskie chroniło przed zatrzymaniami i wywozem. Pracownicy chronili ponadto pasażerów ostrzegając ich przed rewizjami bądź łapankami w pociągach.
Na przełomie lat 1940 i 1941 rozpoczęto rozbudowę zaplecza technicznego, a w 1942 powołany został nowy okupacyjny zarządca kolei dojazdowych w Warszawie, który zaczął wprowadzać usprawnienia typowe dla niemieckiego systemu gospodarowania. 1 sierpnia 1944, przed rozpoczęciem powstania warszawskiego, EKD przerwały łączność ze stolicą ograniczając przewozy tylko do odcinka z Grodziska do Podkowy Leśnej. Podczas akcji masowego wywożenia mieszkańców Warszawy pociągami EKD ewakuowano do obozu przejściowego w Pruszkowie sporą grupę osób.
Pod koniec 1944 Niemcy rozpoczęli niszczenie mienia EKD. Dzięki sabotażowi pracowników przedsiębiorstwa majątek został wywieziony tylko w niewielkiej części. Ze względu na szybki odwrót wojsk nie zniszczono całej linii. Dzień przed wyzwoleniem Warszawy EKD całkowicie wstrzymały ruch pociągów z uwagi na wysadzenie przez Niemców elektrowni w Pruszkowie.
W 1944 Polski Komitet Wyzwolenia Narodowego określił, że wszystkie koleje użytku publicznego będące własnością prywatną zostaną przejęte przez państwo. Pod koniec stycznia 1945 Ministerstwo Komunikacji powołało Tymczasowy Zarząd Państwowy, w którego skład weszli przedstawiciele EKD.
Ze względu na brak energii elektrycznej do zasilania sieci EKD, przewoźnik otrzymał 3 parowozy. 14 lutego 1945 roku dzięki nim wznowiono ruch z Grodziska do Opaczy, natomiast do centrum Warszawy przewozy realizowano furmankami. Od 15 kwietnia 1945 kolej znajdowała się pod przymusowym zarządem państwowym sprawowanym przez Ministerstwo Komunikacji. 19 maja 1945 przywrócono regularny ruch pociągów EKD na całej trasie z wykorzystaniem trakcji elektrycznej. Był to pierwszy po wojnie środek transportu publicznego w Warszawie.
Dyrekcja EKD, by sprostać rosnącym po wojnie potrzebom przewozowym, w 1946 roku wypożyczyła od MZK Warszawa 6 tramwajów typu K oraz kolejne 3 tramwaje ze Szczecina. W 1947 w zakładach Konstal zamówiono 12 wagonów doczepnych, które zostały wykonane według dokumentacji angielskiej i nie odbiegały od dotychczas eksploatowanego taboru.
Okres przedsiębiorstwa państwowego (1947–2000).
Między 30 marca 1946 a połową 1948 celem lepszego dojazdu pasażerów do linii WKD istniały linie autobusowe między innymi do Sochaczewa i Mszczonowa.
6 października 1947 Elektryczne Koleje Dojazdowe zostały upaństwowione. Linia została przejęta przez PKP. Wkrótce część kolejowa spółki została włączona do Zarządu Warszawskich Kolei Dojazdowych, który zarządzał kolejami wąskotorowymi, zaś część autobusowa stała się własnością PKS. 15 kwietnia 1951 linię oddzielono od kolei wąskotorowych i podporządkowano ją Dyrekcji Okręgowej Kolei Państwowych w Warszawie. Równocześnie nazwa przedsiębiorstwa została zmieniona na Warszawska Kolej Dojazdowa. W 1966 zlikwidowano odcinek miejski w Grodzisku Mazowieckim, w 1971 odcinek do Włoch, a w 1972 skrócono linię w Milanówku. W 1975 zmieniono trasę z dotychczasowej (Nowogrodzka – Tarczyńska – Niemcewicza – Szczęśliwicka – Drawska) na trasę wzdłuż linii średnicowej. Tym samym zlikwidowano stacje Warszawa Chałubińskiego, Warszawa Plac Zawiszy, Warszawa Grójecka, Warszawa Zachodnia WKD (przesunięcie), Warszawa Szczęśliwicka, Warszawa Opaczewska i Warszawa Szczęśliwice oraz otwarto stacje Warszawa Śródmieście WKD, Warszawa Ochota WKD i Warszawa Aleje Jerozolimskie. Wszystkie zmiany spowodowane były zwiększeniem się natężenia ruchu kołowego.
Na przełomie lat 60. i 70. dokonano wielu remontów na linii WKD – przebudowano perony, zmodernizowano torowisko i zbudowano nowe podstacje trakcyjne. Te wszystkie zmiany miały na celu przygotowanie linii na nowe składy typu 101N, które docierały do Grodziska między 1969 a 1972 i mogły zabierać ponad dwa razy więcej pasażerów od składów EN80.
1 lutego 1989 WKD zrezygnowała z obsługi konduktorskiej pociągów na linii, co w parze z niską dbałością o kontrolę biletów spowodowało wyraźny spadek przychodów z tytułu opłat za przejazdy.
W połowie lat 90. XX w. PKP postanowiły wyodrębnić WKD ze swoich struktur i 1 lutego 1994 utworzony został Zakład Eksploatacji Linii WKD w Grodzisku Mazowieckim. W tym czasie dokonano restrukturyzacji zatrudnienia.
Okres spółki (od 2000).
8 września 2000 na mocy ustawy zdecydowano o komercjalizacji, restrukturyzacji i prywatyzacji PKP, których zarząd 16 listopada zdecydował o przekształceniu WKD w spółkę-córkę zależną PKP. 22 grudnia 2000 została utworzona spółka z ograniczoną odpowiedzialnością o nazwie PKP Warszawska Kolej Dojazdowa z własnym zarządem i budżetem, która rozpoczęła działalność 1 lipca 2001. 1 lutego 2002 wprowadzono istniejący do dziś podział na strefy biletowe.
W 2004, chcąc wzmocnić pozycję samorządów w prowadzonych negocjacjach dotyczących przejęcia WKD od PKP przez podmiot zewnętrzny Urząd Marszałkowski Województwa Mazowieckiego przekazał kolejce skład serii EN95.
27 września 2007 udziały spółki WKD zostały podzielone między samorząd województwa mazowieckiego i 6 gmin, przez których teren przebiega linia zarządzana przez przewoźnika. 13 sierpnia 2008 roku nazwa przedsiębiorstwa została zmieniona na Warszawska Kolej Dojazdowa.
28 maja 2016 po wcześniejszych pracach przygotowawczych zmieniono napięcie w sieci trakcyjnej z „tramwajowego” 600 V na „kolejowe” 3000 V. Wymusiło to wycofanie taboru serii EN94.
W latach 2010–2016 park taborowy, złożony dotychczas z serii EN94 i jednego składu EN95, wymieniono na jednostki serii EN97 i EN100
W 2016 zakupiono 6 nowych elektrycznych zespołów trakcyjnych, zainstalowano system informacji pasażerskiej i monitoringu oraz urządzenia samoczynnej sygnalizacji przejazdowej, dokonano napraw torowiska, zamontowano urządzenia do przeglądu i obsługi zespołów trakcyjnych w hali naprawczej oraz zmodernizowano obiekty małej infrastruktury przestankowej na wszystkich 45 obiektach peronowych. Koszt inwestycji wyniósł 146 mln zł, z czego ponad 76 mln zł pochodziło ze środków Szwajcarsko-Polskiego Programu Współpracy.
Działalność.
Podstawowa działalność WKD obejmuje:
Przewozy pasażerskie.
WKD uruchamia pociągi linii:
W ciągu doby pierwszy pociąg z Warszawy w kierunku Grodziska wyjeżdża o godz. 0:20, a ostatni o godz. 23:50, natomiast pociągi z Grodziska w stronę Warszawy odjeżdżają w godzinach od 3:48 do 23:45. Z Warszawy do Grodziska Mazowieckiego jedzie się 57 minut, a do Milanówka 50 minut.Cena biletu za przejazd pociągiem WKD zależy od rozkładowego czasu przejazdu. W pociągach przewoźnika obowiązują trzy strefy czasowe:
Oferta WKD obejmuje bilety jednorazowe, jednorazowe abonamentowe, jednorazowe miejskie, odcinkowe okresowe imienne i bezimienne oraz miesięczne weekendowe bezimienne. Można je kupić w kasach biletowych i biletomatach na stacjach i przystankach, u maszynistów oraz za pośrednictwem telefonu komórkowego.
Prócz regularnych przewozów, WKD uruchamia pociągi nadzwyczajne oraz zarządza czterema parkingami w systemie Park&amp;Ride.
Pociągi i stacje WKD są ochraniane przez prywatną agencję ochrony Zubrzycki.
Zarządzanie infrastrukturą.
Linie kolejowe.
Sieć WKD położona jest w południowo-zachodnim paśmie osadniczym aglomeracji warszawskiej oraz przebiega przez dwie dzielnice miasta (Ochotę i Włochy) i sześć gmin (Michałowice, Pruszków, Brwinów, Podkowa Leśna, Milanówek i Grodzisk Mazowiecki). Składają się na nią dwie linie kolejowe, na których łącznie ulokowano 24 przystanki i 4 stacje. Linie te są całkowicie zelektryfikowane na odcinkach pasażerskich i wyodrębnione od ogólnopolskiej sieci kolejowej, a ich połączenie z tą siecią stanowi trzecia linia będąca łącznicą technologiczną.
Linia kolejowa nr 47 relacji Warszawa Śródmieście WKD – Grodzisk Mazowiecki Radońska ma łączną długość 32,614 km. Na odcinku z Warszawy do stacji Podkowa Leśna Główna o długości 25,070 km jest to linia dwutorowa, natomiast od Podkowy Leśnej do Grodziska Mazowieckiego jednotorowa.
Linia kolejowa nr 48 relacji Podkowa Leśna Główna – Milanówek Grudów ma jeden tor o długości 2,896 km.
Linia kolejowa nr 512 relacji Pruszków – Komorów to łącznica technologiczna sieci WKD z siecią kolejową PKP PLK. Ma jeden niezelektryfikowany tor o długości 3,411 km.
Na liniach WKD znajduje się łącznie 38 przejazdów kolejowo-drogowych, z których 10 jest kategorii C, a pozostałe 28 kategorii D.
Tabor.
Pojazdy przewozowe.
Od 11 grudnia 1927 do końca 1972 EKD, a następnie WKD, do obsługi swoich linii wykorzystywała angielskie wagony silnikowe i doczepne serii EN80. Ostatnią kasację wagonu tej serii przeprowadzono 1 marca 1973, pozostawiając jeden wagon do celów muzealnych&lt;ref name="Elektryfikacja/WKD"&gt;&lt;/ref&gt;.
Pod koniec 1968 Pafawag z Wrocławia dostarczył prototypowy elektryczny zespół trakcyjny serii EN94, a do 1972 – po wprowadzeniu niewielkich zmian w stosunku do prototypu – łącznie 40 takich pojazdów. Pod koniec 1972 zastąpiły one wagony serii EN80. 27 maja 2016 przewoźnik zakończył ich eksploatację.
25 czerwca 2003 urząd marszałkowski województwa mazowieckiego zakupił w bydgoskich zakładach Pesa pojazd serii EN95. Rok później został on dostarczony i 1 września 2004 rozpoczęto jego eksploatację. W celu dostosowania do napięcia 3000 V producent dokonał w 2014 roku remontu składu. Po problemach technicznych i naprawie awarii realizuje wyłącznie przejazdy techniczne i serwisowe.
26 marca 2010 urząd marszałkowski podpisał z Pesą umowę na dostawę 14 EZT serii EN97. Pierwszy pojazd został dostarczony 7 grudnia 2011, a regularne kursy rozpoczął 17 lutego 2012. Dostawy ukończono 28 września 2012.
W 2014 WKD podpisała z nowosądeckim Newagiem umowę na dostawę 6 składów. Eksploatację serii EN100 rozpoczęto 28 maja 2016.
Pozostałe pojazdy.
W posiadaniu WKD, prócz taboru pasażerskiego, za pomocą którego realizuje przewozy, znajduje się także tabor techniczny i historyczny:
Siedziba i zaplecze techniczne.
Siedziba spółki mieści się w Grodzisku Mazowieckim przy ul. Batorego 23, nieopodal końcowej stacji Grodzisk Mazowiecki Radońska. Na terenie siedziby mieści się także Izba Tradycji EKD/WKD oraz zaplecze przeglądowo-techniczne utrzymania taboru kolejowego. Zaplecze to umożliwia wykonywanie we własnym zakresie przeglądów i napraw taboru.
Przy stacji Komorów znajduje się ponadto zaplecze techniczne utrzymania infrastruktury kolejowej. Umożliwia ono wykonywanie obowiązków związanych z realizacją funkcji zarządcy infrastruktury kolejowej, które obejmują m.in. utrzymanie nawierzchni torowej, sieci trakcyjnej i urządzeń sterowania ruchem kolejowym.
Struktura udziałów i przynależność.
Kapitał zakładowy spółki wynoszący 66 228 500 zł dzieli się na 132 457 udziały o wartości 500 zł każdy. Od 2007 WKD jest własnością samorządów lokalnych, a jej struktura własnościowa wygląda następująco:
Warszawska Kolej Dojazdowa należy do Związku Pracodawców Kolejowych&lt;ref name="ZPK/Członkowie"&gt;&lt;/ref&gt; i Railway Business Forum&lt;ref name="RBF/Członkowie"&gt;&lt;/ref&gt;.
Wyniki finansowe i przewozowe.
Źródła: .
Źródła: .
Źródła: .
Zatrudnienie.
Źródła: .

</doc>
<doc id="146150" url="https://pl.wikipedia.org/wiki?curid=146150" title="Klasa grafów">
Klasa grafów

Klasa grafów – klasa zawierająca wszystkie grafy spełniające jakieś warunki. Np. Klasa grafów pełnych zawiera wszystkie grafy w których istnieje krawędź pomiędzy dowolnymi dwoma wierzchołkami. 
W teorii grafów wyróżnia się wiele klas grafów. Jednym z powodów jest to, że pewne problemy teorii grafów, których nie potrafimy efektywnie rozwiązać dla wszystkich grafów, są łatwo rozwiązywalne dla pewnych klas grafów.

</doc>
<doc id="146153" url="https://pl.wikipedia.org/wiki?curid=146153" title="Wojciech Gawłowski">
Wojciech Gawłowski

Wojciech Gawłowski (ur. 20 grudnia 1953 w Ostrowie Wielkopolskim) – polski poeta, laureat medalu im. Stanisława Grochowiaka. W twórczości podejmuje wątki historiozoficzne, etyczne, wanitatywne, zawiera nawiązania do rodzinnego miasta.
Absolwent Liceum im. Reymonta w Ostrowie oraz Wydziału Prawa UAM w Poznaniu. Po studiach zamieszkały w Ostrowie.
Debiutował w roku 1977. Pierwszy tomik poezji, "Błędnik równowagi", wydany został w roku 1978 w serii "Pokolenie, które wstępuje". Otrzymał za niego medal im. Stanisława Grochowiaka za najlepszy debiut roku. Publikował w czasopismach literackich: "Nowy Wyraz", "Życie Literackie", "Odgłosy", "Integracje", "Nurt", "W drodze", "Topos", "Arcana". Jest członkiem Stowarzyszenia Pisarzy Polskich. W 2016 nominowany do Orfeusza – Nagrody Poetyckiej im. K.I. Gałczyńskiego. W 2019 r. Kapituła Nagrody im. ks. Jana Twardowskiego przyznała mu wyróżnienie za tom wierszy "Muzeum dusz czyśćcowych." 

</doc>
<doc id="146155" url="https://pl.wikipedia.org/wiki?curid=146155" title="Graf acykliczny">
Graf acykliczny

Graf acykliczny – graf niezawierający cykli. W przypadku grafów nieskierowanych spójnych grafy acykliczne są równoważne drzewom, a niespójne – lasom.

</doc>
<doc id="146157" url="https://pl.wikipedia.org/wiki?curid=146157" title="Klasy grafów">
Klasy grafów



</doc>
<doc id="146160" url="https://pl.wikipedia.org/wiki?curid=146160" title="Wierzchołek rozdzielający">
Wierzchołek rozdzielający



</doc>
<doc id="146163" url="https://pl.wikipedia.org/wiki?curid=146163" title="Sanktuarium Matki Bożej Głogowieckiej">
Sanktuarium Matki Bożej Głogowieckiej

Sanktuarium Matki Bożej Głogowieckiej – polskie sanktuarium maryjne, mieszczące się w gotyckim kościele pw. Narodzenia NMP i św. Wojciecha w parafii w Głogowcu niedaleko Kutna.
Sanktuarium istnieje od 1434 r. Murowany kościół został wybudowany w 1560 r. przez Pawła z Głogowskich, poprzedzał go kościół drewniany wybudowany przez Jana z Głogowskich (początek XIV w.) 
O sanktuarium.
Ołtarz główny to obraz Matki Bożej będący kopią obrazu Matki Boskiej Częstochowskiej. Został namalowany na polecenie króla Władysława Jagiełły. Obraz ten, w wyniku koneksji ślubnych, trafił do Petersburga, a następnie w XVII wieku został przywieziony do Polski przez jednego z Głogowskich – właścicieli ówczesnych dóbr ziemskich. Prymas Polski kardynał Stefan Wyszyński 14 września 1975 roku dokonał koronacji obrazu koroną papieską będącą darem papieża Pawła VI. W 1985 roku w 10. rocznicę koronacji obrazu papież Jan Paweł II przesłał błogosławieństwo dla wszystkich pielgrzymów przybywających do tego miejsca. Istnieją relacje już od bardzo dawnych czasów o tym, że obraz słynie z licznych łask i cudownych uzdrowień. Relacje te są udokumentowane w parafialnych kronikach.
W 1926 roku sanktuarium odwiedził prezydent Ignacy Mościcki.
We wrześniu 1939 roku z tego miejsca dowodził bitwą nad Bzurą Tadeusz Kutrzeba. W kwietniu 1983 roku Mszę świętą odprawił ksiądz Jerzy Popiełuszko. Kustoszem Sanktuarium od 1981 roku był ks. Marian Lipski, który nie tylko przeprowadził gruntowny remont Sanktuarium, ale także był kapelanem podziemnej „Solidarności” i wielkim patriotą. To z jego inicjatywy mimo represji odbywały się nielegalne zebrania, patriotyczne msze święte i manifestacje. Tu powstała pierwsza "Droga Krzyżowa Umęczonego Narodu Polskiego", drugą postawił później w Osuchowie koło Mszczonowa będąc tam proboszczem. W Głogowcu na uroczystościach patriotycznych obecni byli prezydenci: Ryszard Kaczorowski i Lech Wałęsa. Ks. Marian Lipski w starych budynkach gospodarczych po remoncie i adaptacji założył noclegownię dla trzeźwiejących alkoholików całego regionu pod koniec lat 80., która działa do dzisiaj.
We wrześniu 2005 roku sanktuarium maryjne w Głogowcu obchodziło 30 rocznicę koronacji obrazu Matki Bożej. Na uroczystość przybyło wielu pielgrzymów.
Legenda cudownego ocalenia.
Według miejscowych opowieści, w trakcie powstania styczniowego w plebanii kościelnej w Głogowcu schronił się oddział powstańczy, ścigany przez pluton Kozaków. Doszło do oblężenia religijnego obiektu. Zginęli wszyscy Polacy prócz jednego. Uciekał przez las, aż w pewnym momencie znalazł się na polanie. Wokół nie znajdował żadnej kryjówki. W końcu położył się po dużym dębem i zaczął się modlić do Matki Bożej. W pewnej chwili spostrzegł wrogi oddział. W tej chwili Maryja sprawiła, że powstaniec stał się niewidoczny dla Rosjan.

</doc>
<doc id="146164" url="https://pl.wikipedia.org/wiki?curid=146164" title="Kraków-Kazimierz">
Kraków-Kazimierz



</doc>
<doc id="146167" url="https://pl.wikipedia.org/wiki?curid=146167" title="Rand">
Rand

Osoby o tym nazwisku:
Inne

</doc>
<doc id="146169" url="https://pl.wikipedia.org/wiki?curid=146169" title="Conall Cernach">
Conall Cernach

Conall Cernach, Conall Caernach ("Conall Zwycięski") – postać występująca w licznych opowieściach tzw. cyklu ulsterskiego mitologii iryjskiej, bohaterski wojownik ulsterski, mleczny brat Cúchulainna, bratanek Conchobara. Jego ojcem był Amairgin mac Echit a matką Findchoem. 
Chociaż przydomek "Cernach" zwykle tłumaczy się jako "zwycięski" lub "triumfujący", jego znaczenie jest niepewne, na liście znaczeń pojawiają się też inne zaczerpnięte z opisów postaci określenia: "garbaty", "człowiek z krzywą szyją", "człowiek z guzem". Współcześni badacze wskazują, że postać Conalla Cernacha może być tożsama z euhemerystycznym celtyckim rogatym bóstwem Cernunnosem. 
Conall rywalizował z wojownikami z Connacht, w szczególności z Cetem mac Mágach; mówiono o nim, że co noc kładł się do snu z głową kogoś z Connacht jako poduszką.
Kiedy Cúchulainn i Conall byli dziećmi poprzysięgli sobie, ze jeżeli jeden z nich zostanie zabity, drugi go pomści. Gdy królowa Medb najechała Ulster, Cúchulainn w pojedynkę stanął do walki przeciwko jej armii. Był jednak skazany na zgubę, ponieważ wcześniej obraził boginię wojny Morrigan. Po śmierci Cúchulainna Conall wezwał ulserskich wojowników, aby dali upust krwawej zemście. Pościg za armią królowej Medb zakończył się sukcesem i Conall ukarał śmiercią wszystkich, którzy byli odpowiedzialni za śmierć Cúchulainna. Następnie pustoszył całą Irlandię, po kolei mszcząc się na sprzymierzeńcach królowej Medb. Te poczynania zyskały mu przydomek Caernach ("Zwycięski").

</doc>
<doc id="146171" url="https://pl.wikipedia.org/wiki?curid=146171" title="José Mourinho">
José Mourinho

José Mourinho, właśc. José Mário dos Santos Félix Mourinho (wym. []; ur. 26 stycznia 1963 w Setúbal) – portugalski trener, piłkarz. Nazywany czasem „The Special One”. Tytuł ten wymyślił sam Mourinho, a później został on podchwycony przez brytyjskie media. Od sezonu 2021/2022 trener AS Roma.
Życiorys.
Mourinho jest synem byłego portugalskiego bramkarza Félixa Mourinho i tak jak ojciec postanowił spróbować sił jako piłkarz, jednakże nie odznaczał się zbyt wielkimi umiejętnościami i szybko zakończył karierę. Początkowo pracował jako asystent w Estreli Amadora, a później FC Porto. Na początku lat 90. Portugalczyk został tłumaczem trenera FC Barcelona sir Bobby’ego Robsona.
W 2000 roku podjął pierwszą samodzielną pracę jako trener i zaliczył udane okresy pracy w SL Benfica i Uniao Leiria. W 2002 roku powrócił do Porto, tym razem jako trener i już w pierwszym sezonie zdobył z tym klubem mistrzostwo Portugalii, Puchar Portugalii oraz Puchar UEFA. Rok 2004 zakończył z jeszcze lepszymi wynikami. Porto obroniło tytuł mistrzowski i wygrało najważniejsze futbolowe rozgrywki w Europie, Ligę Mistrzów.
W 2004 roku Mourinho przeniósł się do angielskiej Chelsea FC, z którą dwukrotnie, w 2005 i 2006 roku, zdobył mistrzostwo Anglii oraz kilka innych krajowych trofeów. Często udzielał kontrowersyjnych wypowiedzi oraz wywiadów, lecz swoimi wynikami udowadniał, że należy do światowej czołówki szkoleniowców. W sezonach 2004/05 i 2005/06 Międzynarodowa Federacja Historyków i Statystyków Futbolu (IFFHS) uznała go za najlepszego trenera na świecie.
Po serii słabszych wyników Mourinho został zwolniony i przed sezonem 2008/09 podjął się pracy we włoskim Interze Mediolan, z którym podpisał trzyletni kontrakt. Już po trzech miesiącach pracy zdobył swoje pierwsze trofeum, Superpuchar Włoch, zaś całe rozgrywki 2008/09 zakończył z tytułem mistrzowskim. W następnym sezonie jako pierwszy menadżer w historii Włoch zdobył potrójną koronę, czyli wygrał ligę, krajowy puchar oraz Ligę Mistrzów. Stał się również trzecim menadżerem w historii futbolu, który dwukrotnie wygrał Ligę Mistrzów z dwoma różnymi zespołami. Wcześniej dokonali tego tylko Ernst Happel i Ottmar Hitzfeld.
28 maja 2010 roku, Mourinho objął drużynę Realu Madryt, podpisując z "królewskimi" 4-letni kontrakt, stając się jednocześnie najlepiej zarabiającym trenerem świata. 20 maja 2013, prezes Realu Madryt Florentino Pérez, ogłosił, że Jose Mourinho odejdzie po sezonie 2012/2013.
3 czerwca 2013 podpisał 4-letni kontrakt z Chelsea. W sezonie 2013/2014 nie zdobył z klubem żadnego trofeum, mimo wysokich wygranych z takimi klubami jak Arsenal (6-0), Liverpool (2-0), czy Manchester United (3-1), zakończył rozgrywki ligowe na 3. miejscu. W sezonie 2014/2015 zdobył Puchar Ligi angielskiej i mistrzostwo Anglii z dorobkiem 87 punktów. 17 grudnia 2015 roku został zwolniony z funkcji trenera Chelsea z powodu słabych wyników drużyny. 27 maja 2016 został ogłoszony jako nowy menedżer Manchesteru United. Pełnił tę funkcję do 18 grudnia 2018. 20 listopada 2019 podpisał kontrakt z Tottenhamem, który prowadził do 19 kwietnia 2021 roku. Od 1 lipca 2021 jest trenerem AS Romy.
Kariera szkoleniowa.
Szybko zrezygnował z kariery piłkarskiej i z zamiarem zgłębiania warsztatu trenerskiego wyjechał do Anglii. Po powrocie do kraju przez dwa sezony pracował jako asystent i trener młodzieży. Dobra znajomość języka angielskiego pozwoliła mu na rozpoczęcie współpracy z Bobby Robsonem, najpierw w Sportingu i później – z dużo większym powodzeniem – w FC Porto i FC Barcelona. Ich największe sukcesy z tego okresu to dwa tytuły mistrza Portugalii oraz po jednym Pucharze i Superpucharze tego kraju. W Barcelonie Mourinho już przy boku następcy Robsona Holendra Louisa van Gaala wywalczył także dwukrotnie mistrzostwo Hiszpanii.
Uniao Leiria.
W 2000 roku objął posadę pierwszego trenera Benfiki, ale po miesiącu został wyrzucony po kłótni z prezesem. Do młodego szkoleniowca nie zrazili się jednak działacze Uniao Leiria. W kwietniu 2001 roku zaproponowali mu pracę, która zakładała szeroką autonomię w podejmowaniu decyzji. Właśnie w Leirii Mourinho odniósł swój pierwszy sukces. Jose objął Leirie na 7. kolejek przed końcem sezonu, gdy zespół był 7. w tabeli. W tych meczach Mourinho uzyskał bilans 5-1-1 ostatecznie zajmując z drużyną 5. miejsce, najlepsze w historii tego klubu. Miejsce to dawało prawo gry w Pucharze UEFA. W połowie sezonu 2001–2002, gdy z Leirią zajmował 4. miejsce Mourinho przyjął ofertę FC Porto. Bez Mourinho drużyna nie grała już tak dobrze i ostatecznie zakończyła sezon na 7. pozycji.
FC Porto.
Niedługo później został szkoleniowcem FC Porto i w ciągu zaledwie dwóch lat z dotychczasowego lidera jedynie na krajowych boiskach, uczynił najlepszą drużynę Starego Kontynentu; zdobył z nią dwa najważniejsze trofea w europejskim futbolu – Puchar UEFA i Puchar Europy. W tamtej drużynie występowali m.in. bramkarz Vítor Baía oraz młodzi Ricardo Carvalho i Paulo Ferreira, których potem zabrał do Chelsea, oraz Brazylijczyk z portugalskim paszportem Deco, późniejszy lider drugiej linii Barcelony i reprezentacji Portugalii.
Chelsea F.C..
Dla Mourinho praca ze „Smokami” okazała się trampoliną do klubu znacznie potężniejszego, zarówno pod względem ekonomicznym, jak i sportowym. 2 czerwca 2004 podpisał kontrakt z Chelsea F.C., która rok wcześniej znalazła nowego finansowego mecenasa w osobie rosyjskiego miliardera Romana Abramowicza. Pierwszym sukcesem portugalskiego szkoleniowca było odzyskanie w 2005 roku, po pięćdziesięcioletniej przerwie, tytułu mistrza Anglii. Rok później powtórzył to osiągnięcie. Na arenie międzynarodowej podopieczni Mourinho, wśród których znajdowali się m.in. Frank Lampard, Petr Čech, Didier Drogba, czy sprowadzeni przez niego z Porto Ricardo Carvalho i Paulo Ferreira, dwukrotnie dotarli do półfinałów Ligi Mistrzów, gdzie za każdym razem ulegali Liverpoolowi. Szkoła Mourinho, nastawiona na zespołowość (trener nie sprowadzał uznanych piłkarzy, ale raczej mniej ogranych i nieznanych – vide Drogba – którzy dopiero w Chelsea awansowali do piłkarskiej elity) i prymat skuteczności nad efektownym stylem gry, stała się jedną z najsilniej oddziałujących metod szkoleniowych początku XXI wieku. Rozstanie szkoleniowca z londyńską drużyną nastąpiło 20 września 2007 roku; w nocy z 19 na 20 w siedzibie Chelsea zebrał się zarząd klubu, który po słabszym początku sezonu w lidze i Lidze Mistrzów (1:1 z Rosenborgiem Trondheim), zdecydował o rozwiązaniu kontraktu z Mourinho.
Inter Mediolan.
2 czerwca 2008 został trenerem Interu Mediolan. W ciągu dwóch lat pracy zdobył z nim dwa tytuły mistrza i jeden Puchar Włoch, a także doprowadził go do – pierwszego od 45 lat – zwycięstwa w Lidze Mistrzów i pierwszej w historii Włoch potrójnej korony. W finale Inter pokonał 2:0 Bayern Monachium, prowadzony wówczas przez Louisa van Gaala, z którym Mourinho współpracował w okresie pobytu w Barcelonie.
Real Madryt.
28 maja 2010 roku Inter Mediolan osiągnął porozumienie z Realem Madryt w sprawie przejścia Mourinho do tego klubu. 31 maja został oficjalnie zaprezentowany jako nowy szkoleniowiec Realu. Podpisał czteroletni kontrakt. 29 sierpnia 2010 nastąpił jego debiut w Primera División z którym jego Real Madryt zremisował bezbramkowo 0:0 z RCD Mallorca. 2 kwietnia 2011 porażka Realu 0:1 ze Sportingiem Gijón na Estadio Santiago Bernabéu zakończyła serię 150 meczów ligowych drużyn prowadzonych przez „The Special One” bez porażki na własnym stadionie, seria trwała od porażki 2:3 FC Porto 23 lutego 2002. Pierwsze trofeum z klubem z Madrytu zdobył 20 kwietnia 2011. Jego zespół pokonał po dogrywce w finale Pucharu Króla FC Barcelonę po trafieniu Cristiano Ronaldo. Dzięki temu zwycięstwu Real zdobył Puchar Króla po 18 latach.
W 2011 roku Real odpadł z Ligi Mistrzów grając w półfinale z FC Barceloną, Mourinho stał się jednak pierwszym trenerem który doprowadził cztery różne kluby do półfinału tych rozgrywek. Sezon 2011/2012 prowadzeni przez niego „Królewscy” zdobyli pierwsze od czterech sezonów mistrzostwo Hiszpanii i jako pierwszy klub w Hiszpanii zakończyli sezon ze 100 punktami w tabeli (bilans meczowy 32-4-2), rekordem 32 zwycięstw w sezonie, w tym 16 zwycięstw na wyjeździe. Ze 121 bramkami zdobytymi w lidze klub poprawił rekord bramek zdobytych w sezonie (poprzedni to 107 goli ustanowiony w sezonie 1989/90 przez Królewskich), 51 goli zdobytych na wyjeździe oraz najlepszy bilans bramkowy (+89). We wszystkich rozgrywkach Real strzelił 172 gole, dzięki czemu poprawił klubowy rekord (158 bramek w sezonie 1959/60). W Lidze Mistrzów Real dotarł do półfinału gdzie po konkursie jedenastek uległ Bayernowi Monachium.
29 sierpnia 2012 roku zdobył z Realem Madryt Superpuchar Hiszpanii, w dwumeczu z Barceloną w spotkaniu na wyjedzie przegrał 3:2, ale wynik odrobił na swoim terenie wygrywając 2:1. Początek sezonu 2012/2013 był najgorszy w karierze Mourinho, klub zdobył 4 punkty w 4 meczach. Utrata 8 punktów okazała się nie do odrobienia, Real do 26. kolejki zajmował trzecie miejsca, by sezon skończyć jako wicemistrz, za FC Barceloną. Słabą postawę w lidze klub bilansował występami w El Clásico, w półfinale Pucharu Króla 30 stycznia 2013 Real zremisował 1:1, ale w rewanżu 26 lutego w Barcelonie wygrał pewnie 1:3. Po zwycięstwie 2:1 nad Barceloną w lidze Los Blancos utrzymali serię pięciu kolejnych meczów z "Barçą" bez porażki. Celem priorytetowym zespołu na sezon miało było wywalczenie „La Décimy”, czyli dziesiątego Pucharu Europy. W fazie grupowej Ligi Mistrzów 2012/2013 Real zdobył tylko punkt w meczach z Mistrzem Niemiec – BVB i awansował z drugiego miejsca. W rezultacie w 1/8 finału Real został wylosowany w parze z Manchesterem United. Po wyrównanym spotkaniu u siebie 13 lutego 2013 Los Blancos zremisowali 1:1, w rewanżu 5 marca na wyjeździe Real przegrywał w drugiej połowie 1:0 po samobójczym trafieniu Sergio Ramosa, ale Królewscy zdołali odrobić wynik golami w 66. i 69. minucie, kończąc dwumecz wynikiem 3:2. Po wyeliminowaniu Galatasaray SK w ćwierćfinale, Mourinho został drugim po sir Alexie Ferguson trenerem, który dotarł siedem razy do półfinału tych rozgrywek. Po losowaniu półfinałowych par drużyna ponownie trafiła na Borussię. W pierwszym meczu w Dortmundzie do przerwy drużyna Mou remisowała 1:1. Druga połowa była najgorszym europejskim występem w karierze Mourinho, Real przegrał 4:1, a wszystkie bramki dla gospodarzy zdobył Robert Lewandowski. W rewanżu 24 kwietnia, po niewykorzystaniu trzech sytuacji na początku spotkania, drużyna zdobyła pierwszego kontaktowego gola dopiero w 82. minucie, a drugiego sześć minut później. Zwycięstwo 2:0 nie wystarczyło do „Remontady”, czyli odrobienie strat z pierwszego spotkania, Real odpadł po półfinale trzeci rok z rzędu. 17 maja 2013 Real rozegrał na Bernabeu derbowe spotkanie z Atlético Madryt w finale Pucharu Króla. Po golu Cristiano Ronaldo w 13. minucie, Atlético wyrównało w 35. minucie, Real jeszcze trzy razy trafił w słupek, ale gola już nie strzelił. W 75. minucie za dyskusje sędzia wyrzucił Mourinho do szatni. Atlético zdobyło dający zwycięstwo gol na 2:1 w dogrywce, a Real dokończył mecz w osłabieniu po czerwonej kartce Ronaldo. Zdaniem Mourinho był to najsłabszy sezon w jego karierze, zakończony zdobyciem jednego „małego” superpucharu.
Powrót do Chelsea.
Latem 2013 roku po sześciu latach powrócił do Chelsea F.C., podpisując z londyńskim klubem czteroletni kontrakt. Włodarze klubu ucieszyli się z jego decyzji. Na pierwszej oficjalnej konferencji prasowej nazwał siebie „The Happy One”: "Jestem The Happy One. Czas upływa. Czuję się jakby to miało miejsce kilka dni temu, a jednak po raz pierwszy przyjechałem tu dziewięć lat temu. Od tego momentu wydarzyło się wiele w moim życiu zawodowym. Jeśli chodzi o moją pracę, która jest pasją, to nic się nie zmieniło, mam to samo serce i przeżywam te same emocje, jednak prywatnie jestem inną osobą. Jestem bardzo spokojny i zrelaksowany" – powiedział Portugalczyk.
30 sierpnia 2013 Chelsea jako zwycięzca Ligi Europy zmierzyło się z triumfatorem Ligi Mistrzów, prowadzonym przez nowego trenera Pepa Guardiolę Bayernem Monachium, w meczu o Superpuchar UEFA. W regulaminowym czasie utrzymał się remis 1:1, w dogrywce Chelsea prowadziło, by w ostatnich sekundach stracić bramkę na 2:2. Gole dla Chelsea strzelili Fernando Torres i Eden Hazard. Przy stanie 5:4 w serii rzutów karnych strzał Romelu Lukaku obronił Manuel Neuer. Kilka dni później Lukaku został wypożyczony do Evertonu. The Blues od 25. do 31. kolejki byli liderami tabeli, po drodze odnosząc na swoim terenie wygrane z trudnymi przeciwnikami, w tym 2:1 z Manchesterem, 2:1 z Liverpoolem, 3:1 z Manchesterem United, 4:0 z Tottenhamem, 6:0 z Arsenalem i 1:0 z Evertonem. W meczach wyjazdowych z tymi drużynami padły remisy, z wyjątkiem porażki 1:0 z Evertonem i wygranej 0:1 z The Citizens. Po porażkach 1:0 z Aston Villą i 1:0 Crystal Palace w marcu i kwietniu 2014 liderem został Liverpool. 19 kwietnia 2014 Chelsea przegrało z walczącym o utrzymanie Sunderlandem 1:2 na Stamford Bridge, kończąc serię 77 meczów ligowych bez porażki u siebie pod wodzą Mourinho i na 3 kolejki przed końcem powiększyło stratę do lidera do 5 punktów Mourinho pogratulował "Czarnym Kotom", a za swoje sarkastyczne komentarze pod adresem sędziego Mike’a Deana, który podyktował decydującego karnego dla Sunderlandu, zapłacił 10 000 GBP kary, była to trzecia w sezonie kara nałożona przez FA, dwie poprzednie wynosiły 8000 GBP. 27 kwietnia 2014 Chelsea pokonało na Anfield 0:2 prowadzący w tabeli Liverpool, zwycięstwo nie dające The Blues większych nadziei na mistrzostwo było kluczowe dla zdobycia tytułu przez Manchester City. Z Pucharu Anglii Chelsea zostało wyeliminowane przez Manchester City, a z Pucharu Ligi przez Sunderland. 2 kwietnia 2014 Chelsea przegrało 3:1 w ćwierćfinale Ligi Mistrzów z PSG, ale zdołało odrobić dwa gole w rewanżu 8 kwietnia i awansować dzięki bramce na wyjeździe. W półfinale z Atlético Madryt, które wcześniej wyeliminowało Barcelonę, w pierwszym spotkaniu 22 kwietnia w Hiszpanii padł remis 0:0. 30 kwietnia na Stamford Bridge Chelsea zdołało objąć prowadzenie po bramce Torresa, ale po serii błędów przegrało aż 1:3. Klub skończył sezon bez trofeum, na trzecim miejscu w lidze – po raz ostatni Mourinho zajął taką pozycję w lidze z Porto w 2002 roku. Paradoksalnie Mou nie uznał sezonu za wielkie rozczarowanie, bo jego głównym celem była budowa nowego zespołu, porównywalnego z Chelsea z poprzedniej dekady.
Skumulowana sprzedaż Davida Luiza do PSG, Romelu Lukaku do Evertonu i Demby Ba do Beşiktaşu JK przyniosła klubowi ponad 80 mln GBP, dzięki czemu klub mógł dokonać koniecznych wzmocnień bez łamania finansowych zasad finansowego fair play (FFP) UEFA. Mourinho pożegnał wszystkich napastników z poprzedniego sezonu, nie przedłużono kontraktu z Samuelem Eto’o, a Fernando Torresa do końca kontraktu w 2016 wypożyczono do A.C. Milanu. Ich miejsce w ataku zajęli Diego Costa z Atléticu Madryt, Didier Drogba sprowadzony za darmo z Galatasaray SK oraz Loic Rémy odkupiony od Queens Park Rangers. Z Atlético przyszedł także lewy obrońca Filipe Luís i wypożyczony na 3 lata Thibaut Courtois, który został pierwszym bramkarzem, a z Barcelony sprowadzono Cesca Fabregasa, za którego klub musiał zapłacić także Arsenalowi. Odeszło dwóch weteranów Niebieskich, którzy pracowali z Mourinho po przyjściu z Porto, Frank Lampard i Ashley Cole. W zimowym oknie skład wzmocnił Juan Cuadrado, klub zarobił jednak na sprzedaży Schürrle, Bertranda, Thorgana Hazarda i Torresa, kończąc transfery na plusie.
Po pierwsze trofeum od dwóch i pół roku Mourinho sięgnął 1 marca 2015 w Pucharze Ligi, pokonując Tottenham 2:0, w półfinale eliminując Liverpool 1:1, 1:0. Po pewnym awansie z grupy G Ligi Mistrzów w 1/8 finału CFC ponownie trafili na Paris Saint-Germain. Po remisie 1:1 w Paryżu 17 lutego 2015, 17 marca The Blues odpadli remisując u siebie 2:2, osiągając prowadzenie w regulaminowy czasie i dogrywce, tracąc gole w samej końcówce. CFC było jedynym klubem, który nie przegrał spotkania w całej edycji LM. Klub od pierwszej do ostatniej kolejki zdominował Premier League. Chelsea było liderem punktowym we wszystkich kolejkach sezonu, w 2. kolejce Tottenham miał tyle samo punktów i lepszy bilans bramkowy, a w 20. Manchester City był liderem ex aequo z CFC. Klub był niepokonany od 1. do 14. kolejki oraz od 21 do 37. kolejki, przegrywając trzy wyjazdowe spotkania 2:1 z Newcastle 6 grudnia 2014, 5:3 z Tottenhamem 1 stycznia 2015 oraz 3:0 z West Bromem 18 maja 2015. Zdobycie tytułu świętowano 3 maja 2015 w 35. rundzie po wygranej 1:0 na Stamford z Crystal Palace. Zespół nie przegrał spotkań z pozostałą wielką czwórką ligi, dwa razy remisując z Manchester City, wygrywając i remisując z United, Arsenalem i Liverpoolem. Graczem roku Premier League wybrano Edena Hazarda (19 goli we wszystkich rozgrywkach), a najskuteczniejszym strzelcem zespołu był Diego Costa (21 goli). W podstawowym składzie, który sięgnął po pierwsze od pięciu lat mistrzostwo grali zazwyczaj Courtois, Ivanović, Terry, Cahill, Azpilicueta, Matić, Willian, Fabregas, Oscar, Hazard i Costa.
Jeszcze przed końcem sezonu odejście ogłosił 37-letni Drogba.
17 grudnia 2015 Mourinho odszedł z klubu za porozumieniem stron. Powodem rozwiązania kontraktu były słabe wyniki w lidze.
Manchester United.
27 maja 2016 roku został ogłoszony jako nowy menadżer Manchesteru United. Pierwszym transferem nowego trenera był pozyskany z Villarreal CF, Eric Bailly. Następnie zakontraktowani zostali Zlatan Ibrahimović, Henrich Mychitarian oraz Paul Pogba. W roli nowego menadżera zadebiutował 16 lipca 2016 roku w wygranym 2:0 towarzyskim meczu z Wigan Athletic. 7 sierpnia 2016 zespół zdobył Tarczę Wspólnoty, wygrywając z mistrzami Anglii Leicester City 2:1. 26 lutego 2017 Manchester wygrał puchar ligi – EFL Cup, w finale pokonując Southampton 3:2. Klub odpadł z Pucharu Anglii w ćwierćfinale po przegranej 1:0 z Chelsea. Sezon ligowy był przeciętny w wykonaniu United z powodu niskiej bramkostrzelności i licznych remisów. Sezon 2016/2017 zakończyli na 6. miejscu z 69 punktami (rok wcześniej Louis van Gaal miał 66 punktów, ale był 5.), przegrywając tylko 5 spotkań, ale remisując aż 15 razy z dorobkiem tylko 54 goli. Ibrahimović pomimo 35 lat był najskuteczniejszym napastnikiem i zdobywcą 28 goli w sezonie, ale z powodu kontuzji 20 kwietnia 2017 w meczu ćwierćfinałowym Ligi Europy UEFA z Anderlechtem został wyeliminowany do końca kontraktu. Kontuzje dręczyły też obrońców, co skomplikowało jednoczesną walkę o awans do Ligi Mistrzów przez Ligę Europy lub 4. miejsce w lidze. W kwietniu 2017 Mourinho oświadczył, że priorytetem drużyny jest Liga Europy, ponieważ walczy o trofea. 7 maja 2017 MU przegrali na wyjeździe 0:2 z Arsenalem w 35. kolejce, kończąc serię 25 kolejek bez porażki. Była to także pierwsza ligowa przegrana Portugalczyka z Arsenalem w całej swojej karierze. Czerwone diabły miały już wtedy zapewnione 6. miejsce, jednocześnie stracili perspektywę 4. miejsca mając mniej punktów od City, Liverpoolu i Arsenalu. 14 maja doszła do tego porażka 1:2 z Totenhamem, który został wicemistrzem, a mecz był pożegnaniem stadionu White Hart Lane. 24 maja 2017 w Sztokholmie "Czerwone Diabły" wygrały 2:0 z Ajaksem Amsterdam w finale Ligi Europy 2016/2017, zdobywając trzecie trofeum oraz jako piąty angielski klub zakwalifikowali się do Ligi Mistrzów 2017/2018. Było to 25. trofeum Portugalczyka, co czyni go szóstym najbardziej utytułowanym trenerem w Europie. José w całej karierze wygrał wszystkie siedem konfrontacji z Ajaksem z bilansem bramkowym 22:2. MU został piątym zwycięzcą Ligi Europy UEFA oraz dołączył do grona klubów (Juventus F.C., Ajax, Bayern Monachium, Chelsea), które sięgnęły po trzy główne europejskie trofea: Puchar Europy/Liga Mistrzów, Puchar UEFA/Liga Europy i Puchar Zdobywców. Finał rozegrano w cieniu zamachu w Manchesterze 23 maja.
W sezonie 2017/2018 pierwszym transferem został Victor Lindelöf, pozyskany za 35 milionów euro z Benfiki. 10 lipca 2017 poinformowano o zakontraktowaniu napastnika Romelu Lukaku (wcześniej Everton) – za Belga zapłacono 85 milionów euro. Trzecim nabytkiem został, sprowadzony z Chelsea, Nemanja Matić. Sezon rozpoczął się 8 sierpnia meczem o Superpuchar Europy, w którym to Manchester United uległ 1:2 Realowi Madryt. 24 sierpnia z klubem ponownie związał się Zlatan Ibrahimović, parafując roczną umowę. 20 grudnia 2017 roku Manchester United odpadł w 1/4 Pucharu Ligi, przegrywając 2:1 z Bristol City. 22 stycznia 2018 roku piłkarzem „Czerwonych Diabłów” został Alexis Sánchez, pozyskany z Arsenalu – w jego miejsce w ramach transakcji „Kanonierzy” sprowadzili Henricha Mychitariana. 25 stycznia 2018 podpisał nowy kontrakt z klubem, który ma trwać do czerwca 2020 roku z opcją przedłużenia o kolejny rok. 13 marca 2018 roku Manchester United odpadł w 1/8 finału Ligi Mistrzów, przegrywając z Sevillą 1:2 (pierwszy mecz 0:0). W Premier League Manchester United zajął 2. miejsce, tracąc do zwycięskiego Manchesteru City 19 punktów. 19 maja 2018 roku Manchester United przegrał w finale Pucharu Anglii 1:0 z Chelsea.
W kolejnym sezonie zakontraktowani zostali: Diogo Dalot, Fred i Lee Grant. 25 września 2018 roku Manchester United odpadł w 3. rundzie Pucharu Ligi, przegrywając z Derby County po rzutach karnych 7:8 (spotkanie zakończyło się wynikiem 2:2). 18 grudnia 2018 roku został zwolniony z funkcji menadżera Manchesteru United.
Tottenham Hotspur.
20 listopada 2019 Tottenham Hotspur ogłosił, że trenerem pierwszego zespołu zostanie Mourinho w miejsce zwolnionego Mauricio Pochettino. 23 listopada 2019 zadebiutował na ławce trenerskiej Tottenhamu Hotspur w wygranym meczu przeciwko West Ham United. Tym samym zespół odniósł pierwsze wyjazdowe zwycięstwo w lidze od stycznia 2019.
26 listopada 2019 poprowadził zespół do zwycięstwa z Olympiakosem Pierus (4:2) w meczu 5. kolejki fazy grupowej Ligi Mistrzów, zapewniając mu tym samym awans do fazy pucharowej rozgrywek. Tottenham stał się już szóstym zespołem, z którym Mourinho awansował do tego etapu.
19 kwietnia 2021 Jose Mourinho przestał pełnić funkcję trenera Tottehamu.
AS Roma.
4 maja 2021 AS Roma ogłosiła, że od początku sezonu 2021/22 Jose rozpocznie pracę z klubem zastępując Paulo Fonsecę, z którym nie podpisano nowej umowy.
W sezonie 2021/2022 AS Roma zajęła 6. miejsce w Serie A oraz wygrała Ligę Konferencji Europy UEFA, w finale rozgrywek pokonując Feyenoord 1:0.
Statystyki.
"Aktualne na 19 marca 2023."
"Nie są brane pod uwagę mecze towarzyskie."

</doc>
<doc id="146172" url="https://pl.wikipedia.org/wiki?curid=146172" title="Graf prosty">
Graf prosty

Graf prosty - graf bez pętli własnych i krawędzi wielokrotnych. Często określenie "graf" (bez przymiotników) oznacza graf prosty.

</doc>
<doc id="146174" url="https://pl.wikipedia.org/wiki?curid=146174" title="Pendolino">
Pendolino

Pendolino (z wł. „wahadełko”) – rodzina włoskich elektrycznych zespołów trakcyjnych dużych prędkości o prędkościach maksymalnych od 200 do 250 km/h, w większości przypadków posiadających wychylne nadwozie. Początkowo produkowane przez Fiat Ferroviaria, a później przez Alstom, który przejął Fiat Ferroviaria.
Powstało kilkaset jednostek, które są eksploatowane przez kilkunastu przewoźników w Europie i Azji. Własne składy Pendolino posiada również PKP Intercity (seria ED250), które obsługuje nimi relacje łączące Warszawę z Bielskiem-Białą, Gdynią, Gliwicami, Jelenią Górą, Katowicami, Kołobrzegiem, Krakowem, Rzeszowem i Wrocławiem.
Historia.
Geneza.
Pomysł wychylania nadwozia pociągu zaczął być popularny w latach 60. i 70. W tym czasie wielu przewoźników kolejowych, którym zaimponowały koleje dużych prędkości uruchomione we Francji (TGV) i w Japonii (Shinkansen), zastanawiało się nad rozwiązaniem technicznym pozwalającym na zwiększenie prędkości podróżowania bez konieczności budowania dodatkowych specjalnie przystosowanych torowisk, tak jak robiły to wspomniane dwa kraje. Poprzez wychylanie nadwozia pociąg jest w stanie pokonywać z większą prędkością łuki zaprojektowane dla wolniejszych pociągów, bezpiecznie i nie powodując dyskomfortu pasażerów.
Prototyp.
W 1974 roku, po wielu latach testów, prób i analiz, powstał pierwszy prototypowy elektryczny zespół trakcyjny z wychylnym nadwoziem. Był to czteroczłonowy przegubowy pojazd oznaczony jako ETR401 o czole przypominającym dziób samolotu i zasilany napięciem 3000 V DC. Pojazd był przystosowany do prędkości 250 km/h, a podczas testów osiągnął prędkość 260 km/h.
Druga generacja.
W 1985 roku Ferrovie dello Stato zamówiły 9-członowe EZT z wychylnym nadwoziem, których konstrukcja bazowała na ETR401. Nowe pojazdy otrzymały oznaczenie ETR450, mogły rozwijać prędkość 250 km/h i do regularnej eksploatacji weszły w 1988 roku.
Trzecia generacja.
W 1993 roku powstała szwajcarsko-włoska spółka Cisalpino, która zamówiła 9-członowe EZT z wychylnym nadwoziem przystosowane do pracy przy napięciu 3 kV DC (Włochy) oraz 15 kV AC (Szwajcaria i Niemcy). Stylistyka pojazdów została zaprojektowana od nowa przez włoskiego projektanta samochodów Giorgetto Giugiaro. Pojazdy otrzymały oznaczenie ETR470 i rozpoczęły służbę w 1996 roku.
Równolegle trwały prace nad ETR460 dla Ferrovie dello Stato, różniącymi się od ETR470 brakiem możliwości zasilania napięciem 15 kV AC.
W następnych latach dla FS powstały jeszcze ETR460P – 9-członowe jednostki przystosowane do pracy pod napięciem 3 kV DC i 1,5 kV DC (południowa Francja) o zmniejszonej prędkości maksymalnej do 200 km/h oraz ETR480 – 9-członowe jednostki zasilane napięciem 3 kV DC. W 2006 roku część ETR800 dostosowano do pracy również pod napięciem 25 kV AC, po czym zmieniono im oznaczenie na ETR485.
Na bazie ETR460 i ETR470 powstało wiele eksportowych wersji Pendolino:
ICE T.
W 1994 roku powstało konsorcjum złożone z niemieckiego Siemensa i Düwagu oraz włoskiego Fiata, którego zadaniem była budowa dla Deutsche Bahn składu posiadającego mechanizm wychylnego nadwozia. Tak powstał ICE T, którego wagony i wyposażenie elektryczne zostało wyprodukowane przez niemieckich producentów, a wózki i system przechyłu dostarczył Fiat.
Pendolino Britannico.
Ze względu na węższą skrajnię obowiązującą na torach w Wielkiej Brytanii i związane z nią ryzyko zahaczenia o przeszkody podczas przechyłu pudła, dla egzemplarzy zamówionych przez brytyjskiego przewoźnika Virgin Trains w 1998 roku konieczne było zaprojektowanie składów od nowa i wyposażenie w dodatkowy system TASS, który w razie konieczności ogranicza przechył pudła. Powstały w ten sposób jednostki 8- i 9-wagonowe oznaczone serią 390.
Czwarta generacja – "Nowe Pendolino".
W 2007 roku powstał CRH5, będący wersją przejściową pomiędzy Pendolino trzeciej i czwartej generacji. Przy jego budowie zastosowano pewne uproszczenia, takie jak brak wychylnego pudła czy starsze technologie, jednakże posiada on wygląd "Nowego Pendolino".
W 2008 roku zaprezentowano pierwszy skład czwartej generacji – "Nowe Pendolino" dla spółki Cisalpino, oznaczony jako ETR610, mogący rozwijać prędkość 250 km/h (prędkość konstrukcyjna 275 km/h) oraz dostosowany do pracy pod napięciem 3 kV DC, 15 kV AC i 25 kV AC. Nieco później rozpoczęto produkcję wersji pozbawionej możliwości pracy pod napięciem 15 kV AC, którą oznaczono jako ETR600.
Na bazie ETR600 i ETR610 powstało wiele eksportowych wersji "Nowego Pendolino":
Pendolino dla Nuovo Trasporto Viaggiatori.
Pod koniec 2015 roku przewoźnik Nuovo Trasporto Viaggiatori zamówił Pendolino kolejnej generacji, którego projekt został stworzony przez Design &amp; Styling Centre Alstom. Pociągi te w przeciwieństwie do wcześniejszych generacji mają spełniać wymagania TSI.
Eksploatacja.
Chiny.
9 października 2004 roku Alstom podpisał umowę z Kolejami Chińskimi na dostawę 60 pociągów Pendolino, z których pierwsze 3 w całości powstały we Włoszech, kolejnych 6 wyprodukowano we Włoszech i złożono w Chinach, a pozostałe w całości zbudowano w Chinach przez Changchun Railway Vehicles Company. Pociągi te są pozbawione wychylnego pudła i otrzymały oznaczenie CRH5. 23 września 2009 podpisano kolejną umowę już tylko z Changchun Railway Vehicles Company na dostawę kolejnych 30 sztuk CRH5, a 13 października 2010 kolejnych 20 sztuk, a w kwietniu 2011 na następne 30 pojazdów tego typu.
Składy początkowo przeznaczono do obsługi linii Pekin – Harbin, a później również Pekin – Guangzhou oraz Shijiazhuang – Taiyuan.
Czechy.
W sierpniu 1995 roku powołano do życia konsorcjum ČKD, MSV, Fiat Ferroviaria i Siemens, które do 2000 roku miało dostarczyć 10 sztuk 7-członowych Pendolino. Pod koniec 1998 roku ze względu na problemy ČKD i MSV zamówienie zostało zmniejszone do 7 sztuk. Pierwszy skład dostarczono w czerwcu 2003, a dostawy zakończono w listopadzie 2005.
17 listopada 2004 pierwsza jednostka podczas testów osiągnęła prędkość 237 km/h na linii kolejowej nr 250 pomiędzy miejscowościami Zaječí a Rakvice. Pod koniec grudnia 2004 rozpoczęto eksploatację nadzorowaną na trasie Praha – Děčín. Pomiędzy lipcem a sierpniem 2005 czeskie Pendolino przetestowano na niemieckiej sieci kolejowej. Na austriackiej sieci kolejowej jednostki przetestowano na przełomie sierpnia i września 2005 oraz w drugim kwartale 2006 roku.
W listopadzie 2005 Pendolino zostało dopuszczone do ruchu w Czechach, w drugiej połowie 2006 roku w Austrii i na Słowacji, a pod koniec 2006 roku również w Niemczech.
Pod koniec grudnia 2005 rozpoczęto planową eksploatację na trasie Praha-Holešovice – Ostrava. Podczas pierwszego pół roku eksploatacji dochodziło do licznych usterek i Pendolino były zastępowane przez klasyczne składy złożone z lokomotywy i wagonów; w związku z tymi usterkami przedstawiciele Alstoma dokonali pewnych modyfikacji w pociągach oraz ponownie przeszkolony został personel, dzięki czemu udało się wyeliminować występowanie problemów.
W grudniu 2006 rozpoczęto obsługę tras międzynarodowych składami Pendolino. Pociągi obsługiwały trasy z Pragi do Bratysławy, Wiednia i Żyliny. Wszystkie te połączenie były epizodyczne i ostatecznie z nich wszystkich zrezygnowano, koncentrując się na trasie Praga – Ostrawa.
W grudniu 2014 ponownie zdecydowano się na uruchomienie połączenia na Słowację, tym razem do Koszyc.
22 lipca 2015 jeden ze składów zderzył się na przejeździe kolejowo-drogowym z TIR-em, który wjechał na przejazd podczas opuszczania zapór. W wyniku wypadku zginęły 3 osoby, w tym 2 na miejscu. Zniszczeniu uległy również 2 człony pociągu. We wrześniu i październiku 2016 wszystkie człony pociągu zostały przetransportowane do Włoch celem wykonania odbudowy pociągu, którą ukończono na początku 2018 roku.
W czerwcu 2017 Koleje Czeskie siłami spółki zależnej DPO rozpoczęły modernizację wnętrz jednostek.
27 czerwca 2022 w Boguminie jedna ze jednostkę zdarzyła się z lokomotywą ČD Cargo, w wyniku czego doznała poważnych uszkodzeń oraz zginął maszynista. W listopadzie poinformowano, że Alstom złożył ofertę naprawy uszkodzonego Pendolino za około 200 milionów koron.
Maksymalna prędkość pociągów w Czechach wynosi 160 km/h.
Finlandia.
W 1992 roku fińskie koleje państwowe VR zamówiły 2 szerokotorowe pociągi Pendolino, które zostały zaprojektowane we włoskich zakładach Fiat Ferroviaria, a złożone w fińskich zakładach Otanmaki we współpracy z zakładami Transtech. Decyzja o montażu pociągów na miejscu podyktowana była chęcią lepszego przystosowania się do lokalnych wymogów i warunków klimatycznych.
Kolejne składy były produkowane już w Savigliano we Włoszech, a do Finlandii transportowano je drogą morską do portu w Turku. W 1997 roku zamówiono 8 jednostek, które dostarczono w latach 2000-2002. W 2002 zamówiono kolejnych 8, które przekazano w latach 2004-2006.
Składy zostały skierowane do obsługi zmodernizowanych linii kolejowych, pierwotnie z prędkością maksymalną 200 km/h, a później 220 km/h. Jeździły na trasach z Helsinek do innych miast Finlandii.
Pojazdy były krytykowane za dużą zawodność związaną z problemami technicznymi z wychylnym pudłem oraz sprzęgami. Występowanie problemów było szczególnie nasilone zimą. W sierpniu 2011 VR ogłosił, że Alstom przebuduje składy tak, aby zwiększyć ich niezawodność podczas zimy. Połowę kosztów przebudowy ma pokryć Alstom.
Finlandia / Rosja.
28 sierpnia 2007 Karelian Trains (spółka joint venture Kolei Rosyjskich i VR) zamówiła 4 szerokotorowe, 7-członowe pociągi Pendolino do obsługi trasy Petersburg – Helsinki. Zamówienie przewiduje opcję domówienia dodatkowych 2 sztuk.
12 lutego 2010 pierwszy skład został zaprezentowany w Helsinkach. Pociągi otrzymały nazwę "Allegro"; są one dwusystemowe (3 kV DC i 25 kV AC) i dostosowane zarówno do rosyjskiego rozstawu szyn – 1524 mm – jak i fińskiego – 1520 mm. Na początku października "Allegro" zostały zaprezentowany na Dworcu Fińskim w Petersburgu.
Po stronie fińskiej pociągi były testowane w lokomotywowni przy stacji Ilmala oraz na odcinku Kerava – Lahti, a po stronie rosyjskiej w okolicach Petersburga oraz na torze doświadczalnym w pobliżu Szczerbinki.
12 grudnia 2010 prezydent Finlandii Tarja Halonen i premier Rosji Władimir Putin zainaugurowali połączenie. Wprowadzenie "Allegro" na tej trasie oraz kontroli granicznej w trakcie jazdy pozwoliło skrócić czas przejazdu z 6 godzin do 3,5 godziny. W 2011 roku z pociągów skorzystało 299 tys. pasażerów, w 2012 roku 354 tys., w 2016 roku 395 tys., a w 2017 roku 482 tys..
27 marca 2022, ze względu na trwającą inwazję Rosji na Ukrainę, połączenie zostało zawieszone, a pociągi odstawione.
Hiszpania.
W 1999 roku hiszpański narodowy przewoźnik RENFE zakupił 10 szerokotorowych Pendolino trzeciej generacji (seria 490), które zostały skierowane do obsługi połączeń Alaris łączących Madryt z Walencją, gdzie zastąpiły pociągi Talgo.
W 2005 roku RENFE zamówiło kolejne pociągi Pendolino trzeciej generacji, tym razem normalnotorowe i pozbawione systemu wychylnego pudła (seria 104). Zakupiono łącznie 20 sztuk, które skierowano do obsługi krótszych odcinków linii dużych prędkości.
W marcu 2006 przewoźnik podpisał umowę z konsorcjum Alstom – CAF na dostawę 30 składów 4-członowych czwartej generacji pozbawionych wychylnego pudła. Na początku 2008 roku zamówienie zostało zmniejszone do 13 sztuk ze względu na zwiększeniu ceny jednostkowej. Pociągi zostały dostarczone na przełomie 2009/2010 roku i od czerwca 2011 roku rozpoczęły regularne kursy z pasażerami. Skierowano je do obsługi połączeń Avant: Madryt – Valladolid oraz Barcelona – Lleida.
Polska.
30 maja 2011 PKP Intercity podpisały z przedsiębiorstwem Alstom Transport kontrakt o wartości 665 milionów euro (2,64 mld zł) na dostawę 20 7-członowych pociągów "New Pendolino" bez mechanizmu przechyłu nadwozia oraz budowę zaplecza technicznego w Warszawie, przeznaczonego wyłącznie na potrzeby utrzymania taboru kolei dużych prędkości. Podpisana umowa obejmuje także utrzymanie techniczne pociągów przez okres maksymalnie 17 lat. Koszt dostawy samych pociągów to 400 mln euro, a pozostała suma ok. 265 milionów euro dotyczy budowy zaplecza technicznego i serwisu utrzymania. W październiku 2012 francuskie przedsiębiorstwo Karmar rozpoczęło budowę zaplecza technicznego dla pociągów Pendolino na stacji postojowej Warszawa Grochów. Budowę bazy zakończono w kwietniu 2014 i wtedy też wjechały do niej dostarczone do tego czasu Pendolino.
Od 16 listopada 2013 do 8 grudnia 2013 (w dni wolne) na Centralnej Magistrali Kolejowej trwały testy składów, podczas których kilkukrotnie bito rekord prędkości Polski oraz przetestowano poprawność działania różnych systemów, w tym ETCS. Podczas testów osiągnięto najwyższą prędkość w historii eksploatacji pociągów Pendolino na świecie – 293 km/h.
Do końca 2013 roku do Polski dotarły 4 pociągi. 6 maja 2014 minął termin przekazania pierwszych ośmiu Pendolino; składy nie zostały jednak przekazane ze względu na problemy z otrzymaniem homologacji. Ostatecznie, 11 września pierwsze ze składów otrzymały świadectwa dopuszczenia typu do eksploatacji wydane przez Urząd Transportu Kolejowego. We wrześniu 14 składów znajdowało się fizycznie w Polsce, a w połowie października pierwsze 2 składy zostały odebrane przez PKP IC. Do dnia rozpoczęcia kursów z pasażerami (14 grudnia 2014) odebrano 15 składów.
14 grudnia 2014 pociągi Pendolino rozpoczęły kursowanie w ramach nowej kategorii pociągów Express InterCity Premium obsługującej relacje łączące Warszawę z Gdynią, Katowicami, Krakowem i Wrocławiem. Maksymalna prędkość osiągana przez składy to 200 km/h. 13 grudnia 2015 podczas zmiany rozkładu jazdy wydłużono trasy części pociągów do Bielska-Białej, Gliwic i Rzeszowa, a 29 kwietnia 2016 do Jeleniej Góry i Kołobrzegu.
Portugalia.
W 1999 roku portugalski narodowy przewoźnik Comboios de Portugal zakupił 10 szerokotorowych, 6-członowych składów, które zostały wyprodukowane w portugalskiej fabryce Alstoma w Amadora. Podczas testów Pendolino ustanowiło portugalski rekord prędkości – w pobliżu stacji Lisboa Oriente skład rozpędził się do 236,6 km/h.
Po dostarczeniu zostały skierowane do obsługi połączeń "Alfa Pendular" pomiędzy Bragą, Lizboną i Faro. Początkowo maksymalna rozwijana prędkość wynosiła 200 km/h, lecz później na niektórych fragmentach trasy podniesiono ją do 220 km/h.
W 2016 roku jednostki zostały wysłane na kompleksowy przegląd i odświeżenie wnętrza, które objęło m.in. montaż gniazdek elektrycznych i Wi-Fi. W związku z remontami przewoźnik zmuszony był wypożyczyć od RENFE kilka jednostek . Pierwsza zmodernizowana jednostka była gotowa w marcu 2017.
Słowenia.
W 2000 roku Koleje Słoweńskie ( "Slovenske železnice") zakupiły 3 pojazdy wzorowane na włoskim ETR 470 w wersji 3-członowej. Pociągi są eksploatowane jako "InterCitySlovenija" i łączą stacje Ljubljana, Zidani Most, Celje, Maribor i Koper.
Do 2008 roku jedna para relacji Maribor – Ljubljana była wydłużana do Wenecji przez Monfalcone i Triest, jednakże słoweńskie Pendolino straciły dopuszczenie do włoskiej sieci kolejowej ze względu na brak ETCS poziomu 2.
Szwajcaria / Włochy.
W 1993 roku spółka joint venture kolei włoskich i szwajcarskich Cisalpino zamówiła 9 składów. Spółka otrzymała składy trzeciej generacji oznaczone jako ETR470.
Połączenia z udziałem ETR 470 uruchomiono we wrześniu 1996 na trasie Mediolan – Zurych – Genewa/Bazylea, natomiast od marca 1998 również Mediolan – Stuttgart. W 2006 roku po serii poważniejszych awarii oraz ze względu na częste spóźnienia Niemcy zakończyły współpracę z Cisalpino, a na trasie Stuttgart – Zurych rozpoczęło kursowanie ICE T.
W marcu 2004 roku spółka zamówiła 14 składów czwartej generacji ETR610. Ich eksploatację rozpoczęto na początku 2009 roku. Równolegle z wejściem nowych składów do służby doszło do rozpadu Cisalpino – cały tabor został przejęty przez szwajcarskie SBB-CFF-FFS i włoską Trenitalię.
Szwajcaria.
Po rozpadzie Cisalpino SBB otrzymały 4 ETR470 i 7 ETR610 (część z nich nie była jeszcze dostarczona). We wrześniu 2015 SBB podpisało z Alstomem umowę na modernizację tych 7 ETR610 obejmującą montaż większych regałów na bagaże, powstanie nowej strefy rodzinnej, nowe toalety, Wi-Fi oraz zmiany związane z bezpieczeństwem wymagane przez włoskie przepisy kolejowe.
W czerwcu 2012 koleje szwajcarskie zamówiły kolejnych 8 ETR610; pierwszy z tych składów opuścił fabrykę w Savigliano na początku czerwca 2014, a 7 sierpnia została uroczyście zaprezentowany. W lutym 2015 SBB skorzystało z opcji na dodatkowe 4 ETR610. Dostawy ukończono na początku 2017 roku.
Wielka Brytania.
W 1997 roku spółka Virgin Trains otrzymała 12-letnią koncesję na przewozy pasażerskie na linii West Coast Main Line łączącej stację Londyn Euston z Glasgow Central. Virgin do obsługi przewozów na tej linii zamówił 53 składy Pendolino specjalnie zaprojektowane pod kątem do brytyjskich wymogów, które zostały wyprodukowane przez konsorcjum przedsiębiorstw Alstom i Fiat. Zamówiono 34 składy 8-wagonowe i 19 składów 9-wagonowych.
W lutym 2001 pierwsze 2 jednostki były testowane na torze testowym Old Dalby w Wielkiej Brytanii, który został specjalnie z tego powodu wyremontowany. Pod koniec listopada te 2 jednostki przekazano przewoźnikowi. Pociągi zostały oficjalnie zaprezentowane w czerwcu 2002, a w połowie lipca miał miejsce inauguracyjny przejazd z pasażerami. Pojazdy weszły do regularnej służby w 2003 roku i skierowano je do obsługi połączeń z Londynu m.in. do Birmingham, Manchesteru, Liverpoolu i Glasgow z prędkością maksymalną 200 km/h (osiągnięcie maksymalnej prędkości składów wynoszącej 225 km/h nie jest możliwe ze względu na brak ATP i ETCS na linii WCML).
W październiku 2004 zakończono dostawy. Dzięki wprowadzeniu pociągów Pendolino do eksploatacji przewoźnik wycofał składy złożone z lokomotyw serii 86, 87 i 90 prowadzących wagony Mk.2 i Mk.3 (składy te zostały przejęte od British Rail wraz z przejęciem połączeń na WCML i były użytkowane do końca 2004 roku). W 2004 roku i na początku 2005 roku wszystkie jednostki 8-wagonowe zostały wydłużone o 1 wagon.
23 stycznia 2007 jeden z pociągów brał udział w wypadku kolejowym w pobliżu Grayrigg w Kumbrii. W wypadku zginęła jedna osoba, a 22 zostały ranne. Richard Branson, szef Virgin Trains, w wypowiedzi dla BBC News ocenił, że tak niska liczba ofiar i rannych jest związana głównie z budową pociągu, którą porównał do budowy czołgu. Raport, który ukazał się 4 września 2007, wskazał, że przyczyną wypadku było uszkodzenie zwrotnicy.
Na początku 2008 roku składy osiągnęły przebieg miliona mil. W drugiej połowie 2008 roku podpisano umowę na dostawę 4 dodatkowych składów 11-członowych oraz 62 wagonów do wydłużenia 31 jednostek 9-członowych do 11-członowych.
W 2014 przy okazji wydłużenia koncesji na przewozy na linii WCML Virgin zobowiązał się do przerobienia jednego wagonu 1. klasy na 2. klasę w 21 składach.
Włochy.
Na początku lat 70. we Włoszech rozpatrywano różne możliwości zwiększenia prędkości pociągów. Ostatecznie zdecydowano się na rozwój pociągów z wychylnym nadwoziem niewymagających budowy nowych linii kolejowych, ponieważ takie rozwiązanie było korzystniejsze finansowo. W 1975 roku Ferrovie dello Stato wprowadziło do eksploatacji pierwsze Pendolino (ETR401), które skierowano do obsługi linii Rzym – Ankona. W 1985 roku Włoskie Koleje Państwowe zamówiły 15 składów drugiej już generacji (ETR450), które do regularnej eksploatacji weszły w 1988 roku.
Pod koniec 1991 roku, po 14 latach budowy, ukończono pierwszą linię KDP we Włoszech – Direttisimę łączącą Florencję z Rzymem. Do jej obsługi skierowano Pendolino drugiej generacji, które mogło jeździć tutaj ze swoją maksymalną prędkością wynoszącą 250 km/h. Pociągi kursowały pod marką Eurostar Italia. Pod koniec eksploatacji w jednostkach został wyłączony mechanizm przechyłu pudła oraz ograniczono prędkość maksymalną do 200 km/h. ETR450 był użytkowany do stycznia 2015.
W latach 1995-1997 Koleje Włoskie otrzymały 25 sztuk Pendolino 3. generacji: 7 ETR460, 3 ETR460P oraz 15 ETR480. Były to jednostki 9-członowe różniące się między sobą możliwościami zasilania. Zespoły ETR460P "Politenesione" (3 kV / 1,5 kV) skierowano do obsługi transgranicznej relacji Mediolan – Lyon. W 2005 roku usługa ta została rozwiązana; jednostki pozbawiono możliwości zasilania prądem 1,5 kV oraz przenumerowano najpierw na serię ETR465, a potem ETR463. W grudniu 2016 w jednostkach ETR460 i ETR463 wyłączony został mechanizm przechyłu pudła.
W 2006 roku Trenitalia zamówiła 12 składów czwartej generacji (ETR600), które skierowano do obsługi połączeń marki Frecciargento.
Po zakończeniu działalności przez Cisalpino w 2009 roku Trenitalia otrzymała 5 sztuk ETR470 oraz 7 sztuk ETR610. W grudniu 2015 w jednostkach ETR470 wyłączony został mechanizm przechyłu pudła.
Jednostki ETR460-29 oraz ETR480-34 został skasowane w następstwie wypadków jakie przeszły.
29 października 2015 przewoźnik Nuovo Trasporto Viaggiatori podpisał z Alstomem umowę na dostawę 8 jednostek 7-członowych. Dostawy pociągów zaplanowano na koniec 2017 roku, a ich wprowadzenie do eksploatacji na początek 2018 roku. We wrześniu 2016 rozszerzono umowę o dodatkowe 4 egzemplarze. W połowie grudnia 2016 odbyła się prezentacja pierwszej jednostki. Pod koniec 2017 roku zamówienie rozszerzono o kolejne 5 egzemplarzy, a na początku drugiej połowy 2018 roku o jeszcze 5 kolejnych.
Na początku drugiej połowy 2018 roku eksploatowanych było 11 jednostek.

</doc>
<doc id="146176" url="https://pl.wikipedia.org/wiki?curid=146176" title="Pętla">
Pętla

matematyka
kultura
transport

</doc>
<doc id="146177" url="https://pl.wikipedia.org/wiki?curid=146177" title="Pętla (teoria grafów)">
Pętla (teoria grafów)

Pętla (pętla własna) – krawędź łącząca wierzchołek z nim samym.

</doc>
<doc id="146179" url="https://pl.wikipedia.org/wiki?curid=146179" title="Test ELISA">
Test ELISA



</doc>
<doc id="146182" url="https://pl.wikipedia.org/wiki?curid=146182" title="PMV">
PMV

PMV () – wskaźnik stosowany w opisie komfortu cieplnego w pomieszczeniach zamkniętych. Stosowany głównie w klimatyzacji. Opisuje wrażenia cieplne człowieka, wyrażone w 7-stopniowej skali wrażeń cieplnych, jako: 
Zaleca się (dla warunków komfortu), aby wskaźnik PMV mieścił się w zakresie:
-0,5 &lt; PMV &lt; +0,5 co odpowiada PPD &lt; 10%
tzn że odsetek osób niezadowolonych z klimatu wewnętrznego (PPD) będzie wynosił maksymalnie 10%.
Wskaźnik PMV oparty jest na równowadze cieplnej ciała ludzkiego. Człowiek znajduje się w równowadze cieplnej, gdy wewnętrzne wytwarzanie ciepła w jego ciele równe jest utracie ciepła do otoczenia.
PMV jest funkcją: PMV = f (M, W, λclo, fclo, t, tmr, v, pa, hc, tclo),
gdzie:
M - metabolizm [met] (1 met = 58W/m²),
W - praca zewnętrzna [W/m2],
λclo - oporność cieplna odzieży [clo] (1 clo = 0,155 m2•°C/W),
fclo - stosunek powierzchni ciała zakrytego do odkrytego [-],
t - temperatura powietrza [°C],
tmr - średnia temperatura promieniowania [°C],
v - względna prędkość powietrza [m/s],
pa - ciśnienie cząstkowe pary wodnej [Pa],
hc - współczynnik wymiany ciepła przez konwekcję [W/m2•°C],
tclo - temperatura powierzchni odzieży [°C].
Zaleca się stosowanie wskaźnika PMV tylko wtedy, gdy wartości pięciu głównych parametrów są zawarte w następujących przedziałach:
Przykładowe dane:

</doc>
<doc id="146183" url="https://pl.wikipedia.org/wiki?curid=146183" title="Pętla (informatyka)">
Pętla (informatyka)

Pętla – jedna z trzech podstawowych konstrukcji programowania strukturalnego (obok instrukcji warunkowej i instrukcji wyboru). Umożliwia cykliczne wykonywanie ciągu instrukcji określoną liczbę razy, do momentu zajścia pewnych warunków, dla każdego elementu kolekcji lub w nieskończoność.
Pętle licznikowe.
Zawartość "pętli licznikowych" bądź "iteracyjnych" wykonuje się ustaloną liczbę razy. W najprostszym przypadku na początku pętli specjalna zmienna sterująca (licznikowa) jest ustawiana na wartość początkową, następnie przy każdym obiegu pętli jej wartość jest zwiększana o jeden, aż do osiągnięcia górnego limitu. Często pętla taka może odliczać w dół lub zmienna może być modyfikowana o wartość inną niż 1. Przykładami są tutaj pętle for z takich języków jak Pascal, Ada (ale nie C i C-podobne).
Pętle warunkowe.
Ogólniejszą konstrukcją jest "pętla warunkowa", nazywana również "repetycyjną", która jest wykonywana, aż do odpowiedniej zmiany warunków. Przeważnie wyrażenie testujące sprawdzane jest na początku lub na końcu pętli. W niektórych językach (C-podobne) pętla jest wykonywana dopóki warunek jest spełniony, w innych, np. w Pascalu pętla repeat...until, dopóki warunek nie jest spełniony. Przykładami są instrukcje while, do...while, repeat...until.
Istnieją języki w których warunek (lub warunki) zakończenia mogą być umieszczone wewnątrz pętli na przykład w Adzie pętla loop z konstrukcją exit when.
Pętla ogólna.
To pętla stosowana w językach rodziny C i C-podobnych, jak np. C++. Umożliwia definiowanie zarówno pętli repetycyjnej (ze sprawdzeniem warunku na początku pętli), jak i pętli iteracyjnej, jednak w porównaniu do niej pętla ta definiowana jest na niższym poziomie abstrakcji, co oznacza, że programista musi sam definiować warunek jej zakończenia i operację zmiany wartości zmiennej sterującej przy kolejnym przebiegu pętli.
Pętle „po kolekcji”.
Często pożądane jest, aby instrukcje pętli zostały wykonane dla każdego elementu tablicy, kolekcji itp. Można to zrobić za pomocą powyższych pętli, ale często szybszym i bardziej przejrzystym sposobem jest użycie pętli typu foreach, która zwalnia programistę z obowiązku ręcznego iterowania po kolekcji.
Pętla o określonej liczbie powtórzeń.
W pewnych językach programowania zdefiniowano w ich składni konstrukcję pętli, w której programista podaje ilość powtórzeń iteracji. Nie specyfikuje się przy tym ani zmiennej sterującej, ani wartości początkowej i końcowej licznika, co stanowi zasadniczą różnicę w stosunku do pętli iteracyjnej (licznikowej).
Pętla nieskończona.
W niektórych zastosowaniach, np. systemy operacyjne, serwery, środowiska sterowane zdarzeniami pożądane jest, aby główna pętla wykonywała się praktycznie w nieskończoność. Można to uzyskać wstawiając do pętli warunkowej odpowiedni niezmienny warunek, ale niektóre języki dostarczają środków, którymi można wyrazić to bezpośrednio np. w języku Ada, Forth, Icon.
Inne konstrukcje.
Istnieją także języki programowania zawierające w swojej składni instrukcje pętli zrywające z podanym wyżej podziałem. Przykładem takiego języka jest PL/1 i zdefiniowana w nim instrukcja DO. Instrukcja ta może (ale nie musi) zostać użyta z odpowiednimi frazami, definiującymi szczegółowo sposób iteracji, przy czym poszczególne frazy mogą być ze sobą zestawiane łącznie, co umożliwia bardziej złożone sterowanie w programie. I tak:
DO;
END;
DO I="w_p" TO "w_k" BY "step", "w_p1" TO "w_p2" BY "step2", ...;
END;
przy czym frazy TO oraz BY są opcjonalne, można więc podać listę wartości, którą ma przyjmować zmienna sterująca, a przecinek umożliwia definicję kontynuacji iteracji dla kolejnego zestawu wartości.
DO WHILE "warunek";
END;
DO UNTIL "warunek";
END;
DO REPEAT "wyrażenie";
END;
DO WHILE C&gt;A, I=1 TO 20 BY 3 UNTIL A&lt;B, 31, 32, 36, 39 TO 41, REPEAT A/2 WHILE A&gt;3;
END;
Modyfikowanie przebiegu pętli.
Z pętlami w językach programowania związane są konstrukcje programistyczne umożliwiające modyfikowanie standardowego przebiegu realizacji pętli. Modyfikacja ta dotyczy takich elementów jak zmiana wartości zmiennej sterującej, wyjście z pętli, przejście do kolejnej iteracji itp.. Do modyfikowania przebiegu realizacji pętli służą:
Instrukcje modyfikujące działanie pętli wymienione w drugiej grupie, zostały opracowane i uwzględnione w definicjach języków programowania, jako substytut instrukcji skoku, której użycie jest krytykowane w literaturze przedmiotu. Każda z operacji realizowanych przez tę grupę instrukcji może bowiem zostać zrealizowana za pomocą instrukcji skoku i etykiety umieszczonej w określonym miejscu. Instrukcja skoku pozwala w przeciwieństwie do tych instrukcji na przejście do dowolnego miejsca, natomiast instrukcje modyfikujące pętle z góry narzucają miejsce, do którego nastąpi przekazanie sterowania, co w pewnym stopniu zwiększa czytelność programu (kodu źródłowego) w porównaniu do instrukcji skoku.
Przykład – pętla iteracyjna.
Poniżej przykład pętli w języku Pascal:
var licznik : integer;
begin
 for licznik := 1 to 10 do
 WriteLn('Wiersz numer ', licznik);
end.
Przykład w C++ jako wariant pętli ogólnej:
for (int i = 0; i &lt; 10; ++i)
 std::cout « i « "-ta iteracja." « std::endl;
Przykład w C jako wariant pętli ogólnej:
int i;
for (i = 0; i &lt; 10; ++i)
 printf("%d-ta iteracja.\n", i);
Przykład w PHP:
for ($i = 0; $i &lt; 10; ++$i)
 echo $i . "-ta iteracja.&lt;br /&gt;\n";
Przykład w JavaScripcie:
var i;
for (i = 0; i &lt; 10; ++i)
 document.write(i + "-ta iteracja.&lt;br /&gt;");
Przykład w VB6 z Textboxem
Dim i As Integer
Text1.Text = ""
For i = 0 To 10
 Text1.Text = Text1.Text &amp; i
Next i
Przykład w VB6 z Debugwindow
Dim i As Integer
For i = 0 To 10
 Debug.Print i
Next i
Przykład w Pythonie:
for i in range(1, 10):
 print(i, '. iteracja', sep = ")

</doc>
<doc id="146185" url="https://pl.wikipedia.org/wiki?curid=146185" title="Edward Serwański">
Edward Serwański

Edward Mieczysław Serwański ps. "Karol Szymański", "Mietek" (ur. 13 października 1912 w Hamburgu, zm. 29 sierpnia 2000 w Poznaniu) – polski historyk, polityk, działacz społeczny. Honorowy Obywatel Miasta Ostrowa Wielkopolskiego.
Życiorys.
Ojciec prof. dr. hab. Macieja Jerzego Serwańskiego
Absolwent Gimnazjum Męskiego w Ostrowie Wielkopolskim. Był tam aktywistą harcerskim. W 1935 podjął studia prawnicze na Uniwersytecie Poznańskim, nie zrywając kontaktów z macierzystym hufcem, gdzie pracował w referacie drużyn gimnazjalnych. W 1937 został nominowany na stopień podharcmistrza.
Uczestniczył jako dowódca plutonu w Oddziałach Ochotniczych gen. Bałachowicza podczas obrony Warszawy w 1939. Po upadku stolicy wrócił do Ostrowa, gdzie przystąpił do organizowania podziemnego harcerstwa. W latach 1939–1940 tworzył zręby struktur poznańskiej "Ojczyzny" Józefa Prądzyńskiego na terenie południowej Wielkopolski. Był emisariuszem Biura Zachodniego Delegatury Rządu na Kraj w 1943 roku. Uczestnik powstania warszawskiego 1944.
Po wojnie podjął służbę instruktorską w Komendzie Chorągwi ZHP, pełniąc funkcję kierownika Wydziału Programowego. Został oskarżony o usiłowanie zmiany przemocą ustroju Państwa Polskiego i po dwuletnim śledztwie skazany na wyrok więzienia. Odbył połowę kary (lata 1948–1951), w 1956 został zrehabilitowany.
Został pochowany na Cmentarzu Junikowo w Poznaniu.
Autor około trzystu prac oraz kilkunastu książek poświęconych zagadnieniom polsko-niemieckim, podejmujących temat konspiracji podczas II wojny światowej oraz okupacji niemieckiej.

</doc>
<doc id="146187" url="https://pl.wikipedia.org/wiki?curid=146187" title="PPD">
PPD

PPD (Predicted Percentage Dissatisfied) - wskaźnik związany z komfortem cieplnym w pomieszczeniu. Stosowany w inżynierskiej ocenie komfortu cieplnego pomieszczeń (głównie w ogrzewnictwie, wentylacji i klimatyzacji). Jest to przewidywany odsetek niezadowolonych z warunków cieplnych panujących w pomieszczeniu. Ludzie wybierający wartości -3, -2, +2, +3 w skali [PMV] są uważani za osoby niezadowolone z komfortu cieplnego w pomieszczeniu.

</doc>
<doc id="146188" url="https://pl.wikipedia.org/wiki?curid=146188" title="Albino Luciani">
Albino Luciani



</doc>
<doc id="146190" url="https://pl.wikipedia.org/wiki?curid=146190" title="Tg">
Tg



</doc>
<doc id="146191" url="https://pl.wikipedia.org/wiki?curid=146191" title="Kabaret Tey">
Kabaret Tey

Kabaret Tey – polski kabaret działający w latach 70. i 80. Jego założycielami byli Zenon Laskowik, Krzysztof Jaślar oraz Aleksander Gołębiowski. Niektórymi z popularniejszych członków byli Bohdan Smoleń, Rudi Schuberth oraz Janusz Rewiński. Kabaret zakończył swoją działalność w 1988.
Historia.
Założony w połowie lat 60. na Wyższej Szkole Wychowania Fizycznego w Poznaniu pod nazwą "Klops", w 1970 roku przekształcony został w kabaret zawodowy "Tey". Pierwszy występ odbył się 17 września 1971 roku w sali przy ulicy Masztalarskiej w Poznaniu. Potem ekipa występowała przejściowo w budynku komendy hufca ZHP Jeżyce na Boninie (1976), by w końcu otrzymać (dzięki wstawiennictwu prezydenta Andrzeja Wituskiego) 150-osobową salę w kamienicy na rogu Starego Rynku i ul. Woźnej ("Woźna 44"), w której poprzednio funkcjonował klub seniora. 17 września, corocznie, fani kabaretu zapalają tu świeczki upamiętniające inaugurację jego działalności (zbieżność daty powstania kabaretu z agresją ZSRR na Polskę w 1939, nie została zauważona przez cenzurę PRL).
Sławę kabaretowi przyniosła opolska „Złota Szpilka” przyznana w 1973 r. oraz nagroda Festiwalu Piosenki Polskiej w Opolu w kategorii najlepszego kabaretu. W ramach festiwalu opolskiego odbył się wówczas pojedynek kabaretów, w wyniku którego Tey pokonał Salon Niezależnych, Pod Egidą oraz Elitę.
W 1974 roku z grupy odszedł jeden z założycieli, Krzysztof Jaślar, którego twórczość została objęta w PRL całkowitą cenzurą. Tomasz Strzyżewski w swojej książce o peerelowskiej cenzurze publikuje notkę informacyjną nr 16/74 Głównego Urzędu Kontroli Prasy, Publikacji i Widowisk z wytycznymi dla cenzorów: „Ze względu na szkodliwość polityczną utworów Krzysztofa Jaślara (jednego z autorów poznańskiego kabaretu „Tey”) nie należy dopuszczać do żadnych publikacji tego autora”.
W 1978 roku do kabaretu dołączył Bohdan Smoleń, który zastąpił Janusza Rewińskiego. W tym samym roku Krzysztof Jaślar i Zenon Laskowik spotkali się ponownie, aby współtworzyć takie programy, jak: "Narodziny gwiazdy" – 1977, "Śpiew, balet, piosenka" – 1978, "Z tyłu sklepu" – 1980 i "Na granicy" – 1980 i 1981.
W 1984 roku, po zakończeniu w Polsce stanu wojennego, kabaret zmienił nazwę na Teyatr, a jego popularność zaczęła wygasać. Ostatni występ w Polsce grupa zaliczyła w 1987 roku, a w 1988 odbył się ostatni występ dla Polonii w USA i Kanadzie. W 1989 roku kabaret w pełnym sześcioosobowym składzie wystąpił w Teatrze Wielkim w Poznaniu. Członkowie Teya zaprezentowali nowe wersje starych skeczy (np. „Pani Pelagia”, „Maluch”).

</doc>
<doc id="146192" url="https://pl.wikipedia.org/wiki?curid=146192" title="Tan">
Tan



</doc>
<doc id="146193" url="https://pl.wikipedia.org/wiki?curid=146193" title="Sin">
Sin



</doc>
<doc id="146195" url="https://pl.wikipedia.org/wiki?curid=146195" title="Wiąz górski">
Wiąz górski

Wiąz górski, w. szorstki, brzost ("Ulmus glabra" Huds.) – gatunek drzewa należący do rodziny wiązowatych ("Ulmaceae"). Jest gatunkiem pospolitym w całej Polsce. Występuje także na Bałkanach, Krymie, Kaukazie i w Azji Mniejszej.
Biologia i ekologia.
Najczęściej występuje na wyżynach i górach, nawet do wysokości 1200 m n.p.m.; ponadto na cienistych stokach i w wąwozach, rzadziej na nizinach. W klasyfikacji zbiorowisk roślinnych gatunek charakterystyczny dla All. "Tilio platyphylli-Acerion pseudoplatani". Gatunek ten jest rośliną żywicielską (podobnie jak inni przedstawiciele rodzaju wiąz) gąsienic motyla ogończyka wiązowca. Wiązy górskie mogą być dość stare i liczyć sobie nawet 400 lat, przy trzymetrowej pierśnicy.
Zagrożenia.
Dawniej pospolity wiąz górski staje się coraz rzadszy i jest poważnie zagrożony. Przyczyną jest infekcja grzybowa przenoszona przez owada ogłodka wiązowca. Grzyb ten atakuje wiązki naczyniowe w drewnie, wywołując chorobę zwaną holenderską chorobą wiązu, która powoduje w krótkim czasie obumarcie drzewa. Choroba ta atakuje wszystkie gatunki wiązów i nie można jej zwalczyć chemicznie.
Okazy pomnikowe.
Najokazalsze niegdyś osobniki nie przetrwały holenderskiej choroby wiązów, to między innymi okaz z Iwli w powiecie krośnieńskim, zwany Beskidnikiem który osiągnął ponad 620 cm obwodu oraz około 40 m wysokości. Obecnie najokazalszy jest wiąz z Suchej Beskidzkiej, mający w 2016 r. 270 lat – to Brzost Sobieskiego, o obwodzie 528 cm (w 2014 r.).

</doc>
<doc id="146196" url="https://pl.wikipedia.org/wiki?curid=146196" title="Kazimierz Radowicz">
Kazimierz Radowicz

Kazimierz Radowicz (ur. 4 marca 1931 w Ostrowie Wielkopolskim, zm. 22 kwietnia 2018) – polski prozaik, scenarzysta, autor słuchowisk. Popularyzator historii Ostrowa Wlkp. i Gdańska.
Życiorys.
Absolwent Państwowego Liceum Męskiego w Ostrowie (1950) oraz Wydziału Filologicznego Katolickiego Uniwersytetu Lubelskiego (1955). Uczestnik spotkań Jazz Klub Ostrów.
Od 1956 roku mieszkał i pracował w Gdańsku, w rozgłośni Polskiego Radia (od redaktora w redakcji literackiej do szefa Działu Artystycznego). Od 1992 był właścicielem Wydawnictwa MESTWIN. Wieloletni współpracownik Teatru Polskiego Radia i Teatru Telewizji.
Nagrody i wyróżnienia.
W 1978 słuchowisko "Program nocny" w plebiscycie radiosłuchaczy uzyskało tytuł „Premiery Roku”, co stanowiło ważne wyróżnienie dla rozgłośni regionalnej i dla samego autora, gdyż słuchowiska w owych latach zajmowały czołowe miejsce w programie Polskiego Radia.
17 czerwca 1998 otrzymał tytuł Honorowego Obywatela Miasta Ostrowa Wielkopolskiego, między innymi za wkład w popularyzację historii miasta i Republiki Ostrowskiej.
Za twórczość radiową i telewizyjną wyróżniony trzykrotnie nagrodą Prezesa PRiTV. Dwukrotnie otrzymał nagrodę literacką Prezydenta Miasta Gdańska i Gdańskiego Towarzystwa Przyjaciół Sztuki za scenariusze filmowe i powieść "A jutro cały świat..." Posiadał odznakę „Za zasługi dla Gdańska i Ziemi Gdańskiej, oraz medal „Zasłużony dla Miasta Ostrowa Wielkopolskiego”.
Wybrane publikacje.
Słuchowiska:
Sztuki Teatru Telewizji:
Powieści:
Wspomnienia:
Scenariusze filmowe i telewizyjne:

</doc>
<doc id="146197" url="https://pl.wikipedia.org/wiki?curid=146197" title="Atrofia">
Atrofia

Atrofia ( "atrophia"), zanik, wiąd – stopniowe zmniejszanie się objętości komórki, tkanki, narządu lub części ciała. Wyróżnia się zanik fizjologiczny i patologiczny.
Typy zaników:
Atrofia występuje z powodu spadku syntezy białek oraz/lub przy wzroście katabolizmu białek.
Morfologicznie wyróżnia się:
W patomorfologii zanik zaliczany jest do zmian wstecznych.

</doc>
<doc id="146198" url="https://pl.wikipedia.org/wiki?curid=146198" title="Drużyna książęca">
Drużyna książęca

Drużyna książęca (staroruski "дружина" – „wspólnota”, „wspólnota poddana władcy”) – siły zbrojne księcia pozostające pod jego rozkazami i na jego utrzymaniu.
Historia.
Formacja zbrojna występująca w otoczeniu wczesnośredniowiecznych władców słowiańskich, w tym w Polsce do czasów Kazimierza Odnowiciela. Członkowie drużyny rekrutowali się głównie z wolnej ludności zobowiązanej do obrony terytorium i udziału w wyprawach wojennych w ramach pospolitego ruszenia. Drużyny były oparciem dla naczelników plemiennych i książąt. Zapewniały posłuch wśród miejscowej ludności, a w przypadku dobrego zorganizowania i dużej liczebności pozwalały na prowadzenie ekspansji terytorialnej. Umożliwiały także narzucenie podbitej ludności określonych świadczeń i posług. W tym zakresie wojownicy stanowili zalążek przyszłego aparatu skarbowego. Drużynę rozlokowywano na podbitych terenach i w głównych grodach plemiennych. Nowe grody na zdobycznych ziemiach budowano często właśnie jako garnizony dla drużynników. Podstawą utrzymania drużyny były łupy, co wymuszało ciągłe prowadzenie wojen (tzw. monarchia wojenna). W okresie pokoju ciężar utrzymania wojów spadał na ludność zamieszkującą państwo.
Liczebność drużyny zależała od wielu czynników. Podstawowymi były majętność władcy, powodzenie prowadzonych wypraw wojennych i wielkość terytorium zajmowanego przez plemię.
Drużyna książęca w Polsce.
Pierwsze informacje o sile zbrojnej państwa Polan pochodzą z relacji Ibrahima ibn Jakuba, zamieszczonej w XI-wiecznej kronice Księga dróg i królestw hiszpańskiego pisarza Al-Bekriego. Ibrahim opisując kraj, identyfikowany z państwem Mieszka I, określił on liczebność wojowników tamtejszego księcia na 3000 ludzi. Według jego relacji wojownicy ci pozostawali na wyłącznym utrzymaniu księcia, który troszczył się o ich uzbrojenie, zapewniał środki do życia i wypłacał żołd.
Kronika Galla Anonima z XII wieku, podaje informacje o liczebności i rozlokowaniu sił zbrojnych Bolesława Chrobrego. Według kronikarza drużyna stacjonowała przede wszystkim w głównych grodach księstwa – Gnieźnie, Poznaniu, Włocławku i Gieczu. Łącznie miała się składać z 13 000 tarczowników i 3900 pancernych, choć autor kroniki zaznacza, że "by [...] oszczędzić żmudnego wyliczania", wymienia jedynie wojów stacjonujących w głównych ośrodkach. Liczby te, jak również źródło z którego pozyskał je Gall Anonim pozostawiają pole do wątpliwości, jak również to w jakim stopniu można je identyfikować z „drużyną”. Realna liczebność drużyny musiała natomiast być rzeczywiście znaczna, skoro podczas zjazdu gnieźnieńskiego Bolesław ofiarował cesarzowi Ottonowi III 300 pancernych.
Drużyna dzieliła się na drużynę młodszą (ogół drużynników) i starszą złożoną z możnowładców i właścicieli ziemskich, która pełniła funkcje rady wojennej władcy. Z czasem członkowie „starszej drużyny” dopuszczeni do współudziału w korzystaniu z danin finansowali swoje własne orszaki. Funkcje te zostały przejęte później przez aparat urzędniczy podległy władcy składający się z administratorów kasztelanii jak kasztelan i podlegający mu chorąży, wojski, sędzia grodowy czy włodarz. Wraz z rozwojem feudalizmu rola drużyny książęcej malała, gdyż zastępowało ją rycerstwo, utrzymujące się z ziemi nadanej na prawie lennym, co zostało zapoczątkowane przez Kazimierza Odnowiciela.
Normanowie w drużynie książęcej.
X i XI wiek to okres szczytowej aktywności wikingów w Europie. Jako najemnicy odegrali oni kluczową rolę m.in. w powstaniu państwa ruskiego. 

</doc>
<doc id="146199" url="https://pl.wikipedia.org/wiki?curid=146199" title="Vendetta">
Vendetta



</doc>
<doc id="146201" url="https://pl.wikipedia.org/wiki?curid=146201" title="Francis George">
Francis George

Francis Eugene George OMI (ur. 16 stycznia 1937 w Chicago, zm. 17 kwietnia 2015 tamże) – amerykański duchowny katolicki, arcybiskup Portland i Chicago, kardynał, oblat.
Życiorys.
W sierpniu 1957 wstąpił do Zgromadzenia Misjonarzy Oblatów Maryi Niepokalanej (OMI), rok później w Godfrey złożył śluby. Studiował w seminarium przygotowawczym Św. Henryka w Belleville, potem w szkole zakonnej "Pine Hills" w Ottawie (Kanada), na Uniwersytecie w Ottawie, na Katolickim Uniwersytecie Amerykańskim w Waszyngtonie (1965 magisterium z filozofii), na Uniwersytecie Tulane w Nowym Orleanie (1970 doktorat z filozofii), wreszcie na Papieskim Uniwersytecie Urbaniana w Rzymie (doktorat z teologii). Święcenia kapłańskie przyjął w Chicago 21 grudnia 1963. Wykładał m.in. na Uniwersytecie Creighton w Omaha (gdzie kierował wydziałem filozofii), pełnił również funkcje w kierownictwie zakonu (1973-1974 prowincjał zachodniego regionu USA, 1974-1986 wikariusz generalny zakonu w Rzymie). Koordynował prace Centrum Badania Wiary i Kultury w Bostonie.
10 lipca 1990 został mianowany biskupem diecezji Yakima. Sakry biskupiej udzielił mu 21 września 1990 arcybiskup Agostino Cacciavillan, pronuncjusz apostolski w USA. W kwietniu 1996 George został przeniesiony na arcybiskupstwo Portland, a rok później na arcybiskupstwo Chicago. 21 lutego 1998 Jan Paweł II wyniósł go do godności kardynalskiej, z nadaniem tytułu prezbiterskiego w bazylice św. Bartłomieja na Wyspie Tyberyjskiej.
20 września 2014 papież Franciszek przyjął jego rezygnację z urzędu złożoną ze względu na wiek. Jego następcą został mianowany biskup Blase Cupich.
Brał udział w sesjach Światowego Synodu Biskupów w Watykanie; na sesji specjalnej poświęconej Kościołowi w Ameryce w listopadzie i grudniu 1997 pełnił funkcję specjalnego sekretarza. W marcu 2001 głosił kazania podczas rekolekcji wielkopostnych dla papieża i Kurii Rzymskiej.
15 listopada 2004 roku został wybrany wiceprzewodniczącym Konferencji Biskupów Katolickich Stanów Zjednoczonych na trzyletnią kadencję.
13 listopada 2007 roku podczas jesiennej sesji episkopatu USA został wybrany przewodniczącym Konferencji Biskupów Katolickich Stanów Zjednoczonych na trzyletnią kadencję.
Uczestnik konklawe 2005 i konklawe 2013 roku.

</doc>
<doc id="146202" url="https://pl.wikipedia.org/wiki?curid=146202" title="Pętla nieskończona">
Pętla nieskończona

Pętla nieskończona to pętla, która nigdy nie zostanie zakończona, ponieważ nigdy nie zajdzie warunek zakończenia pętli.
Może być to działanie celowe, stosowane w celu napisania programu nie kończącego nigdy swojego działania (por. serwer, daemon).
W praktyce zdarza się, że takie pętle okazują się jednak skończone ze względu na biegnące równolegle procesy, które mogą wywołać pewne zdarzenia – zarówno informatyczne (np. przerwania), jak i fizyczne (np. awaria sprzętu).
Niektóre języki programowania mają w swojej składni pętle nieskończone (obok innych – skończonych – instrukcji pętli), np.:
 loop
 end loop
 BEGIN
 AGAIN
 repeat "wyrażenie"
 LOOP
 END
 DO FOREVER
 END
Powstanie pętli nieskończonej może też być błędem programisty, który źle określił warunek zakończenia pętli. O programie komputerowym, który wykonuje pętlę nieskończoną, czasami mówi się, że „"zawiesił się”".
Przykłady w C/C++/Java/C#/Python.
W językach C, C++, Java, C#, Python:
albo
albo
W wielu językach istnieje instrukcja bezwarunkowego wyjścia z pętli (np. w języku C) lub w nowszych implementacjach języków, w których standardowo nie występuje taka instrukcja (np. Pascal – Turbo Pascal).

</doc>
<doc id="146204" url="https://pl.wikipedia.org/wiki?curid=146204" title="Tey">
Tey



</doc>
<doc id="146205" url="https://pl.wikipedia.org/wiki?curid=146205" title="Jose Mourinho">
Jose Mourinho



</doc>
<doc id="146213" url="https://pl.wikipedia.org/wiki?curid=146213" title="Cot">
Cot

 
Cot – miasto w Kostaryce, w prowincji Cartago.

</doc>
<doc id="146214" url="https://pl.wikipedia.org/wiki?curid=146214" title="Jānis Pujats">
Jānis Pujats

Jānis Pujats (ur. 14 listopada 1930 w Nautrēni w Łatgalii) – łotewski duchowny rzymskokatolicki, doktor teologii, arcybiskup metropolita Rygi i prymas Łotwy w latach 1991–2010, przewodniczący Konferencji Biskupów Łotwy w latach 1998–2010, kardynał prezbiter od 2001 (in pectore od 1998), od 2010 arcybiskup senior archidiecezji ryskiej.
Życiorys.
W 1948 ukończył gimnazjum w Rzeżycy, później studiował w Seminarium Teologicznym w Rydze w latach 1948–1951. Po jego likwidacji przez władze komunistyczne 18 stycznia 1951 arcybiskup Rygi Antonijs Springovičs podjął decyzję o potajemnym wyświęceniu wszystkich kleryków, którzy osiągnęli co najmniej trzeci rok studiów. Był w tym gronie i Pujats, który przyjął święcenia 29 marca 1951 w swojej prywatnej kaplicy. Po przywróceniu Seminarium w 1952 otrzymał tytuł doktora nauk teologicznych.
Jānis Pujats pracował następnie jako wikary w miejscowościach Zosna i Berzos, potem jako proboszcz w Rudzatu i Stirniene w Łatgalii. W 1958 osiadł w Rydze, gdzie był proboszczem kilku parafii, a od 1966 wykładał w Seminarium Teologicznym. W 1974 został inspektorem tego seminarium. Otrzymał honorowy tytuł kapelana Jego Świątobliwości (14 listopada 1972).
Od listopada 1979 do grudnia 1984 pełnił funkcję wikariusza generalnego archidiecezji Ryga, od 1981 był jednocześnie archiprezbiterem Katedry Św. Jakuba w Rydze. W latach 1984–1987 sekretarz komisji liturgicznej i wikariusz kościoła seminaryjnego Św. Franciszka w Rydze, od 1986 ponownie inspektor Seminarium Teologicznego, 1987–1991 dziekan dekanatu Ryga. W lutym 1988 otrzymał tytuł papieskiego prałata honorowego. Kierował komisją ds. wdrażania reform liturgicznych Soboru Watykańskiego II w parafiach łotewskich, opracował pierwszy mszał w języku łotewskim.
8 maja 1991 został mianowany arcybiskupem Rygi, sakry biskupiej udzielił mu 1 czerwca 1991 arcybiskup Francesco Colasuonno, przedstawiciel Stolicy Świętej w ZSRR. Brał udział w sesjach Światowego Synodu Biskupów w Watykanie, m.in. w sesjach specjalnych poświęconych Kościołowi europejskiemu w 1991 i 1999.
19 czerwca 2010 papież przyjął jego rezygnację złożoną ze względu na wiek. Jego następcą jako arcybiskup Rygi został mianowany Zbigniew Stankiewicz.
21 lutego 1998 Jan Paweł II mianował go kardynałem; początkowo była to nominacja "in pectore", po jej ogłoszeniu w lutym 2001 arcybiskup Pujats został kardynałem prezbiterem i otrzymał kościół tytularny św. Sylwii w Rzymie.
Był uczestnikiem konklawe w 2005 na którym papieżem został wybrany Benedykt XVI. 14 listopada 2010 w związku z ukończeniem 80 lat utracił prawo udziału w konklawe.
W latach 1998–2010 pełnił funkcję przewodniczącego Konferencji Biskupów Łotwy.
Odznaczenie.
Postanowieniem Prezydenta RP z dnia 7 września 2005 "za wybitne zasługi w rozwijaniu polsko-łotewskiej współpracy" został odznaczony Krzyżem Komandorskim z Gwiazdą Orderu Zasługi Rzeczypospolitej Polskiej.

</doc>
<doc id="146218" url="https://pl.wikipedia.org/wiki?curid=146218" title="Głodówka">
Głodówka



</doc>
<doc id="146221" url="https://pl.wikipedia.org/wiki?curid=146221" title="Archiwum">
Archiwum

Archiwum (łac. "archīvum" od gr. "ἀρχεῖον" 'gmach urzędowy' od "ἀρχή" 'na czele', por. archont) – instytucja zajmująca się gromadzeniem, przechowywaniem i udostępnianiem zbiorów archiwalnych (akt metrykalnych, dokumentów urzędowych, akt sądowych, akt szkolnych, dokumentów kartograficznych itp.) w budynku posiadającym odpowiednie standardy techniczne do bezpiecznego przechowywania archiwaliów. 
Archiwizacja – proces tworzenia, zabezpieczania i klasyfikowania zbioru.

</doc>
<doc id="146222" url="https://pl.wikipedia.org/wiki?curid=146222" title="Jan Wątroba">
Jan Wątroba

Jan Franciszek Wątroba (ur. 4 grudnia 1953 w Wieluniu) – polski duchowny rzymskokatolicki, doktor nauk teologicznych, rektor Wyższego Seminarium Duchownego Archidiecezji Częstochowskiej w latach 1994–2000, biskup pomocniczy częstochowski w latach 2000–2013, biskup diecezjalny rzeszowski od 2013.
Życiorys.
Urodził się 4 grudnia 1953 w Wieluniu. W latach 1968–1972 uczęszczał do Liceum Ogólnokształcącego im. Tadeusza Kościuszki w Wieluniu, gdzie złożył egzamin dojrzałości. W latach 1972–1979 odbył studia filozoficzno-teologiczne w Częstochowskim Wyższym Seminarium Duchownym w Krakowie, które przerwał na czas dwuletniej służby wojskowej w Bartoszycach. Święceń prezbiteratu udzielił mu 27 maja 1979 w katedrze Świętej Rodziny w Częstochowie biskup diecezjalny częstochowski Stefan Bareła. W 1985 ukończył studia na Papieskim Uniwersytecie Laterańskim ze stopniem licencjata teologii w zakresie teologii pastoralnej. W 1999 na podstawie dysertacji "Permanentna formacja duchowa kapłanów w świetle soborowych i posoborowych dokumentów Urzędu Nauczycielskiego Kościoła (1963–1994)" uzyskał na Akademii Teologii Katolickiej w Warszawie doktorat z nauk teologicznych w zakresie teologii duchowości.
W latach 1979–1981 pracował jako wikariusz w parafii Wieruszów. W 1981 wyjechał do Rzymu, aby na zlecenie Fundacji Jana Pawła II być duszpasterzem polskich pielgrzymów w Centro Pastorale „Corda Cordi”. W latach 1985–1994 pełnił funkcję sekretarza i kapelana biskupa diecezjalnego częstochowskiego Stanisława Nowaka. Równocześnie pracował w kurii jako sekretarz wydziału duszpasterstwa i rzecznik prasowy. Był także ojcem duchownym młodych kapłanów. W archidiecezji częstochowskiej wszedł w skład kolegium odpowiedzialnych za formację permanentną kapłanów, rady konsultorów, rady kapłańskiej i rady duszpasterskiej. W 1994 otrzymał godność kanonika gremialnego kapituły archikatedralnej, a w 2000 kapelana Jego Świątobliwości.
W latach 1994–2000 sprawował urząd rektora Wyższego Seminarium Duchownego Archidiecezji Częstochowskiej.
20 kwietnia 2000 papież Jan Paweł II mianował go biskupem pomocniczym archidiecezji częstochowskiej ze stolicą tytularną Bisica. Święcenia biskupie otrzymał 20 maja 2000 w archikatedrze Świętej Rodziny w Częstochowie. Udzielił mu ich Stanisław Nowak, arcybiskup metropolita częstochowski, z towarzyszeniem Józefa Życińskiego, arcybiskupa metropolity lubelskiego, i Antoniego Długosza, biskupa pomocniczego częstochowskiego. Na swoje zawołanie biskupie wybrał słowa „"Ecce venio"” ("Oto idę, aby spełnić wolę Twoją"). W archidiecezji pełnił funkcję wikariusza generalnego. Z racji sprawowanego urzędu był członkiem rady kapłańskiej, rady duszpasterskiej i kolegium konsultorów. Ponadto do 2012 przewodniczył radzie ekonomicznej.
14 czerwca 2013 papież Franciszek mianował go biskupem diecezjalnym diecezji rzeszowskiej. 19 lipca 2013 kanonicznie objął diecezję, natomiast dzień później odbył ingres do katedry Najświętszego Serca Pana Jezusa w Rzeszowie.
W ramach Konferencji Episkopatu Polski w 2001 został delegatem ds. Duszpasterstwa Kobiet. Wszedł ponadto w skład Komisji Duchowieństwa. W 2013 został wybrany na przewodniczącego Rady ds. Rodziny. W 2015 wziął udział w synodzie biskupów na temat rodziny.
Odznaczenia i wyróżnienia.
W 2018 otrzymał złotą odznakę „Za zasługi w pracy penitencjarnej”.
W 2013 został przyjęty w poczet Rycerzy Kolumba.
Został odznaczony Krzyżem Wielkim Orderu Świętego Stanisława.

</doc>
<doc id="146223" url="https://pl.wikipedia.org/wiki?curid=146223" title="Antoni Długosz">
Antoni Długosz

Antoni Józef Długosz (ur. 18 kwietnia 1941 w Częstochowie) – polski duchowny rzymskokatolicki, doktor habilitowany nauk teologicznych, biskup pomocniczy częstochowski w latach 1994–2016, od 2016 biskup pomocniczy senior archidiecezji częstochowskiej.
Życiorys.
Urodził się 18 kwietnia 1941 w Częstochowie. Ukończył tamtejsze II Liceum Ogólnokształcące im. Romualda Traugutta. W latach 1959–1965 studiował w Częstochowskim Wyższym Seminarium Duchownym w Krakowie. Święceń prezbiteratu udzielił mu 20 czerwca 1965 w katedrze częstochowskiej miejscowy biskup diecezjalny Stefan Bareła. W latach 1968–1971 odbył studia specjalistyczne w zakresie biblistyki na Akademii Teologii Katolickiej w Warszawie ukończone z magisterium. Na tej samej uczelni w latach 1973–1976 pogłębiał specjalizację w dziedzinie katechetyki, po czym uzyskał doktorat na podstawie dysertacji "Opowieść o Gedeonie (Sdz 6–8), w świetle współczesnej teologii biblijnej". Habilitował się w 1994 w Papieskiej Akademii Teologicznej w Krakowie, przedkładając rozprawę "Katechetyczne przesłanie znaków Starego Testamentu".
Był wikariuszem w parafiach: Zesłania Ducha Świętego w Wieruszowie (1965–1966), św. Apostołów Piotra i Pawła w Sosnowcu (1966–1968), św. Lamberta w Radomsku (1968 i 1971–1972). Od 1972 był wizytatorem katechizacji w Wydziale Katechetycznym Kurii Diecezjalnej w Częstochowie. Został kierownikiem ośrodka rehabilitacyjnego „Betania”, zajmującego się duszpasterstwem dzieci specjalnej troski i młodzieży uzależnionej.
W 1972 rozpoczął prowadzenie wykładów z biblistyki w Studium Katechetycznym w Częstochowie. W 1975 został wykładowcą katechetyki w Częstochowskim Wyższym Seminarium Duchownym w Krakowie. Tego samego przedmiotu nauczał w latach 1977–1979 w Krakowskim Metropolitalnym Seminarium Duchownym. Został wykładowcą katechetyki także w Instytucie Teologicznym w Częstochowie, Sosnowieckim Wyższym Seminarium Duchownym w Krakowie, Kolegium Teologicznym w Sosnowcu i Wyższej Szkole Filozoficzno-Pedagogicznej „Ignatianum” w Krakowie. Od 1993 był dyrektorem i wykładowcą Kolegium Teologicznego w Częstochowie. Napisał ponad 60 publikacji naukowych i książek na temat katechetyki i biblistyki.
18 grudnia 1993 został mianowany biskupem pomocniczym archidiecezji częstochowskiej ze stolicą tytularną Aggar. Święcenia biskupie otrzymał 6 stycznia 1994 w bazylice św. Piotra w Rzymie. Udzielił mu ich papież Jan Paweł II, któremu asystowali arcybiskup Giovanni Battista Re, substytut ds. Ogólnych Sekretariatu Stanu, i arcybiskup Josip Uhač, sekretarz Kongregacji ds. Ewangelizacji Narodów. Jako dewizę biskupią przyjął słowo „"Servire"” ("Służyć"). W diecezji objął urząd wikariusza generalnego. 7 maja 2016 papież Franciszek przyjął jego rezygnację z obowiązków biskupa pomocniczego częstochowskiego.
W ramach Konferencji Episkopatu Polski został delegatem ds. Ruchu „Wiara i Światło” oraz Stowarzyszenia „Arka”, a także delegatem ds. Młodzieży Nieprzystosowanej Społecznie. W 2000 był współkonsekratorem podczas sakry biskupa pomocniczego częstochowskiego Jana Wątroby.
Został prowadzącym programy "Ziarno" w Telewizji Polskiej i "Kropelka radości" na antenie Telewizji Trwam. Nagrał płyty z piosenkami, występował z koncertami. Szerszą rozpoznawalność zdobył dzięki utworowi "Chrześcijanin tańczy", wielokrotnie odtwarzanemu w internecie, który przez innych twórców wiele razy był przerabiany i prezentowany w nowych aranżacjach. Autor książek dla dzieci.
Odznaczenia.
Postanowieniem prezydenta RP Andrzeja Dudy z 2 czerwca 2016 został odznaczony Krzyżem Kawalerskim Orderu Odrodzenia Polski. W 2017 przyznano mu Srebrny Medal „Zasłużony Kulturze Gloria Artis”.
W 2007 na wniosek częstochowskich dzieci otrzymał Order Uśmiechu, a w 2018 rzecznik praw dziecka Marek Michalak odznaczył go Odznaką Honorową za Zasługi dla Ochrony Praw Dziecka.

</doc>
<doc id="146225" url="https://pl.wikipedia.org/wiki?curid=146225" title="Arctg">
Arctg



</doc>
<doc id="146226" url="https://pl.wikipedia.org/wiki?curid=146226" title="Arcsin">
Arcsin



</doc>
<doc id="146227" url="https://pl.wikipedia.org/wiki?curid=146227" title="Arccos">
Arccos



</doc>
<doc id="146228" url="https://pl.wikipedia.org/wiki?curid=146228" title="Ustawa o czerwonej fladze">
Ustawa o czerwonej fladze

Ustawa o czerwonej fladze (ang. "Red Flag Act") – potoczna nazwa zarządzenia "Locomotives on Highways Act" z 1865 roku, które wprowadziło w Wielkiej Brytanii zakaz poruszania się omnibusów parowych bez osoby biegnącej 60 jardów (ok. 55 metrów) przed pojazdem i ostrzegającej innych użytkowników dróg. Człowiek biegnący przed takim omnibusem musiał trzymać w ręku czerwoną chorągiewkę lub – w nocy – latarnię. Ustawa ograniczyła także dopuszczalną prędkość do 2 mil na godzinę (ok. 3 km/h) w mieście i 4 mil na godz. (ok. 6 km/h) poza nim. Bardzo spowolniało to omnibusy, których praktyczna maksymalna prędkość, wynikająca z ich technologicznych uwarunkowań, sięgała 25 km/h.
Z ustawą tą wiązała się o cztery lata starsza z 1861 ograniczająca masę silników parowych w pojazdach do 12 ton i prędkość lokomotyw kolejowych do 10 mil/godz. (16 km/h). W 1878 obowiązek wynikający z przepisu z 1865 ograniczono w ten sposób, że dystans między pojazdem a poprzedzającym go człowiekiem skrócono do 20 jardów, a władzom lokalnym pozostawiono decyzję o wymagalności całego przepisu.

</doc>
<doc id="146230" url="https://pl.wikipedia.org/wiki?curid=146230" title="Arcctg">
Arcctg



</doc>
<doc id="146231" url="https://pl.wikipedia.org/wiki?curid=146231" title="Geraldo Majella Agnelo">
Geraldo Majella Agnelo

Geraldo Majella Agnelo (ur. 19 października 1933 w Juiz de Fora) – brazylijski duchowny rzymskokatolicki, doktor liturgiki, biskup diecezjalny Toledo w latach 1978–1982, arcybiskup metropolita Londrina w latach 1982–1991, sekretarz Kongregacji ds. Kultu Bożego i Dyscypliny Sakramentów w latach 1991–1999, arcybiskup metropolita São Salvador da Bahia i prymas Brazylii w latach 1999–2011, kardynał prezbiter od 2001, od 2011 arcybiskup senior archidiecezji São Salvador da Bahia.
Życiorys.
Kształcił się w seminarium Św. Antoniego w Juiz de Fora, seminarium w Pirapora do Bom Jesus, centralnym seminarium w São Paulo; doktorat z liturgii świętej obronił w Papieskim Athenaeum S. Anselmo w Rzymie (1969). 27 czerwca 1957 w São Paulo przyjął święcenia kapłańskie. Pracował przez ponad 20 lat w parafii Św. Antoniego w Barra Funda, koordynował działalność stowarzyszenia młodzieży katolickiej, wykładał i był dyrektorem duchowym seminarium São Cura d'Ars. Wykładał także w seminariach w Aparecida i Ipiranga oraz na uniwersytecie katolickim. Od 1964 zasiadał w kapitule katedralnej w São Paulo.
14 maja 1978 został mianowany biskupem Toledo (w Brazylii), odebrał sakrę 6 sierpnia 1978 z rąk kardynała Paulo Evaristo Arnsa, arcybiskupa São Paulo. W październiku 1982 przeszedł na arcybiskupstwo Londrina. W latach 1991–1999 pracował w Kurii Rzymskiej na stanowisku sekretarza Kongregacji Kultu Bożego i Dyscypliny Sakramentów; w 1995 został powołany do Centralnego Komitetu Przygotowawczego Wielkiego Jubileuszu Roku 2000. W styczniu 1999 powrócił do Brazylii na stolicę arcybiskupią São Salvador da Bahia, będącą siedzibą prymasa.
W lutym 2001 Jan Paweł II wyniósł go do godności kardynalskiej, nadając tytuł prezbitera S. Gregorio Magno alla Magliana Nuova. 5 maja 2003 kardynał Agnelo został wybrany na 5-letnią kadencję na stanowisko przewodniczącego Konferencji Episkopatu Brazylii. Brał udział w sesjach Światowego Synodu Biskupów w Watykanie oraz w IV konferencji generalnej Episkopatów Latynoamerykańskich w Santo Domingo (Dominikana, październik 1992).
12 stycznia 2011 papież Benedykt XVI przyjął jego rezygnację z funkcji arcybiskupiej w São Salvador da Bahia ze względu na osiągnięty wiek emerytalny. Jednocześnie mianowany został następca, którym został dotychczasowy metropolita Florianópolis Murilo Krieger.
Uczestnik konklawe 2005 i konklawe 2013 roku.
19 października 2013 w związku z ukończeniem 80 lat Geraldo Majella Agnelo utracił prawo udziału w konklawe.

</doc>
<doc id="146232" url="https://pl.wikipedia.org/wiki?curid=146232" title="Stanisław Nowak (biskup)">
Stanisław Nowak (biskup)

Stanisław Nowak (ur. 11 lipca 1935 w Jeziorzanach, zm. 12 grudnia 2021) – polski duchowny rzymskokatolicki, doktor nauk teologicznych, rektor Wyższego Seminarium Duchownego Archidiecezji Krakowskiej w latach 1978–1984, biskup diecezjalny częstochowski w latach 1984–2011 (od 1992 arcybiskup metropolita częstochowski), od 2011 arcybiskup senior archidiecezji częstochowskiej.
Życiorys.
Urodził się 11 lipca 1935 w Jeziorzanach. Kształcił się w II Liceum Ogólnokształcącym im. Króla Jana III Sobieskiego w Krakowie, uzyskując świadectwo dojrzałości. W latach 1953–1958 studiował w Wyższym Seminarium Duchownym Archidiecezji Krakowskiej. W tym samym czasie odbywał studia filozoficzno-teologiczne na Wydziale Teologicznym Uniwersytetu Jagiellońskiego, a po jego usunięciu ze struktur uniwersytetu na Papieskim Wydziale Teologicznym w Krakowie. Święceń prezbiteratu udzielił mu 22 czerwca 1958 w bazylice archikatedralnej św. Stanisława i św. Wacława na Wawelu Eugeniusz Baziak, arcybiskup metropolita lwowski i administrator apostolski archidiecezji krakowskiej. Od 1963 do 1967 kontynuował studia licencjackie na Papieskim Wydziale Teologicznym w Krakowie. W latach 1967–1971 odbył studia w zakresie teologii życia wewnętrznego w Instytucie Katolickim w Paryżu, które ukończył z doktoratem na podstawie dysertacji "Koncepcja kapłaństwa w szkole francuskiej w 1 poł. XVIII wieku".
Jako wikariusz pracował w latach 1958–1961 w parafii Narodzenia św. Jana Chrzciciela w Choczni, a w latach 1961–1962 w parafii Wniebowzięcia Najświętszej Maryi Panny w Ludźmierzu. W latach 1962–1963 kierował ekspozyturą parafialną w Rogoźniku Podhalańskim. W 1979 otrzymał godność kapelana honorowego Jego Świątobliwości, a w 1982 został ustanowiony kanonikiem gremialnym kapituły archikatedralnej w Krakowie. Wszedł w skład rady kapłańskiej.
W Wyższym Seminarium Duchownym Archidiecezji Krakowskiej był w latach 1963–1967 drugim, a w latach 1971–1979 pierwszym ojcem duchownym. W 1971 został wykładowcą teologii ascetycznej, a w latach 1978–1984 sprawował urząd rektora tego seminarium. W 1971 podjął wykłady z teologii ascetycznej na Papieskim Wydziale Teologicznym w Krakowie (od 1981 Papieskiej Akademii Teologicznej). W latach 1971–1984 pełnił funkcję kierownika tamtejszego Studium Teologii Życia Wewnętrznego.
8 września 1984 papież Jan Paweł II mianował go biskupem diecezjalnym diecezji częstochowskiej. Prekonizacja miała miejsce 26 października 1984. Święcenia biskupie otrzymał 25 listopada 1984 w bazylice katedralnej Świętej Rodziny w Częstochowie. Udzielił mu ich kardynał Józef Glemp, prymas Polski, z towarzyszeniem kardynała Franciszka Macharskiego, arcybiskupa metropolity krakowskiego, i biskupa Juliana Groblickiego. Jako dewizę biskupią przyjął słowa „"Iuxta crucem Tecum stare"” ("Chcę pod krzyżem stać przy Tobie"). 26 listopada 1984 kanonicznie objął diecezję, a 8 grudnia 1984 odbył ingres do katedry częstochowskiej. 25 marca 1992 w związku z reorganizacją podziału administracyjnego Kościoła katolickiego w Polsce i utworzeniem metropolii częstochowskiej został ustanowiony arcybiskupem metropolitą częstochowskim. Paliusz metropolitalny otrzymał 29 czerwca 1992 w bazylice św. Piotra w Rzymie. Podczas sprawowania urzędu biskupa diecezji częstochowskiej doprowadził do końca w latach 1985–1986 prace II Synodu Częstochowskiego. W 1991 przeprowadził I Diecezjalny Kongres Trzeźwości, a w 2005 VIII Archidiecezjalny Kongres Eucharystyczny. W 1991 przeniósł Częstochowskie Wyższe Seminarium Duchowne z Krakowa do Częstochowy. W 1993 utworzył Archidiecezjalne Kolegium Teologiczne, a w 2000 Studium Duchowości Chrześcijańskiej i Studium Katolickiej Nauki Społecznej. W 1992 powołał Kolegiacką Kapitułę Zawierciańsko-Żarecką, a w 2000 Kolegiacką Kapitułę Radomszczańską. W 1990 ustanowił diecezjalny oddział Katolickiego Stowarzyszenia Młodzieży, a w 1996 Akcję Katolicką Archidiecezji Częstochowskiej. W 1990 zapoczątkowana została działalność Caritasu Diecezji Częstochowskiej. W 1989 otworzył Dom Samotnej Matki i Dziecka w Żarkach Mieście, zaś w 2002 powołał Arcybiskupi Komitet Wsparcia Bezrobotnych Archidiecezji Częstochowskiej. W 1992 utworzył pierwszą w Polsce katolicką rozgłośnię radiową – Radio Fiat, a w 1998 zostało otwarte Muzeum Archidiecezji Częstochowskiej im. Biskupa Teodora Kubiny. Erygował 90 parafii, przeprowadzał reorganizacje struktur dekanalnych, w 1992 teren archidiecezji podzielił na cztery regiony duszpasterskie: częstochowski, radomszczański, wieluński i zawierciański. W 2004 ustanowił pierwszą w Polsce personalną parafię akademicką. W diecezji propagował kulty: Eucharystii, pasyjny i maryjny. Czterokrotnie gościł w diecezji papieża Jana Pawła II (1987, 1991 na VI Światowych Dniach Młodzieży, 1997, 1999) i raz papieża Benedykta XVI (2006). W 1992 pełnił funkcję administratora diecezji sosnowieckiej. 29 grudnia 2011 papież Benedykt XVI przyjął jego rezygnację z obowiązków arcybiskupa metropolity częstochowskiego i mianował jego następcą biskupa Wacława Depę.
W ramach prac Episkopatu Polski był w latach 1989–1996 przewodniczącym Komisji Maryjnej. Ponadto został przewodniczącym Zespołu ds. Sanktuariów i Zespołu ds. Kontaktów z Konferencją Episkopatu Francji oraz wiceprzewodniczącym Komisji ds. Seminariów Duchownych. Wszedł w skład Komisji ds. Duszpasterstwa Ogólnego, Komisji ds. Duchowieństwa i Komisji ds. Powołań Duchownych. Został delegatem ds. Egzorcystów w Polsce. Przewodniczył także Komisji Mieszanej Biskupów i Wyższych Przełożonych Zakonnych. W 1990 i 1994 brał udział w Synodach Biskupów w Rzymie. W latach 1994–2001 był stałym współpracownikiem Sekretariatu Synodu Biskupów. 24 czerwca 2004 papież Jan Paweł II ustanowił go drugim wiceprzewodniczącym Papieskiej Akademii Niepokalanej.
W 2000 konsekrował biskupa pomocniczego częstochowskiego Jana Wątrobę. Był współkonsekratorem podczas sakr 11 biskupów.
Zmarł 12 grudnia 2021. 18 grudnia 2021 po mszy pogrzebowej w bazylice archikatedralnej Świętej Rodziny w Częstochowie został pochowany w znajdującej się w jej podziemiach krypcie biskupów częstochowskich.
Odznaczenia i wyróżnienia.
W 2021 postanowieniem prezydenta RP Andrzeja Dudy został pośmiertnie odznaczony Krzyżem Komandorskim Orderu Odrodzenia Polski.
W 1985 został przyjęty do konfraterni zakonu paulinów. W 2005 otrzymał medal „Zasłużony dla Polskiego Towarzystwa Teologicznego”.

</doc>
<doc id="146233" url="https://pl.wikipedia.org/wiki?curid=146233" title="Kombinacja z powtórzeniami">
Kombinacja z powtórzeniami

Kombinacja z powtórzeniami – dowolny multizbiór złożony z elementów pewnego zbioru skończonego.
Jeśli zbiór jest "n"-elementowy, to każdy "k"-elementowy multizbiór jego elementów jest określany jako "k"-elementowa kombinacja z powtórzeniami zbioru "n"-elementowego. W odróżnieniu od kombinacji bez powtórzeń tu elementy mogą się powtarzać. Podobnie w odróżnieniu od kombinacji bez powtórzeń tu liczba formula_1 może być dowolna, np. większa od formula_2
Liczba "k"-elementowych kombinacji z powtórzeniami zbioru "n"-elementowego wyraża się wzorem:
Każda "k"-elementowa kombinacja z powtórzeniami zbioru "n"-elementowego jest klasą abstrakcji wszystkich "k"-wyrazowych wariacji z powtórzeniami zbioru "n"-elementowego różniących się między sobą jedynie kolejnością elementów.
"k"-elementową kombinację z powtórzeniami zbioru "n"-elementowego można interpretować jako niemalejącą funkcję formula_4 Równoważnie oznacza to skończony niemalejący ciąg długości formula_5 którego wyrazami są elementy zbioru formula_6
Przykład.
Liczba kombinacji 2-elementowych z powtórzeniami zbioru 4-elementowego formula_7 jest równa formula_8 Można je wymienić:
Kolejność nie ma tutaj znaczenia, równie dobrze można napisać formula_10 jak i formula_11
Uzasadnienie wzoru na liczbę kombinacji.
Jeżeli rozważymy zbiór formula_12 to każdą jego "k"-elementową kombinację (obojętne czy z powtórzeniami, czy bez powtórzeń) da się uporządkować tak, by jej elementy formula_13 spełniały zależność:
co w liczbach naturalnych (wraz z zerem) równoważne jest kolejno
oraz, po zamianie symboli,
Liczba rozwiązań takiej nierówności dla formula_17 jest równa liczbie "k"-elementowych kombinacji bez powtórzeń zbioru ("n"+"k"–1)-elementowego, czyli formula_18.

</doc>
<doc id="146235" url="https://pl.wikipedia.org/wiki?curid=146235" title="Region Flamandzki">
Region Flamandzki

Region Flamandzki () – jeden z trzech regionów federalnych Belgii, położony w północnej części kraju i zamieszkany głównie przez ludność niderlandzkojęzyczną. Siedzibą parlamentu i rządu Regionu Flamandzkiego jest Bruksela (leżąca poza obszarem regionu – w osobnym Regionie Stołecznym Brukseli). Na określenie regionu używa się też wieloznacznego terminu Flandria.
Podział administracyjny.
Region Flamandzki jest podzielony na 5 prowincji:
Największe miasta to Antwerpia, Gandawa, Mechelen, Leuven, Hasselt, Brugia.
Historia.
Flandria na przestrzeni wieków wchodziła w skład różnych państw i regionów. Od XII w. była pod panowaniem Francji, następnie od 1384 Burgundii. W 1477 przeszła w ręce Habsburgów, a w 1566 – królów hiszpańskich (Niderlandy Hiszpańskie). W 1713 w wyniku wojny o sukcesję hiszpańską przeszła pod rządy austriackie.
Po rewolucji francuskiej w 1794, podobnie jak całe Niderlandy, Flandria została anektowana przez Francję i włączona w jej struktury państwowe jako departamenty: Deux-Nèthes, Dyle, Escaut, Lys i Meuse-Inférieure. W 1798 wybuchło powstanie przeciwko władzy francuskiej, w proteście przeciwko powoływaniu mężczyzn do armii tego kraju.
Po klęsce Napoleona pod Waterloo, na mocy kongresu wiedeńskiego Flandria weszła w skład nowego państwa – Królestwo Zjednoczonych Niderlandów, składającego się z dzisiejszej Belgii, Holandii i Luksemburga. Jego władca, król Wilhelm I prowadził nieudolne rządy, faworyzując protestanckie prowincje północne. Spowodowało to niezadowolenie katolików z południa, rewolucję (1830) i ostatecznie oderwanie się Flandrii i Walonii jako niepodległej Belgii, co zostało potwierdzone traktatem londyńskim w 1839.
W wyniku działalności autonomicznego ruchu flamandzkiego w 1962 ustalono granicę językową niderlandzko-francuską, tworząc w ten sposób region niderlandzkojęzyczny i usankcjonowano jednojęzyczność Flandrii (a dwujęzyczność dla regionu Brukseli). W 1970 utworzono wspólnotę flamandzką obejmującą instytucje i osoby we Flandrii oraz instytucje flamandzkie w Brukseli. W 1980 określono obszar regionu autonomicznego, który początkowo nie pokrywał się z podziałem administracyjnym Belgii na prowincje. Dlatego po utworzeniu w 1989 Regionu Stołecznego Brukseli, w 1995 wydzielono z Brabancji niderlandzkojęzyczną Brabancję Flamandzką. Od 1993 Flandria jest regionem federalnym.
Media.
We Flandrii telewizja publiczna nazywa się Vlaamse Radio- en Televisieomroep. Jej kanałem jest één. Vtm, należące do Vlaamse Media Maatschappij, jest najpopularniejszym kanałem komercyjnym.

</doc>
<doc id="146238" url="https://pl.wikipedia.org/wiki?curid=146238" title="Omnibus (pojazd)">
Omnibus (pojazd)

Omnibus, autobus konny − pojazd wieloosobowy, przeważnie kryty, utrzymujący regularną komunikację. Od XVII do XIX wieku konny, a następnie z napędem. Prawdopodobnie pierwszy tego typu pojazd zaprojektował słynny naukowiec Blaise Pascal.
Pochodzenie nazwy.
Słowo pochodzi od łacińskiego słowa "omnibus" „dla wszystkich”, gdzie "-bus" jest końcówką dativu pluralis (odpowiednika polskiego celownika). Z połączenia tej końcówki z cząstką "auto" (grecki zaimek αυτο – ono, samo) powstał wyraz autobus. Pojazdy silnikowe określano w Niemczech jako Automobil-Omnibus (omnibus samochodowy), a następnie Auto-Omnibus, co skrócono na autobus, jakkolwiek Niemcy nadal używają słowa Omnibus na określenie autobusu. Nazwy omnibus użyto na znaczenie autobusu międzymiastowego w encyklopedii Samochody od A do Z, WKŁ, Warszawa 1961, gdzie podjęto próbę unormowania nazw różnych rodzajów autobusów.
Historia.
Konny omnibus.
Pierwszy konny omnibus uruchomiono w Paryżu w 1662 roku. Z biegiem czasu środek transportu zaczął się upowszechniać, tak aby w XIX wieku być już znanym w większości dużych miast Europy.&lt;br&gt;
Jego stosowanie związane było z rozwojem mobilności i komunikacji mieszkańców miast okresu rewolucji przemysłowej i ekspansji mieszczaństwa.
Upowszechnienie się omnibusów w miastach wiązało się z budową dworców kolejowych, bowiem pasażerowie kolei często za ich pomocą podróżowali od stacji do oddalonych dzielnic lub pobliskich miejscowości (tak było np. w przypadku stacji Hamburg-Altona). 
Autobus.
Na terenie Polski pierwsze omnibusy z silnikiem powstały w warszawskiej fabryce powozów „W. Romanowski” w 1904 roku.
W 1900 r. szczecińska firma Stoewer uruchomiła pierwszą w Europie fabrykę autobusów.
Szczególnymi omnibusami, z racji miejsca funkcjonowania, były konne omnibusy − po wstrzymaniu komunikacji Tramwajowej − warszawskiego getta, nazywane tam popularnie „konhellerkami”, od nazwisk twórców i właścicieli tego przedsiębiorstwa - Kona i Hellera. 
Dane techniczne polskich omnibusów z 1904 r. 

</doc>
<doc id="146239" url="https://pl.wikipedia.org/wiki?curid=146239" title="Żeleźnica (szczyt)">
Żeleźnica (szczyt)

Żeleźnica (912 m) – zalesiony szczyt w Beskidzie Orawsko-Podhalańskim, wznoszący się ponad miejscowościami Bielanka, Bukowina-Osiedle, Odrowąż i Pieniążkowice. Grzbietem, w którym znajduje się Żeleźnica biegnie Wielki Europejski Dział Wodny między zlewiskami Bałtyku i Morza Czarnego i dawna granica polsko-węgierska. W lesie można odszukać jeszcze pozostałości okopów z czasów I wojny światowej. W czasie II wojny światowej przez Żeleźnicę biegła granica między Generalną Gubernią a Republiką Słowacką.
Istnieją legendy o zbójeckich skarbach zakopanych gdzieś w Żeleźnicy. Jedna z nich mówi o świerku, pod którym kiedyś był duży głaz z dwoma napisami: "Sukoj a najdzies", oraz "Jekeś połozył to weźmies". Ten drugi napis oznaczał, że skarby te znaleźć mogli tylko zbójnicy, którzy je zakopali w sobie tylko wiadomym miejscu. Skarby zapewne leżą tam do dzisiaj, zbójnicy bowiem skończyli na szubienicach.
Przez szczyt Żeleźnicy prowadzi znakowany szlak turystyki pieszej, węzeł szlaków turystycznych znajduje się na przełęczy Pod Żeleźnicą. Poniżej szczytu Żeleźnicy, na jej północno-zachodnich stokach opadających na przełęcz Pod Żeleźnicą znajduje się Kapliczka pod Żeleźnicą.
22 września 2022 r. na stokach Żeleźnicy, gdzie zachował się kopiec graniczny z okresu istnienia Generalnej Guberni, odsłonięto kamienny obelisk z tablicą upamiętniającą przebiegający tędy w czasach okupacji niemieckiej szlak kurierski "Szkoła", który Armia Krajowa wykorzystywała do przerzutu ludzi, dokumentów, pieniędzy itp. na trasie przez Słowację na Węgry.

</doc>
<doc id="146246" url="https://pl.wikipedia.org/wiki?curid=146246" title="Neversoft">
Neversoft

Neversoft – firma produkująca gry komputerowe założona w 1994 roku przez Joela Jewetta, Micka Westa i Chrisa Warda. Najbardziej znanymi produkcjami stworzonymi przez Neversoft są gry pochodzące z serii "Tony Hawk’s Pro Skater". W 2003 seria została przemianowana na "Tony Hawk’s Underground". W 1999 Neversoft został wykupiony przez Activision. W maju 2014 studio połączyło się z Infinity Ward.
Początki.
Neversoft zostało założone w 1994 przez trzech pracowników Malibu Interactive (wcześniej Acme Interactive), filii Malibu Comics. Wtedy głównymi platformami były 16-bitowe konsole Sega Genesis i Super Nintendo Entertainment System. Gry na te konsole mogły być wyprodukowane przez bardzo małe zespoły składające się nawet z 5 pracowników. Właśnie dlatego łatwiej wtedy było założyć firmę produkującą gry wideo. Wtedy też różne grupy ludzi odchodziły od Malibu, aby działać jedynie na siebie. Left Field Productions i Paradox Development to dwie inne firmy, założone w podobny sposób. Większość z nich, na przykład Clockwork Tortoise, już nie istnieje.
Joel Jewett, mieszkaniec Montany, był w tym czasie głównym producentem malejącego Malibu Interactive. Zatrudnił Micka Westa, programistę gier, który akurat skończył prace nad grą „Battletech – A Game of Armored Combat” na konsole Genesis, oraz Chrisa Warda, artystę. Chris i Mick pochodzili z Yorkshire w Anglii, a w 1993 przeprowadzili się do Kalifornii, aby pracować w Malibu Interactive.
W lipcu 1994 powstało Neversoft. Początkowo pracowali dla Playmates Interactive Entertainment, oddziału Playmates Toys, które chciało wydać serię zabawek pod nazwą Skeleton Warriors oraz stworzyć grę z tymi zabawkami. Neversoft zaczęło pracę nad projektem i przeniosło swoje biuro do Woodland Hills w Kalifornii.
Neversoft pracowało nad grą przez około pięć miesięcy, po czym zatrudniło kolejnego artystę i projektanta poziomów. W grudniu 1994 Playmates odwołało grę. Neversoft nie był szczęśliwy z tego powodu i dalej kontynuowało pracę nad grą tym razem chcąc ją wydać na 32-bitową konsolę Sega Saturn.
W 1995 Neversoft dalej tworzyło "Skeleton Warriors" na Sega Saturn. W tym roku również poszerzyło się o trzech nowych programistów, pięciu artystów, projektanta poziomów, beta-testera i dyrektora biura. Produkcja "Skeleton Warriors" została zakończona latem 1995 roku, a Neversoft zaczął szukać kolejnej pracy po przekonwertowaniu Skeleton Warriors na Sony Playstation.
W 1996 roku Neversoft dalej się poszerzało, osiągając liczbę ponad 20 pracowników. Pracowali sześć miesięcy nad grą wzorowaną na Ghost Riderze dla Crystal Dynamics, która została wycofana z powodu niewystarczających środków finansowych wydawcy. W biurze założono dostęp do Internetu (poprzednio wszystkie informacje otrzymywali i wysyłali faksem lub załatwiali telefonicznie). Neversoft zaczęło tworzyć własną grę początkowo nazwaną "Big Guns". Technologia tam wykorzystana została użyta w ich następnym projekcie, konwersji gry komputerowej "MDK". Pod koniec roku 1996 Neversoft sprzedał pomysł na grę "Big Guns" Sony Computer Entertainment, które zaczęło jej produkcję.
1997 był trudnym rokiem dla Neversoftu. Konwersja "MDK" zajęła im dłużej, niż przewidywali, gra "Big Guns" (po zmianie nazwy "Exodus") została po wielu zmianach wycofana z produkcji w listopadzie 1997, a sama firma zmniejszyła ilość zatrudnionych do dwunastu osób. Neversoft spędził następne miesiące na próbach sprzedaży swojej technologii spotykając się z dużą liczbą firm i szukając pracy.
W styczniu 1998, gdy Neversoft już tracił ostatnie pieniądze, zorganizowali spotkanie z firmą Activision, która poszukiwała kogoś do kontynuowania projektu gry "Apocalypse". Technologia stworzona dla gry "Big Guns" okazała się idealna dla projektu. Wstępna wersja gry zrobiła wrażenie na Activision, co pozwoliło kontynuować pracę nad Apocalypse.
W maju 1998, gdy praca nad Apocalypse postępowała, Activision chciało, aby Neversoft zaczęło również prace nad projektem gry skateboardingowej. Jednakże projekt ten nie był szybko realizowany, ponieważ Neversoft chciał wpierw ukończyć Apocalypse. Wczesne projekty przypominały grę arcade "Top Skater". Gdy "Apocalypse" wyszło na rynek w październiku 1998, firma zaczęła rozwój gry "Tony Hawk’s Pro Skater" (znanej jako THPS) na konsolę PlayStation. W tym czasie Neversoft miał już piętnastu pracowników: sześciu programistów, pięciu artystów, trzech projektantów poziomów i Joela, dyrektora.
„Złote Lata”.
1999 był rokiem wydania "Tony Hawk’s Pro Skater", początkiem serii pomyślnych gier, które określiły standardy w grach o sportach ekstremalnych. Produkcja została wydana na PlayStation w październiku 1999. Od razu rozpoczęto prace nad sequelem.
W 1999 roku została wydana również gra "Spider-Man" dla Activision. silnik gry, użyty również w "THPS", bazował na technologii użytej w grze "Apocalypse", który był poprawionym silnikiem projektu "Big Guns". Neversoft równolegle produkowało dwie gry, dzięki czemu powiększyło się do dwóch dużych zespołów.
Activision kupiło Neversoft w 1999 za około dziesięciu milionów dolarów. Założyciele i główni pracownicy Neversoftu podpisali czteroletnią umowę z Activision.
W roku 2000 wydana została kontynuacja serii THPS, Tony Hawk’s Pro Skater 2 oraz "Spider-Man". Również w tym roku zaczęli pracę nad "THPS3" na PlayStation 2. Gdy obydwa zespoły zakończyły swoje projekty, połączyły się w jeden duży zespół. W "THPS3" wykorzystany został silnik Renderware. Neversoft nie użył już więcej Renderware i stworzył własny engine dla następnych gier.
"Tony Hawk’s Pro Skater 3" został wydany w 2001 roku, a następujący po nim "THPS4" w 2002. W 2003 roku Neversoft odnowił markę tworząc gry bardziej oparte na fabule, czyli "Tony Hawk’s Underground" (znane jako "THUG") oraz następnie "Tony Hawk’s Underground 2" ("THUG2") w 2004. W 2004 Neversoft ponownie podzielił się na dwa zespoły i jeden z nich zaczął pracować nad grą „Gun”, podczas gdy drugi kontynuował prace nad następcą "THUG"2.
Na targach E3 w 2005 roku Neversoft i Activision pokazało aktualne projekty. Kolejna gra z serii Tony Hawk, "Tony Hawk’s American Wasteland", odróżnia się od innych części jednym ogromnym miastem doładowywanym "w locie" zamiast kilkunastu różnych poziomów. Drugi projekt, gra „Gun”, jest shooterem osadzonym w realiach westernowych. Obydwie gry zostały wydane w 2005 roku. W tym samym roku Neversoft ma już 120 pracowników, którzy przenieśli się do większych biur.

</doc>
<doc id="146248" url="https://pl.wikipedia.org/wiki?curid=146248" title="Zachowanie">
Zachowanie

Zachowanie (ang. "behavior") – skoordynowane postępowanie organizmu w odniesieniu do określonego otoczenia w określonym czasie, różnego rodzaju reakcje na bodźce z otoczenia (układ bodziec – reakcja, ang. "stimulus" – "reaction", S–R), np. wykonywane za pomocą grup mięśni reakcje ruchowe. 
Zachowanie może być "reaktywne" lub "celowe" – ukierunkowane na osiągnięcie celu (czynność): 

</doc>
<doc id="146251" url="https://pl.wikipedia.org/wiki?curid=146251" title="Lej rumuński">
Lej rumuński

Lej rumuński, leja rumuńska, rum. "leu românesc" – waluta Rumunii, dzieląca się na 100 banów.
Istniały plany zastąpienia leja przez euro w 2019 roku, których ostatecznie nie zrealizowano, natomiast pojawiły się spekulacje, że może to nastąpić w roku 2024.
1 lipca 2005 leja (ROL) zdenominowano w proporcji 10000:1 (stare leje były w obiegu do końca 2006). Nowa waluta ma kod (ISO 4217) RON.
Od średniowiecza ziemie rumuńskie były pod panowaniem tureckim. W XVIII wieku walutą stosowaną na tym terenie był piastr turecki. Pieniądze te były nazywane lew (rum. "leu").
Banknoty.
Banknoty, wydawane przez Bank Narodowy Rumunii, są polimerowe (plastikowe). Rumunia jako drugie państwo na świecie (po Australii) wprowadziła wszystkie plastikowe banknoty.

</doc>
<doc id="146253" url="https://pl.wikipedia.org/wiki?curid=146253" title="Dramaturg">
Dramaturg



</doc>
<doc id="146255" url="https://pl.wikipedia.org/wiki?curid=146255" title="Microsoft Internet Explorer">
Microsoft Internet Explorer



</doc>
<doc id="146256" url="https://pl.wikipedia.org/wiki?curid=146256" title="AWD">
AWD

AWD (ang. "All Wheel Drive", lub 4WD "4 Wheel Drive") − jedno z możliwych oznaczeń napędu na wszystkie koła, a dokładniej – na wszystkie osie pojazdu.
Oznaczenie AWD/4WD jest typowe dla samochodów Subaru (np. Subaru Forester) oraz koncernu Audi AG z napędem na wszystkie koła (quattro).
Nie wszędzie użycie napędu AWD może się opłacać, gdyż zwiększa on zapotrzebowanie na paliwo. Dlatego w małych oszczędnych autach stosuje się napęd tylko na jedną oś (zazwyczaj przednią). Napęd AWD często używany jest w samochodach terenowych, gdzie wymagany jest do pokonywania przeszkód.

</doc>
<doc id="146258" url="https://pl.wikipedia.org/wiki?curid=146258" title="4WD">
4WD



</doc>
<doc id="146259" url="https://pl.wikipedia.org/wiki?curid=146259" title="MUA">
MUA



</doc>
<doc id="146260" url="https://pl.wikipedia.org/wiki?curid=146260" title="Olint">
Olint

Olint ( – trb. Olintos, łac. "Olynthus") – starożytne miasto, najważniejsza kolonia grecka na Półwyspie Chalcydyckim, na wybrzeżu macedońskim.
Historia.
Początki miasta i pochodzenie jego nazwy toną w pomroce mitów. Są dwie wersje mitologiczne:
Poświadczone źródłowo w VII w. p.n.e. jako miasto trackiego plemienia Bottiajów. Miasto pozostawało we władaniu Bottiajów do 479 p.n.e., kiedy to zostało zniszczone przez perskiego generała na służbie króla Kserksesa I, Artabazosa. Mieszkańcy zostali wycięci w pień (ściślej rzecz ujmując – utopieni w pobliskich bagnach), a miasto zasiedlone ludnością z okolicznych miast greckich na Półwyspie Chalcydyckim i ok. 440-430 p.n.e. odbudowane. Przez długi czas przewodziło związkowi miast greckich na półwyspie. W 348 p.n.e. zostało oblężone i zdobyte przez Filipa II Macedońskiego. Rozkazał on zniszczyć miasto do fundamentów.
Wykopaliska.
W 1928 archeolodzy amerykańscy rozpoczęli tu prace badawcze, które prowadzili przez 10 lat. Dzięki temu, iż miasto po zniszczeniu przez Macedończyków nie było zamieszkane udało się w pewnej mierze zrekonstruować dokładny obraz miasta greckiego z IV w. p.n.e.
Miasto powstało na planie szachownicowym zgodnie z zasadami opracowanymi przez Hippodamosa z Miletu. Centralne duże arterie miasta, biegnące z północy na południe, krzyżowały się pod kątem prostym z węższymi ulicami, tworząc długie insule miejskie (86 na 35 metrów). Wzdłuż dłuższej osi insule były podzielone przejściem dla pieszych, chodnik ten zapewniał też wentylację i odwodnienie. W południowo-wschodniej części miasta znajdował się duży, prostokątny plac (agora). Wśród ruin odkryto monumentalnie obudowane źródło i pozostałości długiej budowli, prawdopodobnie stoy. Domy mieszkalne miały niemal jednakową wielkość, podobny standard i typowy plan – wejście było zwykle od strony południowej, w każdym z domów był pokój dzienny, kuchnia i mała łazienka, a pomieszczenia gospodarcze, sanitarne, mieszkalne i reprezentacyjne grupowały się wokół brukowanego, małego dziedzińca. W kilku domach było górne piętro, zajmujące powierzchnię przynajmniej części dolnej kondygnacji. Luksusowe wille we wschodniej partii miasta często miały podłogi zdobione dwubarwnymi mozaikami posadzkowymi (najstarszymi ze znanych współcześnie badaczom) z otoczaków rzecznych przedstawiające sceny mitologiczne. Największe mozaiki można obejrzeć w Willi Szczęśliwego Losu (ok. 400 p.n.e.).
Domy w Olincie stanowią rzadkie, a zarazem najlepsze przykłady greckiej architektury mieszkalnej z V-IV wieku p.n.e..

</doc>
<doc id="146262" url="https://pl.wikipedia.org/wiki?curid=146262" title="Klient poczty elektronicznej">
Klient poczty elektronicznej

Klient poczty elektronicznej () – program służący użytkownikowi komputera do odbioru i wysyłania poczty elektronicznej.
W przypadku wysyłania poczty program ten, korzystając z protokołu SMTP, łączy się z serwerem poczty elektronicznej (MTA) i wysyła mu e-mail'e. W przypadku odbierania poczty, MUA łączy się z MTA i odbiera ją korzystając z protokołów POP3 lub IMAP.

</doc>
<doc id="146263" url="https://pl.wikipedia.org/wiki?curid=146263" title="Klient poczty">
Klient poczty



</doc>
<doc id="146269" url="https://pl.wikipedia.org/wiki?curid=146269" title="John Cummings">
John Cummings



</doc>
<doc id="146270" url="https://pl.wikipedia.org/wiki?curid=146270" title="Euro NCAP">
Euro NCAP

Euro NCAP (ang. "European New Car Assessment Programme") – niezależna niedochodowa organizacja ds. oceny bezpieczeństwa pojazdów, sponsorowana przez różne niezależne organizacje, wspierana przez rządy niektórych krajów europejskich. Powstała w 1997 roku. Jej głównym celem było testowanie samochodów (kupowanych za własne pieniądze) w zakresie bezpieczeństwa biernego. Głównym elementem tegoż testu był test zderzeniowy (ang. "crash test"). Organizacja przyczyniła się do rozwoju bezpieczeństwa.
Test zderzeniowy składa się z czterech elementów:
Porównywanie wyników testów samochodów o różnych masach:
Generalnie rzecz ujmując samochody o większej masie zapewniają większe bezpieczeństwo przy zderzeniu czołowym z innym samochodem. Wedle przyjętych zasad, test czołowego zderzenia ma imitować kolizję z samochodem o zbliżonej masie i strukturze do samochodu testowanego. Powoduje to, że wyniki tego testu mogą być porównywane jedynie w obrębie tej samej kategorii masowej samochodu. Euro NCAP wyróżnia 5 takich kategorii: samochód osobowy, minivan, terenowy, pick-up i roadster. Euro NCAP przyjmuje, że test czołowego zderzenia dwóch samochodów jest porównywalny, jeżeli różnica ich mas nie przekracza 150 kg.
Wyniki testów podaje się w 5-stopniowej skali (w gwiazdkach). Piątą gwiazdkę wprowadzono w 1999 roku i początkowo specjaliści uważali, że jej zdobycie w teście zderzenia czołowego jest niemożliwe. Jednak już w 2001 roku taki wynik uzyskała Renault Laguna. Dziś wynik 5-gwiazdkowy nikogo nie dziwi, zdobywa je coraz więcej samochodów także z niższych klas. Producenci stawiają na bezpieczeństwo, ponieważ zdobycie przez ich samochód maksymalnej noty może polepszyć wyniki sprzedaży.

</doc>
<doc id="146271" url="https://pl.wikipedia.org/wiki?curid=146271" title="Thomas Erdelyi">
Thomas Erdelyi



</doc>
<doc id="146272" url="https://pl.wikipedia.org/wiki?curid=146272" title="Wyspy Zawietrzne (Morze Karaibskie)">
Wyspy Zawietrzne (Morze Karaibskie)

Wyspy Zawietrzne (hiszp. "Islas de Sotavento", nid. "Benedenwindse Eilanden", fr. "Îles Sous-le-Vent", ang. "Leeward Antilles") – grupa wysp w Ameryce Południowej, na Morzu Karaibskim, w południowej części archipelagu Małych Antyli. 
Wyspy zawdzięczają swą nazwę usytuowaniu w południowej części Morza Karaibskiego, gdzie mniej niż Wyspy Nawietrzne są narażone na wiatry, wiejące głównie z północy.
Nazwa „Wyspy Zawietrzne” stosowana była także względem kolonii brytyjskiej, istniejącej w latach 1833–1960 i obejmującej początkowo wyspy Grenada, Saint Lucia, Saint Vincent, Grenadyny, Barbados (w 1885 r. Barbados wydzielono w osobną kolonię), Tobago (w 1889 wyspa została przyłączona do Trynidadu) i Dominika (od 1940 r., kiedy wyspę wyłączono z kolonii British Leeward Islands).
Klimat jest tu gorący, a opady deszczu bardzo obfite. Wiele wzgórz porastają gęste lasy. Nieocenionym schronieniem przed nawiedzającymi te tereny huragany są ukryte w głębi lądu małe porty. Na wyspach uprawia się rośliny przeznaczone do spożycia na lokalnym rynku, kakao i owoce cytrusowe. Głównym źródłem dochodu jest turystyka.
Terminologia.
Istnieją dwa różne podziały Małych Antyli na Wyspy Nawietrzne i Zawietrzne. Zgodnie z podziałem anglosaskim, który wywodzi się z kolonialnego podziału administracyjnego, Wyspy Zawietrzne ("Leeward Islands") ciągną się od Wysp Dziewiczych po Gwadelupę, natomiast Wyspy Nawietrzne ("Windward Islands") od Dominiki po Grenadę wraz z Barbadosem (czasami włączany do nich jest Trynidad i Tobago). Podział stosowany w języku hiszpańskim, francuskim i niderlandzkim jest starszy i wywodzi się z hiszpańskiego podziału Antyli. Według tego podziału Wyspami Nawietrznymi (hiszp. "Islas de Barlovento", fr. "Îles du Vent", nid. "Bovenwindse Eilanden") są wyspy ciągnące się od Wysp Dziewiczych po Granadę, natomiast Wyspami Zawietrznymi (hiszp. "Islas de Sotavento", fr. "Îles Sous-le-Vent", nid. "Benedenwindse Eilanden") są przybrzeżne wyspy Wenezueli oraz Curaçao, Bonaire i Aruba (według podziału anglosaskiego to trzecia grupa wysp o nazwie "Leeward Antilles", dosłownie Zawietrzne Antyle).
W języku polskim od lat 50. stosowany był podział anglosaski, przy czym dla "Leeward Islands" stosowano nazwę Wyspy Podwietrzne, natomiast dla "Windward Islands" nazwę Wyspy Zawietrzne, przy czym polskie nazwy były ustalone błędnie "leeward" oznacza „zawietrzny” (a nie „podwietrzny”), a "windward" oznacza „nawietrzny” (a nie „zawietrzny”). W 2011 roku Komisja Standaryzacji Nazw Geograficznych po konsultacjach z geografami ustaliła odejście od podziału anglosaskiego i przyjęcie podziału Małych Antyli zgodnie ze stosowanym w języku francuskim, hiszpańskim i niderlandzkim.

</doc>
<doc id="146275" url="https://pl.wikipedia.org/wiki?curid=146275" title="Rdzeń">
Rdzeń

Przyroda:
Technika:
Inne:

</doc>
<doc id="146277" url="https://pl.wikipedia.org/wiki?curid=146277" title="Polski Związek Rugby">
Polski Związek Rugby

Polski Związek Rugby (oficjalny skrót PZR) – ogólnokrajowy związek sportowy (stowarzyszenie), działający na terenie Rzeczypospolitej Polskiej, posiadający osobowość prawną, będący jedynym prawnym reprezentantem polskiego rugby 15-osobowego i 7-osobowego, zarówno wśród mężczyzn jak i kobiet we wszystkich kategoriach wiekowych w kraju i za granicą.
Historia.
Początki obecnego związku sięgają 1954, kiedy w Murckach Franciszek Liszka założył pierwszą po II wojnie światowej, polską drużynę rugby. Rok później w Stalinogrodzie Hiszpan Ramon Torrents utworzył drugi zespół. Wiadomość o rugby na Górnym Śląsku zainspirowała dziennikarzy Wojciecha Giełżyńskiego i Andrzeja Karpińskiego do utworzenia centralnego podmiotu zarządzającego rugby w Polsce. W 1955 publicystom udało przekonać Główny Komitet Kultury Fizycznej (organ zarządzający w latach 1950 – 1956 dyscyplinami sportowymi w miejsce związków sportowych), aby włączyć rugby do oficjalnie uprawianych dyscyplin sportowych w PRL. Po odwilży gomułkowskiej, polski sport zaczął odchodzić od radzieckiego modelu zarządzania – zezwolono na ponowne działanie związków sportowych. Ze względu na naciski GKKF, który dążył do przekształceń swoich sekcji w samodzielne związki, 9 września 1957 działacze Sekcji Rugby GKKF utworzyli w Warszawie Polski Związek Rugby.

</doc>
<doc id="146278" url="https://pl.wikipedia.org/wiki?curid=146278" title="Rdzeń grafu">
Rdzeń grafu

Rdzeń grafu to graf powstały przez kolejne usuwanie z grafu wierzchołków stopnia pierwszego, aż do momentu, gdy takich wierzchołków w grafie nie będzie. Przy tym zawsze wraz z wierzchołkiem v usuwamy krawędź, która ma v za swój wierzchołek.
Z dowolnej acyklicznej komponenty grafu ostanie się w rdzeniu tylko jeden (dowolny) wierzchołek. Z pozostałych komponent do rdzenia wejdą te i tylko te wierzchołki i krawędzie, które należą do cykli.
Na każdym kroku istnieje na ogół wybór więcej niż jednego wierzchołka + krawędzi do usunięcia, ale ostateczny wynik, rdzeń, niemalże jest niezależny od tych wyborów (co wynika z ostatniej uwagi powyżej), a klasa izomorficzna rdzenia jest po prostu niezależna od wspomnianych wyborów, a zależy jedynie od klasy samego grafu. Przy tym dodatkowo mamy identycznościowe zanurzenie rdzenia w danym grafie.

</doc>
<doc id="146279" url="https://pl.wikipedia.org/wiki?curid=146279" title="Mail Delivery Agent">
Mail Delivery Agent

Mail Delivery Agent (MDA) – program poczty elektronicznej służący do lokalnego rozdzielania i dostarczania poczty elektronicznej do skrzynek pocztowych kont użytkowników.
Rodzaje programów poczty elektronicznej.
W kolejności działania, według terminologii w języku angielskim:

</doc>
<doc id="146280" url="https://pl.wikipedia.org/wiki?curid=146280" title="Test zderzeniowy">
Test zderzeniowy

Test zderzeniowy (ang. "crash test") – test zderzenia samochodu przeprowadzany w warunkach laboratoryjnych, którego celem jest sprawdzenie systemów bezpieczeństwa biernego samochodu. Podczas testu rejestrowany jest obraz wideo (1000 kl/s) oraz sygnały z czujników umieszczonych na pokładzie samochodu oraz zamontowanych w manekinach. Po wykonaniu testu dane te są szczegółowo analizowane.
Rodzaje testów.
Testy zderzeniowe wykonywane są w Europie przez niezależną organizację (Europejski Program Oceny Nowych Samochodów) Euro-NCAP. Ich uproszczone wyniki podawane są do publicznej wiadomości w postaci rankingu.
Testy zderzeniowe wykonywane są również w innych częściach świata przez inne organizacje, np. amerykańską NHTSA i IIHS, australijską ANCAP, czy japońską NASVA.

</doc>
<doc id="146281" url="https://pl.wikipedia.org/wiki?curid=146281" title="Rodzina grafów">
Rodzina grafów



</doc>
<doc id="146284" url="https://pl.wikipedia.org/wiki?curid=146284" title="PZR">
PZR



</doc>
<doc id="146285" url="https://pl.wikipedia.org/wiki?curid=146285" title="Recoil">
Recoil

Recoil – solowy projekt Alana Wildera, byłego członka grupy Depeche Mode, utworzony około 1986 w Wielkiej Brytanii.

</doc>
<doc id="146286" url="https://pl.wikipedia.org/wiki?curid=146286" title="Graf hamiltonowski">
Graf hamiltonowski

Graf hamiltonowski – rodzaj grafu rozważany w teorii grafów i definiowany dwojako, w dwóch nieco innych znaczeniach:
W niektórych źródłach graf zawierający tylko ścieżkę Hamiltona nazywany jest grafem "półhamiltonowskim".
Aby lepiej zrozumieć właściwości grafu hamiltonowskiego można się posłużyć przykładem komiwojażera, który chce odwiedzić wszystkich swoich klientów, ale tylko raz (problem komiwojażera). Klienci to wierzchołki grafu, a drogi między nimi są jego krawędziami. Jeżeli graf jest hamiltonowski, to znaczy, że komiwojażer może obejść wszystkich klientów bez mijania drugi raz żadnego z nich i wrócić do punktu wyjścia.
Przykłady grafów hamiltonowskich.
Grafem hamiltonowskim w szczególności jest każdy graf:
Złożoność czasowa.
Nie są znane algorytmy umożliwiające jednoznaczne rozwiązanie problemu znajdowania najkrótszej możliwej ścieżki Hamiltona w czasie wielomianowym i działające dla wszystkich możliwych grafów (problem ścieżki Hamiltona jest NP zupełny). W praktyce najczęściej stosowane są algorytmy genetyczne, często wykorzystywane w połączeniu z heurystycznymi (np. heurystyka najbliższego sąsiada). Są to jednak metody dające w większości jedynie rozwiązania bliskie optymalnemu. Znalezienie najlepszego, możliwego rozwiązania, zależy głównie od liczby punktów oraz czasem "szczęścia" na skutek generacji populacji początkowej, krzyżowania oraz mutacji w algorytmach genetycznych.
Problem złożoności czasowej znajdowania rozwiązania problemu grafu hamiltonowskiego wiąże się z brakiem twierdzenia takiego jak twierdzenie Eulera dla grafów Eulera. Owo twierdzenie pozwala w czasie liniowym (tj. zależnym liniowo od, w tym przypadku, liczby wierzchołków) znaleźć odpowiedź na pytanie, czy graf jest eulerowski. W przypadku grafów Hamiltona twierdzenie takie prawdopodobnie nie istnieje.
Znalezienie algorytmu znajdowania drogi Hamiltona w czasie wielomianowym jest „Świętym Graalem” informatyki, i chociaż powstały już setki publikacji opisujących rzekomo taki właśnie algorytm, problem jest nadal otwarty. Według znakomitej części specjalistów taki algorytm nie istnieje („gdyż, zgodnie z rachunkiem prawdopodobieństwa, ktoś już by taki algorytm znalazł”), jednak do czasu udowodnienia, że takowy algorytm nie istnieje, lub udowodnienia, że taki dowód nie może zostać przeprowadzony, należy wstrzymać się z kategorycznymi osądami.
Oznaczenia.
Niech formula_1 oznacza graf, formula_2 zbiór jego wierzchołków, formula_3 zbiór krawędzi, formula_4 moc zbioru, formula_5 pojedynczy (w tym przypadku formula_6-ty) wierzchołek grafu, a formula_7 stopień wierzchołka (liczbę kończących się w nim krawędzi). Tradycyjnie oznacza się formula_8 oraz formula_9 zapis formula_10 będący zbiorem dwuelementowym wierzchołków, używa się do oznaczenia krawędzi między formula_11 i formula_12 (w przypadku digrafów jest to para uporządkowana, gdyż liczy się kolejność oznaczająca kierunek krawędzi).
Indeksowanie wierzchołków.
Ścieżka/cykl Hamiltona może być jednoznacznie wyznaczona przez indeksowanie wierzchołków – tj. nadanie im indeksów, powiedzmy formula_13 takich, że istnieje ścieżka Hamiltona przechodząca w takiej właśnie kolejności przez wierzchołki grafu.
Gdy znane jest indeksowanie formula_14 wyznaczające ścieżkę Hamiltona, to znalezienie (lub potwierdzenie nieistnienia) cyklu Hamiltona jest trywialne i sprowadza się do sprawdzenia, czy istnieje krawędź formula_15 – zajmuje to, w zależności od sposobu reprezentacji grafu, czas stały lub formula_16 gdzie formula_17 to liczba wierzchołków danego grafu (zobacz: Notacja dużego O).
Warunek konieczny.
Jeżeli graf formula_1 jest hamiltonowski to dla każdego niepustego podzbioru formula_19 zbioru wierzchołków formula_2 zachodzi
gdzie formula_22 oznacza liczbę spójnych składowych grafu formula_23
Warunki wystarczające.
Istnieją jednak twierdzenia pozwalające na podstawie cech grafu, dostępnych w czasie liniowym, stwierdzić jednoznacznie, że dany graf jest hamiltonowski. Należy pamiętać, że jest to implikacja jednostronna – istnieje nieskończenie wiele grafów hamiltonowskich, które nie mają poniższych cech.
Twierdzenia te są matematycznym obrazem dość naturalnej obserwacji dotyczącej własności grafów – jest logiczne, że im więcej jest krawędzi w grafie, tym „większe są szanse” na znalezienie wśród nich drogi Hamiltona. W skrócie (i nieformalnie), poniższe twierdzenia mówią, że graf jest hamiltonowski, jeżeli tylko ma on odpowiednio dużo krawędzi w stosunku do liczby wierzchołków.
Najważniejsze z nich to:
Szczególne przypadki.
Oczywiste jest, że żaden graf niespójny nie jest hamiltonowski. Dodawanie krawędzi (w szczególności krawędzi wielokrotnych i pętli) do grafu Hamiltona w oczywisty sposób nie może uczynić z niego grafu niehamiltonowskiego. Każdy graf pełny o formula_24 wierzchołkach zawiera "V"! cykli Hamiltona, gdyż dla każdej permutacji indeksów wierzchołków, formula_25 wyznacza istniejącą drogę, będącą cyklem Hamiltona. Każdy turniej ma ścieżkę Hamiltona.

</doc>
<doc id="146288" url="https://pl.wikipedia.org/wiki?curid=146288" title="Puchar świata w rugby union mężczyzn">
Puchar świata w rugby union mężczyzn

Puchar świata w rugby, mistrzostwa świata w rugby (ang. Rugby World Cup) – międzynarodowy turniej rugby union organizowany przez World Rugby, w którym biorą udział męskie reprezentacje narodowe. Pierwszy odbył się w 1987, na terenie Australii i Nowej Zelandii. Od tamtej pory kolejne zawody są rozgrywane co cztery lata.
Zwycięzcy otrzymują 38-centymetrowy pozłacany Puchar Williama Webba Ellisa, nazwany tak na pamiątkę ucznia szkoły w miejscowości Rugby, uważanego za twórcę gry. Na trofeum wygrawerowane są nazwy drużyn triumfujących w przeszłości. Najwięcej triumfów na swoim koncie mają reprezentacje Nowej Zelandii i Południowej Afryki (po 3 razy). Obecnymi mistrzami świata są rugbyści Południowej Afryki, którzy wygrali odbywający się w Japonii turniej w 2019.
Zasady.
W finałowej stawce pucharu świata rywalizuje 20 drużyn (od 1999). 12 miejsc jest zarezerwowanych dla najlepszych ekip poprzedniego turnieju plus ewentualnie dla gospodarza. Pozostałe miejsca obsadzają drużyny wyłonione w kontynentalnych eliminacjach. W eliminacjach do Pucharu Świata 2011 przewidziano następujący podział: 2 miejsca dla Europy, 2 dla Ameryki (razem Płn. i Płd.), po jednym dla Afryki, Azji i Oceanii. Ostatnie miejsce wyłonione zostanie w drodze interkontynentalnych baraży.
W finałowej rywalizacji dwadzieścia drużyn podzielonych jest na cztery grupy liczące po pięć drużyn. Po dwie najlepsze z każdej grupy awansują do ćwierćfinału. Dalej rozgrywki toczone są w systemie pucharowym, aż do finału. Pokonani z półfinałów spotykają się w meczu o trzecie miejsce.
Historia.
Zanim zdecydowano się na organizację Pucharu Świata, przez lata zawody w rugby odbywały się tylko na szczeblu regionalnym. Najstarszym i najważniejszym z takich turniejów jest Puchar Sześciu Narodów. Pierwsza edycja, z udziałem czterech drużyn: Anglii, Walii, Szkocji i Irlandii, odbyła się już w 1883 roku. W 1910 roku do rywalizacji dołączyła Francja, a w roku 2000 Włochy.
Rugby union było kilkakrotnie uwzględnione w programie Letnich Igrzysk Olimpijskich. Po raz pierwszy w Paryżu w 1900 roku. Ostatni raz rugby pojawiło się na igrzyskach w Paryżu w 1924 roku. Triumfowała wtedy reprezentacja Stanów Zjednoczonych.
Po raz pierwszy idea rozegrania ogólnoświatowych zawodów w rugby pojawiła się w latach 50., jednak spotkała się ze sprzeciwem większości reprezentacji zrzeszonych w Międzynarodowej Federacji Rugby (IRFB). Po raz kolejny postanowiono zorganizować Puchar Świata w latach 80., tym razem udanie. Pierwszą edycję zorganizowały wspólnie Australia i Nowa Zelandia w 1987 roku. Spośród 16 uczestniczących reprezentacji najlepsza okazała się drużyna All Blacks, która pokonała na Eden Park w Auckland Francję 29:9 i została pierwszym triumfatorem Pucharu Świata.
W kwalifikacjach do Pucharu Świata w 1991 roku, organizowanego w Anglii wzięły udział 33 drużyny, w tym po raz pierwszy reprezentacja Polski. Ostatecznie w turnieju finałowym zagrało 16 ekip. Imprezę organizowała Anglia, ale mecze rozgrywano także na stadionach francuskich (m.in. Parc des Princes w Paryżu), w Cardiff, Edynburgu i Dublinie. W kolejnych latach częstą praktyką stawało się włączanie do grona stadionów:gospodarzy obiektów z miast spoza państw organizujących imprezę. Puchar Świata zdobyła Australia po finałowym triumfie 12:6 nad gospodarzami na Twickenham Stadium w Londynie w obecności 75 tys. widzów.
Puchar Świata w 1995 roku był imprezą wyjątkową. Organizacji podjęła się Południowa Afryka, która jeszcze żyła wydarzeniami związanymi z obaleniem apartheidu. Występ drużyny RPA we wcześniejszych edycjach Pucharu Świata była niemożliwa ze względu na wykluczenie federacji południowoafrykańskiej spowodowanej sytuacją polityczną w kraju. Sama impreza oraz fantastyczny występ Springboks okazała się czynnikiem przyśpieszającym zjednoczenie kraju. RPA zdobyło trofeum Williama Ellisa Webba po emocjonującym finale na stadionie w Johannesburgu, pokonując Nową Zelandię po dogrywce 15:12. Puchar wraz z kapitanem drużyny Francois Pienaarem odbierał Nelson Mandela.
W 1999 roku w Walii po raz pierwszy rywalizowało 20 drużyn podzielonych na 5 grup. Finał na Millennium Stadium w Cardiff stał się łupem triumfującej po raz drugi Australii. Wicemistrzem zostali Francuzi, Brąz zdobyli broniący tytułu rugbiści RPA.
Puchar Świata 2003 przyniósł pierwszy w historii triumf dla ojczyzny rugby – Anglii. Pokonali po dogrywce na Stadionie Olimpijskim w Sydney faworyzowanych gospodarzy i obrońców trofeum Australijczyków. Do zwycięstwa The Red and Whites poprowadził fenomenalny Jonny Wilkinson, odznaczony po powrocie do kraju Orderem Imperium Brytyjskiego.
Puchar Świata w 2007 roku we Francji był rekordowy. W eliminacjach wzięło najwięcej w historii 91 ekip. Na trybunach podczas 48 meczów zasiadło 2,263,223 widzów, co daje ponad 47 tys. widzów na każdym spotkaniu. Triumfowali po raz drugi w historii gracze RPA, po finałowej wiktorii nad Anglią na Stade de France. Pierwszy medal w historii wywalczyła reprezentacja Argentyny. Rozczarowanie przyniósł występ gospodarzy, którzy zajęli ostatecznie czwarte miejsce.
W 2011 roku impreza po raz drugi zawitała w Nowej Zelandii i okazała się największym wydarzeniem sportowym w historii organizowanym przez ten kraj. Mecze rozgrywano na dziesięciu stadionach w dziewięciu miastach. Początkowo planowano przeprowadzić rozgrywki w dziesięciu miastach, ale z powodu trzęsienia ziemi, które w lutym 2011 zniszczyło Christchurch, zdecydowano się zrezygnować z podejmowania meczów Pucharu Świata w tym mieście. Podczas meczów fazy grupowej doszło do kilku niespodzianek, m.in. Australia przegrała z Irlandią, a reprezentacja Tonga pokonała Francję. Mimo to główni faworyci zameldowali się w komplecie w ćwierćfinale. Na tym etapie z turniejem pożegnali się wszyscy medaliści poprzedniej edycji Pucharu: broniąca tytułu RPA, a także Anglia i Argentyna. Pary półfinałowe utworzyły drużyny Francji i Walii (9:8) oraz odwieczni rywale z Antypodów Australia i Nowa Zelandia (6:20). W finale na Eden Park w Auckland spotkali się, podobnie jak podczas pierwszej edycji Pucharu, Francuzi z All Blacks. Po wyrównanym spotkaniu gospodarze, prowadzeni przez Grahama Henry`ego, zwyciężyli 8:7 i po raz drugi w historii triumfowali.
Puchar Świata w przyszłości.
Kolejna finałowa impreza Pucharu Świata odbędzie się w 2023 roku we Francji.
Klasyfikacja medalowa.
W dotychczasowej historii Pucharu świata na podium oficjalnie stawało w sumie 7 drużyn. Liderem klasyfikacji jest Nowa Zelandia, która zdobyła złote medale mistrzostw 3 razy.
Stan na listopad 2019.

</doc>
<doc id="146290" url="https://pl.wikipedia.org/wiki?curid=146290" title="Nicholas Liverpool">
Nicholas Liverpool

Nicholas Liverpool, właśc. Nicholas Joseph Orville Liverpool (ur. 9 września 1934 w Berekua, zm. 1 czerwca 2015 w Miami) – dominicki polityk, od 3 października 2003 do 17 września 2012 prezydent Dominiki.
Zrezygnował z urzędu z powodów zdrowotnych na rok przed konstytucyjnym końcem drugiej kadencji. Zmarł po długiej chorobie, 1 czerwca 2015 w klinice w Miami.

</doc>
<doc id="146292" url="https://pl.wikipedia.org/wiki?curid=146292" title="RWC">
RWC



</doc>
<doc id="146293" url="https://pl.wikipedia.org/wiki?curid=146293" title="Izokefalia">
Izokefalia



</doc>
<doc id="146297" url="https://pl.wikipedia.org/wiki?curid=146297" title="Car-audio">
Car-audio

Car-audio – branża zajmująca się nagłaśnianiem pojazdów samochodowych, a także coraz częściej wyposażanie w urządzenia wizyjne, GPS, konsole gier, wykonująca zabudowy urządzeń i ich podświetlanie, wygłuszaniem pojazdów itp. Masa samochodu po tuningu audio może zwiększyć się nawet o 250 kg.
W dziedzinie Car-Audio odbywają się zawody, w których w bezpośredniej konfrontacji wyłania się najlepiej nagłośnione auto. Istnieją trzy kategorie zawodów Car-audio:
Organizacjami patronującymi tego typu zawody są "EMMA" (w Europie), "IASCA" oraz międzynarodowa organizacja "dbDRA". "PASCA" jest organizacją zrzeszającą pasjonatów nagłośnienia samochodowego oraz przeprowadzającą zawody Car Audio w Polsce. Zawody pod patronatem organizacji dbDRA są organizowane w Polsce od 2009 roku.

</doc>
<doc id="146299" url="https://pl.wikipedia.org/wiki?curid=146299" title="John Carmack">
John Carmack

John Carmack (ur. 20 sierpnia 1970) – amerykański programista, współzałożyciel firmy id Software. Carmack był głównym programistą przy grach: "Commander Keen", "Wolfenstein 3D", "Doom", "Quake" oraz sequelach "Dooma" i "Quake'a".
Zajmował się również rakietnictwem, był założycielem i głównym inżynierem w Armadillo Aerospace.
Życiorys.
Młodość.
John Carmack od dzieciństwa interesował się komputerami. W podstawówce stworzył na komputerze przestrzenne logo MTV. Mając 14 lat włamał się do szkoły i ukradł komputer Apple II, za co spędził rok w zakładzie poprawczym. Podczas przeprowadzonych badań psychologicznych stwierdzono u niego „brak empatii dla innych istot ludzkich”.
Programowanie gier.
Carmack zaczął karierę pracą w studiu komputerowym Softdisk, gdzie poznał Johna Romero. W 1990 wraz z innymi pracownikami studia stworzyli pierwszą z gier "Commander Keen", wydawanych przez studio Apogee Software, charakteryzującą się zoptymalizowanym silnikiem, pozwalającym na płynny scrolling. W 1991 John Carmack wraz z Romero opuścił Softdisk i stał się współzałożycielem firmy id Software.
John Carmack jest także pionierem w zakresie grafiki komputerowej stosowanej w FPS-ach oraz współtwórcą tego gatunku. Stworzył lub umożliwił praktyczne zastosowanie w czasie rzeczywistym, takich technik wyświetlania grafiki jak ray casting ("Hovertank 3D", "Catacomb 3D"), binary space partitioning ("Doom"), surface caching ("Quake") i MegaTexture (', "Rage"). Spopularyzował też, przy użyciu bufora stencil, technikę shadow volume ("Doom 3") (nazywaną Carmack's Reverse), pozwalającą ominąć przypadki, w których dawała ona niepoprawne wyniki.
Wspiera działalność organizacji zajmujących się wolnym oprogramowaniem. Silniki do gier "Quake", "Quake II" i "" kilka lat po wyprodukowaniu zostały upublicznione na licencji GNU General Public License. Jego gry są zwykle tworzone w otwartym standardzie OpenGL.
Rzeczywistość wirtualna.
W 2013 John Carmack dołączył jako CTO (szef techniczny) w firmie Oculus VR, która później została przejęta przez Facebooka aktualnie Meta.
Sztuczna inteligencja.
W 2022 roku przedsięwzięcie Johna Carmacka, firma Keen Technologies zajmująca się silną sztuczną inteligencją, została dofinansowana w wysokości 20 milionów dolarów.

</doc>
<doc id="146300" url="https://pl.wikipedia.org/wiki?curid=146300" title="Rugby league">
Rugby league

Rugby league – 13-osobowa odmiana rugby, która wyłoniła się pod koniec XIX wieku z rugby union w wyniku sporu o profesjonalizm. Sport narodowy Papui-Nowej Gwinei, popularny głównie w Australii i Anglii, a w mniejszym stopniu także w Nowej Zelandii, na południu Francji i na wyspach Pacyfiku.
Podobnie jak rugby union, rugby league to gra polegająca na podawaniu owalnej piłki ręką lub nogą przy czym podania ręką do przodu są zabronione. Punkty zdobywa się za przyłożenie piłki na polu punktowym przeciwnika, bądź za udane kopnięcie na bramkę w kształcie litery H z gry ("drop goal", niekiedy błędnie zwane także "field goal"), rzutu karnego lub w ramach podwyższenia.
Historia.
Początki rugby league są wspólne z pozostałymi sportami piłkarskimi. W 1871 r. powstanie "the Rugby Football Union" usankcjonowało rozdział piłki nożnej od rugby. Pod koniec XIX wieku narastający konflikt dotyczący zawodowstwa doprowadził do rozłamu; kością niezgody był brak poparcia dla wynagradzanania finansowo zawodnikom zwolnień z pracy na czas gry. W przypadku robotniczej północy Anglii okazało się to mieć kluczowe znaczenie i w ten sposób 23 zespoły dnia 29 sierpnia 1895 r. powołały "the Northern Rugby Football Union".
W ciągu kolejnych lat doszło do kilku ważnych zmian w sposobie prowadzenia gry, jak wyeliminowanie autów (1897 r.), raków zastąpionych przez regułę play-the-ball i zmniejszenie liczby dozwolonych zawodników na boisku z 15 do 13 (obie zmiany w 1906 r.).
Do podobnego konfliktu doszło też w Australii i w 1907 r. powołano związek rugby league w Nowej Południowej Walii, a rok później w Queenslandzie. Wkrótce odmiana league stała się dominująca w północno-wschodniej części kontynentu.
Gdy w latach 1931-38 Francję wykluczono z Turnieju Pięciu Narodów w rugby union, wersja trzynastoosobowa gry dotarła do tego kraju, zdobywając dużą popularność szczególnie w latach 40. i 50. Między 1949 a 1991 r. nie używano określenia rugby, tylko „Jeu à Treize” (gra w trzynastu).
Wpływy Australii w regionie Pacyfiku doprowadziły do popularyzacji rugby league w tym regionie, szczególnie w Papui-Nowej Gwinei.
W 1948 r. powołano Międzynarodową Federację Rugby League ("Rugby League International Federation"), która z inicjatywy Francji od 1954 r. organizuje Puchar Świata w Rugby League.
W 1980 r. rozegrano po raz pierwszy turniej State of Origin między reprezentacjami Queenslandu i Nowej Południowej Walii. W ostatnich latach obserwuje się wzrozt zainteresowania rugby league poza regionami utożsamianymi z tą dyscypliną, głównie dzięki medialności australijskich rozgrywek i emigracji zarobkowej.
Zasady.
Rugby union i league są do siebie bardzo podobne, choć występują pewne znaczące różnice.
W obu odmianach dyscypliny piłkę można kopać lub podawać ręką przy czym w tym drugim przypadku podanie musi być wykonane do tyłu. Można zatrzymywać tylko zawodników będących w posiadaniu piłki, łapiąc za koszulkę, nogi, ręce, blokując ciałem; łapanie za głowę lub szyję jest zabronione. Nie można atakować przeciwnika niebędącego obiema nogami na ziemi.
Rugby league to gra z regułą o "sześciu szarżach" ("six-tackle rule") i o "rozgrywaniu piłki" ("play-the-ball"). Drużyna w posiadaniu piłki może podjąć sześć prób (zakończonych przez szarże drużyny przeciwnej, ang. "tackles") w trakcie których stara się zdobyć punkty. Jeśli atakowi nie uda się zdobyć ani przyłożenia ani gola po sześciu kolejnych próbach, traci posiadanie piłki na rzecz drużyny przeciwnej.
Gdy piłka wypadnie z pola gry drużyny formują młyn bez opozycji (ang. "uncontested").
Poza momentami rozpoczęcia połówek meczu i po zdobyciu punktów, piłka zawsze wprowadzana jest do gry przez "play the ball": jeden z zawodników formacji atakującej toczy piłkę pod stopę do innego zawodnika.
Próba kończy się w momencie, gdy piłka staje się martwa, co ma miejsce następujących sytuacjach:
Na mecz składają się dwie 40-minutowe połowy. Czas może być zatrzymany po sygnalizacji sędziego. W przypadku przekroczenia regulaminowego czasu gry akcja nie jest przerywana przez sędziego – mecz kończy się dopiero po przerwaniu akcji (np. po szarży, wyjściu piłki za linię boczną boiska, zdobyciu punktów).
Boisko do rugby league jest 2 m. węższe niż w przypadku rugby union. Pola punktowe są zazwyczaj też krótsze.
Zawodnicy.
Numeracja zawodników jest ściśle określona przez zasady. Zawodnicy wychodzący od początku na boisko mają numery od 1 do 13, rezerwowi od 14 do 17. Drużyna składa się z dwóch podstawowych formacji – obrońcy ("backs") (zawodnicy z numerami 1 – 7) i ataku ("forwards") (numery 8 – 13).
Popularność.
Rugby League jest uznawane za sport narodowy Papui-Nowej Gwinei i Wysp Cooka. Jest też popularne w północnej Anglii i w północno-wschodniej Australii (stany Queensland i Nowa Południowa Walia oraz Terytorium Stołeczne). Ponadto jest to sport względnie popularny na wyspach Pacyfiku i na południu Francji oraz w pozostałych częściach Wielkiej Brytanii i Australii, gdzie jednak ustępuje wersji union (piętnastoosobowej lub siedmioosobowej).
Oprócz wymienionych państw w Pucharze Świata brały udział jeszcze RPA i Liban, a w 2013 roku zadebiutowały Włochy i Stany Zjednoczone. W RLIF zrzeszone są obecnie 42 państwa, z czego 36 jest sklasyfikowanych w rankingu drużyn.
Rozgrywki.
Najpopularniejszymi zawodowymi ligami są australijska National Rugby League w której oprócz drużyn ze wschodniej Australii gra jedna nowozelandzka oraz angielska Super League w której gra jedna drużyna z Francji (grały też drużyny walijskie). Mniejsze znaczenie ma francuska Élite 1. Rozgrywki półzawodowe istnieją też m.in. w USA, Nowej Zelandii, Papui-Nowej Gwinei. W Australii i w Europie istnieją jednocześnie rozgrywki pucharowe.
Jednym z największych wydarzeń w światowym rugby league jest turniej State of Origin – seria trzech meczów między reprezentacjami Queenslandu (Brązowi, ) i Nowej Południowej Walii (Błękitni, ).
Najbardziej prestiżowymi rozgrywkami międzynarodowymi są Puchar Świata, Turniej Czterech Narodów i the Ashes. Puchar Świata w Rugby League rozegrano po raz pierwszy we Francji w 1954 r., gdzie zwyciężyła reprezentacja Wielkiej Brytanii nad Francją. Od tego czasu odbyło się 14 turniejów, w których jeszcze dwukrotnie wygrywali Brytyjczycy, dziesięciokrotnie Australijczycy, a w 2008 r. dość niespodziewanie Nowozelandczycy. Do finału dwukrotnie dostali się Francuzi. W 2017 turniej zorganizowano w Australii, Nowej Zelandii i Papui-Nowej Gwinei.
Turniej Czterech Narodów, rozgrywany od 1999 do 2008 jako puchar Trzech Narodów, jest rozgrywaną serią meczów między Anglią, Australią, Nową Zelandią i czwartą zaproszoną drużyną (jak dotąd były to Francja, Papua-Nowa Gwinea, Samoa, Szkocja i Walia). Drużyny są zapraszane na bazie wyników w Pucharze Narodów Europy i w Pucharze Pacyfiku. W 2012 i 2013 r. turnieju nie rozegrano, żeby pozwolić drużynom przygotować się do Pucharu Świata.
The Ashes (z ) są serią trzech meczów rozgrywanych między Wielką Brytanią i Australią. Między 1908 a 2003 r. odbyło się 39 turniejów, których 20 wygrali Australijczycy. Drużyna europejska przegrała 13 ostatnich edycji, ostatnie zwycięstwo w turnieju odnosząc w 1970 r. Nie zawsze drużyny były czysto narodowe i grali w nich też zawodnicy z sąsiednich krajów (po raz ostatni w 1946 r.). Do turnieju nie doszło w 2012 r. w związku z przygotowaniami do Pucharu Świata. Data kolejnej edycji nie jest dotąd znana.

</doc>
<doc id="146311" url="https://pl.wikipedia.org/wiki?curid=146311" title="Cormac Murphy O'Connor">
Cormac Murphy O'Connor



</doc>
<doc id="146314" url="https://pl.wikipedia.org/wiki?curid=146314" title="Anita Werner">
Anita Werner

Anita Werner (ur. 28 marca 1978 w Łodzi) – polska dziennikarka telewizyjna, związana ze stacjami grupy TVN, wcześniej aktorka.
Życiorys.
Wczesne lata.
Absolwentka I Liceum Ogólnokształcącego im. Mikołaja Kopernika w Łodzi. Ukończyła kulturoznawstwo ze specjalnością filmoznawstwo na Uniwersytecie Łódzkim w 2001.
Mając siedemnaście lat, zagrała główną rolę żeńską w filmie "Słodko gorzki" Władysława Pasikowskiego (1996). Oprócz tego wystąpiła w filmach "Dzieje mistrza Twardowskiego" (1995) i "To my" (2000). Po roli w serialu "Zostać miss" (2001) zrezygnowała z kariery aktorskiej.
Kariera dziennikarska.
Karierę w mediach rozpoczęła od Wizji Sport. Następnie pojawiła się w TVN24, z którym związana jest od początku istnienia stacji (od 2001). Na antenie TVN24 prowadzi "Fakty po południu" i "Fakty po Faktach". W przeszłości prowadziła również programy: "Damę Pik", "Serwisy informacyjne", "Poranek TVN24", "Prosto z Polski", "Magazyn 24 godziny", "Raport wieczorny", "Studio 24", "Studio Europa" i "Wybory 2005".
Od stycznia do września 2004 prowadziła główne wydania "Faktów" w TVN, a od września 2003 do czerwca 2007, na przemian z Patrycją Redo, prowadziła popołudniowe wydania tego programu. Od września 2007 ponownie prowadzi główne wydania "Faktów", do grudnia 2011 współprowadziła weekendowe wydania z Grzegorzem Kajdanowiczem. Dla TVN Style zrealizowała film dokumentalny "Miss więzienia" (2016, z Jowitą Baraniecką). W 2021 przeprowadziła cykl rozmów "Tokio. Cena sukcesu" emitowany na platformie TVN24 GO i w TVN Style.
Jest autorką czterech publikacji książkowych: zbioru wywiadów "Dwa ognie" (2010, z Pawłem Siennickim), zbioru reportaży "Dama Pik" (2011), wywiadu z Włodzimierzem Cimoszewiczem "Nieoficjalnie" (2012) i reportażu "Mecz to pretekst. Futbol, wojna, polityka" (2020, z Michałem Kołodziejczykiem).
Od 2017 jest wykładowczynią na Wydziale Dziennikarstwa, Informacji i Bibliologii Uniwersytetu Warszawskiego.
Życie prywatne.
Jest córką Bożenny i Jerzego; wnuczką Jerzego Wernera, profesora Politechniki Łódzkiej i posła na Sejm PRL. Była związana z dziennikarzem Erykiem Mełgwą oraz podróżnikiem i fotografem Kacprem Godyckim-Ćwirko (do jego śmierci, 20 kwietnia 2012). Od 2018 jej partnerem życiowym jest dziennikarz sportowy Michał Kołodziejczyk.
Nagrody.
Jest laureatką trzech Wiktorów w kategoriach: „największe odkrycie telewizyjne” (za rok 2003), „najlepszy prezenter telewizyjny” (za rok 2009) i „najlepszy komentator lub publicysta” (za rok 2010).
Czterokrotnie nagrodzona w plebiscycie Telekamery „Tele Tygodnia” – otrzymała nagrody w kategoriach: „osobowość – informacje i publicystyka” (2010) i „prezenter informacji” (2017, 2018), w 2019 odebrała Złotą Telekamerę. W 2022 została nagrodzona Telekamerą w kategorii Prezenter informacji 25-lecia.
Laureatka trzech nagród w studenckim plebiscycie MediaTory w kategoriach: „TORpeda” (2009) i „InicjaTOR” (2010, razem z Pawłem Siennickim; 2016).
Wspólnie z Jowitą Baraniecką w 2017 otrzymała Nagrodę im. Kazimierza Dziewanowskiego przyznaną przez Stowarzyszenie Dziennikarzy Polskich za rok 2016 za reportaż pt. "Miss więzienia".

</doc>
<doc id="146315" url="https://pl.wikipedia.org/wiki?curid=146315" title="Ruchy lądotwórcze">
Ruchy lądotwórcze

Ruchy epejrogeniczne (lądotwórcze, powolne) – długotrwałe, pionowe ruchy skorupy ziemskiej powodujące wydźwignięcie lądu lub obniżanie dna oceanicznego, a właściwie ruchy wypiętrzające gotowy już blok kontynentalny. Powodują podnoszenie lub obniżanie lądów, a poprzez to transgresję (zalewanie) i regresję (cofanie się) mórz. Innym dowodem ich istnienia jest różna wysokość nad poziomem morza różnowiekowych teras morskich. Przyczyną tych ruchów są siły endogeniczne.

</doc>
<doc id="146319" url="https://pl.wikipedia.org/wiki?curid=146319" title="Nonkonformizm">
Nonkonformizm

Nonkonformizm – postawa krytyczna wobec zasad, zachowań i norm społecznych, grupowych, przeciwstawiająca im własny system wartości. Potocznie rozumiany nonkonformizm cechuje te jednostki, które nie poddają się społecznej presji i żyją w zgodzie z własnymi przekonaniami opartymi na refleksji.
Stanisław Pawlica tak definiuje owe postawy: „Być antykonformistą w społeczeństwie to najpierw się nie zgadzać, a później się zastanawiać; odwrotnie ma się rzecz z konformizmem. Nonkonformista zaś powstrzymuje się od sądu, dopóki sprawy nie przemyśli”.
Nonkonformizm można rozumieć również z perspektywy terminologii grupy odniesienia. Konformizm wobec obcej grupy jest tym, co jednostki grupy, w której dana jednostka uczestniczy, postrzegają jako nonkonformizm. W tym rozumieniu konformizm jest podstawową cechą każdej jednostki społecznej.

</doc>
<doc id="146321" url="https://pl.wikipedia.org/wiki?curid=146321" title="Digraf">
Digraf



</doc>
<doc id="146322" url="https://pl.wikipedia.org/wiki?curid=146322" title="Benoit Clapeyron">
Benoit Clapeyron



</doc>
<doc id="146330" url="https://pl.wikipedia.org/wiki?curid=146330" title="Jimmu Tenno">
Jimmu Tenno



</doc>
<doc id="146331" url="https://pl.wikipedia.org/wiki?curid=146331" title="Polski Klub Ekologiczny">
Polski Klub Ekologiczny

Polski Klub Ekologiczny – stowarzyszenie o zasięgu ogólnopolskim. Istnieje od 1980. Jest pierwszą organizacją w Polsce sprzeciwiającą się polityce traktowania środowiska jako „dobra niczyjego”. Zarząd Główny Polskiego Klubu Ekologicznego znajduje się w Krakowie. Zarząd Główny ma osobowość prawną, posiadają ją także wszystkie Okręgi, wchodzące w skład tej organizacji pozarządowej.
Celem działań PKE jest realizacja idei ekorozwoju, systematyczna poprawa stanu środowiska przyrodniczego oraz kształtowania poprzez powszechną edukację ekologiczną świadomości, że jakość życia zależy od zachowania równowagi między rozwojem cywilizacji technicznej a wartościami humanistycznymi.

</doc>
<doc id="146332" url="https://pl.wikipedia.org/wiki?curid=146332" title="Graf krawędziowy">
Graf krawędziowy

Graf krawędziowy (ang. "line graph") grafu G – taki graf F=L(G), którego zbiorem wierzchołków jest zbiór krawędzi grafu G: V(F) = E(G), natomiast zbiorem krawędzi E(F) jest zbiór par elementów zbioru E(G), przy czym:
W grafach nieskierowanych:
W grafach skierowanych:
Intuicyjnie można to rozumieć tak, że krawędzie grafu G traktujemy jako wierzchołki, tworząc graf F, a wierzchołki grafu F łączymy krawędziami wtedy, gdy „istnieje przejście” pomiędzy krawędziami grafu G odpowiadającym odpowiednim wierzchołkom grafu F.
Jeśli nie powiedziano inaczej, pojęcie grafu krawędziowego odnosi się tylko do grafów nieskierowanych.
Interesującym zagadnieniem jest pytanie, czy dany graf jest grafem krawędziowym jakiegoś grafu, oraz czy każdy graf jest grafem krawędziowym jakiegoś grafu.
Lowell W. Beineke w 1968 r. pokazał, że graf jest grafem krawędziowym jakiegoś grafu wtedy i tylko wtedy, gdy nie zawiera żadnego z dziewięciu wymienionych grafów:

</doc>
<doc id="146337" url="https://pl.wikipedia.org/wiki?curid=146337" title="Choroby przenoszone drogą płciową">
Choroby przenoszone drogą płciową

Choroby przenoszone drogą płciową (, STD, "sexually transmitted infections", STI), in. choroby weneryczne () – grupa chorób zakaźnych i pasożytniczych, które przenoszone są w drodze kontaktu płciowego, zwłaszcza podczas stosunku waginalnego, seksu analnego i seksu oralnego. Z tego rodzaju chorobami wiąże się zazwyczaj wstyd, poczucie winy i stygmatyzacja.
Niejednokrotnie infekcje przenoszone drogą płciową początkowo nie wywołują objawów. Skutkuje to większym ryzykiem przeniesienia choroby na innych. Objawami choroby mogą być: wydzielina z pochwy, wydzielina z prącia, owrzodzenia na lub wokół narządów płciowych oraz bóle w okolicy miednicy.
Klasyfikacja.
Ponad 30 różnych bakterii, wirusów i pasożytów może być przenoszonych poprzez aktywność seksualną. Niektóre z chorób przenoszonych drogą płciową:
Epidemiologia.
Najczęstszą chorobą przenoszoną drogą płciową jest zakażenie wywołane przez bakterię "Chlamydia trachomatis". Szacuje się, że każdego roku około 357 milionów z nowych zakażeń to jedna z czterech chorób przenoszonych drogą płciową: chlamydia, rzeżączka, kiła lub trychomoneza (rzęsistkowica). Szacuje się, że ponad 500 milionów osób cierpi na zakażenie narządów płciowych wirusem opryszczki zwykłej (HSV), a ponad 290 milionów kobiet jest zakażonych wirusem brodawczaka ludzkiego (HPV). W Stanach Zjednoczonych co roku prawie 20 milionów ludzi zaraża się chorobą przenoszoną drogą płciową. Zakażenia te dotykają kobiety i mężczyzn niezależnie od ich pochodzenia i poziomu ekonomicznego. Ale prawie połowa wszystkich nowych zakażeń występuje wśród młodych ludzi w wieku od 15 do 24 lat. Badanie CDC z 2008 r. wykazało, że 25–40% amerykańskich nastoletnich dziewcząt ma chorobę przenoszoną drogą płciową.
Ponad 400 000 zakażeń przenoszonych drogą płciową odnotowano w Anglii w 2017 r., mniej więcej tak samo jak w 2016 r., przy czym odnotowano ponad 20% wzrost potwierdzonych przypadków rzeżączki i kiły. Od 2008 r. liczba przypadków kiły wzrosła o 148%, z 2 874 do 7 137, głównie wśród mężczyzn uprawiających seks z mężczyznami. Odsetek pierwszych przypadków brodawek płciowych w 2017 r. wśród dziewcząt w wieku 15–17 lat wynosił zaledwie 441, czyli o 90% mniej niż w 2009 r. – przypisywano to narodowemu programowi szczepień przeciwko wirusowi brodawczaka ludzkiego.
AIDS jest jedną z głównych przyczyn zgonów w dzisiejszej Afryce Subsaharyjskiej. HIV/AIDS przenoszone jest przede wszystkim poprzez niezabezpieczone stosunki seksualne. Ponad 1,1 mln osób żyje z HIV/AIDS w Stanach Zjednoczonych i ma to nieproporcjonalnie duży wpływ na Afroamerykanów. Zapalenie wątroby typu B jest również uważane za chorobę przenoszoną drogą płciową, ponieważ może się rozprzestrzeniać poprzez kontakt seksualny. Najwyższe wskaźniki występują w Azji i Afryce, a niższe w obu Amerykach i Europie. Zgodnie z raportem WHO z 2012 roku około dwóch miliardów ludzi na całym świecie zostało zakażonych wirusem zapalenia wątroby typu B. W 2018 r. Światowa Organizacja Zdrowia (WHO) stwierdziła, że około 257 milionów ludzi żyje z zakażeniem wirusem zapalenia wątroby typu B (zdefiniowanym jako dodatni antygen powierzchniowy zapalenia wątroby typu B).
Profilaktyka.
Najskuteczniejszą metodą ochrony przed zakażeniem jest unikanie kontaktów z częściami ciała lub płynami, poprzez które może dojść do zakażenia. Nie wszystkie formy kontaktu seksualnego muszą ten kontakt zakładać. Zapobieganie wiąże się z przecięciem dróg szerzenia, poprzez używanie zabezpieczeń mechanicznych takich jak prezerwatywa czy maseczka oralna (które nie zawsze zapobiegają zakażeniu, szczególnie jeśli dojdzie do ich uszkodzenia w trakcie stosunku seksualnego).
Zmniejszenie prawdopodobieństwa zakażenia można osiągnąć poprzez ograniczenie kontaktów seksualnych do określonej liczby stałych wzajemnych partnerów i/lub partnerek, którzy przeszli odpowiednie testy wykrywające nosicielstwo chorób przenoszonych drogą płciową przed wchodzeniem z nimi w kontakty seksualne; a przy innych kontaktach używając zabezpieczeń. Choroby weneryczne można wykryć za pomocą badania krwi oraz badania materiału pobranego z szyjki macicy lub pochwy, a u mężczyzn z cewki moczowej.
Formą zapobiegania jest także leczenie chorych. Leczenie to zwykle terapia farmaceutyczna, zależna od patogenu. Zwykle leczeniem zajmują się dermatolodzy. Bardziej szczegółową specjalnością medyczną zajmującą się tymi chorobami jest wenerologia.

</doc>
<doc id="146338" url="https://pl.wikipedia.org/wiki?curid=146338" title="Choroby weneryczne">
Choroby weneryczne



</doc>
<doc id="146345" url="https://pl.wikipedia.org/wiki?curid=146345" title="Trójbój siłowy">
Trójbój siłowy

Trójbój siłowy (ang. powerlifting) – dyscyplina sportu pośród sportów siłowych.
Historia.
Początki trójboju siłowego sięgają końca lat 50., kiedy to rozegrano Pierwsze Mistrzostwa Wielkiej Brytanii. W obecnym kształcie trójbój ukształtował się pod koniec lat 60. W 1972 roku powstała Międzynarodowa Federacja Trójboju Siłowego (IPF).
Rok później rozegrano pierwsze oficjalne mistrzostwa świata. 11 maja 1977 roku powstała Europejska Federacja Trójboju Siłowego (EPF). Rok później w Birmingham odbyły się pierwsze mistrzostwa Europy. Polski Związek Kulturystyki i Trójboju Siłowego jest członkiem IPF i EPF od 1989 roku.
W dniach 21–22.05.1977, w Piotrkowie Trybunalskim zostały zorganizowane pierwsze mistrzostwa Polski w kulturystycznym trójboju siłowym. 
Do zmagań o tytuły mistrzowskie w pięciu wagach przystąpiło 36 zawodników kulturystów z 14 ognisk lub klubów. Pierwszymi mistrzami Polski w poszczególnych kategoriach zostali:
Trójbój siłowy jest sportem nieolimpijskim.
W Polsce trójbój reprezentuje Polski Związek Kulturystyki, Fitness i Trójboju Siłowego (PZKFiTS), zrzeszony w IPF – International Powerlifting Federation (Międzynarodowa Federacja Trójboju Siłowego) i EPF – European Powerlifting Federation (Europejska Federacja Trójboju Siłowego). Od 14 stycznia 2010 trenerem kadry narodowej seniorów, seniorek oraz juniorów jest Arkadiusz Znojek, trener trójboistów siłowych Tęczy Społem Kielce. Przed 14 stycznia 2010 roku trenerami kadry narodowej w trójboju siłowym byli Roman Szymkowiak (Kościan) i Zdzisław Pieńkos (Pułtusk).
Dyscypliny trójboju siłowego.
Przysiad ze sztangą.
Przysiady ze sztangą są jednym z ćwiczeń na rozwój siły i masy mięśni ud. Ćwiczenie jest trudne. Składa się z wielu istotnych dla całości elementów, których zsynchronizowanie w całość wymaga rozwagi, skupienia i dobrej znajomości strony technicznej ich wykonywania. Do elementów tych należą: podejście pod spoczywającą na stojakach sztangę, odpowiednie jej uchwycenie i wpasowanie w miejsce, na którym będzie spoczywać przez cały czas trwania każdej serii, w tym konkretnym wypadku: na linii grzebienia łopatki, wykonanie kroku do tylu i przyjęcie prawidłowej pozycji wyjściowej. Przyjęte jest, że ćwiczący do przysiadów zakładają pas ciężarowy.
W trójboju siłowym siady zwykle wykonuje się ze sztangą w pozycji "„low bar”" (sztanga przebiega wzdłuż linii grzebienia łopatki, co pozwala podnieść 5–10% więcej obciążenia), inaczej niż w olimpijskim podnoszeniu ciężarów, gdzie zawodnicy trenują zwykle przysiad w pozycji "„high bar”" (sztanga spoczywa na mięśniu czworobocznym pomiędzy częścią zstępującą a wstępującą).
Wyciskanie na leżąco.
Zawodnik wykonuje ten bój w specjalnej, mocno przylegającej koszulce oraz kostiumie lub kolarkach,może też wykonywać go bez żadnego sprzętu wspomagającego (Raw), dla tego typu kategorii organizuje się osobne zawody. Po wyjściu na pomost zawodnik kładzie się na ławce i przyjmuje pozycję maksymalnie wygodną. Następnie chwyta sztangę tak, by paski na gryfie nie wystawały poza palce wskazujące pomiędzy rękami. Po zdjęciu sztangi ze stojaków (z pomocą obsługi pomostu lub bez niej) zawodnik czeka z zablokowanymi stawami na sygnał sędziego. Sygnał wydawany jest, gdy zawodnik znieruchomieje ze sztangą we właściwej pozycji. Ze względów bezpieczeństwa zawodnika, jeśli po okresie pięciu sekund nie przyjmie prawidłowej pozycji do rozpoczęcia boju, to będzie proszony o odłożenie sztangi komendą „Odłóż”, razem ze wstecznym ruchem ramienia. Sygnał składa się z ruchu ramienia do dołu i komendy „Start”. Po otrzymaniu sygnału, zawodnik opuszcza sztangę do klatki piersiowej i przytrzymuje ją nieruchomo na klatce piersiowej przez określony i widoczny czas. Zawodnik wyciska sztangę do pełnego wyprostu ramion bez przesadnie nierównego prostowania ramion, blokując obydwa ramiona jednocześnie. Gdy zawodnik utrzyma nieruchomą pozycję, sędzia powinien wydać słyszalną komendę „Stojak” łącznie z wstecznym ruchem ramienia.
Martwy ciąg.
Już starożytni Grecy i Rzymianie uprawiali martwy ciąg. Podniesienie ciężaru z ziemi jest najstarszym ruchem „użytkowym” i od wieków – tym właśnie można udowodnić największą siłę. Na wiele lat przed pojawieniem się trójboju siłowego uprawiano różne rodzaje podnoszenia z ziemi. Popularne było tzw. „podnoszenie Jeffersona” gdzie ciężar zabierało się pomiędzy nogami. W Bawarii na lokalnych zawodach siłaczy podnoszono z ziemi ciężkie głazy, dźwigano ciężary w górę używając tylko jednej ręki lub nawet jednego palca.
Martwym ciągiem popisywali się słynni: Carl Abs, Eugen Sandow i Louis Cyr. W połowie XIX wieku skonstruowano maszynę imitującą ruch martwego ciągu a pierwszy jej użytkownik – Georgie Barker Windship uzyskał prawie 300 kg. Kolejne lata przyniosły wyniki dochodzące do pół tony.
Charakterystyczny przeciwstawny uchwyt dłoni pojawił się w formalnych przepisach „ciężarowych” opracowanych w 1857 roku przez księcia Alfreda Pallavicini. Ów Austriak znał około 120 sposobów podnoszenia ciężarów w tym kilkanaście przypominających dzisiejszy martwy ciąg.
W latach 60. kształtował się dzisiejszy obraz trójboju siłowego. Jedne konkurencje wprowadzano z innych rezygnowano. Martwy ciąg został jako jeden z wielkiej trójki (wyciskanie i przysiad). Od początku oficjalnego trójbojowania najsilniejsi nie schodzili poniżej 340 kg. W początku lat siedemdziesiątych pękła bariera 400 kg. Pokonał ją Jon Cole ważący 128 kg. 9 lipca 2016 roku po raz pierwszy w historii pokonana została bariera 500 kg. Dokonał tego Eddie Hall ważący 186 kg.
Klasyczny martwy ciąg polega na uchwyceniu sztangi oburącz w skłonie, (ręce na szerokość barków, stopy na szerokość bioder) i uniesieniu sztangi na wysokość bioder z zachowaniem prostego grzbietu w odcinku lędźwiowym. Większość federacji dopuszcza także martwy ciąg w wersji „sumo”, gdzie zawodnik staje w szerokim rozkroku, chwytając sztangę oburącz między nogami. 
Główne mięśnie zaangażowane w ćwiczeniu – prostownik grzbietu, mięśnie najszersze grzbietu, pośladkowe, dwugłowe ud.
Kategoria RAW.
Kategoria trójboju siłowego nie dopuszczająca sprzętu wspomagającego takiego jak: koszulki lub spodenki wykonane z gumy która pomaga osobie wykonującej bój na zasadzie rozciągania się gumy (w dolnej fazie ruchu) i kurczeniu się (w górnej fazie). Inne przedmioty takie jak Pas trójbojowy lub opaski do obwiązywania stawów kolanowych i nadgarstkowych są dozwolone.

</doc>
<doc id="146347" url="https://pl.wikipedia.org/wiki?curid=146347" title="Jan Bernard Szlaga">
Jan Bernard Szlaga

Jan Bernard Szlaga (ur. 24 maja 1940 w Gdyni, zm. 25 kwietnia 2012 w Starogardzie Gdańskim) – polski duchowny rzymskokatolicki, profesor nauk teologicznych, biskup pomocniczy chełmiński w latach 1988–1992, biskup diecezjalny pelpliński w latach 1992–2012.
Życiorys.
Młodość i wykształcenie.
Urodził się 24 maja 1940 w Gdyni. W zakresie szkoły średniej kształcił się w Collegium Leoninum w Wejherowie (1953–1955) i w Collegium Marianum w Pelplinie (1955–1957). W 1957 uzyskał maturę prywatną, egzamin państwowy zdał natomiast w 1959 w Korespondencyjnym Liceum Ogólnokształcącym w Gdańsku. W latach 1957–1963 odbył studia filozoficzno-teologiczne w Wyższym Seminarium Duchownym w Pelplinie. 22 grudnia 1962 otrzymał święcenia subdiakonatu przez posługę Kazimierza Kowalskiego, biskupa diecezjalnego chełmińskiego, który 9 marca 1963 udzielił mu również święceń diakonatu. Ten sam biskup 2 czerwca 1963 wyświęcił go na prezbitera.
W latach 1965–1969 kontynuował studia na Wydziale Teologicznym Katolickiego Uniwersytetu Lubelskiego. W 1968 uzyskał magisterium-licencjat, a w 1970 w Instytucie Nauk Biblijnych na podstawie dysertacji "Symbolika fundamentu w Nowym Testamencie" otrzymał doktorat z nauk teologicznych w zakresie biblistyki. W latach 1972–1973 odbył studia specjalistyczne w Papieskim Instytucie Biblijnym w Rzymie, które ukończył w 1974 ze stopniem licencjata nauk biblijnych. W 1976 na Wydziale Teologicznym Katolickiego Uniwersytetu Lubelskiego uzyskał habilitację na podstawie rozprawy "Nowość przymierza Chrystusowego według «Listu od Hebrajczyków»". W 1983 otrzymał tytuł naukowy profesora nadzwyczajnego.
Prezbiter.
Po przyjęciu święceń kapłańskich pracował jako wikariusz w parafiach: Narodzenia Najświętszej Maryi Panny w Łęgu (1963) i św. Wojciecha w Jabłonowie Pomorskim (1963–1965).
W 1984 otrzymał godność kapelana honorowego Jego Świątobliwości.
Działalność naukowo-dydaktyczna.
W latach 1969–1995 był pracownikiem Instytutu Nauk Biblijnych Wydziału Teologicznego Katolickiego Uniwersytetu Lubelskiego, zajmując kolejne stanowiska od asystenta do profesora. W latach 1975–1983 pełnił funkcję wicedyrektora, a w latach 1983–1988 dyrektora konwiktu księży studentów Katolickiego Uniwersytetu Lubelskiego. W 1979 został kierownikiem Katedry Egzegezy Ksiąg Narracyjnych Nowego Testamentu na Wydziale Teologicznym. W latach 1979–1981 sprawował urząd prodziekana, a w latach 1981–1984 dziekana Wydziału Teologicznego. W latach 1984–1988 był prorektorem Katolickiego Uniwersytetu Lubelskiego. Ponadto pełnił funkcję sekretarza generalnego Towarzystwa Przyjaciół KUL i uczestniczył w pracach komisji uniwersyteckich, m.in. przewodnicząc komisji stypendialnej, komisji kontrolnej i komisjom rekrutacyjnym.
W latach 1975–1978 prowadził zajęcia z historii zbawienia, wstępu do Pisma Świętego oraz języka hebrajskiego w Wyższym Seminarium Duchownym w Lublinie. W Wyższym Seminarium Duchownym w Pelplinie objął w 1977 wykłady z egzegezy Nowego Testamentu, a po uzyskaniu sakry biskupiej rozszerzył zakres prowadzonych wykładów o wstęp do Ewangelii, Nowy Testament, język łaciński i seminarium naukowe. W latach 1991–2001 podjął wykłady zlecone z symboliki biblijnej na Wydziale Filologiczno-Historycznym Uniwersytetu Gdańskiego.
W 1971 został członkiem Towarzystwa Naukowego Katolickiego Uniwersytetu Lubelskiego (od 1983 członek czynny), a w 1985 Studiorum Novi Testamenti Societas. Należał także do Stowarzyszenia Biblistów Polskich (od 2007 jako członek honorowy).
W 1987 pogłębiał specjalizację podczas stypendium na Katolickim Uniwersytecie w Louvain.
Publikował prace naukowe z zakresu biblistyki. Brał udział w przygotowaniu "Encyklopedii katolickiej" jako autor haseł i członek zespołu merytoryczno-leksykograficznego (1969–1988), kierownik działu archeologii biblijnej (1980–1996) oraz członek redakcji naczelnej (1981–1988). W 1988 zasiadał w kolegium redakcyjnym „Ethosu”, wydawanego przez Instytut Jana Pawła II KUL.
Był promotorem 4 i recenzentem 15 rozpraw doktorskich. Brał udział w 7 przewodach habilitacyjnych i 1 przewodzie profesorskim.
Biskup.
13 czerwca 1988 został prekonizowany biskupem pomocniczym diecezji chełmińskiej ze stolicą tytularną Mascula. Święcenia biskupie otrzymał 25 czerwca 1988 w katedrze Wniebowzięcia Najświętszej Maryi Panny w Pelplinie. Udzielił mu ich kardynał Józef Glemp, prymas Polski, któremu asystowali arcybiskup Francesco Colasuonno, nuncjusz apostolski, i Marian Przykucki, biskup diecezjalny chełmiński. Jako dewizę biskupią przyjął słowa „"Parare vias Domini"” ("Przygotować drogi dla Pana"). W latach 1988–1992 sprawował urząd wikariusza generalnego diecezji. W kurii biskupiej był przewodniczącym wydziału katechetycznego i wydziału nauki katolickiej, wiceprzewodniczącym wydziału duszpasterstwa ogólnego oraz rady kurialnej, a także członkiem wydziału personalnego. Należał do rady kapłańskiej, kolegium konsultorów, rady duszpasterskiej, a także przewodniczył radzie ekonomicznej i radzie programowej Wydawnictwa Diecezjalnego. Kierował diecezjalnymi zespołami podczas II Polskiego Synodu Plenarnego. W latach 1988–1992 był prepozytem kapituły katedralnej.
25 marca 1992, po reorganizacji struktur Kościoła katolickiego w Polsce, został ustanowiony biskupem diecezjalnym diecezji pelplińskiej. 29 marca 1992 kanonicznie objął diecezję, a 24 maja 1992 odbył ingres do katedry Wniebowzięcia Najświętszej Maryi Panny w Pelplinie. Przeprowadził I synod diecezjalny (1994–2000) i diecezjalne kongresy: eucharystyczny (1993), trzeźwości (1994) i różańcowy (1998). Ustanowił w diecezji instytucję nadzwyczajnych szafarzy Komunii Świętej. W 1999 gościł w Pelplinie papieża Jana Pawła II. Powołał sanktuaria: św. Wojciecha w Gorzędzieju (1995), Matki Bożej Fatimskiej w Chojnicach (1997), Matki Bożej Pocieszenia w Lubiszewie (1997), Matki Bożej Kościerskiej Królowej Rodzin (1998) i św. Jakuba w Lęborku (2010). Przyczynił się do uzyskania tytułu bazyliki mniejszej dla kościoła farnego Ścięcia św. Jana Chrzciciela w Chojnicach i kolegiaty koronowskiej, a także zatwierdzenia patronatów dla miast: Chojnic (św. Jana Chrzciciela), Lęborka (św. Jakuba Apostoła), Kościerzyny (Matki Bożej Królowej Rodzin), Starogardu Gdańskiego (św. Wojciecha), Brus (bł. Józefa Jankowskiego) i Kartuz (św. Brunona). Zreorganizował diecezjalną sieć dekanatów, erygował nowe parafie. Ustanowił kapituły kolegiackie w Kartuzach (1992) i w Koronowie (2002). Pod jego patronatem przeprowadzono renowację katedry, za którą Kapituła Konserwatorów Wojewódzkich przyznała mu tytuł Conservator Ecclesiae. Erygował domy dla księży emerytów w Pelplinie w 1996 i w Chojnicach w 2011. W 1994 założył Radio Głos, a w 1998 Wydawnictwo Diecezjalne i Wydawnictwo Wyższego Seminarium Duchownego „Bernardinum” połączył w Wydawnictwo Diecezji Pelplińskiej „Bernardinum”. Dbał o formację kapłanów i przygotowanie kadry dydaktycznej w pelplińskim seminarium. Przekształcił Instytut Duszpasterstwa Sakramentalnego w Instytut Formacji Kapłańskiej. Działał na rzecz poszerzenia współpracy Wyższego Seminarium Duchownego w Pelplinie z wydziałami teologicznymi Katolickiego Uniwersytetu Lubelskiego i Uniwersytetu Mikołaja Kopernika w Toruniu. Przeniósł studium teologiczne z Gdyni do Tczewa, przemianowując je na Instytut Teologiczny Diecezji Pelplińskiej. Utworzył kolegia teologiczne kształcące katechetów. Powołał licea katolickie w Tczewie, Lęborku, Chojnicach, Kartuzach i Świeciu, a także przeprowadził odbudowę Collegium Marianum w Pelplinie. Ustanowił uniwersytety ludowe w Chojnicach, Starogardzie Gdańskim i Karolewie. W 1997 powołał Chrześcijańską Szkołę pod Żaglami i został jej patronem. Pisał artykuły i felietony do „Pielgrzyma”, „Inspiracji” i „Mszy świętej”. Na antenie Radia Głos wygłaszał w formie konferencji refleksje biblijno-liturgiczne, które zostały wydane w czterotomowej publikacji "Przy stole słowa Bożego". Zbiór jego artykułów dotyczących problemów związanych z Pismem Świętym, opublikowanych wcześniej w „Pielgrzymie”, został wydany w książce "Powtórka z Biblii".
W latach 1996–2001 był przewodniczącym Rady Naukowej Konferencji Episkopatu Polski. W tym czasie zostały uregulowane kwestie dotyczące nadawania i zatwierdzania stopni i tytułów naukowych na uczelniach kościelnych. W ramach KEP zasiadał w Komisji Duszpasterstwa Rodzin, Komisji Duszpasterstwa Akademickiego, Komisji ds. Katolickiego Uniwersytetu Lubelskiego, Komisji (Rady) ds. Ekumenizmu, Komisji ds. Dialogu między Konferencją Episkopatu Polski a Polską Radą Ekumeniczną i Komisji ds. Liturgii (przewodnicząc sekcji służby liturgicznej). Był także członkiem Rady Programowej Radia Maryja. W 1994 uczestniczył w sesji Synodu Biskupów w Rzymie poświęconej życiu konsekrowanemu. W 1991 z ramienia Episkopatu Polski brał udział w sesji ekumenicznej w Santiago de Compostela. Był współkonsekratorem podczas sakr biskupa diecezjalnego Campo Maior Edwarda Zielskiego (2000) i biskupa diecezjalnego włocławskiego Wiesława Meringa (2003).
21 kwietnia 2012 miał dokonać konsekracji biskupa pomocniczego pelplińskiego Wiesława Śmigla, lecz z powodu złego stanu zdrowia nie uczestniczył w liturgii. Zmarł kilka dni później, 25 kwietnia 2012, w Kociewskim Centrum Zdrowia (szpitalu św. Jana) w Starogardzie Gdańskim. Został pochowany 28 kwietnia 2012 w katedrze pelplińskiej.
Odznaczenia, wyróżnienia, upamiętnienie.
Postanowieniem prezydenta RP Lecha Kaczyńskiego z 27 kwietnia 2009 „za wybitne osiągnięcia w pracy naukowej i dydaktycznej, za zasługi w działalności duszpasterskiej i zaangażowanie w niesieniu pomocy ludziom potrzebującym” został odznaczony Krzyżem Komandorskim Orderu Odrodzenia Polski.
Został wyróżniony Medalem Komisji Edukacji Narodowej.
Nadano mu honorowe obywatelstwo: Chojnic (1994), Tczewa (2002), Kościerzyny (2003), gminy Pelplin (2003), Łeby (2007), Starogardu Gdańskiego (2007), Człuchowa (2008), Gdyni (2008), gminy Brusy (2008), a także Tucholi i gminy Zblewo. Przyznano mu medal „Zasłużony dla Miasta i Gminy Pelplin” (2001), tytuł „Zasłużony dla Gminy Skarszewy” (2006), a także Honorowe Wyróżnienie za Zasługi dla Województwa Pomorskiego (2009).
W 2014 jego imieniem została nazwana jedna z ulic w Gdyni w dzielnicy Mały Kack (ul. ks. bpa Jana Bernarda Szlagi).

</doc>
<doc id="146348" url="https://pl.wikipedia.org/wiki?curid=146348" title="Gleby torfowe">
Gleby torfowe

Gleby torfowe wraz z glebami mułowo-torfowymi wchodzą w skład gleb bagiennych. Powstają w wyniku gromadzenia się szczątków roślinności bagiennej w warunkach beztlenowych, spowodowanych silnym nawilgoceniem gruntu. Wymagają melioracji i intensywnego nawożenia. Są mało urodzajne. Głównie przeznaczane jako łąki i pastwiska. Miejsca występowania:

</doc>
<doc id="146350" url="https://pl.wikipedia.org/wiki?curid=146350" title="Radomyśl Wielki">
Radomyśl Wielki

Radomyśl Wielki – miasto w woj. podkarpackim, w powiecie mieleckim, siedziba gminy miejsko-wiejskiej Radomyśl Wielki.
Miasto jest siedzibą dekanatu Radomyśl Wielki oraz parafii Przemienienia Pańskiego. Przez miasto przebiega droga wojewódzka nr 984 z Lisiej Góry (koło Tarnowa) do Mielca w ramach, której 1 grudnia 2020 roku została oddana do użytku obwodnica miasta. Według danych z 31 grudnia 2021 Radomyśl Wielki liczył 3252 mieszkańców (GUS).
Leży w dawnej ziemi sandomierskiej historycznej Małopolski, w XVI wieku położony był w województwie sandomierskim. Lokowany na prawie magdeburskim w 1581 przez kasztelana bieckiego Mikołaja Firleja. Przed 1945 rokiem miasto należało do województwa krakowskiego, po zakończeniu II wojny światowej weszło w skład nowo utworzonego województwa rzeszowskiego.
W latach 1975–1998 Radomyśl Wielki administracyjnie należał do województwa tarnowskiego.
Zabytki.
Na rynku wystawiony jest jedyny istniejący egzemplarz samolotu PZL M-2.
Ponadto w mieście stoją kościół parafialny pw. Przemienienia Pańskiego z XVIII wieku oraz zabytkowa figura Matki Boskiej z Lourdes z XIX wieku.
W mieście istniały dwa cmentarze żydowskie; starszy nie istnieje, nowszy jest zabytkiem.

</doc>
<doc id="146351" url="https://pl.wikipedia.org/wiki?curid=146351" title="Sorkwity (gmina)">
Sorkwity (gmina)

Sorkwity – gmina wiejska w województwie warmińsko-mazurskim, w powiecie mrągowskim. W latach 1975–1998 gmina położona była w województwie olsztyńskim.
Siedziba władz gminy to Sorkwity, położone są 12 km od Mrągowa i 15 od Biskupca Reszelskiego. Miejscowość Sorkwity znajduje się w otoczeniu dwóch jezior Lampackiego i Gielądzkiego.
Według danych z 30 czerwca 2004 gminę zamieszkiwało 4620 osób. Natomiast według danych z 31 grudnia 2019 roku gminę zamieszkiwało 4528 osób.
Struktura powierzchni.
Według danych z roku 2002 gmina Sorkwity ma obszar 184,56 km², w tym:
Gmina stanowi 17,33% powierzchni powiatu.
Demografia.
Dane z 30 czerwca 2004:
Miejscowości sołeckie.
Borowe, Borowski Las, Burszewo, Choszczewo, Gizewo, Jełmuń, Jędrychowo, Kozłowo, Maradki, Nibork, Pustniki, Rozogi, Rybno, Sorkwity, Stama, Surmówka, Stary Gieląd, Szymanowo, Warpuny, Zyndaki.
Pozostałe miejscowości.
Bałowo, Gieląd Mały, Głodowo, Janiszewo, Janowo, Karczewiec, Kozarek Mały, Kozarek Wielki, Lesiny, Maradzki Chojniak, Miłuki, Młynik, Nowy Gieląd, Piłak, Rodowo, Słomowo, Stary Gieląd, Szarłaty, Szelągówka, Tyszkowo, Wilamówko, Wola Maradzka, Zamkowo, Załuki.
Sąsiednie gminy.
Biskupiec, Dźwierzuty, Kolno, Mrągowo, Piecki, Reszel

</doc>
<doc id="146352" url="https://pl.wikipedia.org/wiki?curid=146352" title="B-52 Stratofortress">
B-52 Stratofortress



</doc>
<doc id="146353" url="https://pl.wikipedia.org/wiki?curid=146353" title="Anizogamia">
Anizogamia

Anizogamia, heterogamia – typ rozmnażania płciowego polegający na łączeniu się gamet zróżnicowanych wielkością (z powodu różnej ilości zgromadzonych w nich materiałów zapasowych), kształtem lub zdolnością ruchu (np. obecnością wici). Komórka żeńska ("makrogameta") jest zwykle większa niż męska ("mikrogameta"). Anizogamia jest jedną z dwóch rodzajów gametogamii lub gametangiogamii. Jej przeciwieństwem jest izogamia.
Termin anizogamia stosowany zwykle do opisu biologii glonów i grzybów.

</doc>
<doc id="146355" url="https://pl.wikipedia.org/wiki?curid=146355" title="Eseista">
Eseista



</doc>
<doc id="146356" url="https://pl.wikipedia.org/wiki?curid=146356" title="Tkanka roślinna">
Tkanka roślinna



</doc>
<doc id="146357" url="https://pl.wikipedia.org/wiki?curid=146357" title="Prozaik">
Prozaik



</doc>
<doc id="146360" url="https://pl.wikipedia.org/wiki?curid=146360" title="Tkanka miękiszowa">
Tkanka miękiszowa



</doc>
<doc id="146361" url="https://pl.wikipedia.org/wiki?curid=146361" title="Józef Milewski">
Józef Milewski

Józef Milewski (ur. 18 lutego 1914 w Zelgoszczy, gmina Lubichowo, zm. 26 lutego 1998) – popularyzator Kociewia, autor ponad 100 wielokrotnie wznawianych prac na ten temat, doktor nauk humanistycznych.
Życiorys.
W 1933 ukończył Gimnazjum Klasyczne w Starogardzie Gdańskim. Brał udział w wojnie obronnej 1939, trafił do niewoli niemieckiej, skąd zbiegł. W czasie okupacji działał w polskiej armii powstańczej w Borach Tucholskich. Po wojnie był m.in. wójtem Lubichowa (1945–1949) i burmistrzem Starogardu (1949–1950). W kwietniu 1974 obronił na Uniwersytecie Mikołaja Kopernika w Toruniu pracę doktorską "Kociewie w latach okupacji hitlerowskiej" (wydana w 1977).
Niektóre inne prace Milewskiego:

</doc>
<doc id="146363" url="https://pl.wikipedia.org/wiki?curid=146363" title="Unia Zachodnioeuropejska">
Unia Zachodnioeuropejska

Unia Zachodnioeuropejska, UZE, WEU (od ang. "Western European Union") – istniejąca w latach 1954–2011 międzynarodowa organizacja wojskowa, utworzona na mocy układów paryskich z 23 października 1954, które weszły w życie, po zakończeniu procesu ratyfikacji, 5 maja 1955, przekształcając tym samym powstałą w 1948 Unię Zachodnią (grupującą Francję, Wielką Brytanię i kraje Beneluksu). Rozwiązano ją 31 marca 2010, decyzją państw członkowskich, z uwagi na wejście w życie traktatu lizbońskiego. Działalność organizacji została wygaszona do 30 czerwca 2011.
Z założenia miała pełnić wszystkie zasadnicze funkcje Europejskiej Wspólnoty Obronnej, poza integracyjną. Zrezygnowano więc – głównie za sprawą Wielkiej Brytanii – z ponadpaństwowego charakteru nowo utworzonej instytucji. Podobnie jak traktat brukselski, i ta organizacja nie odegrała znaczącej roli, działania gospodarcze były bowiem podejmowane w ramach Organizacji Europejskiej Współpracy Gospodarczej, natomiast centrum aktywności wojskowej stało się NATO. Jednak klauzula natychmiastowej i bezwarunkowej pomocy militarnej w wypadku agresji na któregoś z członków UZE, a także każdej innej, jaką państwa członkowskie dysponują wykraczała daleko poza zobowiązania podjęte przez sojuszników w ramach NATO, gdzie artykuł 5 Traktatu Północnoatlantyckiego mówi, że w razie ataku na któregoś z sojuszników państwo członkowskie paktu "udzieli pomocy Stronie lub Stronom tak napadniętym" (…) "podejmując" (…) "akcję, jaką uzna za konieczną, nie wyłączając użycia siły zbrojnej". Mimo tego UZE stała się organizacją bez żadnych funkcji operacyjnych, która nie odegrała prawie żadnej roli – z jednej strony nie chcąc dublować NATO, z drugiej stając się niezobowiązującym forum wymiany sprawozdań na temat potencjału sił narodowych, często i tak nieaktualnych. W jej skład wchodziło 10 państw: Wielka Brytania, Francja, Niemcy, Belgia, Holandia, Luksemburg, Włochy, Grecja, Hiszpania i Portugalia; ponadto sześć państw miało status członka stowarzyszonego, siedem stowarzyszonego partnera, a pięć obserwatora.
UZE była organizacją polityczno-obronną. Do momentu powstania Unii Europejskiej nie odgrywała większej roli. Na mocy Traktatu o Unii Europejskiej uznano UZE za zbrojne ramię Wspólnoty, przyjmując jako dalekosiężny cel UE utworzenie wspólnej armii europejskiej. W traktacie nicejskim usunięto jednak przepisy o UZE jako integralnej części unijnych procesów integracyjnych o charakterze polityczno-obronnym.
W latach 90. Unia Zachodnioeuropejska stała się bardziej aktywna, czego przejawami było stworzenie Korpusu Europejskiego, zacieśnianie współpracy z NATO i zaproszenie do współpracy na prawach partnera stowarzyszonego państw stowarzyszonych z Unią Europejską i ubiegających się o członkostwo w tej organizacji.
Na szczycie Rady Europejskiej w Helsinkach w 1999 postanowiono o wygaszeniu UZE i przeniesieniu jej kompetencji do nowo tworzonych struktur wspólnej europejskiej polityki bezpieczeństwa i obrony (WEPBiO) w ramach wspólnej polityki zagranicznej i bezpieczeństwa (WPZiB).

</doc>
<doc id="146364" url="https://pl.wikipedia.org/wiki?curid=146364" title="Tkanki miękiszowe">
Tkanki miękiszowe



</doc>
<doc id="146367" url="https://pl.wikipedia.org/wiki?curid=146367" title="I2L">
I2L



</doc>
<doc id="146369" url="https://pl.wikipedia.org/wiki?curid=146369" title="Pierwiosnka">
Pierwiosnka



</doc>
<doc id="146370" url="https://pl.wikipedia.org/wiki?curid=146370" title="Keyword advertising">
Keyword advertising

Keyword advertising – technika ogłoszeń internetowych polegająca na wykupywaniu miejsc na liście odsyłaczy wyświetlonej w wyszukiwarce internetowej. Ogłoszenia są skojarzone z wyrazami kluczowymi i pojawiają się na liście wtedy, gdy użytkownik szuka podanych wyrazów kluczowych - im wyższa opłata, tym wyższe miejsce na liście.
"Keyword advertising" było od początku krytykowane przez społeczność internetową jako mylące dla niedoświadczonych użytkowników i zniekształcające prawdziwą wartość listy odsyłaczy. Krytyka spowodowała m.in. wyraźne oznaczanie reklam od pozostałych odsyłaczy.
Twórcą techniki "keyword advertising" jest firma Overture, obecnie własność Yahoo!.

</doc>
<doc id="146371" url="https://pl.wikipedia.org/wiki?curid=146371" title="Overture">
Overture

Overture – firma komputerowa z Pasadeny (Kalifornia) założona w 1997 r., początkowo jako Goto.com, pionier techniki ogłoszeń internetowych opartych na wyrazach kluczowych (keyword advertising).
Wyszukiwarka firmy automatycznie generowała płatne ogłoszenia skojarzone z wyrazami kluczowymi podawanymi przez jej użytkownika. Wyniki wyszukiwania były podobne do rezultatów w innych wyszukiwarkach, z tą różnicą, że na początku listy znajdowały się odsyłacze do firm lub produktów, które opłaciły ogłoszenie.
Na początku 2003 r. Overture zakupiła wyszukiwarki AltaVista i AlltheWeb, natomiast pod koniec tego samego roku sama stała się własnością Yahoo!.
Linki zewnętrzne.
Witryna Overture

</doc>
<doc id="146373" url="https://pl.wikipedia.org/wiki?curid=146373" title="Jerry Yang">
Jerry Yang

Jerry Chih-Yuan Yang (; ur. 6 listopada 1968 w Tajpej) – amerykański inżynier tajwańskiego pochodzenia, współtwórca (z Davidem Filo) portalu Yahoo! i jego były dyrektor do 2012 r.
Wczesne lata.
Urodzony na Tajwanie. W 1978 r. przeniósł się do Kalifornii ze swoją mamą i bratem. Jego ojciec zmarł, kiedy Jerry Yang miał dwa lata. Ukończył studia z zakresu inżynierii elektrycznej na uniwersytecie Stanforda, gdzie został członkiem bractwa Phi Kappa Psi.
Kariera.
Po ukończeniu studiów, w kwietniu 1994, wraz z Davidem Filo założył portal nazwany "Jerry’s Guide to the World Wide Web". Potem nazwę zmieniono na Yahoo!. Stał się on bardzo popularny, Yang i Filo w kwietniu 1995 utworzyli Yahoo! Inc.
Życie prywatne.
Yang poślubił Akiko Yamazaki w Kostaryce.
Majątek Yanga w postaci akcji portalu był wart w 1999 r. 9 mld USD.

</doc>
<doc id="146377" url="https://pl.wikipedia.org/wiki?curid=146377" title="Pedro Rubiano Sáenz">
Pedro Rubiano Sáenz

Pedro Rubiano Sáenz (ur. 13 września 1932 w Cartago) – kolumbijski duchowny katolicki, arcybiskup Bogoty, kardynał.
Życiorys.
Studiował filozofię w seminarium w Popayán, 8 lipca 1956 w Cali przyjął święcenia kapłańskie. Kontynuował studia poza Kolumbią - na Uniwersytecie w Laval (Quebec, Kanada), na Katolickim Uniwersytecie Amerykańskim w Waszyngtonie, w instytucie ILADES w Santiago; kształcił się w kierunku teologii, katechezy i nauki społecznej Kościoła. Pracował jako duszpasterz w archidiecezji Cali, był wikarym i proboszczem kilku parafii (m.in. współtworzonej przez siebie parafii "San Pedro Claver"), kapelanem szkół wojskowych i cywilnych oraz kliniki. Pełnił funkcje w kurii archidiecezjalnej oraz był wicerektorem miejscowego seminarium.
2 czerwca 1971 został mianowany biskupem Cucuta, sakry biskupiej udzielił mu 11 lipca 1971 arcybiskup Angelo Palmas, nuncjusz w Kolumbii. Po kilkunastu latach pracy w tej diecezji biskup Rubiano Sáenz został promowany na arcybiskupa-koadiutora Cali (z prawem następstwa) w marcu 1983 i dwa lata później - w lutym 1985 - zastąpił dotychczasowego arcybiskupa Alberto Uribe (który zrezygnował i wkrótce zmarł). W latach 1990-1996 Rubiano Sáenz pełnił przez dwie kadencje funkcję przewodniczącego Konferencji Episkopatu Kolumbii; ponownie został wybrany na to stanowisko w lipcu 2002 (do 2008). Od kwietnia 1990 do stycznia 1991 był dodatkowo administratorem apostolskim diecezji Popayan. W grudniu 1994 przeszedł na stolicę arcybiskupią i prymasowską Bogota.
W lutym 2001 Jan Paweł II wyniósł go do godności kardynalskiej, z tytułem prezbitera Trasfigurazione di Nostro Signore Gesu Cristo. Rubiano Sáenz brał udział w konferencjach generalnych Episkopatów Latynoamerykańskich (czwartej w Santo Domingo, Dominikana, październik 1992 i piątej w Aparecida, Brazylia, maj 2007) oraz sesjach Światowego Synodu Biskupów w Watykanie. W 2005 uczestniczył w konklawe. W lipcu 2010 złożył rezygnację z funkcji arcybiskupa Bogoty. Jego następcą został arcybiskup Rubén Salazar Gómez
13 września 2012 w związku z ukończeniem 80 roku życia utracił prawo do czynnego uczestniczenia w przyszłych konklawe.

</doc>
<doc id="146378" url="https://pl.wikipedia.org/wiki?curid=146378" title="Pedro Rubiano Saenz">
Pedro Rubiano Saenz



</doc>
<doc id="146382" url="https://pl.wikipedia.org/wiki?curid=146382" title="Jesiotrowate">
Jesiotrowate

Jesiotrowate (Acipenseridae) – rodzina słodkowodnych lub anadromicznych ryb jesiotrokształtnych (Acipenseriformes). Poławiane gospodarczo dla mięsa i kawioru.
Zasięg występowania.
Chłodne i umiarkowanie ciepłe wody półkuli północnej.
Znane z zapisów kopalnych od późnej kredy. Wraz z wiosłonosowatymi są jedynymi żyjącymi przedstawicielami ryb kostnochrzęstnych.
Cechy morfologiczne.
Charakteryzują się silnie wydłużonym, wrzecionowatym ciałem, o pięciokątnym kształcie w przekroju poprzecznym. Skóra pokryta pięcioma rzędami tarczek kostnych (grzbietowy, dwa boczne i dwa brzuszne). Masywna głowa wyciągnięta w ryj (tzw. "rostrum" - służący do rycia w podłożu), całkowicie pokryta kostnymi płytkami. Otwór gębowy położony w spodniej części głowy, zakończony wysuwalnymi szczękami, poprzedzony dwiema parami wąsików. Krótka płetwa grzbietowa przesunięta do tyłu ponad płetwę odbytową. Heterocerkalna płetwa ogonowa z wysokim i długim płatem górnym. Pierwszy promień płetw piersiowych przekształcony w kolec. Duży pęcherz pławny połączony z przełykiem (z wyjątkiem nibyłopatonosów, u których brak pęcherza pławnego). Dorosłe osobniki nie mają zębów. Ubarwienie zmienne. Największe osobniki osiągają ponad 4 m długości (najdłuższa bieługa miała 7,2 m i wagę 1571 kg, najcięższa ważyła 2072 kg). Gatunki słodkowodne są znacznie mniejsze.
Tryb życia.
Tarło odbywają w rzekach. Ikra o średnicy ziarna ok. 3 mm składana jest w dużych ilościach (kilkaset tysięcy do kilku milionów sztuk). Większość gatunków wędruje do mórz, tylko nieliczne pozostają w wodach słodkich (łopatonosy i niektóre formy jesiotrów). Żywią się głównie bezkręgowcami, a starsze osobniki również rybami. Żerują głównie przy dnie. Jesiotrowate należą do ryb długowiecznych.
Klasyfikacja.
Rodzaje zaliczane do tej rodziny:
"Acipenser" — "Huso" — "Pseudoscaphirhynchus" — "Scaphirhynchus"
Znaczenie gospodarcze.
Mięso niektórych jesiotrowatych jest bardzo cenione na całym świecie. Z ich ikry sporządzany jest kawior.
Technologie chowu jesiotrowatych.
Początkowo hodowla jesiotrowatych ograniczała się do sztucznego rozrodu i produkcji materiału zarybieniowego, głównie wylęgu, na potrzeby zarybień wód otwartych. Następnie zakres tych badań poszerzono o problemy związane z chowem wylęgu, narybku, selektów i tarlaków. Zostały opracowane i zastosowane przeżyciowe techniki pozyskiwania produktów płciowych, co umożliwiło wielokrotne wykorzystanie tarlaków.
Dojrzewanie i rozwój.
Większość anadromicznych gatunków jesiotrowatych tworzy w warunkach naturalnych dwie populacje tarłowe, z których jedna wchodzi na tarło do rzek jesienią (samice są w III–IV stadium), druga natomiast wczesną wiosną (końcówka IV stadium). Ostateczną gotowość do tarła ryby te osiągają już w trakcie wędrówki, następuje wtedy wzrost poziomu hormonów gonadotropowych. Pogorszenie się warunków środowiskowych może spowodować przerwę w tarle (resorpcja ikry), ale gdy warunki środowiskowe wrócą do normy, mogą wznowić tarło.
W przypadku tarła sztucznego jesiotry przetrzymywane są w stawach, sadzawkach lub basenach. Osiągnięcie gotowości do tarła nie jest możliwe bez stymulacji hormonalnej. Stosuje się w tym celu iniekcje z wyciągu odwodnionej w acetonie przysadki mózgowej dojrzałych jesiotrów i ryb karpiowatych (2–3 i 4–6 mg/kg masy ciała samicy), można też stosować syntetyczne analogi hormonów LH-RH i GnRH. Dojrzała ikra od samic pobierana jest najczęściej przez wykonanie nacięcia powłoki brzusznej i nałożenie szwu chirurgicznego. Natomiast pobieranie mlecza od samców nie wymaga specjalnych zabiegów.
Najbardziej efektowną metodą zapłodnienia ikry jest metoda półsucha. Polega ona na tym, że mlecz przed dodaniem do odcedzonej ikry jest rozcieńczany wodą w stosunku 1:50 lub 1:100. Po zapłodnieniu jaja pęcznieją, osłonki jajowe się napinają i uzyskują wyższą wytrzymałość mechaniczną, a ich warstwa zewnętrzna staje się silnie kleista.
Wyodrębniono pięć etapów rozwoju larw jesiotrów: 
Podchów wylęgu i narybku zależy od:
Chów jesiotra może się odbywać:

</doc>
<doc id="146384" url="https://pl.wikipedia.org/wiki?curid=146384" title="Meta ad">
Meta ad



</doc>
<doc id="146385" url="https://pl.wikipedia.org/wiki?curid=146385" title="Mielec (gmina wiejska)">
Mielec (gmina wiejska)

Mielec – gmina wiejska w województwie podkarpackim, w powiecie mieleckim. W latach 1975–1998 gmina położona była w województwie rzeszowskim.
Siedziba gminy to Mielec. Obszar gminy przedzielony jest południkowo przez miasto Mielec i rzekę Wisłokę.
Według danych z 31 grudnia 2021 gminę zamieszkiwało 13 343 osoby.
Struktura powierzchni.
Według danych z roku 2009 gmina Mielec ma obszar 122,72 km², w tym:
Gmina stanowi 13,93% powierzchni powiatu.
Demografia.
Dane z 31 grudnia 2021:
Budżet.
Rysunek 1.1 Dochody ogółem w Gminie Mielec w latach 1995–2010 (w zł)
Rysunek 1.2 Wydatki ogółem w Gminie Mielec w latach 1995–2010 (w zł)
Według danych z roku 2010 średni dochód na mieszkańca wynosił 3 482,74 zł (tj. – stan na 31 XII; przy 3 486,89 zł w zestawieniu na 30 VI); jednocześnie średnie wydatki na mieszkańca kształtowały się na poziomie 3 662,66 zł (tj. – stan na 31 XII; przy 3 667,02 zł w zestawieniu na 30 VI).
Sołectwa.
Boża Wola, Chorzelów, Chrząstów, Goleszów, Książnice, Podleszany, Rydzów, Rzędzianowice, Szydłowiec, Trześń, Wola Chorzelowska, Wola Mielecka, Złotniki.
Sąsiednie gminy.
Borowa, Cmolas, Czermin, Gawłuszowice, Mielec (miasto), Niwiska, Przecław, Radomyśl Wielki, Tuszów Narodowy, Wadowice Górne

</doc>
<doc id="146387" url="https://pl.wikipedia.org/wiki?curid=146387" title="Pomiechówek (gmina)">
Pomiechówek (gmina)

Pomiechówek (do 1952 "gmina Pomiechowo") – gmina wiejska w województwie mazowieckim, w powiecie nowodworskim. W latach 1975–1998 gmina położona była w województwie warszawskim. 40 km na północ od Warszawy. Siedzibą gminy jest Pomiechówek. Gmina jest położona nad rzeką Wkrą.
Według danych z 30 czerwca 2004 gminę zamieszkiwało 8816 osób. Natomiast według danych z 31 grudnia 2017 roku gminę zamieszkiwało 9106 osób.
Struktura powierzchni.
Według danych z roku 2002 gmina Pomiechówek ma obszar 102,31 km², w tym:
Gmina stanowi 14,79% powierzchni powiatu.
Demografia.
Dane z 30 czerwca 2004:
Sołectwa.
Błędowo, Błędówko, Brody – Brody-Parcele, Bronisławka, Cegielnia-Kosewo, Czarnowo, Falbogi Borowe, Goławice Drugie, Goławice Pierwsze, Kikoły, Kosewko, Kosewo, Nowe Orzechowo, Nowy Modlin, Pomiechowo, Pomiechówek, Pomocnia, Stanisławowo, Stare Orzechowo, Szczypiorno, Śniadówko, Wola Błędowska, Wójtostwo, Wólka Kikolska, Wymysły, Zapiecki.
Sąsiednie gminy.
Nasielsk, Nowy Dwór Mazowiecki, Serock, Wieliszew, Zakroczym

</doc>
<doc id="146388" url="https://pl.wikipedia.org/wiki?curid=146388" title="Biała Rawska">
Biała Rawska

Biała Rawska – miasto w Polsce, w województwie łódzkim, w powiecie rawskim, siedziba gminy miejsko-wiejskiej Biała Rawska.
Biała Rawska położona jest na Wysoczyźnie Rawskiej, nad rzeką Białką – dopływem Rawki, należącej do dorzecza Bzury.
Według danych GUS z 31 grudnia 2019 r. miasto liczyło 3151 mieszkańców.
Biała Rawska leży na historycznym Mazowszu, w dawnej ziemi rawskiej. Uzyskała lokację miejską około 1472 roku, zdegradowana w 1870 roku, ponowne nadanie praw miejskich w 1925 roku. Miasto duchowne położone było w drugiej połowie XVI wieku w powiecie bielskim ziemi rawskiej województwa rawskiego.
Komunikacja.
W odległości 8 km od Białej znajduje się droga krajowa nr 8: Warszawa – Katowice (tzw. "Gierkówka"). Przez miasto przebiega Centralna Magistrala Kolejowa Grodzisk Mazowiecki – Zawiercie oraz droga wojewódzka nr 725: Rawa Mazowiecka – Grójec. W Białej Rawskiej znajduje się także stacja końcowa Biała Rawska Wąskotorowa zabytkowej Kolei Wąskotorowej Rogów – Rawa – Biała prowadzącej z Rogowa przez Rawę Mazowiecką do Białej Rawskiej.
Charakterystyka miasta.
Ulice w mieście rozchodzą się od położonego w centrum rynku, w pobliżu którego znajduje się zabytkowy kościół. Zabudowa – w centrum stare, niekiedy XIX-wieczne budynki wielo- i jednorodzinne – kamienice i domy drewniane, na obrzeżach – głównie zabudowa jednorodzinna. Na przedmieściach – typowe wiejskie domy i budynki gospodarcze. W mieście znajduje się też kilkanaście bloków z wielkiej płyty, zbudowanych w latach 70.
W miejscowości znajduje się urząd gminy i kilka innych podległych władzom gminy urzędów (m.in. Miejsko-Gminny Ośrodek Pomocy Społecznej), a także ośrodek zdrowia, szkoła podstawowa, gimnazjum i zespół szkół ponadgimnazjalnych oraz przedszkole. Biała Rawska jest lokalnym centrum kulturalno-handlowo-rozrywkowym – mieści się w niej biblioteka publiczna, kilkanaście sklepów, apteki, targowisko i kino, a ponadto remiza Straży Pożarnej, komisariat Policji i kościół. Na przedmieściu znajduje się zespół stawów utworzonych na przepływającej przez miejscowość Białce, z których jeden pełni funkcję kąpieliska.
Historia.
Od XIV do XVI wieku Biała należała do biskupów chełmskich. W okresie tym miejscowość przeżywała swój okres świetności. Rozwój ten miasto zawdzięczało korzystnemu położeniu: przy ważnych drogach handlowych prowadzących do ówczesnych regionalnych centrów: Czerska, Łęczycy i Sandomierza.
Miasto w tym okresie było ważnym centrum lokalnego handlu – poza cotygodniowym targiem w mieście corocznie odbywało się 16 jarmarków. Do czasu rozbiorów Biała była siedzibą powiatu, wchodzącego w skład województwa rawskiego.
Od początku XVII w. rozpoczął się stopniowy upadek miasta. W czasie potopu szwedzkiego miasto zostało całkowicie zniszczone.
Od połowy XVIII w. do 1879 r. Biała była posiadłością rodziny szlacheckiej – Leszczyńskich herbu Belina.
W maju 1794 r. w pobliżu Białej Henryk Dąbrowski – późniejszy twórca Legionów polskich we Włoszech, bohater hymnu narodowego, stoczył niewielką, zwycięską bitwę z wojskami rosyjskimi.
W XVIII w. w Białej Rawskiej zaczęli osiedlić się Żydzi. Ich osadnictwo doprowadziło do rozwoju miasta i w konsekwencji do dalszego powiększenia liczby ludności miejscowości, w której osiedlali się także okoliczni chłopi. Już w 1810 r. Biała liczyła 467 mieszkańców, zaś w 1900 – ponad 2000. Miasto prywatne Królestwa Kongresowego, położone było w 1827 roku w powiecie rawskim, obwodzie rawskim województwa mazowieckiego. W 1833 r. miasto posiadało już murowany ratusz. Mimo stopniowego rozwoju, w 1870 r. Biała Rawska, tak jak wiele innych polskich miasteczek utraciła prawa miejskie. Odzyskała je dopiero w 1925 r. Spis ludności sporządzony w 1921 roku wykazał, że miasto liczyło 2328 mieszkańców w tym 38,6% stanowili Polacy, a 61,4% Żydzi.
W 1847 roku został zaprojektowany obecny herb Białej Rawskiej.
Jesienią 1941 Niemcy utworzyli w Białej Rawskiej getto dla ludności żydowskiej. Przebywało w nim ok. 4 tys. Żydów z Białej Rawskiej, okolicznych wsi, a także z Żyrardowa, Góry Kalwarii i Piaseczna. Getto zostało zlikwidowane 28 października 1942, a jego mieszkańcy wywiezieni i zamordowani w obozie zagłady w Treblince.
W czasie II wojny światowej w okolicy Białej działały liczne oddziały partyzanckie, dowodzone m.in. przez sierżanta Stanisława Roszkowskiego ps. „Koń”, por. Henryka Sieczkowskiego ps. „Władysław”, Stanisława Sawickiego ps. „Lerman”.
Miasto zostało zajęte przez żołnierzy Armii Czerwonej 17 stycznia 1945 roku.
Do 1954 roku siedziba wiejskiej gminy Marianów. W latach 1975–1998 miasto administracyjnie należało do województwa skierniewickiego.
Żydzi w Białej Rawskiej.
Dość późno, bo dopiero od XVIII w. w mieście zaczęli się osiedlać Żydzi. Wkrótce miasto stało się istotnym centrum żydowskim w okolicy. W 1822 r. w Białej utworzona została samodzielna żydowska gmina wyznaniowa, posiadająca drewnianą synagogę, szkołę religijną – "cheder", oraz cmentarz ("kirkut"), a na nim dom pogrzebowy a także " mykwę" – rytualną łaźnię. W następnych latach (1845–1847), na miejscu drewnianej synagogi, która spłonęła w 1842 r. zbudowano nową, murowaną bóżnicę. Przetrwała ona do 1939 r., kiedy to została spalona przez Niemców.
Na początku lat 20. w Białej zamieszkiwało blisko 1,5 tys. Żydów. Stanowili oni ponad połowę mieszkańców miasta. W latach następnych liczba ta zmniejszyła się, jednak w przededniu wojny udział społeczności żydowskiej w ogólnej liczbie ludności wynosił ponad 40%.
W czasie II wojny światowej w 1941 r. Niemcy utworzyli tu getto żydowskie (ul. Gęsia, Brukowa, Narutowicza, Mickiewicza, Szeroka i Zakątna), w którym zgromadzili ok. 4 tys. osób z całej okolicy, m.in. Piaseczna i Żyrardowa. 27 października 1942 r. getto zlikwidowano, zaś Żydzi przewiezieni zostali do Rawy Mazowieckiej, a następnie wywiezieni do obozu zagłady w Treblince.
Gospodarka.
W Białej istnieje niewielki przemysł spożywczy i elektrotechniczny. W mieście znajduje się filia łódzkich zakładów termotechnicznych, a także przetwórnia owoców, brojlernia, młyn, betoniarnia. Część ludności utrzymuje się z działalności handlowej. Dość dogodne położenie i istnienie komunikacji zbiorowej umożliwia części ludności podejmowanie zatrudnienia w pobliskiej Rawie Mazowieckiej, a nawet w Warszawie.
Ludność z przedmieść, stanowiących dawne wioski, utrzymuje się z uprawy roli, głównie warzyw i owoców.

</doc>
<doc id="146391" url="https://pl.wikipedia.org/wiki?curid=146391" title="SVR4">
SVR4



</doc>
<doc id="146393" url="https://pl.wikipedia.org/wiki?curid=146393" title="Fizjologia roślin">
Fizjologia roślin

Fizjologia roślin, fitofizjologia – nauka zajmująca się badaniem procesów życiowych roślin, funkcjami ich organów oraz warunków w jakich realizowane są funkcje życiowe roślin. Fizjolodzy roślin zajmują się badaniem procesów biofizycznych, takich jak transpiracja, procesów biochemicznych takich jak fotosynteza, oddychanie komórkowe oraz procesów wzrostu i rozwoju. Jest jedną z gałęzi botaniki i fizjologii. Jest też mocno powiązana z biochemią i biofizyką. Fizjologia roślin zajmuje się badaniem zjawisk i procesów zachodzących na różnych poziomach organizacji biologicznej:
Znajomość procesów zachodzących w roślinach wykorzystywana jest praktycznie w takich dziedzinach jak: rolnictwo, leśnictwo i ogrodnictwo.

</doc>
<doc id="146394" url="https://pl.wikipedia.org/wiki?curid=146394" title="Klub Patriotyczny">
Klub Patriotyczny

Towarzystwo Patriotyczne lub Klub Patriotyczny – organizacja powołana 1 grudnia 1830 w Warszawie w czasie powstania listopadowego, której prezesem został Joachim Lelewel, domagająca się walki zbrojnej o niepodległość Polski, obrony swobód obywatelskich oraz reform społecznych.
Powstała z inicjatywy uczestników sprzysiężenia Piotra Wysockiego: Maurycego Mochnackiego, Ludwika Nabielaka, Ksawerego Bronikowskiego, Józefa Kozłowskiego i Jana Ludwika Żukowskiego, zebranych w warszawskim ratuszu. Lewicę w Towarzystwie Patriotycznym stanowili: Tadeusz Krępowiecki (wiceprezes), ksiądz Aleksander Pułaski, Jan Czyński oraz wspomniany Józef Kozłowski.
Towarzystwo domagało się aktywizacji działań wojskowych i przekształcenia Rady Administracyjnej w Rząd Narodowy. Rada Administracyjna uległa tym naciskom i dokooptowała do swojego składu niektórych przywódców Towarzystwa (między innymi Mochnackiego i Bronikowskiego). Wywołało to jednak ostre protesty konserwatystów. Wobec zbrojnej napaści na Klub bojówek arystokratycznych Klubu Obywatelskiego Aleksandra Wielopolskiego i Gwardii Honorowej Krystyna Szyrmy, 4 grudnia Towarzystwo zostało rozwiązane przez nowo powstały Rząd Tymczasowy.
19 stycznia 1831 wznowiło działalność pod przewodnictwem Joachima Lelewela. 25 stycznia pod naciskiem manifestacji zorganizowanych przez Towarzystwo sejm uchwalił detronizację cara Mikołaja I. Towarzystwo domagało się wzmożenia działań zbrojnych, za podstawowy cel uważało wywalczenie niepodległości Polski w granicach z 1772. Nie miało sprecyzowanego programu polityczno-społecznego, chociaż wskazywało na potrzebę zmiany stosunków społecznych na wsi. Wśród jego członków nie było jednak zgody co do rodzaju reform i terminu ich przeprowadzenia.
W okresie kryzysu militarnego powstania listopadowego opowiadało się za kontynuacją walki z Rosją, organizując masowe demonstracje w Warszawie. W czasie jednej z nich, 15 sierpnia 1831, doszło do samosądu na szpiegach i dawnych generałach wielkiego księcia Konstantego Pawłowicza. Niepokoje te dały podstawę do likwidacji Towarzystwa 17 sierpnia przez dyktatora powstania, generała Jana Krukowieckiego.

</doc>
<doc id="146401" url="https://pl.wikipedia.org/wiki?curid=146401" title="2. podróż apostolska Jana Pawła II">
2. podróż apostolska Jana Pawła II



</doc>
