<doc id="146402" url="https://pl.wikipedia.org/wiki?curid=146402" title="Polski Autokefaliczny Kościół Prawosławny">
Polski Autokefaliczny Kościół Prawosławny

Polski Autokefaliczny Kościół Prawosławny – jeden z autokefalicznych, czyli samodzielnych, kanonicznych Kościołów prawosławnych, obejmujący swoją jurysdykcją wszystkie parafie prawosławne na terenie Polski. W dyptychu lokalnych autokefalicznych Cerkwi prawosławnych wymieniany na miejscu 12. według dyptychu greckiego, a na miejscu 13. według dyptychu rosyjskiego. Spowodowane jest to różnymi datami nadania autokefalii przez Konstantynopol i Moskwę. Kościół ten jest drugim pod względem liczebności wyznaniem w Polsce. Opiece PAKP podlega także jedna diecezja prawosławna w Brazylii.
Według danych przekazywanych przez PAKP do GUS, Kościół liczył 503 996 wiernych (stan na koniec 2020). Algorytm zastosowany w czasie spisu powszechnego z 2011 roku ustalił liczbę wiernych Polskiego Autokefalicznego Kościoła Prawosławnego na 156,3 tysiąca osób.
Chrześcijaństwo wschodnie na ziemiach polskich.
Kwestia obecności misji metodiańskiej w Polsce była zagadnieniem kontrowersyjnym wśród historyków; według Karoliny Lanckorońskiej chrześcijaństwo wschodnie z obrządkiem słowiańskim istniało na ziemiach polskich już w IX w. Ślady kultu w obrządku słowiańskim znajdujemy m.in. w Krakowie, Wiślicy i Przemyślu. O śladach obrządku słowiańskiego ujawnionych dzięki wykopaliskom archeologicznym pisze również Antoni Mironowicz. Dariusz Sikorski twierdzi natomiast, że wykopaliska archeologiczne nie potwierdziły obecności śladów kultu w obrządku słowiańskim, pomimo że dawniej sądzono, że mógł on mieć pewne wpływy w wymienionych wcześniej ośrodkach. Nie wskazują na obecność tego obrządku także źródła pisane, ponieważ wzmianki na ten temat są niejednoznaczne. Za obecnością obrządków słowiańskiego na ziemiach polskich wypowiadali się J. Umiński, H. Łowmiański, J. Widajewicz, Z. Dobrzyński, H. Paszkiewicz, M. Bendza, natomiast przeciwnikami tej tezy byli K. Buczek, W. Abraham, T. Lehr-Spławiński, J. Dowiat, T. Silnicki, W. Korba, G. Labuda i S. Szczur. Mironowicz zaznacza przy tym, że koncepcja funkcjonowania i upadku metropolii słowiańskiej w Krakowie nie jest oparta na jednoznacznych przekazach źródłowych i stanowi jedynie hipotezę.
Jeśli nawet taki obrządek, pozostający pod wpływem cywilizacji bizantyjskiej z liturgią słowiańską i pismem cyrylickim, funkcjonował dzięki wpływom z terenu Wielkich Moraw, to już za Bolesława Chrobrego musiał być formą szczątkową z powodu przyjęcia chrześcijaństwa ze strony Czech, gdy Polska znalazła się w sferze cywilizacji łacińskiej.
Historia prawosławia w Polsce.
Średniowiecze.
Chrystianizacja ziem położonych w rejonie środkowego Bugu została dokonana w tradycji bizantyńskiej jeszcze przed wielką schizmą wschodnią (1054). Nastąpiło to po przyjęciu chrześcijaństwa przez Włodzimierza Wielkiego (988) i w następstwie przez jego państwo, Ruś Kijowską. Tworzenie zrębów sieci parafialnej trwało tu przez XI i XII w. Rozwój ten uległ intensyfikacji po powstaniu diecezji prawosławnej we Włodzimierzu. Dalszy rozwój chrześcijaństwa wschodniego nastąpił po wejściu obszaru Pobuża w skład Księstwa Halicko-Wołyńskiego. W końcu lat trzydziestych XIII w. książę Daniel Romanowicz przeniósł biskupstwo prawosławne do Chełma. Diecezja ta wchodziła w skład metropolii kijowskiej, podległej patriarsze Konstantynopola.
W 1370 istniały trzy metropolie prawosławne: w Kijowie, Nowogródku i Haliczu, natomiast siedziby biskupów w Turowie, Chełmie, Włodzimierzu, Łucku i Przemyślu.
Sytuację Kościoła prawosławnego zmieniło dostanie się ziem ruskich pod panowanie Polski i Litwy, a później – wspólnego państwa polsko-litewskiego (Rzeczpospolita Obojga Narodów). Mimo różnych ograniczeń prawnych Kościołowi prawosławnemu udało się utrzymać względną stabilność. W drugiej połowie XVI wieku metropolia znajdowała się w Kijowie, natomiast siedziby biskupów w Połocku, Smoleńsku, Turowie, Czernihowie, Chełmie, Włodzimierzu, Łucku, Przemyślu i Lwowie.
Prawosławie w I Rzeczypospolitej.
W 1589 Moskwa stała się siedzibą patriarchatu, który zamierzał rozciągnąć swoją zwierzchność na biskupów prawosławnych Rzeczypospolitej. Unia kościelna miała stanowić zaporę dla tych aspiracji. W 1596 na soborze w Brześciu, pod wpływem polskich władz dążących do zminimalizowania znaczenia i obecności prawosławia w Rzeczypospolitej, część prawosławnych hierarchów ogłosiła unię z Kościołem rzymskokatolickim. Książę Konstanty Wasyl Ostrogski podtrzymywał kozackie powstanie Nalewajki, by uniemożliwić ratyfikację unii brzeskiej. Choć większość wiernych i duchowieństwa na Rusi pozostała przy prawosławiu, to unia brzeska zyskała wielu zwolenników na ziemiach Wielkiego Księstwa Litewskiego i oznaczała faktyczną delegalizację Kościoła prawosławnego w Rzeczypospolitej. Kilka kolejnych dziesięcioleci XVII w. to okres mniej lub bardziej nasilonych prześladowań Cerkwi i walki prawosławnych o swe prawa. Presja i naciski okazały się jednak tak silne, że kolejne parafie i monastery odchodziły od swej wiary.
Dzięki zbrojnej ochronie kozaków zaporoskich hetmana Piotra Konaszewicza-Sahajdacznego w latach 1620–1621, wracający z Moskwy patriarcha jerozolimski Teofan wskrzesił wyższą hierarchię prawosławną w Wielkim Księstwie Litewskim i na ziemiach ruskich Korony, wyświęcając nowego metropolitę kijowskiego Hioba. Akt ten nie został uznany przez Rzeczpospolitą. Sytuacja nowego metropolity uległa pogorszeniu po zabójstwie przez tłum prawosławnych mieszczan w Witebsku w 1623 unickiego metropolity połockiego Jozafata Kuncewicza, gdy jako moralnych winowajców zbrodni wskazywano metropolitę kijowskiego i arcybiskupa połockiego Melecjusza Smotryckiego. Metropolita Hiob za pośrednictwem władyki łucko-ostrogskiego Izaaka Boryskowicza prosił cara Michała I Romanowa o wzięcie pod swoją protekcję ludności prawosławnej Rzeczypospolitej. Hiob w 1624 zwrócił się do cara: "modlimy się do sławnego carstwa twego, żebyś nas zechciał wziąć pod skrzydła twej wielkiej potęgi."
Zmiana nastąpiła 14 listopada 1632, gdy w "pacta conventa" zaprzysiężonych przez Władysława IV Wazę uznana została hierarchia prawosławna jako równa unickiej.
W 1648 wybuchło powstanie Chmielnickiego, które między innymi wśród postulatów głosiło równouprawnienie hierarchii prawosławnej w Rzeczypospolitej i ograniczenie wpływów kościoła unickiego.
W 1676, wskutek utrzymującego się napięcia w stosunkach polsko-tureckich, Sejm uchwalił na wniosek Jana III Sobieskiego konstytucję zakazującą prawosławnym z terenu Rzeczypospolitej kontaktowania się z patriarchatem w Konstantynopolu. Po śmierci nastawionego antymoskiewsko metropolity kijowskiego Józefa Tukalskiego jego następca (Gedeon (Czetwertyński)) udał się po błogosławieństwo patriarsze i zatwierdzenie wyboru do Moskwy (1685). Wydarzenie to uważane jest za oficjalne przejęcie przez patriarchat moskiewski zwierzchnictwa nad Cerkwią w Rzeczypospolitej. Patriarchat ekumeniczny oficjalnie potwierdził je rok później. Traktat Grzymułtowskiego z 1686 r. poddał duchowieństwo prawosławne w Polsce zwierzchnictwu patriarchatu moskiewskiego. Prorosyjskie poglądy metropolity Gedeona zraziły do niego prawosławną, dotąd zdecydowanie antyunicką Kozaczyznę, i przyczyniły się do przyjęcia unii przez prawosławne eparchie przemyską (1692), lwowską (1700) i łucką (1707). Ostatni biskup prawosławny w Koronie, biskup łucki Dionizy Żabokrzycki, przystąpił do unii w 1702. Dopiero w ostatnich latach przedrozbiorowej Rzeczypospolitej państwo oficjalnie uznało jedną diecezję prawosławną (białoruską z siedzibą w Mohylewie).
Postulat wspierania polskich innowierców znalazł się jako punkt tajny we wszystkich traktatach sojuszniczych rosyjsko-pruskich od 1730.
W 1771 cesarzowa rosyjska Katarzyna II Wielka rozkazała wojskom rosyjskim interweniować na terenie Rzeczypospolitej pod pretekstem obrony prawosławnych współwyznawców na należącej do Polski Kijowszczyźnie i Bracławszczyźnie. W rzeczywistości było to zbrojne wsparcie akcji przejmowania parafii unickich przez protopopów prawosławnych. Perswazją lub przemocą nakłaniali do przyjęcia prawosławia. Po I rozbiorze biskupstwo mohylewskie Konisskiego z około połową ludności prawosławnej Rzeczypospolitej znalazło się w Imperium Rosyjskim. Akcja wizytacji podległych sobie parafii unickich podjęta w 1773 przez biskupa Maksymiliana Ryłłę na Bracławszczyźnie doprowadziła do aresztowania go przez wojsko rosyjskie za „prześladowanie” prawosławnych.
Pod koniec XVIII w. podjęto w Rzeczypospolitej próbę usamodzielnienia cerkwi prawosławnej. Zgromadzeni na kongregacji w Pińsku (zwołanej 15 czerwca 1791) delegaci duchowni i świeccy uchwalili projekt urządzenia Cerkwi w Polsce. Cerkiew, zarządzana przez jednego metropolitę i trzech biskupów, miała być całkowicie niezależna, jedynie w kwestiach dogmatycznych uznająca autorytet patriarchy ekumenicznego. Projekt ten został przedłożony Sejmowi i 21 maja 1792 zatwierdzony jako konstytucja. Wybuch wojny w obronie Konstytucji 3 Maja oraz II i III rozbiór Polski sprawiły, że akt ten nigdy nie wszedł w życie.
Prawosławie na ziemiach polskich w czasach zaborów.
Z początkiem XIX w., kiedy to utworzono Królestwo Kongresowe, połączone unią realną z Imperium Rosyjskim w latach 1815–1832 na zasadzie konstytucji 1815 roku, zmieniły się uwarunkowania polityczne dla prawosławia: poddane unifikacji z Rosyjską Cerkwią Prawosławną zaczyna się odradzać. W 1834 erygowano biskupstwo prawosławne w Warszawie. Polityka unifikacyjna z Cerkwią rosyjską oznaczała zasadniczą zmianę ustroju Kościoła na synodalno-konsystorski. Od lat 20. XIX w. następował powrót unitów do Kościoła prawosławnego. Inicjatorem zjednoczenia unitów z Cerkwią prawosławną na Białorusi i Litwie był arcybiskup Józef Siemaszko. W 1839 władze rosyjskie skasowały unię brzeską w prowincjach zabranych, a w 1874 zmuszono do przejścia na prawosławie wszystkich unitów w Królestwie Polskim. Podczas protestów zginęło co najmniej 23 unitów (w Pratulinie i Drelowie).
Zasadniczo inna sytuacja panowała na obszarze zaboru austriackiego, gdzie Kościół unicki dynamicznie się rozwijał. Do 1700 wszyscy biskupi prawosławni z tego terytorium przyjęli unię. Jednak i na tych ziemiach ostatni monaster prawosławny – Skit Maniawski – przetrwał aż do 1785 i został zlikwidowany na rozkaz cesarza Józefa II.
Ostateczne ukształtowanie się sieci parafii na ziemiach polskich w ramach Rosyjskiego Kościoła Prawosławnego nastąpiło w latach 1863–1915. W centrach wielu miast zbudowano cerkwie, np. najwyższą świątynię Warszawy sobór św. Aleksandra Newskiego, cerkiew w Kaliszu, cerkiew przy obecnym placu Konstytucji 3 Maja w Radomiu, cerkiew w Siedlcach, rozbudowano cerkiew Wszystkich Świętych w Piotrkowie Trybunalskim. Okres I wojny światowej to dla Kościoła prawosławnego na ziemiach polskich czas "bieżeństwa". Mianem tym określa się wielki exodus ludności prawosławnej w głąb Imperium Rosyjskiego, związany z działaniami I wojny światowej. W latach 1915–1917 na terenach objętych uchodźstwem Cerkiew prawosławna praktycznie nie funkcjonowała.
Prawosławie w II Rzeczypospolitej.
Od momentu odzyskania niepodległości przez Polskę, rządzący krajem dążyli do uniezależnienia się Kościoła prawosławnego w Polsce od patriarchy Moskwy i uzyskania przezeń autokefalii. 12 lutego i 13 kwietnia 1920 przedstawiciele Ministerstwa Wyznań Religijnych i Oświecenia Publicznego konsultowali się z prof. Władysławem Abrahamem, kanonistą z Uniwersytetu Lwowskiego w sprawie możliwego porozumienia z biskupami prawosławnymi, w których jurysdykcji pozostawały ziemie polskie. Konferencje te zdecydowały, że kontaktowanie się z biskupami jest przedwczesne z powodu płynności wschodniej granicy kraju. Zgodzono się jednak na konieczność szybkiego uniezależnienia polskiego prawosławia od prawosławia rosyjskiego. W tym okresie, w związku z powrotami duchownych z bieżeństwa (wygnania), hierarchia prawosławna na ziemiach polskich zaczynała dopiero się organizować. Władze polskie w 1920 wydały biskupowi białostockiemu Włodzimierzowi (Tichonickiemu) zezwolenie na objęcie również godności "locum tenens" eparchii grodzieńskiej oraz warszawskiej. Cofnęły jednak tę decyzję (w odniesieniu do eparchii warszawskiej), gdy zorientowały się w prorosyjskich poglądach biskupa. Zastąpił go przybyły z Rzymu arcybiskup miński i turowski Jerzy (Jaroszewski), przychylnie odnoszący się do ewentualnej autokefalizacji Kościoła prawosławnego w Polsce. Dołączył on do biskupów, którzy nie udali się na bieżeństwo, bądź zdążyli z niego wrócić: biskupa krzemienieckiego Dionizego, pińsko-nowogrodzkiego Pantelejmona, bielskiego Sergiusza oraz białostockiego i grodzieńskiego Włodzimierza. Zdania w kwestii autokefalii były wśród nich podzielone. Wszyscy biskupi byli narodowości rosyjskiej, w związku z tym – nie licząc metropolity Jerzego – tylko Dionizy i Pantelejmon przychylnie odnieśli się do koncepcji autokefalizacji. Stąd dalsze kontakty rządowe były utrzymywane tylko z nimi, z pominięciem pozostałej grupy hierarchów. 16 września 1921 biskupi uznali metropolitę Jerzego za swojego zwierzchnika i zobowiązali się do podjęcia starań na rzecz uzyskania autokefalii od patriarchy Moskwy, zgodnie z prawem kanonicznym. Mimo tego arcybiskup wileński i litewski Eleuteriusz (Bogojawlenski) osobiście sprzeciwiał się decyzjom metropolity Jerzego w tej sprawie, odmawiał wymieniania jego imienia w czasie nabożeństw, jak również propagował w swojej diecezji opór wobec postanowień metropolity.
14 października 1921 planowany był zjazd wszystkich biskupów, który miał ostatecznie ustalić kierunek działania władzy świeckiej i kościelnej w sprawie autokefalii. Nie doszedł on jednak do skutku z powodu nieprzybycia hierarchów nieprzychylnych usamodzielnieniu się Kościoła prawosławnego w Polsce, Włodzimierza i Pantelejmona, który zmienił swoje dotychczasowe stanowisko w tej sprawie. Dopiero w styczniu roku następnego zebrał się sobór biskupów w pełnym składzie, jednak przeprowadzona na nim dyskusja nie popchnęła naprzód kwestii przyszłej pozycji Kościoła. Mimo tego Ministerstwo Wyznań Religijnych i Oświecenia Publicznego wprowadziło "Tymczasowe przepisy o stosunku rządu do Kościoła prawosławnego w Polsce" na mocy zarządzenia, bez zgody wszystkich biskupów i nie wskazując w ogóle na pozycję Kościoła w stosunku do innych struktur prawosławnych.
Patriarcha Moskwy Tichon był zdecydowanie przeciwny autokefalizacji Kościoła w Polsce. Zdaniem Papierzyńskiej-Turek pragnął on za wszelką cenę utrzymać Rosyjski Kościół Prawosławny w przedrewolucyjnym kształcie, mimo zmian na mapie politycznej. Mimo tego 15 września 1921 zgodził się na nadanie arcybiskupowi Jerzemu tytułu "Egzarchy Patriarszego Kościoła Prawosławnego w Państwie Polskiem", zaś w styczniu roku następnego – na podniesienie go do godności metropolity, zezwalając na szeroką autonomię podległych mu struktur i odstępując od starań o przyjazd do Polski wyznaczonego wcześniej na katedrę warszawską arcybiskupa Serafima (Cziczagowa). Jednak Synod Biskupów Rosyjskiego Kościoła Prawosławnego przesłał również do MWRiOP projekt statutu przyszłego Kościoła w Polsce, zachowującego podległość prawosławia w Polsce wobec Moskwy. W późniejszej korespondencji z metropolitą Jerzym i w rozmowach z posłem polskim w Moskwie patriarcha Tichon twierdził, że autokefalizacja prawosławia polskiego nie jest niemożliwa. Trudnością miał być jedynie brak warunków dla zwołania soboru biskupów Kościoła Rosyjskiego, który miałby ją nadać. W rezultacie polski rząd stwierdził brak dobrej woli patriarchy. Tichonowi przypisywano również – na podstawie prasy emigracyjnych organizacji rosyjskich – wypowiedź, w której swoje wahania w sprawie autokefalii uzasadniał specyficzną strukturą narodowościową ewentualnego przyszłego Kościoła. Tichon wiedział bowiem, że Polacy byli w większości członkami Kościoła katolickiego, zaś wiernymi Kościoła prawosławnego zostałyby głównie wschodniosłowiańskie mniejszości narodowe.
Prawosławie było drugim co do wielkości wyznaniem w kraju. Absolutną większość prawosławni stanowili w województwach poleskim, wołyńskim i nowogródzkim. Politykę wyznaniową II RP cechowała jednak głęboka nieufność wobec prawosławia, które traktowano jako dawną instytucję zaborczą. Z inicjatywy władz państwowych Kościół prawosławny w Polsce rozpoczął starania o autokefalię, która została mu udzielona przez Patriarchat Konstantynopolitański 13 listopada 1924. Patriarchat Moskiewski nie uznał tej autokefalii, jego zdaniem ogłoszonej z naruszeniem zasad kanonicznych. Jerzy (metropolita warszawski i całej Polski) został w 1923 zamordowany przez przeciwnika autokefalii archimandrytę Smaragda (Łatyszenkę) jako protest przeciw dążeniom metropolity do autokefalii Kościoła prawosławnego w Polsce. Jego następcą został Dionizy. Rozebrano monumentalne cerkwie w Warszawie i Kaliszu, natomiast cerkwie w Radomiu i Siedlcach przebudowano na rzymskokatolickie kościoły garnizonowe. Przy Uniwersytecie Warszawskim działało od 1925 Studium Teologii Prawosławnej.
W 1926 starokatolicki duchowny ks. Andrzej Huszno konwertował wraz ze swoją parafią w Dąbrowie Górniczej na prawosławie, zakładając Polski Narodowy Kościół Prawosławny – Kościół autonomiczny w ramach PAKP. Dołączyło do niego kilka parafii, liczba wiernych należących do Polskiego Narodowego Kościoła Prawosławnego wynosiła ok. 1500 osób. Wierni wyznawali prawosławną teologię, ale zachowali liturgię łacińską. Nabożeństwa były sprawowane w języku polskim. Polski Narodowy Kościół Prawosławny zanikł po rozpoczęciu II wojny światowej.
Ograniczanie wpływów Kościoła prawosławnego przybierało w II Rzeczypospolitej formę różnorodnych szykan administracyjnych. W okresie międzywojennym miały miejsce trzy fale rewindykacji świątyń prawosławnych, które były niszczone lub przekazywane Kościołowi rzymskokatolickiemu, propagującemu jednocześnie działalność neounijną. Argumentowano to czasem tym, że niektóre z tych świątyń były wcześniej kościołami katolickimi. W latach 1918–1939 Kościół prawosławny stracił około 500 cerkwi. Z tej liczby na kościoły katolickie wyświęcono 137 świątyń, 104 zamknięto, a – w samym tylko okresie od maja do lipca 1938 – 91 (127) zburzono.
W okresie międzywojennym żołnierze prawosławni stanowili jedną siódmą Wojska Polskiego.
Okres II wojny światowej.
Po rozpoczęciu II wojny światowej i podbiciu Polski przez III Rzeszę, 27 listopada 1939 władze nazistowskie odsunęły metropolitę Dionizego od zarządzania Cerkwią i uwięziły w areszcie domowym w Otwocku. Powodem była odezwa metropolity sprzeciwiająca się okupacji niemieckiej. W tym czasie okupant podporządkował Cerkiew kierownictwu zagranicznego biskupa Serafima (Lade) z Berlina. 23 września 1940 odzyskał wolność i swe prawa, ale po podpisaniu zobowiązania o lojalności Generalnemu Gubernatorstwu. Dzięki temu jeszcze w czasie wojny wyświęcił dwóch biskupów. Pobłogosławił utworzenie Ukraińskiej Prawosławnej Cerkwi na Wołyniu za co po wojnie uznawano go za kolaboranta. Pod okupacją niemiecką działały seminaria prawosławne w Warszawie (1942–1944) i w Chełmie (1943–1944). 1 sierpnia 1944 Niemcy rozstrzelali koło soboru w Warszawie kilkunastu studentów Prawosławnego Seminarium Duchownego i pracowników internatu.
We wrześniu 1939 naczelny kapelan Wojska Polskiego wyznania prawosławnego płk. Szymon Fedorońko trafił do radzieckiej niewoli i był więziony w obozie w Kozielsku. Zginął w Katyniu. Jego trzech synów zginęło także jako polscy żołnierze, a rodzinę upamiętnia kamień koło soboru w Warszawie. Inny prawosławny duchowny ks. Grzegorz Peradze za działalność konspiracyjną został deportowany do Oświęcimia, gdzie poniósł śmierć w 1942. W II Korpusie służyło 3 kapelanów i 2342 wiernych wyznania prawosławnego, a wielu innych nie otrzymało pozwolenia na opuszczenie ZSRR, gdyż władze radzieckie twierdziły, że są oni obywatelami Związku Radzieckiego. Wielu żołnierzy prawosławnych zginęło pod Lenino i Monte Cassino.
Prawosławie w Polsce Ludowej.
Po II wojnie światowej Kościół prawosławny stanął w obliczu nowych problemów. Poważne skutki miały dla niego zwłaszcza zmiana granic państwowych, powojenne przesiedlenia ludności na mocy układów PKWN z Ukraińską i Białoruską SRR, a także związane z akcją „Wisła”. Niemal całkowicie wysiedlono wtedy ze środkowo- i południowo-wschodnich obszarów państwa ludność prawosławną. Liczbę ludności prawosławnej wywiezionej z Chełmszczyzny i południowego Podlasia, ocenia się na około 35–40 tys. osób, zaś z Łemkowszczyzny kilka tysięcy. Kościół prawosławny odczuł też zaostrzenie polityki wyznaniowej po 1948, kiedy ówczesny metropolita Dionizy został uwięziony. 22 czerwca 1948 Kościół prawosławny w Polsce otrzymał autokefalię od Patriarchatu Moskiewskiego, co związane było z koniecznością zrzeczenia się autokefalii otrzymanej od Patriarchatu Konstantynopola w 1924.
W 1951 na czele Cerkwi stanął skierowany do Polski bp Makary. Prawdopodobnie był on współpracownikiem KGB walnie przyczyniając się do likwidacji struktur Kościoła greckokatolickiego na Ukrainie, co było akcją przeprowadzoną przez KGB. Jego wybór na zwierzchnika Cerkwi w Polsce był wymierzony w struktury polskiego Kościoła greckokatolickiego.
W 1963 Służba Bezpieczeństwa rozpoczęła prowadzenie sprawy obiektowej o kryptonimie „Bizancjum” skierowanej przeciw PAKP. Była ona kontynuowana do lat 1989–1990. Jej celem było agenturalne opanowanie kierownictwa PAKP w celu zapewnienia kontroli nad działalnością Kościoła zarówno w kraju, jak i na forum międzynarodowym. W ramach sprawy obiektowej pozyskano wśród wysokich rangą duchownych wielu tajnych współpracowników. Współpracownikami SB byli m.in.: ks. abp Stefan (TW „Fidelis”), ks. abp Bazyli (TW „Włodzimierz”), ks. abp Sawa (TW „Jurek”), ks. bp Adam (TW „Marek”), ks. abp Nikanor (TW „Magister”), abp Szymon (również TW „Marek”), abp Miron (TW „Mirek II”), abp Abel (TW „Krzysztof”), abp Jeremiasz (TW „Janek”) oraz wielu innych hierarchów i księży PAKP. Podejmowanie współpracy z SB przez duchownych ułatwiała doktrynalna lojalność wobec władz państwowych.
Jednym z hierarchów, którzy oparli się działaniom SB był arcybiskup łódzki i poznański Jerzy. Dwukrotnie Służba Bezpieczeństwa skutecznie zablokowała jego wybór na zwierzchnika Cerkwi. W 1989 cały sobór biskupów stanowili biskupi zarejestrowani jako tajni współpracownicy. Zdaniem abp. Sawy postawa duchownych miała na celu zapewnić przetrwanie Cerkwi w okresie PRL.
Prawosławie w III Rzeczypospolitej.
Po 1989 Polski Autokefaliczny Kościół Prawosławny podawał liczbę ponad 500 tysięcy wiernych (z diasporą – ok. 600 tysięcy), zamieszkujących w przeważającej części na obszarze byłego województwa białostockiego, zwłaszcza w Białymstoku oraz powiatach: białostockim, bielskim, hajnowskim, siemiatyckim i sokólskim. Kazimierz Urban, religioznawca i badacz stosunków wyznaniowych uznawał, że dane statystyczne podawane przez PAKP za przyzwoleniem Urzędu do Spraw Wyznań były zawyżane co najmniej dwukrotnie w stosunku do rzeczywistej liczby wiernych. Manipulacja ta miała mieć na celu ograniczanie roli Kościoła greckokatolickiego przeznaczonego przez władze PRL do likwidacji. Krzysztof Goss na podstawie przeprowadzonych badań liczbę prawosławnych w Polsce określał w 2001 r. na około 200 tys. (w tym 150 tys. w woj. podlaskim). Według danych spisu powszechnego z 2011 roku przynależność do Polskiego Autokefalicznego Kościoła Prawosławnego zadeklarowało 156,3 tysiąca osób. W 2014 PAKP posiadał w Polsce 437 świątyń.
Kościół jest członkiem Światowej Rady Kościołów i Polskiej Rady Ekumenicznej. Oficjalnym wydawnictwem Cerkwi w Polsce jest miesięcznik "Wiadomości Polskiego Autokefalicznego Kościoła Prawosławnego;" ogólnopolskim prawosławnym miesięcznikiem społeczno-religijnym jest „Przegląd Prawosławny”.
Stosunek państwa polskiego do Kościoła prawosławnego reguluje ustawa z dnia 4 lipca 1991 o stosunku Państwa do Polskiego Autokefalicznego Kościoła Prawosławnego, która uchyliła dekret Prezydenta Rzeczypospolitej Polskiej z dnia 18 listopada 1938 o stosunku Państwa do Polskiego Autokefalicznego Kościoła Prawosławnego oraz ustawę z dnia 23 czerwca 1939 o uregulowaniu stanu prawnego majątków Kościoła Prawosławnego. Na podstawie ustawy działa Komisja Regulacyjna do Spraw Polskiego Autokefalicznego Kościoła Prawosławnego prowadząca postępowanie regulacyjne w sprawach związanych z majątkiem Kościoła prawosławnego w Polsce.
Decyzją Świętego Soboru Biskupów, 15 czerwca 2014 ujednolicono w Kościele kalendarz liturgiczny – od tego dnia we wszystkich parafiach obowiązuje stary styl (tam gdzie zaistnieje taka potrzeba, dopuszcza się odprawianie nabożeństw według nowego stylu). Pod koniec 2014 r. wydano w języku polskim przekład czterech Ewangelii pod nazwą „Święta Ewangelia”. Jest to pierwszy prawosławny przekład ksiąg biblijnych w języku polskim.
8 lutego 2015 rozpoczęła działalność polska parafia prawosławna w Brukseli. Placówka należy administracyjnie do Patriarchatu Konstantynopola, natomiast jej proboszcz jest duchownym Polskiego Autokefalicznego Kościoła Prawosławnego.
W czerwcu 2016 r. delegacja Kościoła (z metropolitą Sawą na czele) wzięła udział w obradach Świętego i Wielkiego Soboru Prawosławnego na Krecie.
17 kwietnia 2017 zmarł arcybiskup Jeremiasz, ordynariusz diecezji wrocławsko-szczecińskiej, a 28 czerwca tego samego roku – arcybiskup Szymon, ordynariusz diecezji łódzko-poznańskiej. 24 sierpnia 2017 r. Święty Sobór Biskupów wybrał czterech nowych hierarchów.
15 listopada 2018 r. Święty Sobór Biskupów negatywnie ustosunkował się do działań mających na celu utworzenie zjednoczonej autokefalicznej Cerkwi kanonicznej na Ukrainie, zabraniając jednocześnie duchowieństwu PAKP kontaktów liturgiczno-modlitewnych z duchownymi Ukraińskiego Kościoła Prawosławnego Patriarchatu Kijowskiego i Ukraińskiego Autokefalicznego Kościoła Prawosławnego. Natomiast na kolejnym posiedzeniu Soboru (2 kwietnia 2019 r.) – już po utworzeniu Kościoła Prawosławnego Ukrainy – oświadczono, że „...Polski Autokefaliczny Kościół Prawosławny był i jest za przyznaniem pełnej samodzielności – autokefalii Cerkwi Prawosławnej na Ukrainie.(...) [Jednak] winno się ono odbyć w oparciu o normy dogmatyczno-kanoniczne całej Cerkwi, a nie grupie "raskolników" [schizmatyków]. Odstępcy od Cerkwi, przy tym pozbawieni święceń kapłańskich, nie mogą reprezentować zdrowego organizmu cerkiewnego. Jest to działanie niekanoniczne i narusza jedność eucharystyczną i międzyprawosławną (...)”.
Duchowni.
Najwyższą hierarchię kościelną stanowią biskupi, którzy w słowiańskiej tradycji nazywani są również z grecka "archijerejami" ("ἀρχιερεύς" od "ἀρχή" ‘na czele’ i "ἱερεύς" ‘kapłan’, od "ἱερός" ‘święty’). Na czele Polskiego Autokefalicznego Kościoła Prawosławnego stoi metropolita (obecnie metropolita Sawa). Niższy stopień duchowieństwa stanowią księża, nazywani "jerejami". Zasłużeni duchowni mogą uzyskać tytuł "protojereja". Księża mogą wchodzić w związek małżeński przed przyjęciem święceń. Po ich przyjęciu nie jest to już możliwe. Jeżeli duchowny zdecydował się zostać mnichem określa się go mianem hieromnicha ("jeromonacha"). "Monach" to określenie często używane w stosunku do prawosławnych zakonników. Zasłużonym hieromnichom może zostać nadana godność "ihumenów" lub "archimandrytów", która w przeszłości wiązała ze zwierzchnictwem nad monasterem, obecnie może być jedynie tytułem honorowym. Niższymi duchownymi są diakoni. Zasłużeni diakoni mogą uzyskać miano "protodiakona". Mnisi posiadający święcenia diakońskie to "hierodiakoni".
Duchowni kształcą się w powstałym w 1951 Prawosławnym Seminarium Duchownym w Warszawie (początkowo było to Prawosławne Liceum Teologiczne). W 1957 powołano Sekcję Prawosławną w Chrześcijańskiej Akademii Teologicznej, która zajęła się kształceniem dla Kościoła wykwalifikowanej kadry naukowej.
Administracja Kościoła.
Językiem liturgicznym w niemal wszystkich parafiach Polskiego Autokefalicznego Kościoła Prawosławnego jest cerkiewnosłowiański. Wszystkie ważniejsze nabożeństwa zostały jednak przetłumaczone także na język polski. Wyjątek stanowią parafia Świętych Cyryla i Metodego we Wrocławiu oraz punkt duszpasterski św. Męczennika Grzegorza Peradze w Warszawie, w których językiem liturgicznym jest polski. Język polski w trakcie nabożeństw bywa również używany m.in. w parafii św. Mikołaja w Gdańsku, parafii św. Mikołaja w Szczecinie, parafii św. Jana Teologa w Terespolu, a także w cerkwiach Białegostoku. W większości parafii diecezji przemysko-gorlickiej używany jest język cerkiewnosłowiański z wymową ukraińską, co jest symbolicznym nawiązaniem do składu narodowościowego tamtejszych wspólnot. W Brazylii nabożeństwa sprawowane są po portugalsku.
We władaniu Polskiego Autokefalicznego Kościoła Prawosławnego znajdują się dwie wyższe szkoły teologiczne (Prawosławne Seminarium Duchowne w Warszawie oraz Sekcja Prawosławna Chrześcijańskiej Akademii Teologicznej). Ponadto Kościół kształci potrzebne sobie kadry w Policealnym Studium Ikonograficznym w Bielsku Podlaskim i Prawosławnym Studium Psalmistów i Dyrygentów Cerkiewnych w Hajnówce. W marcu 1999 powstała Katedra Teologii Prawosławnej na Uniwersytecie w Białymstoku. Od 2004 przy monasterze Zwiastowania Przenajświętszej Bogurodzicy i św. Jana Teologa w Supraślu działa Akademia Supraska.
Działalność dobroczynna Kościoła prowadzona jest poprzez Prawosławny Ośrodek Miłosierdzia Eleos, funkcjonujący od 1996. Szeroką i różnorodną działalność wśród młodzieży prowadzi Bractwo Młodzieży Prawosławnej, którego struktury obecne są we wszystkich krajowych diecezjach Polskiego Autokefalicznego Kościoła Prawosławnego.
Władze kościelne.
Najwyższą władzę Kościoła stanowi Święty Sobór Biskupów. Na czele Polskiego Autokefalicznego Kościoła Prawosławnego stoi metropolita warszawski i całej Polski.

</doc>
<doc id="146406" url="https://pl.wikipedia.org/wiki?curid=146406" title="Aleksy Dawidowski">
Aleksy Dawidowski



</doc>
<doc id="146408" url="https://pl.wikipedia.org/wiki?curid=146408" title="Denotacja">
Denotacja

Denotacja – zakres danej nazwy "N" (jej ekstensja), tj. zbiór jej desygnatów, czyli obiektów, o których powiedzenie „To jest "N"” będzie zdaniem prawdziwym. 
Denotacją nazwy „kot” jest zbiór wszystkich (przeszłych, obecnych i przyszłych) kotów.

</doc>
<doc id="146409" url="https://pl.wikipedia.org/wiki?curid=146409" title="Carl Barks">
Carl Barks

Carl Barks (ur. 27 marca 1901 w Merrill, zm. 25 sierpnia 2000 w Grants Pass) – amerykański scenarzysta, grafik i animator, autor disnejowskich komiksów z „kaczymi” bohaterami, tj. Kaczor Donald, siostrzeńcy Hyzio, Dyzio i Zyzio, twórca takich postaci jak Sknerus McKwacz, Bracia Be, Diodak czy Goguś Kwabotyn, „założyciel” miasta Kaczogród oraz organizacji Młodych Skautów. Will Eisner określił go mianem „Andersena komiksów”.
Życiorys.
Dzieciństwo i młodość.
Carl Barks urodził się 27 marca 1901 roku w miasteczku Merrill w Oregonie jako drugie dziecko drobnego farmera Williama Barksa i jego żony Arminty (z domu Johnson). Pierwsze lata życia przyszły artysta spędził w samotności: jego rodzice byli wiecznie zajęci pracą w gospodarstwie, zaś ze starszym bratem, Clyde'em, nigdy nie miał zbyt dobrego kontaktu. Dodatkowo siedziba Barksów położona była z dala od osad ludzkich; najbliżsi sąsiedzi mieszkali w odległości ok. 800 metrów od ich domu, zaś aby dotrzeć do małej, lokalnej szkoły (w której uczyło się zaledwie kilkoro dzieci), mały Carl musiał codziennie pokonywać pieszo prawie 3 kilometry.
W 1908 roku, mająca problemy finansowe, rodzina Barksów przeniosła się kilkanaście kilometrów na północ, do regionu Midland, położonego blisko nowo powstałej linii kolejowej. Carl wraz z bratem przerwali wówczas edukację, by pomóc rodzicom w pracy na nowej farmie, dostarczającej lokalnym rzeźniom zwierzęta na ubój. Wielkie wrażenie zrobiło na siedmioletnim wówczas Barksie lokalne targowisko, pełne przekrzykujących się rolników oraz budzących respekt, uzbrojonych kowbojów. Inwestycja Barksów okazała się trafna: już trzy lata później, w 1911, rodzina miała wystarczająco dużo pieniędzy, aby przeprowadzić się do Santa Rosa w Kalifornii. Tam jednak nie powiodło się już im tak dobrze: lokalny rynek nie wykazał zapotrzebowania na uprawiane przez Barksów warzywa, czego efektem były kolejne problemy finansowe oraz załamanie nerwowe ojca rodziny, Williama.
W 1913 rodzina powróciła do Merrill, co umożliwiło Carlowi ponowne podjęcie nauki i, w konsekwencji, ukończenie szkoły podstawowej (w 1916). Droga do dalszej edukacji była jednak, ku ogromnemu rozczarowaniu chłopca, zamknięta: najbliższa szkoła wyższego stopnia znajdowała się prawie 8 kilometrów od domu, w którym mieszkał. Zaczęły również dawać znać o sobie, lekceważone do tej pory, problemy ze słuchem, utrudniające zrozumienie słów nauczyciela. W 1916 roku zmarła również matka artysty, Arminta. Wydarzenie to miało poważne konsekwencje ekonomiczne dla całej rodziny: schorowany William nie był w stanie samodzielnie utrzymać gospodarstwa i dwóch synów, w związku z czym piętnastoletni Carl i o dwa lata starszy Clyde zmuszeni byli poszukać pracy.
W ciągu następnych lat Barks imał się, z mniejszym lub większym powodzeniem, wielu zawodów. Próbował swych sił m.in. jako drwal, kowboj, tokarz czy drukarz, pracował również na kilku farmach. W 1918 podjął pierwszą, nieudaną próbę zaistnienia w świecie komiksu: mając w kieszeni 100 dolarów przybył do San Francisco, gdzie starał się o pracę rysownika w redakcjach kilku gazet. Nie miał jednak jeszcze wystarczającego doświadczenia (komiksy tworzył od 10 roku życia, dotychczas traktował to jednak jako hobby), by móc rywalizować z zawodowymi grafikami, szybko więc, w 1920, powrócił w rodzinne strony. W 1921 roku spotkał Pearle Turner (1904–1987), która dwa lata później została jego żoną. W tym samym, 1923 roku, urodziła się córka Peggy, w rok później Dorothy. Rok 1923, prócz małżeństwa i urodzin pierwszej córki, przyniósł również Barksowi kolejną przeprowadzkę: wraz z rodziną wyjechał do Sacramento, gdzie przez pięć lat pracował w kompanii Pacific Fruit Express.
Początki kariery.
Pierwsze rysunki Barks zaczął tworzyć w 1911 roku, podczas pobytu rodziny w Kalifornii, jednak, nie licząc krótkiego epizodu związanego z pobytem w San Francisco, traktował swoje komiksy jako hobby i odskocznię od rzeczywistości. Sytuacja zmieniła się, kiedy tworzonymi przez niego pracami zainteresowali się wydawcy lokalnej gazety „Judge”. W 1928 roku rysownik nawiązał współpracę z wydawanym w Minneapolis pismem dla mężczyzn „Calgary-Eye-Opener”, jego rysunki okazjonalnie ukazywały się również w innych gazetach lokalnych. Dzięki rysunkom do jego kieszeni wpływało co miesiąc ok. 90 dolarów, co było, jak na tamte czasy, dość znaczną sumą. Sukces zawodowy nie szedł w parze z udanym życiem osobistym: związek Carla z Pearle rozsypał się ostatecznie w 1929 roku, czego skutkiem była separacja i, rok później, rozwód. Wydarzenie to odbiło się na psychice Barksa: pogrążony w depresji powrócił do rodzinnego Oregonu, co wiązało się również z kolejną utratą pracy. Brak funduszy skłonił go wkrótce do kolejnej zmiany miejsca zamieszkania – przeprowadził się do Minneapolis, gdzie ponownie znalazł zatrudnienie, tym razem już na pełny etat, w redakcji „Calgary-Eye-Opener”. Od tego momentu można mówić o początku jego profesjonalnej kariery.
Pobyt w Minneapolis wiązał się również z kolejnym ważnym wydarzeniem w życiu prywatnym artysty. W redakcji „Calgary-Eye-Opener” spotkał pracującą tam wówczas Clarę Balken. Z czasem znajomość przerodziła się w miłość – para pobrała się kilka lat później, w 1938 roku.
3 maja 1934 roku ukazał się film animowany "The Wise Little Hen" (pl "Mądra kurka"). Zadebiutowała w nim jedna z najbardziej znanych postaci stworzonych przez Walta Disneya, Kaczor Donald. Rok później, w listopadzie 1935, wytwórnia Disneya ogłosiła, że poszukuje nowych rysowników do pracy przy powstających produkcjach. Carl Barks zgłosił swój akces. Nowa praca wiązała się z przeprowadzką do Los Angeles oraz z obniżeniem zarobków (do 80 dolarów miesięcznie), rysownik postanowił jednak podjąć to ryzyko. Decyzja ta, jak miało się okazać, zmieniła na zawsze jego życie. Początkowo pełnił on funkcję szeregowego animatora (m.in. przy filmie "Thru the Mirror"), szybko jednak, w 1936, powierzono mu funkcję scenarzysty – odpowiadał za wymyślanie pomniejszych gagów, uatrakcyjniających scenariusze stworzone przez głównych scenarzystów. Wreszcie, na początku 1937 roku, Barksowi powierzono, wspólnie z Jackiem Hannah, stworzenie własnego scenariusza do animacji, której głównym bohaterem miał być Kaczor Donald. Film "Modern Inventions" miał swoją premierę 29 maja 1937 roku. Począwszy od tego czasu Barks stworzył scenariusze do jeszcze 33 animacji, m.in. do takich dzieł jak "Donald's Nephews" (1938), "Donald's Cousin Gus" (1939), "Donald's Lucky Day" (1939), "Donald's Vacation" (1940), oraz "Donald Gets Drafted" (1942). 27 z nich powstało we współpracy z Jackiem Hannah.
6 listopada 1942 Carl Barks opuścił szeregi wytwórni Disneya. Powodem tej decyzji, prócz nieporozumień z kolegami z pracy, było również niezadowolenie rysownika z narzucanej mu przez kierownictwo, związanej z toczącą się II wojną światową, propagandowej wymowy filmów takich jak "Donald Gets Drafted" czy "The Vanishing Private" (1942). Począwszy od tego okresu poświęcił się on wyłącznie tworzeniu komiksów. W swoim pierwszym dziele, komiksie "Pluto Saves the Ship" (jeden z pierwszych komiksów Disneya wydanych w Stanach Zjednoczonych, przeznaczony do regularnego czasopisma komiksowego), ograniczył się jedynie do napisania scenariusza (w czym pomogli mu Jack Hannah i Nick George), do drugiego, wydanego w październiku 1942 na łamach miesięcznika „Four Color”, liczącego 64 strony, komiksu "Donald Duck Finds Pirate Gold", stworzył już rysunki. Nie była to jeszcze w pełni autorska praca: autorem scenariusza do niej był Bob Karp, połowę rysunków wykonał Jack Hannah. Rezygnacja z pracy u Disneya wiązała się z kolejną zmianą miejsca zamieszkania: rysownik wraz z żoną przeprowadził się do miasteczka Hemet w pobliżu San Jacinto, gdzie, w przerwach między rysowaniem, prowadził kurzą fermę.
„The Duck Man”.
Na przełomie 1942 i 1943 roku Carl Barks nawiązał współpracę z wydawnictwem Western Publishing, poszukującym rysowników chętnych podjęcia się tworzenia nowych komiksów z Kaczorem Donaldem. Tak oto, od wydanego w kwietniu 1943 komiksu "The Victory Garden" (z Donaldem i zapożyczonymi od Ala Taliaferro Siostrzeńcami w rolach głównych), rozpoczęła się mająca trwać blisko trzy dekady współpraca Barksa z Western Publishing.
22 lipca 1947 roku Carl Barks ukończył pracę nad liczącym dwadzieścia stron komiksem "Christmas On Bear Mountain". Wydane w grudniu tego samego roku dzieło okazało się jednym z najważniejszych w jego dorobku. Zadebiutowała w nim postać Sknerusa McKwacza – najbogatszego kaczora świata, wujka Donalda oraz Siostrzeńców. Komiks odniósł duży sukces wśród czytelników, oczywistym stało się więc, że kariera Sknerusa nie może zakończyć się, jak pierwotnie planowano, na jednym „występie”. Zaczęły ukazywać się więc kolejne historyjki: "The Old Castle's Secret" (pl. Tajemnica starego zamczyska, Kaczogród. Carl Barks tom 9, czerwiec 1948), "Foxy Relations" (pl. "Polowanie na lisa" KD 20/96, listopad 1948) oraz "Race to the South Seas" (grudzień 1948). Z biegiem lat kariera McKwacza nabierała tempa, jego postać zyskała najbardziej znaną dziś cechę charakteru: stawał się coraz bardziej skąpy. W wydanym w sierpniu 1949 komiksie "Voodoo Hoodoo" po raz pierwszy czytelnicy poznali fragment jego bogatej w przygody młodości – z biegiem lat Barks wracał do tej tematyki jeszcze wielokrotnie (a wraz z nim inni rysownicy, z Donem Rosą na czele). Wydany w 1950 roku komiks "The Magic Hourglass" (pl. "Zaklęta klepsydra", KD 2/09) był pierwszą pracą, której głównym bohaterem nie był już Donald, lecz właśnie Sknerus. Począwszy od tego czasu można zaobserwować przenoszenie punktu ciężkości: coraz częściej historie tworzone przez Barksa koncentrowały się na przygodach starego McKwacza. Dotychczasowa postać pierwszoplanowa, Donald, choć wciąż istotna dla fabuły, musiała zadowolić się rolą drugoplanową.
Wbrew obiegowej opinii Sknerus nie był jednak pierwszą postacią wykreowaną przez Barksa: palma pierwszeństwa przypada sąsiadowi Kaczora Donalda, J. Jonsowi – zadebiutował on już w 1943 roku, w "Good Deeds" (pl. "Skutki dobrych uczynków", KD 44/98), czwartym komiksie, stworzonym przez Barksa samodzielnie. Dopiero jednak sukces Sknerusa skłonił artystę do stworzenia kolejnych postaci wzbogacających „kaczy” świat. W sierpniu 1948 roku, dzięki komiksowi "Wintertime Wager" (pl. "Kąpiel w środku zimy" z KD 2/95 lub "Na zakłady nie ma rady" z KD 1/09), czytelnicy poznali obdarzonego gigantycznym szczęściem Gogusia, kuzyna Donalda. W ślad za nim pojawili się Bracia Be (1951) oraz Diodak (1952). Niepowodzenie związane z małym sukcesem Kizi, Mizi i Fizi (1953) zrekompensowało pojawienie się, trzy lata później, Wolframika – małego pomocnika Diodaka z żarówką zamiast głowy. Wszystkie te postacie wzbogacały uniwersum Kaczora Donalda, dołączając do stworzonych wcześniej przez Ala Taliaferro Siostrzeńców, Daisy czy Babci Kaczki. Jednocześnie rysownik nie bał się trudnych decyzji: praktycznie zrezygnował z postaci psa Malucha, stworzonego przez Taliaferro i cieszącego się dużą sympatią czytelników.
Drukowane w tamtych czasach komiksy nie były opatrzone podpisem autora, wszystkie oficjalnie powstawały pod patronatem Walta Disneya. Z czasem jednak fani dostrzegli, iż większość czytanych przez nich historii wychodzi spod ręki jednego rysownika. Nie znając jego prawdziwego nazwiska zaczęli nadawać mu rozmaite pseudonimy, z których największą popularnością cieszyły się dwa: „The Good Duck Artist” oraz „The Duck Man”. Po ujawnieniu nazwiska rysownika przydomki te przylgnęły do niego na stałe, towarzysząc mu aż do śmierci.
Sukces zawodowy po raz kolejny nie przyniósł jednak artyście powodzenia w życiu osobistym. Jego drugie małżeństwo, z Clarą Balken, rozpadło się w 1951 roku. Rok później, na jednej z lokalnych wystaw malarskich poznał urodzoną w 1917 pejzażystkę Margaret Wynnfred Williams, zwaną zdrobniale Garé. Kobieta wkrótce została asystentką (odpowiadała za wpisywanie dialogów w dymki) i, w 1958, żoną rysownika. Jak miało się okazać, Garé była miłością życia artysty, ich wieloletni związek przerwała dopiero jej śmierć.
Emerytura.
W 1966 roku Carl Barks oficjalnie przeszedł na emeryturę, pozostawiając pieczę nad losami swoich bohaterów młodszym twórcom. Nie porzucił jednak całkowicie wykreowanego przez siebie świata: sporadycznie pojawiał się na konwentach, za namową jednego z pracowników wydawnictwa Western Publishing stworzył do 1974 roku kilka scenariuszy zilustrowanych przez innych rysowników, m.in. Tony’ego Strobla. Najważniejszą pracą z tego okresu jest powstały w 1967 roku komiks "King Scrooge the First" (pl. "Król Skneriusz Pierwszy", Kaczor Donald 38/08) – ostatni przed długą przerwą stworzony przez artystę komiks z udziałem Sknerusa McKwacza. W latach 1970–1974 opisywał głównie przygody walczącego o ochronę środowiska naturalnego kaczogrodzkiego zastępu Młodych Skautów (prace te ukazują się w piśmie „Kaczor Donald” z rysunkami Daana Jippesa), stworzył również kilka okładek.
W tym samym okresie, za namową fanów, Carl Barks rozpoczął, uzyskawszy uprzednio zezwolenie posiadającego pełnię praw autorskich wydawnictwa, pracę nad cyklem obrazów olejnych przedstawiających wybrane sceny z jego komiksów. Prace te, sprzedawane nierzadko za drobne sumy (100–200 dolarów), osiągnęły z czasem, ku zdziwieniu samego autora, wysoką wartość na giełdach kolekcjonerskich. Najbardziej znane z nich, przedstawiające Kaczora Donalda, sprzedane zostały w połowie lat 90. XX w. za blisko pół miliona dolarów. W 1977 na rynku kolekcjonerskim pojawiać zaczęły się falsyfikaty sygnowane nazwiskiem Barksa, co skłoniło wytwórnię Disneya do cofnięcia wydanej artyście licencji. Poszukujący zajęcia rysownik zaczął wówczas malować postacie niezwiązane w żaden sposób z uniwersum Kaczora Donalda.
W 1981, dzięki staraniom producenta filmów z cyklu "Gwiezdne wojny", Gary’ego Kurtza, wytwórnia Disneya wydała Barksowi zgodę na stworzenie obrazu "Wanderers of Wonderlands". Praca ozdobiła okładkę kolekcjonerskiego albumu "Uncle Scrooge McDuck: His Life and Times" zawierającego jedenaście klasycznych komiksów pokolorowanych przez Petera Ledgera. W tomiku tym znalazła się również jedna, składająca się z dwunastu akwarel nowa historia: "Go Slowly, Sands of Time" – pierwsza od czternastu lat stworzona przez artystę historia z udziałem Sknerusa McKwacza. Tomik, początkowo odrzucany przez wszystkich liczących się w Stanach wydawców, ukazał się w końcu nakładem małego wydawnictwa Celestial Arts, kupionego specjalnie w tym celu przez samego Kurtza. Niespodziewanie odniósł on ogromny sukces, na stałe wyznaczając kanony tworzenia tego typu wydawnictw. O randze "Uncle Scrooge McDuck: His Life and Times" świadczy fakt, iż był to pierwszy komiks, który doczekał się recenzji w działach literackich prestiżowych tygodników „Time” i „Newsweek”. W tym samym okresie Carl Barks doczekał się szczególnego wyróżnienia – jego imieniem ((2730) Barks) nazwano planetoidę odkrytą 30 sierpnia 1981 roku.
W 1987 ukazał się pierwszy odcinek wyprodukowanego przez The Walt Disney Company serialu animowanego "Kacze opowieści". Składający się ze 100 odcinków serial, produkowany do roku 1990, powstał na kanwie scenariuszy napisanych przez Carla Barksa. 22 października 1991 wytwórnia odznaczyła artystę nagrodą „Disney Legends”. Podczas oficjalnej ceremonii, której częścią było m.in. odciśnięcie przez rysownika dłoni na chodniku koło kalifornijskiej siedziby Disneya, Barks rozbawił wszystkich słowami „Chcę podziękować Studiu Disneya za tę nagrodę, w imieniu nie tylko swoim, lecz także wszystkich fanów komiksów – dzieci, które kiedyś kupowały te komiksy za dziesięć centów, a teraz sprzedają je za 2000 dolarów”.
10 marca 1993 roku zmarła żona Barksa, Margaret. Osamotniony artysta postanowił, w 1994, jeszcze raz wrócić do świata komiksu. Efektem tego było kilka nowych scenariuszy stworzonych dla Carl Barks Studio, zrealizowanych przez takich rysowników jak Daan Jippes czy William Van Horn. W tym samym roku odbył podróż promocyjną po 11 krajach Europy, podczas której odwiedził m.in. Finlandię, Niemcy i Polskę. W 1997 odbył się wielki benefis z okazji 96. urodzin rysownika oraz 50. rocznicy pojawienia się postaci Sknerusa McKwacza. Współpraca z wydawnictwem zakończyła się ostatecznie w nieprzyjemnych okolicznościach (ponownie związanych ze sporami dotyczącymi praw autorskich) w 1998 roku. Od tego czasu artysta poświęcił się swojemu hobby – oglądaniu meczów footballu w telewizji.
W ostatnich miesiącach życia Carl Barks unikał publicznego pojawiania się, kilka miesięcy przed śmiercią zdiagnozowano u niego białaczkę. Schorowany, osłabiony przyjmowaną chemioterapią, zmarł 25 sierpnia 2000 roku w swoim domu w rodzinnym Oregonie. Opiekująca się nim w ostatnich tygodniach pielęgniarka, Serene Hunickle, stwierdziła później, że zachował on poczucie humoru do ostatnich chwil życia. „Wielki człowiek ukrywający się za swymi kaczorami”, jak określiła go amerykańska prasa, zostawił po sobie córkę, dwoje wnucząt i siedmioro prawnucząt, a także 7500 stron komiksów, 190 okładek oraz 396 scenariuszy.
Twórczość.
Styl.
Carl Barks stworzył ok. 1500 prac z udziałem swoich „kaczych” bohaterów, na jego komiksach wychowali się właściwie wszyscy liczący się dziś disnejowscy rysownicy. W szczytowym okresie komiksów Disneya w USA, w latach 40. i 50. XX wieku, Barks wyznaczył obowiązujący przez wiele lat kanon tworzenia rysunków. Rysowane przez niego kaczory były bardziej dopracowane, posiadały również bardziej „ludzką” sylwetkę niż te znane z dzieł wcześniejszych rysowników, m.in. Ala Taliaferro. Elementy drugiego tła, jak również postacie epizodyczne, tworzone były z dużo mniejszą dokładnością, często w kadrach widoczne były jedynie ich zarysy (niejednokrotnie pokryte zaledwie jednym czy dwoma kolorami).
Artysta przykładał, w przeciwieństwie do Taliaferro, bardzo dużą wagę do prawidłowego oddania ruchu postaci. Zaobserwował na przykład, że maszerujący człowiek nigdy nie wysuwa jednocześnie tej samej pary kończyn (lewej bądź prawej) – zawsze w przodzie znajdują się jednocześnie prawa noga oraz lewa ręka (lub odwrotnie). Barks stosował powyższą zasadę w swoich rysunkach i w ciągu długiej kariery tylko trzykrotnie zdarzyło mu się popełnić w tej kwestii błąd.
Jednym z pierwszych światowej sławy rysowników, który wyłamał się z narzuconych przez Barksa (i przyjętych przez wydawnictwo) kanonów był włoski rysownik Romano Scarpa, prawdziwy przełom przyniosły jednak dopiero lata 80. XX wieku. Pojawiła się wtedy grupa młodych, głównie włoskich rysowników (z Giorgio Cavazzano na czele), która na stałe odrzuciła barksowskie ograniczenia, wprowadzając dużą różnorodność w stylistyce postaci. Obecnie na rynku komiksowym wyznaczyć można dwie rywalizujące ze sobą szkoły tworzenia komiksów: artystów, którzy wypracowali własny, indywidualny styl, oraz mniej lub bardziej ortodoksyjnych naśladowców tradycyjnej kreski Barksa. Do pierwszej grupy zaliczyć można m.in. Dona Rosę, Flemminga Andersena czy Enrico Facciniego, w drugiej znajdują się m.in. Vicar, Daan Jippes czy nieżyjący już Tony Strobl. Podobna linia podziału przebiega również wśród fanów „kaczych” komiksów.
Inspiracje.
Ogrom stworzonych przez Barksa prac utrudnia jednoznaczne wskazanie źródła inspiracji artysty. Bohaterowie jego komiksów przeżywają najróżniejsze przygody: często podróżują po świecie, wielokrotnie odwiedzając m.in. Jukon (ze szczególnym uwzględnieniem okolic rzeki Klondike), Australię oraz kraje afrykańskie. Na łamach komiksów niejednokrotnie wspominane jest miasto Timbuktu: kaczory (wraz z Diodakiem) chronią się w nim przed gniewem kaczogrodzian m.in. w komiksie "The Day Duckburg Got Dyed" (pol. "Kolorowe kłopoty"). W 1965 ukazał się, uważany za jeden z najlepszych w dorobku rysownika, komiks "Micro-Ducks from Outer Space" (pol. "Mikrokaczki nie z tej Ziemi"), na łamach którego poznać możemy szczegóły spotkania Sknerusa McKwacza i jego rodziny z przybyszami z innej planety. Nie był to zresztą pierwszy kontakt kaczorów z kosmosem: już w 1948 roku, w komiksie "Rocket Race to the Moon" (pol. "Na Księżyc i z powrotem") Donald i Siostrzeńcy odbyli podróż na Księżyc, spotykając tam żywiącego się benzyną kosmitę.
Duży wpływ na twórczość Barksa wywarła jego pasja motoryzacyjna. Rysowane przez niego Kaczory przy różnych okazjach zasiadają za kierownicą różnych, zazwyczaj luksusowych wehikułów. Również w elementach drugiego tła często znaleźć można różnorakie, często całkowicie futurystyczne samochody pokonujące prawie puste ulice: pojazdy przypominające wyglądem monocykl, z dziurami w podwoziu, czy też posiadające nieproporcjonalnie duże bądź małe koła. Swój charakter (i oficjalną nazwę) zawdzięcza Barksowi tradycyjny samochód Donalda, czerwony kabriolet popularnie zwany „Trzystatrzynastką”. Nieco rzadziej niż auta, choć z równie dużą fantazją, rysownik umieszczał w swoich pracach przeróżne pojazdy latające. Jedynie motorówki, stały element historii rozgrywających się nad wodą, przedstawiane były w raczej tradycyjny sposób.
Najliczniejszą grupę komiksów stworzonych przez Carla Barksa tworzą jednak historie „z życia wzięte”. Czytając je możemy obserwować zabawne sceny z życia codziennego mieszkańców Kaczogrodu: przykłady skąpstwa Sknerusa McKwacza, premiery nowych, futurystycznych wynalazków Diodaka, rywalizację między Donaldem a jego kuzynem Gogusiem lub sąsiadem Jonesem, psoty Siostrzeńców lub próby ataków Braci Be na Skarbiec. Wiele ze stworzonych przez Barksa historii przedstawia perypetie zawodowe Donalda: za każdym razem podejmując nową pracę jest on pełen dobrych chęci i obiecuje sobie, że już niedługo uda mu się odnieść sukces, z reguły jednak, głównie ze względu na porywczy temperament lub zwykłego pecha, próby te kończą się fiaskiem. Sam rysownik, pytany przez fanów, przyznał, że związane z ciągłym poszukiwaniem stałej pracy perypetie Donalda znalazły źródło w jego własnym życiu – są one odbiciem młodzieńczych lat artysty.
Podobnie sprawa przedstawiała się w przypadku drugiego z wielkich bohaterów jego komiksów, Sknerusa McKwacza. Artysta obdarzył go szeregiem cech, które charakteryzowały i jego: McKwacz Barksa jest przeważnie zamknięty w sobie, skłonny do popadania w zadumę i wspominania czasów młodzieńczych (czego odbiciem jest m.in. wydany w Polsce komiks "Powrót do Klondike"). Dodatkowo, ze względu na chorobliwe skąpstwo tej postaci, stanowiące przeciwwagę dla lekkomyślności (czasem wręcz rozrzutności) Donalda, jej zachowanie było stosunkowo łatwe do zilustrowania. Tworząc komiks z udziałem Sknerusa, Barks nie musiał długo zastanawiać się, jak zachowa się jego bohater – zawsze postępował on w sposób gwarantujący utratę jak najmniejszej ilości pieniędzy. I tutaj jednak zdarzały się oczywiście wyjątki, czego przykładem jest kosztowny pojedynek na rozrzutność, jaki Sknerus stoczył z goszczącym w Kaczogrodzie maharadżą w komiksie "Statuesque Spendthrifts" (jest to nieoficjalny tytuł – w wydaniu oryginalnym historyjka nie posiadała tytułu; pol. "Pomnik Sknerusa").
Oddzielnego omówienia wymagają prace Barksa pochodzące z początkowego okresu jego kariery, drukowane w piśmie „Calgary-Eye-Opener”. Charakter tego przeznaczonego dla mężczyzn czasopisma, prezentującego na swoich łamach m.in. dużą liczbę dowcipów kwalifikowanych dziś jako rasistowskie, seksistowskie czy wręcz erotyczne, narzucał artyście określoną tematykę jego obrazków. Barks szybko odnalazł się w tej stylistyce, czego owocem była duża liczba dowcipnych, choć słabo dziś, ze względu na tematykę, znanych rysunków powstałych w latach 1928–1936. 160 z nich wydanych zostało w 1997 roku nakładem wydawnictwa Hamilton Company w tomiku "The Unexpurgated Carl Barks" oraz Carl Barks His Work and His Life. Prezentowane w początkach kariery poczucie humoru dawało zresztą o sobie znać również później, czego przykładem może być pierwotne zakończenie wydanego w 1947 roku komiksu "Donald Duck's Atom Bomb", (ocenzurowanego przez wydawnictwo m.in. w Stanach Zjednoczonych, Finlandii i Niemczech).
Bohaterowie wymyśleni przez Carla Barksa.
Carl Barks w ciągu lat pracy wzbogacił świat Kaczora Donalda o wiele nowych, interesujących postaci. Z czasem niektóre z nich zaczęły odgrywać wielką rolę, stając się nieodłącznym elementem disnejowskich komiksów. Do najważniejszych postaci wymyślonych przez Carla Barksa należą:
Carl Barks jest również autorem wielu innych symboli „kaczego” świata. Do najważniejszych i najbardziej rozpoznawalnych z nich należą:
Inne komiksy.
Choć Carl Barks znany jest głównie ze swoich „kaczych” komiksów, w swoim dorobku miał również kilka dzieł wykraczających poza ramy uniwersum Kaczora Donalda. Wypada w tym miejscu wymienić przede wszystkim dwie pozycje: wydany w sierpniu 1945 komiks "The Riddle of the Red Hat" (pol. "Dziewczyna w czerwonym kapeluszu") – jedyną stworzoną przez Barksa pracę, której bohaterem była wykreowana przez Walta Disneya Myszka Miki, oraz komiks "Porky of the Mounties", w którym główną rolę grała znana z przygód Królika Bugsa świnka Porky (scenariusz do tej historii napisał Chase Craig). Carl Barks stworzył również kilka prac, których bohaterami byli Miś Barney oraz pies Droopy.
Twórczość Carla Barksa w Polsce.
Twórczość Carla Barksa jest doskonale znana miłośnikom komiksów Disneya w Polsce. Jego dzieła po raz pierwszy zawitały do Polski na początku lat 90. XX wieku, wraz z pojawieniem się w sprzedaży wydawanych przez Egmont czasopism „Mickey Mouse” (1990), „Donald Duck” (1991). Prawdziwy rozkwit zainteresowania „kaczymi” komiksami (w dużej części autorstwa Barksa) nastąpił w roku 1994, wraz z przemianowaniem „Mickey Mouse” na dwutygodnik (od 1997 tygodnik) „Kaczor Donald”. Pismo, na łamach którego drukowano wiele z najpopularniejszych dziesięciostronicowych dzieł autora, zwykle w roli „komiksu numeru”, rozchodziło się w tym okresie w nakładzie ok. 200 000 egzemplarzy (rekordowy numer 8 (171) z marca 1999 osiągnął nakład 290 000), z jego redakcją współpracował m.in. profesor Jerzy Bralczyk Dane m.in. na podstawie oficjalnej strony wydawnictwa. W tym samym, 1994 roku Carl Barks, odbywający z okazji sześćdziesiątych urodzin Kaczora Donalda podróż promocyjną po Europie, przyjechał do Polski, odwiedził wtedy m.in. warszawską redakcję „Kaczora Donalda”.
Obecnie prace Carla Barksa, choć znacznie rzadziej niż kilka lat temu, wciąż drukowane są na łamach tygodnika „Kaczor Donald”, jego komiksy sporadycznie pojawiają się również w wydawnictwach okolicznościowych tego czasopisma (np. "Mikrokaczki nie z tej Ziemi" w wydanym w 2005 tomiku "Tajemniczy kosmos"). W 2004, w ramach serii komiksów "Kaczogród", do sklepów trafił kolekcjonerski album w całości poświęcony jego historyjkom.
Wydawnictwo Egmont Polska podczas 29 Międzynarodowego Festiwalu Komiksu i Gier w Łodzi zapowiedziało wydanie w Polsce kompletnej kolekcji komiksów Carla Barksa. Pierwsze dwa tomy są planowane na 28 listopada 2018r. Trzeci tom został zapowiedziany na 23 stycznia 2019r.
Lista komiksów na dane czasopismo.
W sumie w Polsce wydano 360 komiksów Carla Barksa (niektóre historyjki wydawano kilkakrotnie).

</doc>
<doc id="146412" url="https://pl.wikipedia.org/wiki?curid=146412" title="Rajd Nowej Zelandii 2005">
Rajd Nowej Zelandii 2005

Rajd Nowej Zelandii 2005 (36. Propecia Rally New Zealand) – 36. Rajd Nowej Zelandii rozgrywany w Nowej Zelandii od 7 do 10 kwietnia 2005 roku. Była to czwarta runda Rajdowych mistrzostw świata w roku 2005. Rajd został rozegrany na nawierzchni szutrowej. Baza imprezy była zlokalizowana w miejscowości Auckland.
Klasyfikacja po 4 rundach.
Tabele przedstawiają tylko pięć pierwszych miejsc.

</doc>
<doc id="146414" url="https://pl.wikipedia.org/wiki?curid=146414" title="Rajdowe Mistrzostwa Świata 2005">
Rajdowe Mistrzostwa Świata 2005

Rajdowe Mistrzostwa Świata w roku 2005 były 33 sezonem Rajdowych Mistrzostwach Świata FIA. Sezon składał się z 16 rajdów. Mistrzem świata kierowców rajdowych w roku 2005 został francuski kierowca Sébastien Loeb startujący samochodem Citroën Xsara WRC, wyprzedzając Norwega Pettera Solberga i Fina Marcusa Grönholma. Tytuł konstruktorów wygrał zespół Citroëna, który wyprzedził zespoły Peugeota i Forda.
Kalendarz.
W sezonie 2005 kalendarz mistrzostw świata składał się z szesnastu rajdów (zawierał te same rajdy co rok wcześniej). 
Klasyfikacje.
Klasyfikacja generalna kierowców.
Do klasyfikacji mistrza świata kierowców w sezonie 2005 zaliczane było osiem pierwszych miejsc zajętych w rajdzie i punktowane one były według zasady:
Klasyfikacja generalna producentów.
Do klasyfikacji mistrza świata producentów w sezonie 2005 zaliczane było osiem pierwszych miejsc zajętych w rajdzie przez nominowane załogi i punktowane one były według zasady:
Dla każdego producenta punkty zdobywały tylko dwie załogi nominowane przed każdym rajdem

</doc>
<doc id="146415" url="https://pl.wikipedia.org/wiki?curid=146415" title="Theodore McCarrick">
Theodore McCarrick

Theodore Edgar McCarrick (ur. 7 lipca 1930 w Nowym Jorku) – amerykański były duchowny rzymskokatolicki, biskup pomocniczy nowojorski od 24 maja 1977 do 19 listopada 1981, biskup diecezjalny Metuchen od 19 listopada 1981 do 30 maja 1986, arcybiskup metropolita Newark od 30 maja 1986 do 21 listopada 2000, arcybiskup metropolita waszyngtoński od 21 listopada 2000 do 16 maja 2006, kardynał prezbiter od 21 lutego 2001 do 28 lipca 2018, arcybiskup senior archidiecezji waszyngtońskiej od 22 czerwca 2006 do 13 lutego 2019.
Został oskarżony o nadużycia seksualne z dorosłymi seminarzystami płci męskiej popełnionych na przestrzeni dziesięcioleci. Chociaż liczne doniesienia o rzekomym zachowaniu McCarricka z dorosłymi seminarzystami dotarły do ​​amerykańskich biskupów i Watykanu w latach 1993-2016, zarzuty o wykorzystywanie seksualne nieletnich nie były znane aż do 2018 roku. W lipcu 2018 roku "The New York Times" opublikował historię szczegółowo opisującą schemat wykorzystywania seksualnego seminarzystów płci męskiej i nieletnich.
28 lipca 2018, jako pierwszy w XXI wieku, zrzekł się godności kardynalskiej. Po kościelnym śledztwie i procesie został uznany za winnego przestępstw seksualnych przeciwko dorosłym i nieletnim, 13 lutego 2019 został wydalony ze stanu duchownego.
6 października 2018 roku Stolica Apostolska ogłosiła, że papież Franciszek nakazał „dokładne przestudiowanie całej dokumentacji znajdującej się w archiwach dykasterii i urzędów Stolicy Apostolskiej dotyczącej byłego kardynała McCarricka, w celu ustalenia wszystkich istotnych faktów, aby umieścić je w kontekście historycznym i obiektywnie je ocenić”. Wynikający z tego raport Sekretariatu Stanu, opublikowany w listopadzie 2020, stwierdzał, że papież Jan Paweł II został poinformowany o zarzutach przeciwko McCarrickowi, ale po braku dostarczenia dowodów podczas śledztwa zleconego nuncjuszowi apostolskiemu w USA oraz przeczytaniu listu, w którym amerykański duchowny zaprzeczał zarzutom, im nie uwierzył, oraz że Benedykt XVI w 2005, gdy dowiedział się o nowo ujawnionych zarzutach, pilnie poszukiwał następcy McCarricka.
Życiorys.
Młodość i wykształcenie.
Urodził się 7 lipca 1930 w Nowym Jorku w rodzinie irlandzko-amerykańskiej jako jedyne dziecko Theodore E. i Margaret T. (z domu McLaughlin) McCarrick. Jego ojciec zmarł na gruźlicę, gdy Theodore miał trzy lata, a jego matka pracowała następnie w fabryce części samochodowych w Bronksie. Jako dziecko McCarrick służył jako ministrant w Kościele Wcielenia w Washington Heights. Został wydalony z jezuickiego Liceum Xaviera za opuszczanie zajęć.
Studiował w seminarium św. Józefa w Yonkers (Nowy Jork), gdzie uzyskał tytuł licencjata z filozofii (1954) i magistra teologii (1958) i na Katolickim Uniwersytecie Amerykańskim w Waszyngtonie; obronił magisterium z historii i doktorat z socjologii.
Jest poliglotą, mówiącym w pięciu językach: angielskim, hiszpańskim, włoskim, niemieckim oraz francuskim.
Prezbiter.
Święcenia kapłańskie przyjął 31 maja 1958, następnie uzupełniał studia w Waszyngtonie, a w czasie letnich miesięcy kierował Instytutem Studiów Hiszpańskich na Uniwersytecie Katolickim Portoryko w Ponce; instytucja ta zajmowała się rozpowszechnianiem znajomości języka hiszpańskiego i kultury portorykańskiej wśród księży i zakonników z Nowego Jorku.
W latach 1961–1963 pełnił funkcję dziekana na Katolickim Uniwersytecie Ameryki oraz prowadził zajęcia na uczelni; w latach 1965–1969 był prezydentem Katolickiego Uniwersytetu Portoryko. W listopadzie 1965 został obdarzony tytułem papieskiego prałata domowego. Od 1969 prowadził działalność duszpasterską w archidiecezji nowojorskiej, aktywnie zajmował się sprawami edukacji katolickiej. Promował m.in. edukację najuboższej młodzieży. W latach 1971–1977 był sekretarzem arcybiskupa Nowego Jorku kardynała Terence’a Cooke’a.
Biskup.
24 maja 1977 został prekonizowany biskupem pomocniczym Nowego Jorku (ze stolicą tytularną Rusubisir), sakry udzielił mu 29 czerwca 1977 kardynał Cooke. Pełnił funkcję wikariusza biskupiego ds. edukacji. W listopadzie 1981 został przeniesiony na urząd biskupa nowej diecezji Metuchen, a w maju 1986 został arcybiskupem metropolitą archidiecezji Newark. W listopadzie 1998 objął funkcję przełożonego (superiora) misji "sui iuris" w Turks i Caicos.
W listopadzie 2000 mianowany arcybiskupem metropolitą waszyngtońskim, rządy w archidiecezji objął 3 stycznia 2001. 21 lutego 2001 Jan Paweł II wyniósł go do godności kardynalskiej, nadając mu tytuł prezbitera kościoła świętych Nereusza i Achillesa w Rzymie. W listopadzie i grudniu 1997 arcybiskup McCarrick brał aktywny udział w specjalnej sesji Światowego Synodu Biskupów w Watykanie, poświęconej Kościołowi w Ameryce, był m.in. członkiem rady postsynodalnej. W kwietniu 2005 uczestniczył w konklawe po śmierci Jana Pawła II.
W maju 2006 kolejny papież Benedykt XVI przyjął jego rezygnację z funkcji arcybiskupa metropolity waszyngtońskiego, złożoną w związku z osiągnięciem przez kardynała wieku emerytalnego (75 lat). Do czasu objęcia archidiecezji przez następcę, arcybiskupa Donalda Wuerla, pozostał administratorem apostolskim archidiecezji waszyngtońskiej.
13 września 2005 podczas spotkania w Waszyngtonie z jordańskim królem Abdullahem II bin Al-Husseinem kardynał McCarrick stwierdził, że modlił się do Allaha w jego (króla Abdullaha) intencji.
7 lipca 2010 w związku z ukończeniem 80 lat utracił prawo do udziału w konklawe.
Molestowanie seksualne nieletnich.
W czerwcu 2018 roku został oskarżony o molestowanie seksualne dzieci. Oskarżenia mają dotyczyć wydarzeń z lat 1971–1972, które miały mieć miejsce w nowojorskiej katedrze św. Patryka. Oskarżycielem jest mężczyzna, który wówczas był ministrantem. Powołana przez archidiecezję nowojorską specjalna komisja uwiarygodniła otrzymane kilka miesięcy wcześniej informacje i przekazała je do Watykanu, który zdecydował o natychmiastowym zakazie sprawowania posługi przez oskarżonego duchownego. Kardynał McCarrick nie przyznał się do winy. Jednocześnie przeprosił za cierpienie osobę, która wysunęła oskarżenia.
Po upublicznieniu oskarżeń o molestowanie seksualne nieletniego, 28 lipca 2018 papież Franciszek przyjął jego rezygnację z zasiadania w Kolegium Kardynałów, jednocześnie zawieszając go "" (w sprawowaniu obrzędów wynikających ze święceń). Nakazał mu także prowadzenie życia skupionego na modlitwie i pokucie w odosobnieniu, aż do zakończenia procesu kanonicznego.
Sytuacja zrzeczenia się godności kardynalskiej miała miejsce po raz pierwszy od 1927, kiedy to francuski duchowny Louis Billot dobrowolnie złożył dymisję kardynalską. 11 stycznia 2019 McCarrick został poinformowany o decyzji wydalenia ze stanu duchownego, jednak skorzystał ze swojego prawa i ją zaskarżył.
13 lutego 2019 jego odwołanie zostało odrzucone i na mocy decyzji Kongregacji Nauki Wiary, która uznała go za winnego molestowania seksualnego nieletnich i dorosłych, został wydalony ze stanu kapłańskiego, o czym został poinformowany 15 lutego. Papież Franciszek decyzję Kongregacji określił jako ostateczną ("res iudicata").
Sekretariat Stanu Stolicy Apostolskiej na życzenie papieża Franciszka sporządził i 10 listopada 2020 opublikował "Raport na temat instytucjonalnego dochodzenia i procesu decyzyjnego Stolicy Apostolskiej dotyczącego byłego kardynała Theodore’a Edgara McCarricka (od 1930 do 2017)". Celem raportu ma być prześledzenie awansu McCarricka w strukturach Kościoła pomimo trwającego przez wiele lat molestowania nieletnich.
Były kardynał stawił się w sądzie 3 września 2021 roku. Podczas rozprawy usłyszał zarzuty w sprawie trzech przypadków nadużyć wobec 14-letniego chłopca, których miał dopuścić się w latach 70. Za każdy grozi mu 5 lat więzienia. Oskarżony nie przyznał się do ani jednego z postawionych zarzutów.

</doc>
<doc id="146417" url="https://pl.wikipedia.org/wiki?curid=146417" title="Lubomyr Husar">
Lubomyr Husar



</doc>
<doc id="146424" url="https://pl.wikipedia.org/wiki?curid=146424" title="Desmond Connell">
Desmond Connell

Desmond Connell (ur. 24 marca 1926 w Phibsboro, zm. 21 lutego 2017 w Dublinie) – irlandzki duchowny katolicki, arcybiskup Dublina, kardynał.
Życiorys.
Studiował w "Belvedere College" w Dublinie, seminarium diecezjalnym Krzyża Świętego w Dublinie, Kolegium Uniwersyteckim w Dublinie oraz seminarium w Maynooth. Przyjął święcenia kapłańskie 19 maja 1951. W latach 1951-1953 odbył studia uzupełniające na belgijskim uniwersytecie w Louvain, gdzie obronił doktorat z filozofii. Pracował jako kapelan żeńskich wspólnot kontemplacyjnych - klarysek w Donnybrook, karmelitanek w Drumcondra i w Blackrock. Podjął jednocześnie w 1953 pracę na Wydziale Metafizyki Kolegium Uniwersyteckiego w Dublinie, dochodząc w 1972 do stanowiska profesora; od 1983 pełnił funkcję dziekana Wydziału Filozofii i Socjologii na tej uczelni. Narodowy Uniwersytet Irlandii nadał mu w 1981 stopień doktora literatury. Wchodził w skład komisji teologicznej Hierarchii Irlandzkiej oraz diecezjalnego komitetu ds. ekumenizmu w Dublinie. W sierpniu 1984 został obdarzony tytułem papieskiego prałata honorowego.
21 stycznia 1988 został mianowany arcybiskupem Dublina; konsekracji biskupiej dokonał 6 marca 1988 arcybiskup Gaetano Alibrandi, nuncjusz w Irlandii. Arcybiskup Connell był wiceprzewodniczącym Konferencji Episkopatu Irlandii, brał udział w sesjach Światowego Synodu Biskupów w Watykanie, m.in. w dwóch sesjach specjalnych poświęconych Kościołowi europejskiemu (1991, 1999). W lutym 2001 Jan Paweł II wyniósł go do godności kardynalskiej, z tytułem prezbitera San Silvestro in Capite. W kwietniu 2004 kardynał złożył rezygnację z dalszych rządów archidiecezją Dublin ze względu na podeszły wiek.
Brał udział w konklawe 2005, które wybrało papieża Benedykta XVI.

</doc>
<doc id="146428" url="https://pl.wikipedia.org/wiki?curid=146428" title="Zbrodnia i kara">
Zbrodnia i kara

Zbrodnia i kara () – rosyjska powieść autorstwa Fiodora Dostojewskiego napisana w 1866 i w tym samym roku opublikowana w odcinkach w czasopiśmie „Russkij Wiestnik”. W formie książkowej ukazała się w 1867, a w Polsce wydano ją po raz pierwszy w latach 1887–1888.
Tematem powieści są losy byłego studenta, Rodiona Raskolnikowa, który postanawia zamordować i obrabować starą lichwiarkę.
Okoliczności powstania i publikacji utworu.
Geneza powieści.
Zamysł powieści zaczął kształtować się już w latach 50., kiedy pisarz przebywał na katordze. Interesował się wtedy psychologią współwięźniów (wśród których znajdowali się również skazani za morderstwo), przeczytał też wtedy ponownie dzieła Puszkina, w tym m.in. utwór "Cyganie". Poemat ten, opowiadający o mężczyźnie, niweczącym swoje ideały poprzez popełnioną zbrodnię, przyczynił się znacznie do wykrystalizowania się pomysłu na "Zbrodnię i karę". W latach 60. Dostojewski zamieścił w brudnopisie refleksję na temat utworu: "Aleko zabił. Świadomość, że sam nie jest godzien ideału, który dręczy jego duszę. Oto zbrodnia i kara".
Dostojewskiego zainspirowała również sprawa Pierre’a François Lacenaire’a, o której przeczytał pod koniec 1860, kiedy przeglądał francuskie sprawozdania z procesów sądowych, by zdobyć ciekawe i sensacyjne informacje do swojego pisma „Wriemia”; w 1829 Lacenaire, pochodzący z Lyonu student prawa, zabił w pojedynku siostrzeńca deputowanego Benjamina Constanta. Po odbyciu kary zajął się twórczością literacką, jednak kontakty z dawnymi współwięźniami, bieda i niezaspokojone ambicje popchnęły go w końcu do zabójstwa na tle rabunkowym. Ponownie trafił do więzienia; podczas odbywania wyroku opublikował tomik wierszy. Lacenaire uważał się za jednostkę wybitną i wyjątkową, twierdził również, że nie jest zbrodniarzem, a jedynie ofiarą swojej epoki.
Sprawa Lacenaire’a pomogła Dostojewskiemu skonstruować postać Raskolnikowa. Z kolei trudności finansowe, jakie dręczyły pisarza w 1864 i wynikające z nich kontakty z lichwiarzami, wierzycielami i policją, przyczyniły się do opisania sytuacji życiowej bohatera, a jego moskiewska ciotka Kumanina, od której zmuszony był pożyczyć 10 000 rubli, posłużyła za prototyp powieściowej Alony Iwanowny, starej lichwiarki. Z kolei do stworzenia postaci policjanta, Nikodema Fomicza, mógł Dostojewski wykorzystać rysy rewirowego, z którym pisarz kontaktował się w sprawie swoich kłopotów materialnych i który udzielił mu licznych informacji o pracy policji.
Powstawanie i publikacja powieści.
W 1865 Dostojewski rozpoczął pracę nad powieścią, która miała być zatytułowana "Pijaniutcy", i poruszać temat alkoholizmu, jego przyczyn i konsekwencji dla rodzin, zawierać sceny z życia rodzinnego i dokonywać analizy tego problemu. Jednak ponieważ wydawca nie wykazał zainteresowania planowanym utworem, pisarz porzucił pomysł. Nienapisani "Pijaniutcy" stali się jednak podstawą stworzenia portretu rodziny Marmieładowów w "Zbrodni i karze".
Dostojewski rozpoczął pracę nad "Zbrodnią i karą" jesienią 1865, podczas pobytu w Wiesbaden. Uzyskał też wtedy od wydawcy czasopisma „Russkij Wiestnik” 300 rubli na poczet powstającej powieści. W listopadzie pisarz zniszczył napisane już fragmenty i rozpoczął proces pisania od nowa. Pierwsze rozdziały utworu ukazały się w „Russkim Wiestniku” w styczniu 1866. W lipcu 1866 Dostojewski zamieszkał w wiosce Lublino pod Moskwą, gdzie spędzała lato jego rodzina. Pracował tam nad utworem codziennie od dziewiątej rano do trzeciej po południu, natomiast raz w tygodniu udawał się do Moskwy, gdzie kontaktował się z redaktorami „Russkiego Wiestnika”, Michaiłem Katkowem i . Podczas jednego z takich spotkań redaktorzy wymogli na pisarzu znaczne skrócenie i przeredagowanie fragmentu, w którym Sonia i Raskolnikow rozmawiają o Ewangelii – uznali, że niestosowne jest, aby prostytutka czytała i komentowała Pismo Święte, oraz obawiali się nadmiernej idealizacji tej postaci. Ostatecznie więc, pomimo oporów pisarza, wersja drukowana zawiera ten fragment w wersji znacznie krótszej, niż zamierzona przez pisarza (kształt pierwotnej wersji nie jest współcześnie znany). Powieść została ostatecznie ukończona pod koniec 1866.
Przegląd treści.
Książka opowiada o perypetiach Rodiona Romanowicza Raskolnikowa, 23-letniego byłego studenta prawa. Rodia był półsierotą, miał jednak kochającą rodzinę. Jego matka Pulcheria Aleksandrowna i siostra Awdotia Romanowna, zwana Dunią, darzyły go głębokim uczuciem, wspierały finansowo i martwiły jego ciężką sytuacją. Siostra do tego stopnia pragnęła poświęcić się dla brata, że zamierzała wyjść za mąż za Piotra Pietrowicza Łużyna, człowieka,
który zapewniłby spokój materialny rodzinie, a Rodionowi ułatwił praktykę prawniczą. Bohater, zbuntowany przeciw porządkowi świata, popełnia morderstwo na starej lichwiarce. Zgodnie ze swoją ideologią, którą wcześniej publikuje na łamach prasy, jako jednostka wybitna ma prawo zabijać, gdyż geniusz usprawiedliwia wszystkie zbrodnie dokonane na „zwykłych” ludziach, których Raskolnikow nazywa „wszami”. Morderstwo to ma być dla niego swoistym sprawdzianem jego odwagi i determinacji. Inną, mniej ważną pobudką była trudna sytuacja materialna Raskolnikowa, który potrzebował pieniędzy na kontynuację studiów.
Zbrodni dokonuje uderzając w jej głowę siekierą, uprzednio uśpiwszy jej czujność. W trakcie dokonywania zbrodni, zmuszony jest zabić również siostrę lichwiarki Lizawietę. Szczęśliwym trafem, udaje mu się zbiec z miejsca zbrodni, nie będąc zauważonym. Zabiera z mieszkania lichwiarki jedynie trochę pieniędzy i kilka przedmiotów, z przerażenia swym czynem traci zdolność racjonalnego myślenia i pozostawia nietknięte pudełko z dużą ilością gotówki. Czując obrzydzenie do ukradzionych przedmiotów i obawiając się odkrycia jego zbrodni, ukrywa łup pod kamieniem w jednej z pobliskich bram. Zbrodnia doprowadza go do samoudręczenia myślami o zbliżającej się karze. Powoduje to u niego wyczerpanie psychiczne, chorobę związaną z gorączką i majakami. Wciąż wierzy jednak w prawdziwość swej ideologii. Ostatecznie, po wielu załamaniach psychicznych, zostaje zdemaskowany przez sędziego śledczego, Porfirego. Za namową jego i Soni przyznaje się do zbrodni i w szczegółach relacjonuje władzom jej przebieg. Dzięki przyznaniu się do winy otrzymuje umiarkowaną karę. Trafia na 8 lat na Syberię. Na katordze przez większość czasu nie czuje skruchy, trapi go wręcz bezsensowność odsiadywania kary za czyn, który nazywa tylko „uchybieniem” jako że został wykonany tak niestarannie. Przełom pojawia się dopiero w końcowych fragmentach powieści.
Istotny w powieści jest również wątek Soni i Katarzyny Iwanowny. Sonia, której macochą jest Katarzyna Iwanowna (osoba niezrównoważona i wybuchowa), jest zmuszona do prostytucji przez warunki materialne. Jej perypetie wiążą się bezpośrednio z losem Rodiona i ostatecznie jedzie ona za nim na Syberię, gdzie przyczynia się do jego przemiany. Głównym jej powodem jest miłość do Raskolnikowa, która pozwala mu przeżyć trudne chwile i mieć nadzieję na nową przyszłość.
Czas akcji powieści
Wydarzenia rozgrywają się w lipcu 1865 (datę roczną określił sam autor w liście pisanym jesienią 1865 do wydawcy pisma „Russkij Wiestnik” Michała Katkowa, proponując mu wydrukowanie powieści) i trwają 14 dni. Pewne realia życia codziennego Rosji pozwalają określić datę dzienną. Perypetie Raskolnikowa rozpoczęły się wieczorem 7 lipca, był to poniedziałek.

</doc>
<doc id="146431" url="https://pl.wikipedia.org/wiki?curid=146431" title="Opera za trzy grosze">
Opera za trzy grosze

Opera za trzy grosze (niem. "Die Dreigroschenoper") – opera (właściwie musical) Bertolta Brechta, do której muzykę napisał Kurt Weill; adaptacja opery balladowej "Opera żebracza" (1728) Johna Gaya, satyry na burżuazję i wysokie sfery Londynu.
Polski przekład Brunona Winawera po II wojnie światowej opracowała dodatkowo (poprawiła, uwspółcześniła stylistycznie) Barbara Witek-Swinarska, songi tłumaczył Władysław Broniewski. Polska premiera odbyła się w opracowaniu muzycznym Leona Schillera i Grzegorza Fitelberga. Później reżyserował m.in. "Operę za trzy grosze" Erwin Axer (Warszawa), Jakub Rotbaum (Wrocław, 1957) i Konrad Swinarski (Warszawa, 1958). Dziś w dalszym ciągu wystawiana (również i w Polsce) należy do klasycznego repertuaru teatralnego i muzycznego.
Brecht ukazuje w „Operze za trzy grosze” przestępczy charakter systemu kapitalistycznego.
Fabuła.
Córka biznesmena Peachuma, który pod pozorem miłosierdzia zarabia pieniądze na żebrakach, Polly, wychodzi za mąż za przestępcę Mackie Majchra. Ściąga na siebie gniew ojca, ale pozostaje przy Majchrze. Gdy Mackie musi uciekać, Polly przejmuje jego interesy. Mackie marzy o przejściu do branży bankowej.
Perypetie bohaterów pokazują, że w Londynie nie ma przyjaźni, a wszyscy troszczą się tylko o pieniądze (nawet przyjaźń Majchra z policjantem Brownem). Mackie został w końcu złapany przez policję, ale ostatecznie królowa ułaskawia go i daje mu zamek. Wcześniej żegna się on słowami „Bo czym jest włamanie do banku wobec założenia banku?”, „Czym jest zamordowanie człowieka wobec wynajęcia człowieka?”.

</doc>
<doc id="146435" url="https://pl.wikipedia.org/wiki?curid=146435" title="Karabiny pani Carrar">
Karabiny pani Carrar

Karabiny pani Carrar – sztuka teatralna Bertolta Brechta. Sztuka ta miała charakter interwencyjny, wzywała Anglię i Francję do przerwania polityki nieinterwencji. Brecht chce pokazać, że wobec zjawiska tak totalnego jak wojna, nie można pozostać obojętnym. By przedstawienie było łatwiejsze do przyswojenia dla proletariuszy, Brecht zrezygnował z formuły teatru epickiego, jest to jego jedyna sztuka napisana całkowicie tradycyjnie.
Premiera „Karabinów pani Carrar” odbyła się w 1937 roku.
Akcja rozgrywa się w domu Teresy Carrar. Sympatyzuje ona z rewolucją, jednak od kiedy jej mąż oddał życie w walce, Teresa przyjmuje postawę całkowicie bierną. Nie chce wydać karabinów swoim synom, by i oni mogli wziąć udział w wojnie. Pani Carrar tłumaczy, że „biedni ludzie nie mogą prowadzić wojny”, że należy trzymać się na uboczu. Wtedy właśnie wnoszą do izby zwłoki jej starszego syna, którego bez żadnej przyczyny zastrzelili faszyści, gdy ten łowił ryby. Wtedy pani Carrar radykalnie zmienia zdanie, z zakrwawionego żagla, którym przykryte były zwłoki syna robi sztandar, każe wyciągnąć karabiny i idzie na wojnę wraz z pozostałymi synami.

</doc>
<doc id="146437" url="https://pl.wikipedia.org/wiki?curid=146437" title="Wiosłonosowate">
Wiosłonosowate

Wiosłonosowate, łyżkowce, jesiotry wiosłonose (Polyodontidae) – rodzina słodkowodnych, rzadziej słonawowodnych ryb jesiotrokształtnych (Acipenseriformes). Występują w Ameryce Północnej. Są poławiane dla smacznego mięsa.
Cechy charakterystyczne.
Wydłużone, walcowate ciało, niemalże okrągłe w poprzecznym przekroju. Głowa wyciągnięta w bardzo wydłużony ryj (rostrum) w kształcie poziomo ułożonego wiosła, który stanowi wrażliwy narząd czuciowy pokryty licznymi elektroreceptorami. Otwór gębowy z dwoma wąsikami, znajduje się w dolnym położeniu. Uzbrojony jest w drobne zęby. Tryskawka obecna.
Od jesiotrowatych odróżnia je brak tarczek kostnych na skórze. Łuski ganoidalne występują tylko na górnym płacie płetwy ogonowej.
Klasyfikacja.
Rodzaje zaliczane do tej rodziny:
"Polyodon"
†"Crossopholis" – †"Paleopsephurus" – †"Protopsephurus – †Psephurus"

</doc>
<doc id="146438" url="https://pl.wikipedia.org/wiki?curid=146438" title="Matka Courage i jej dzieci">
Matka Courage i jej dzieci

Matka Courage i jej dzieci (niem. "Mutter Courage und ihre Kinder") – dramat Bertolta Brechta z 1939 roku.
O dramacie.
Pod wrażeniem wybuchu II wojny światowej napisał Brecht (jeszcze we wrześniu 1939) „Matkę Courage i jej dzieci”, czyli kronikę wojny trzydziestoletniej. Już sama historia jednostki wplątanej w chaos i okrucieństwo wojny miała za zadanie zniechęcać do niej naród niemiecki i podkopać nadzieje, jakoby agresja na inne kraje była dobrym źródłem dobrobytu.
Brecht każe mówić swym bohaterom pewne ogólne prawdy na temat wojen, co czyni sztukę uniwersalną i adekwatną dla każdej wojny, każdego narodu, każdej epoki, na przykład: „Gdy się słucha, co możni tego świata gadają, wydawałoby się, że prowadzą wojnę jeno z bojaźni bożej i w obronie tego, co piękne i szlachetne. Ale jak się lepiej przyjrzeć, widać, że nie są tacy głupi, że wojują dla zysku”, „Przekupstwo to jedyna nadzieja. Jak długo ono istnieje, zdarzają się łagodne wyroki i nawet niewinnego sądy mogą uwolnić”, „Bo cóż to wojna? To interes, gdzie ważą ołów zamiast krup”.
Autor przedstawia nam swoistego everymana, markietankę Annę Fierling, zwaną też Matką Courage. Ciągnie ona za armią wraz ze swoimi dziećmi, zbijając niezłe interesy. Wojna jest jej żywiołem, przynosi jej same zyski, zły jest dla niej pokój. Wierzy w to do samego końca, choć wojna zabrała jej dzieci i zrujnowała ją finansowo. Ostatecznie, samotna i wynędzniała, zaprzęga się do pustego wozu, by znów ruszyć za wojskiem.
Realizacje dramatu.
Realizacje w Polsce:

</doc>
<doc id="146439" url="https://pl.wikipedia.org/wiki?curid=146439" title="Czarny czwartek (1929)">
Czarny czwartek (1929)

Czarny czwartek – 24 października 1929 roku, dzień, w którym ceny akcji notowanych na Nowojorskiej Giełdzie Papierów Wartościowych (ang. "New York Stock Exchange") gwałtownie spadły, co obecnie uznawane jest za jeden z objawów rozpoczynającego się wielkiego kryzysu.
Tło historyczne.
W roku 1929 gospodarka światowa znalazła się w dużych kłopotach. Kraje europejskie z trudem odbudowywały swoje gospodarki po I wojnie światowej. Od kilku lat największe potęgi kolonialne prowadziły między sobą wojny celne, destabilizując handel światowy.
Na Nowojorskiej Giełdzie Papierów Wartościowych w tym samym czasie narastała bańka spekulacyjna. Wzrost cen akcji spowodował podniesienie wartości aktywów należących do inwestorów giełdowych. Banki udzieliły wielu kredytów pod zastaw przewartościowanych akcji. Za pożyczki inwestorzy kupowali kolejne akcje i bańka coraz bardziej się nadymała. Wiele spółek, których akcje notowały ogromny wzrost, było w rzeczywistości nic niewartych i prowadziło niepewne interesy.
Przebieg.
W końcu liczba nowych inwestorów wchodzących na giełdę okazała się niewystarczająca do podtrzymania wzrostu cen akcji. 24 października 1929 roku rozpoczęła się gwałtowna wyprzedaż. Im bardziej ceny spadały, tym więcej osób pozbywało się akcji. Wszyscy chcieli sprzedać udziały, wiedząc, że za chwilę stracą one wartość. W panice sprzedawano również akcje spółek o pewnych fundamentach.
W ciągu dnia obrócono 13 milionami akcji, a w ciągu następnych kilku liczba ta doszła do 30 milionów. Wartość większości udziałów spadła praktycznie do zera. Inwestorzy stracili wszystko, a ci, którzy wzięli kredyty, zbankrutowali. Dłużników było tak wielu, że banki utraciły dużą część wkładów ludności. Wiele z nich ogłosiło też bankructwo. W ten sposób rozpoczęła się spirala zadłużenia, która stała się pierwszym etapem wielkiego kryzysu.
Skutki czarnego czwartku.
Po doświadczeniach czarnego czwartku światowy system finansowy uległ dużym zmianom. Wprowadzono jasne zasady sprawozdawczości. Dziś każda spółka akcyjna notowana na giełdzie musi składać regularne raporty, opisujące jej stan finansowy, które są sprawdzane przez zewnętrznych audytorów. Istnieje szereg limitów, które ograniczają wielkość kwot przeznaczanych przez instytucje na ryzykowne kredyty.
Dzięki tym zmianom gospodarka światowa, mimo wielu mniejszych kryzysów, nie doznała już takiego krachu, jak ten z roku 1929. Jednak lokalne rynki papierów wartościowych w wielu krajach załamywały się z różnych powodów. Najczęściej lokalne krachy giełdowe były powodowane przez nadmierne deficyty budżetowe poszczególnych państw lub nieudolną politykę pieniężną banków centralnych.
Rozdział bankowości inwestycyjnej od bankowości komercyjnej – Glass-Steagall Act. Brzmienie tych ustaw zmieniła dopiero administracja Billa Clintona.

</doc>
<doc id="146441" url="https://pl.wikipedia.org/wiki?curid=146441" title="Restauracja (historia)">
Restauracja (historia)

Restauracja – przywrócenie obalonej dynastii lub dawnego ustroju w państwie.
Pierwsze tak nazwane zdarzenie to powrót dynastii Stuartów na tron Anglii w 1660; określenie to jest używane także w odniesieniu do okresu panowania Karola II (1660–1685).
We Francji po upadku Napoleona dwukrotnie dochodziło do restauracji dynastii Burbonów – w 1814 (po abdykacji Napoleona) oraz w 1815 (po klęsce Napoleona pod Waterloo). Określenie "okres Restauracji" dotyczy panowania dwóch ostatnich Burbonów na francuskim tronie:
Panowanie następcy obalonego Karola X, Ludwika Filipa (pochodzącego z bocznej linii Burbonów), króla Francuzów (1830–1848) określa się mianem "monarchii lipcowej".

</doc>
<doc id="146444" url="https://pl.wikipedia.org/wiki?curid=146444" title="Wyżyna Łódzka">
Wyżyna Łódzka

Wyżyna Łódzka – łódzki "półwysep" wyżynny, ciągnący się ze strefy południowopolskich wyżyn (ok. 300 m n.p.m.) w kierunku północnym do pradoliny Warszawsko-Berlińskiej (poniżej 100 m n.p.m.); wrzyna się głęboko w otaczające niziny – od zachodu w dolinę Warty, zaś od wschodu w dolinę Pilicy – rozrywając ich ciągłość; w efekcie ukształtował się tu dział wodny I rzędu między dorzeczami Wisły i Odry.
"Wyżyna Łódzka" to nazwa własna. Nie jest bowiem powszechnie uznawana za krainę geograficzną (nie znajduje się ani w geomorfologicznych ani w fizycznogeograficznych regionalizacjach Polski). Po raz pierwszy pojawiła się w opracowaniach geograficznych w 1927. Po II wojnie światowej upowszechniana przez łódzkiego geomorfologa Jana Dylika. Następnie wielu naukowców ze środowiska łódzkiego używało tej nazwy. Od kilkunastu lat pojawiła się tendencja unikania stosowania terminu Wyżyny Łódzkiej. Przemawia za tym fakt braku spełniania wszystkich wymogów, aby obszar, który obejmuje, zaliczyć do wyżyn (np. występowanie obszarów z wysokościami bezwzględnymi poniżej 300 m n.p.m.). Przyczyniło się to do stosowania zamiennie innych nazw: Wzniesienia Łódzkie, Wysoczyzna Łódzka, Garb Łódzki. Tymczasem Wyżyna Łódzka, spośród tych wszystkich, jest pojęciem najszerszym, „zawierającym w sobie” Wzniesienia Łódzkie oraz Wysoczyznę Łódzką (nazywaną też Garbem Łódzkim). Taka sytuacja spowodowała więc pewne pomieszanie pojęć jako skutek uboczny, który pojawił się przy realizacji celu wyrzucenia na dobre z literatury "Wyżyny Łódzkiej".

</doc>
<doc id="146445" url="https://pl.wikipedia.org/wiki?curid=146445" title="Kara kryminalna">
Kara kryminalna

Kara kryminalna – podstawowy (i szczególnie ostry) środek przymusu przewidziany przez prawo karne, wymierzany przez organ państwowy (sąd) w akcie ujemnego ocenienia zachowania sprawcy, stosowany w celu ochrony stosunków (wartości) społecznych. Wykonanie kary kryminalnej wiąże się z dolegliwością moralną lub ekonomiczną dla sprawcy oraz jego rodziny.
Kara jest opisywana jako "odpłata złem za zło", co nie wyklucza działania w celu zapobieżenia powrotu do przestępstwa (resocjalizacji).
Ten środek prawny różni się od środków stosowanych w innych gałęziach prawa; w polskim języku prawnym i prawniczym istnieje celowe rozróżnienie: w postępowaniu karnym sąd "orzeka" karę (art. 11 k.p.k.), natomiast w cywilnym – "zasądza" roszczenie (art. 316 § 1 k.p.c.), świadczenie (art. 322 k.p.c.), odpowiednią sumę (art. 322 k.p.c.).
Wymierzenie kary ma za zadanie zadośćuczynić pokrzywdzonemu, ale także ogólnemu poczuciu sprawiedliwości.
Polski katalog kar.
Obecnie od stycznia 2020 r. w Polsce ustawami karnymi o charakterze podstawowym (tj. będącymi podstawą regulacji danej dziedziny) są Kodeks karny oraz Kodeks karny skarbowy.
Kodeks karny zna pięć kar kryminalnych powszechnych: karę grzywny, karę ograniczenia wolności, karę pozbawienia wolności, karę 25 lat pozbawienia wolności oraz karę dożywotniego pozbawienia wolności. Istnieje ponadto kara aresztu wojskowego, stosowana wobec żołnierzy, do której stosuje się odpowiednio przepisy o karze pozbawienia wolności.
Kodeks karny skarbowy określa trzy kary: karę grzywny, karę ograniczenia wolności oraz karę pozbawienia wolności.

</doc>
<doc id="146447" url="https://pl.wikipedia.org/wiki?curid=146447" title="Heptadecagon">
Heptadecagon



</doc>
<doc id="146451" url="https://pl.wikipedia.org/wiki?curid=146451" title="Audrys Bačkis">
Audrys Bačkis

Audrys Juozas Bačkis (ur. 1 lutego 1937 w Kownie) – litewski duchowny rzymskokatolicki, nuncjusz apostolski w Holandii w latach 1988–1991, arcybiskup metropolita wileński w latach 1991–2013, kardynał od 2001.
Życiorys.
Wkrótce po II wojnie światowej opuścił wraz z rodziną włączoną do ZSRR Litwę. Studiował we Francji w seminarium Św. Sulpicjusza w Issy-les-Moulineaux, później na uczelniach rzymskich; na Papieskim Uniwersytecie Gregoriańskim kształcił się w dziedzinie teologii, na Papieskim Uniwersytecie Laterańskim obronił doktorat z prawa kanonicznego, a w Papieskiej Akademii Duchownej zdobył przygotowanie dyplomatyczne. Po święceniach kapłańskich (18 marca 1961 w Rzymie) pracował jako duszpasterz w środowisku emigrantów litewskich w USA. W 1964 wstąpił do służby dyplomatycznej Stolicy Apostolskiej. Był kolejno sekretarzem nuncjatury na Filipinach, w Kostaryce, Turcji i Nigerii. W czerwcu 1965 otrzymał tytuł tajnego szambelana papieskiego (zmieniony w 1968 na "kapelan Jego Świątobliwości"). Od 1973 pozostawał związany z Radą Spraw Publicznych Kościoła przy watykańskim Sekretariacie Stanu, był m.in. delegatem Stolicy Świętej na Konferencji Narodów Zjednoczonych w Wiedniu (1975), a od 1979 zastępcą sekretarza Rady Spraw Publicznych Kościoła.
5 sierpnia 1988 został mianowany nuncjuszem w Holandii, jednocześnie otrzymał godność arcybiskupa tytularnego Meta. 4 października 1988 sakry biskupiej udzielił mu w Watykanie Jan Paweł II. W grudniu 1991 arcybiskup Backis został przeniesiony na stolicę arcybiskupią w Wilnie; w latach 1993–1999 i ponownie w latach 2002–2005 pełnił funkcję przewodniczącego, a w latach 1999–2002 i ponownie w latach 2005–2011 wiceprzewodniczącego Konferencji Biskupów Litwy.
W lutym 2001 Jan Paweł II mianował go kardynałem, nadając tytuł prezbitera Nativita di Nostra Signore Gesu Cristo a Via Gallia. W październiku 1999 arcybiskup Backis brał udział w II specjalnej sesji Światowego Synodu Biskupów w Watykanie, poświęconej Kościołowi europejskiemu.
Uczestnik konklawe 2005 i konklawe 2013 roku. 1 lutego 2017 w związku z ukończeniem 80 lat utracił prawo do czynnego udziału w przyszłych konklawe.
5 kwietnia 2013 papież Franciszek przyjął jego rezygnację z urzędu złożoną ze względu na wiek. Jego następcą został mianowany arcybiskup Gintaras Grušas.

</doc>
<doc id="146453" url="https://pl.wikipedia.org/wiki?curid=146453" title="Poka-yoke">
Poka-yoke

Poka yoke (jap.ポカヨケ,[poka joke]: "poka" - błędy, "yokeru" - zapobieganie), także ang. "mistake proofing", "error proofing"– metoda zapobiegania defektom pochodzącym z pomyłek w odróżnieniu od "baka-yoke" ang. "fool proofing", potocznie: odporność na głupotę, idiotoodporność.
Opis.
Analizując proces powstawania wad produktu zwrócono uwagę, że pomiędzy pomyłką a wynikającym z niej defektem jest jeszcze jedna, potencjalna możliwość: zauważenie pomyłki i jej poprawienie. Stąd wniosek, że sposobem ograniczenia wadliwości jest stwarzanie warunków w których błąd nie może się zdarzyć, albo będzie natychmiast widoczny.
Rozwiązania Poka Yoke cechują się tym, że nie dopuszczają do powstawania błędu w procesie. To tylko jedna z ich zalet. Do innych atutów z pewnością można zaliczyć:
Przykłady.
Przykładem realizacji tej idei jest stanowisko montażowe wyposażone w pojemniki odpowiednie dla każdej z montowanych części. Przed przystąpieniem do montażu wszystkie pojemniki powinny być zapełnione. Kształt pojemników dostosowany do kształtu montowanych części zapewni, że zostanie zgromadzona odpowiednia liczby właściwych części. Kolejność ustawienia pojemników sugeruje kolejność montowania części. Po zmontowaniu – wszystkie pojemniki powinny być puste.
Przykładem obiektu zaprojektowanego niezgodnie z ideą poka-yoke jest karta bankomatowa: można ją wkładać do bankomatu na cztery sposoby, z których tylko jeden jest właściwy. Prosty zabieg obcięcia narożnika powoduje, że podobna pomyłka nie jest możliwa w przypadku podobnych płaskich, prostokątnych obiektów jak: dyskietka, karta telefoniczna, karta SIM. Dodatkowo w bankomatach istnieje drugie rozwiązanie poka yoke - najpierw należy pobrać kartę bankomatową, a dopiero potem gotówkę. Ta sekwencja wynika z tego, że ludzie, idąc do bankomatu, myślą o celu wizyty: pobraniu pieniędzy. Gdyby ta sekwencja była odwrotna, to wówczas wiele osób nieumyślnie mogłoby nie zabrać karty bankomatowej.
Obecnie rozwiązania poka yoke realizowane są poprzez środki techniczne. Takim przykładem jest zastosowanie rozwiązania "SawStop" na pile elektrycznej. Dzięki niemu piła zatrzymuje się natychmiastowo po kontakcie z ręką człowieka. 
Poka yoke a instrukcje pracy standaryzowanej.
Rozwiązania poka yoke upraszczają pracę. Wyraża się to poprzez eliminację wskazówek w procesie. Gdyby karta SIM nie miała ściętego narożnika, to część merytoryczna instrukcji pracy standaryzowanej dla operacji jej montażu wyglądałaby tak, jak przedstawiono w tabeli 1.
Tab. 1. Część instrukcji pracy standaryzowanej dla operacji montażu karty SIM do telefonu bez rozwiązania poka yoke
Jeżeli narożnik karty SIM zostanie ścięty i w ten sam sposób zostanie przygotowana forma w telefonie, to wówczas nie da się włożyć karty SIM inaczej. Ta wskazówka, dzięki temu pomysłowi, nie będzie potrzebna.
Gdy karta SIM ma ścięty narożnik, włożymy ją tylko w jeden, konkretny sposób. Ścięty narożnik to rozwiązanie poka yoke, które wyeliminuje wskazówkę: "napisem do góry". W tabeli 2 zaprezentowano nową część instrukcji dla operacji montażu karty SIM, gdzie uwzględniono rozwiązanie poka yoke.
Tab. 2 Część instrukcji pracy standaryzowanej dla operacji montażu karty SIM do telefonu z rozwiązaniem poka yoke

</doc>
<doc id="146454" url="https://pl.wikipedia.org/wiki?curid=146454" title="Audrys Backis">
Audrys Backis



</doc>
<doc id="146457" url="https://pl.wikipedia.org/wiki?curid=146457" title="Bezrobocie koniunkturalne">
Bezrobocie koniunkturalne



</doc>
<doc id="146458" url="https://pl.wikipedia.org/wiki?curid=146458" title="Bezrobocie sezonowe">
Bezrobocie sezonowe

Bezrobocie sezonowe – rodzaj bezrobocia, który jest uwarunkowany porą roku i związanymi z nią zmianami pogodowymi, wegetacji roślin itp. Występuje w zakładach pracy sezonowej np. w budownictwie, rolnictwie i innych. Sezonowy charakter ma również bezrobocie absolwentów, których wejście na rynek pracy dokonuje się stopniowo i jest związane z terminem zakończenia nauki w szkołach. Wynika również z sezonowości produkcji w niektórych dziedzinach gospodarki, uzależnionych od warunków klimatycznych.

</doc>
<doc id="146459" url="https://pl.wikipedia.org/wiki?curid=146459" title="Radziechowy-Wieprz">
Radziechowy-Wieprz

Radziechowy-Wieprz – gmina wiejska w województwie śląskim, w powiecie żywieckim. Gmina leży w granicach trzech mezoregionów: Kotliny Żywieckiej (centralna część gminy), Beskidu Śląskiego (zachodnia część gminy) i Beskidu Żywieckiego (wschodnia część gminy). W skład gminy wchodzą następujące wsie (sołectwa): Radziechowy, Wieprz, Przybędza, Juszczyna, Brzuśnik i Bystra. Znajdują się tu liczne trasy turystyczne. W latach 1975–1998 gmina położona była w województwie bielskim.
Siedzibą organów gminy jest sołectwo Wieprz.
Według danych z 31 grudnia 2019 gminę zamieszkiwało 13 035 osób.
Struktura powierzchni.
Według danych z roku 2007 gmina Radziechowy-Wieprz ma obszar 65,94 km², w tym:
Gmina stanowi 6,34% powierzchni powiatu.
Demografia.
Dane z 31 grudnia 2009:
Sąsiednie gminy.
Jeleśnia, Lipowa, Milówka, Świnna, Węgierska Górka, Wisła, Żywiec

</doc>
<doc id="146461" url="https://pl.wikipedia.org/wiki?curid=146461" title="Wyższa Szkoła Zdrowia w Gdańsku">
Wyższa Szkoła Zdrowia w Gdańsku

Wyższa Szkoła Zdrowia w Gdańsku (WSZ, "do 22 listopada 2018 Wyższa Szkoła Zarządzania w Gdańsku") – polska uczelnia niepubliczna z siedzibą w Gdańsku.
Historia.
Wyższa Szkoła Zdrowia w Gdańsku jest niepubliczną uczelnią zawodową utworzoną na podstawie Ustawy z dnia 26 czerwca 1997 roku o wyższych szkołach zawodowych (). Akt założycielski uczelni został sporządzony dnia 19 lipca 1999 roku na podstawie zezwolenia Ministra Edukacji Narodowej nr DNS-1-0145-487/RO/99 z dnia 15 lipca 1999 roku. Wyższa Szkoła Zarządzania w Gdańsku została wpisana do rejestru niepublicznych wyższych szkół zawodowych dnia 30 lipca 1999 roku pod numerem 24. Aktualny numer rejestru, stosownie do § 1 ust. 1 rozporządzenia Ministra Nauki i Szkolnictwa Wyższego z dnia 6 marca 2007 r. w sprawie sposobu prowadzenia rejestru uczelni niepublicznych i związków uczelni niepublicznych (), został zmieniony na 164.
W przeszłości Uczelnia kształciła również na sześciu innych kierunkach: Informatyka, Finanse i Rachunkowość, Zarządzanie (Wydział Informatyki i Zarządzania), Administracja, Socjologia (Wydział Administracji i Nauk Społecznych) oraz Ochrona środowiska (Wydział Ekologii i Ochrony Środowiska).
Oferta kształcenia.
Uczelnia kształci w ramach studiów I stopnia (licencjackie), II stopnia (magisterskie), studiów jednolitych magisterskich oraz studiów podyplomowych.
Kierunki kształcenia w języku polskim:
Kierunki kształcenia w języku angielskim:
Studia podyplomowe:

</doc>
<doc id="146462" url="https://pl.wikipedia.org/wiki?curid=146462" title="Akita">
Akita



</doc>
<doc id="146465" url="https://pl.wikipedia.org/wiki?curid=146465" title="Aleksy II">
Aleksy II



</doc>
<doc id="146466" url="https://pl.wikipedia.org/wiki?curid=146466" title="Aurebesh">
Aurebesh

Aurebesh – fikcyjny alfabet używany w świecie "Gwiezdnych wojen". Służy do zapisu wspólnego dla większości Galaktyki języka Basic - w istocie języka angielskiego. Jego nazwa pochodzi od pierwszych liter alfabetu – aurek i besh, podobnie jak w przypadku samego słowa „alfabet” czy polskiego „abecadło”. Aurebesh występuje kilkakrotnie w filmach, a także w komiksach, grach fabularnych, grach komputerowych oraz innych materiałach związanych z "Gwiezdnymi wojnami".
Ewolucja.
Z początku litery wchodzące obecnie w skład tego alfabetu były sporadycznie wykorzystywane w dowolny sposób jako ornamenty symulujące napisy w "nieznanym języku" i nie tworzyły sensownych słów czy zdań - przykład takiego ich wykorzystania można zauważyć w "" w scenie skanowania przylatującego na drugą Gwiazdę Śmierci promu. W latach 90. XX wieku Aurebesh został usystematyzowany przez twórców gry fabularnej SW RPG d6 i od tego czasu jego popularność zaczęła znacząco wzrastać. Obecnie większość napisów w Aurebeshu pozwala się bez problemów odczytać w języku angielskim - odpowiednie poprawki poczyniono nawet w niektórych miejscach w samych filmach podczas przygotowywania ich wznowień.
Mimo występowania w tym alfabecie znaków odpowiadających kilku literom alfabetu łacińskiego (np. "ch" (pol. cz")", "ae" lub angielskie "th"), z reguły nie są one wykorzystywane przez osoby piszące w nim - a to ze względu na fakt, że popularne fonty komputerowe odwzorowują wprost na znaki aurebesha standardowe litery alfabetu łacińskiego.

</doc>
<doc id="146467" url="https://pl.wikipedia.org/wiki?curid=146467" title="Grupa literacka">
Grupa literacka

Grupa literacka – nieformalny zespół pisarzy lub poetów, których łączy wspólnota programowa. Cechą charakterystyczną tego typu grupy jest publikowanie manifestów literackich, bądź skupianie się wokół czasopisma, na łamach którego członkowie grupy publikują swoje utwory.
To historycznoliterackie pojęcie było przez badaczy różnie definiowane. Stefan Kawyn w 1946 roku zaproponował, aby objąć nim wszystkie oficjalne, nieoficjalne i towarzyskie grupy, organizacje i stowarzyszenia zarówno pisarzy, jak i poetów. Stopniowo jednak zawężano je i współcześnie uważa się, że grupę literacką tworzą młodzi (na ogół) poeci, którzy mają wspólne cele artystyczne, oraz zamierzają prezentować w życiu literackim jednolite stanowisko. Jednocześnie grupa literacka nie jest organizacją o charakterze formalnym, nie posiada bowiem statutu, co odróżnia ją od wszelakich stowarzyszeń bądź związków literatów.
W latach 70. XX wieku Michał Głowiński wyróżnił dwa rodzaje takich grup:
Dodatkowo niedługo później rozszerzono ten podział o typ trzeci:
Według Janusza Stradeckiego grupa literacka posiada trzy fazy rozwojowe: formowanie, właściwa działalność i jej rozpad towarzyski.
Elementem istotnym dla działalności grupy jest uprawianie krytyki literackiej przez jej członków, ewentualnie przez tych krytyków, którzy są blisko związani z jej działalnością.
W epokach dawniejszych grupy literackie funkcjonowały skupione wokół dworów lub mecenasów. Ich dynamiczny rozwój przypadł jednak na okres literatury nowożytnej – począwszy od epoki romantyzmu. Wpływ na zmianę sytuacji miało postępujące zróżnicowanie życia literackiego i rozwój prasy.
Jednym z przykładów współczesnych grup literackich wykorzystujących media społecznościowe w celu konsolidacji grupy oraz szerszego komunikowania twórczości jest Grupa Literacka GomoR lub Harda Horda.

</doc>
<doc id="146468" url="https://pl.wikipedia.org/wiki?curid=146468" title="Acipenser">
Acipenser

Acipenser – rodzaj ryb z rodziny jesiotrowatych (Acipenseridae), w języku polskim zwyczajowo określany nazwą jesiotry. Rodzaj obejmuje największe gatunki z rzędu jesiotrokształtnych, osiągające do kilku metrów długości i kilkuset kilogramów masy ciała. Występują tylko na półkuli północnej. Niektóre mają duże znaczenie gospodarcze. Większość z nich jest zagrożona wyginięciem, w tym "A. dabryanus" i "A. sturio" krytycznie.
Cechy charakterystyczne.
Nieduży pysk z rostrum zwykle zaokrąglonym w przekroju. Wąsik nie jest spłaszczony. Dobrze rozwinięta tryskawka. Przesłonki skrzelowe przyczepione do powierzchni międzyskrzelowej.
Klasyfikacja.
Gatunki zaliczane do tego rodzaju:

</doc>
<doc id="146469" url="https://pl.wikipedia.org/wiki?curid=146469" title="Różokrzyż">
Różokrzyż

Różokrzyż – termin odnoszący się do ruchu i nauki głoszonej przez kontynuatorów starożytnych szkół misteryjnych, jacy pojawili się na przestrzeni XV wieku, a którzy nawiązywali do idei zawartych w tradycjach gnostyckich głoszonych wcześniej m.in. przez esseńczyków, manichejczyków, katarów. Pierwsze dokumenty związane z tym ruchem pochodzą z XVII wieku.
Historia.
Przyjmuje się, że nazwa różokrzyż pochodzi od imienia Christian Rosenkreutz, postaci pojawiającej się w dziełach Johanna Valentina Andreae (1586–1654) wydanych w latach 1614–1616:
Różokrzyżowcy działali w na terenie Europy głównie w Niemczech, Niderlandach, Francji oraz Anglii, upatrując swe dzieło we wcześniejszych dokonaniach m.in. Hermesa Trismegistosa, Laozi, Buddy, Pitagorasa, Apoloniusza z Tiany. Nauki różokrzyża głosili m.in. Robert Fludd, Michael Maier, Thomas Vaugham, John Heydon. Związany z tym ruchem był również m.in. Stanisław August Poniatowski, Johann Wolfgang Goethe, Victor Hugo i Teofil Ociepka.
Nauka.
Różokrzyż zaznacza w swej filozofii boskie pochodzenie człowieka rozpatrywane przez upadek w grzech oraz możliwość ponownego zjednoczenia z boskim polem życia. Nauka ta powiązana jest silnie z alchemią, postrzegając możliwość zbawienia w przemianie ołowiu symbolizującego naturę człowieka ziemskiego w złoto prawdziwego boskiego człowieka, który niczym Feniks z popiołów musi wznieść się z grobu natury.
Hermetyczna nauka różokrzyżowców wywodzi się z:
Różokrzyżowcy w Polsce.
Już w roku 1615 gdański drukarz i księgarz Andreas Hünefeld wydał fundamentalne dla ruchu różokrzyżowców dzieło Johanna Valentina Andreae: "Fama Fraternitatis" (nazwa "różokrzyż" pochodzi od imienia Christian Rosenkreutz, postaci pojawiającej się w tej i innych księgach tego autora). W wyniku działalności Hünefelda powstała miejscowa placówka różokrzyżowców pod nazwą "Antilia".
Masoneria.
Do nauk XVII-wiecznych różokrzyżowców odwoływali się przedstawiciele rozwijającego się w XVII wieku wolnomularstwa spekulatywnego. Istnieje znaczące powiązanie symboliki wolnomularskiej i symboliki stosowanej przez różokrzyżowców.
Współcześnie.
Obecnie różokrzyż znajduje wielu współczesnych kontynuatorów działających na terenie całego świata których przykładem jest Lectorium Rosicrucianum, AMORC jak również Societas Rosicruciana in Anglia i Fraternitas Rosae Crucis. W Polsce od 1986 roku oficjalnie działa Lectorium Rosicrucianum Międzynarodowa Szkoła Złotego Różokrzyża, która ma pięć centrów miejskich (Warszawa, Wrocław, Katowice, Koszalin, Kraków) oraz ośrodek konferencyjny Aurora w Wieluniu.

</doc>
<doc id="146473" url="https://pl.wikipedia.org/wiki?curid=146473" title="Zespół Turnera">
Zespół Turnera

Zespół Turnera (, ) – uwarunkowany genetycznie zespół wad wrodzonych spowodowany całkowitym lub częściowym brakiem jednego z chromosomów X we wszystkich komórkach organizmu lub w pewnej ich części. Występuje u 1 na 2000 – 2500 urodzonych dziewczynek. Najważniejsze cechy występujące u osób z zespołem Turnera to: niski wzrost, słabo zaznaczone cechy żeńskie i wrodzona dysgenezja gonad powodująca w większości przypadków bezpłodność.
Nazewnictwo.
Spotykane nazwy zespołu to: zespół Turnera, zespół Ullricha (zwłaszcza w literaturze niemieckojęzycznej), zespół Ullricha-Turnera, zespół Szereszewskiego-Turnera (w krajach byłego Związku Radzieckiego), zespół szczątkowych jajników, zespół Morgagniego-Turnera-Albrighta, zespół Turnera-Albrighta, zespół Morgagniego-Szereszewskiego-Turnera-Albrighta.
"Zespół Bonnevie-Ullricha" jest zarzuconym, historycznym terminem, stosowanym do określenia zespołu Turnera i zespołów wad wrodzonych o zbliżonym fenotypie u niemowląt, zanim poznano etiologię choroby.
"Zespół Turnera u chłopców i mężczyzn", "zespół pseudoturnerowski", "rodzinny zespół Turnera", "zespół Ullricha-Noonan", "fenotyp turnerowski z normalnym kariotypem", to zarzucone, nieprawidłowe nazwy stosowane na określenie zespołu Noonan zanim ostatecznie nie poznano różnic w etiologii tych dwóch chorób.
"Postać eunuchoidalna zespołu Turnera" to zarzucona, nieprawidłowa nazwa zespołu Swyera.
Historia.
Klasyczny opis zespołu przedstawił w 1938 roku amerykański endokrynolog z Oklahomy, Henry Hubert Turner (1892-1970); od jego nazwiska jednostka chorobowa wzięła nazwę. Turner w swojej pracy opisał siedem młodych pacjentek z typowymi cechami zespołu (niski wzrost, płetwiasta szyja, hipogonadyzm, opóźniony wiek kostny), ale błędnie przyczynę choroby upatrywał w dysfunkcji przedniego płata przysadki. Pojedyncze przypadki opisywane były już wcześniej przez europejskich lekarzy: Giovanni Battista Morgagni przypuszczalnie opisał przypadek pacjentki z monosomią chromosomu X już w 1768 roku. U zmarłej niskorosłej kobiety stwierdził malformację nerek i dysgenezję gonad. W 1902 roku Otto Funke opisał przypadek piętnastoletniej dziewczynki z dysgenezją gonad, niskim wzrostem, niedojrzałością płciową, wrodzonym obrzękiem limfatycznym i płetwiastą szyją. W 1925 roku na spotkaniu Rosyjskiego Towarzystwa Endokrynologicznego klasyczne objawy zespołu u 25-letniej kobiety opisał Nikołaj Adolfowicz Szereszewskij (1885-1961); w krajach byłego Związku Radzieckiego używa się nazwy "zespół Szereszewskiego-Turnera". W 1929 roku na sympozjum Monachijskiego Towarzystwa Pediatrycznego inny opis choroby przedstawił Otto Ullrich (1894-1957); do dziś niekiedy spotyka się określenie "zespołu Ullricha-Turnera" (głównie w Niemczech). Spotyka się również (zwłaszcza w starszej literaturze) określenie zespół Bonnevie-Ullricha; Kristine Bonnevie, norweska biolog, pracowała przypuszczalnie nad mysim modelem zespołu Noonan, a określenia zespołu Bonnevie-Ullricha (albo "status Bonnevie-Ullrich") używano zwłaszcza w odniesieniu do dzieci z dodatkowymi wadami układu kostnego, mięśniowego i naczyniowego. Pierwszeństwo w wyjaśnieniu genetycznych podstaw zespołu przypisuje się Charlesowi Fordowi i jego współpracownikom, którzy w 1959 roku w pracy na łamach "Lancet" opisali brak chromosomu X u 14-letniej dziewczynki z zespołem Turnera.
Epidemiologia.
Zespół Turnera jest jedną z najczęstszych aberracji chromosomowych. Ocenia się, że występuje u 3% wszystkich ludzkich płodów. Jednakże tylko 1% spośród tych płodów dożywa porodu. Tym samym, zespół Turnera odpowiada za około 7-10% spontanicznych poronień. Szczególnie duża liczba płodów z zespołem Turnera nie przeżywa pierwszego trymestru ciąży, co ilustrują wyniki badań prenatalnych: częstość zespołu Turnera wykrytego w amniocentezie (16. tydzień życia płodowego) szacuje się na 176:100 000, a w CVS (średnio 11. tydzień) 392:100 000.
Częstość zespołu Turnera szacuje się na 25-55:100 000 żywych urodzeń noworodków płci żeńskiej u rasy białej; badanie na populacji japońskiej pozwoliło oszacować częstość zespołu Turnera w tej grupie na 70-210:100 000 urodzeń. Przyjmując szacunkową częstość zespołu 1:2000 – 1:2500 urodzeń można obliczyć, że każdego roku w Polsce rodzi się około 100 dziewczynek dotkniętych zespołem Turnera, a liczbę chorych na tę chorobę w Polsce można szacować na około 10 tysięcy osób. Na całym świecie liczba pacjentów z zespołem Turnera wynosi 1,5 miliona. Istotny wpływ na częstość zespołu Turnera ma przerywanie ciąży po prenatalnym zdiagnozowaniu zespołu Turnera; duże badanie przeprowadzone w jedenastu krajach europejskich wykazało, że 66% tych ciąż było przerywanych, przy najwyższym wskaźniku aborcji po rozpoznaniu postawionym na podstawie badania USG (79%, w porównaniu z 42% przerwanych ciąż rozpoznanych kariotypowaniem). W Danii, gdzie w Århus znajduje się jeden z czołowych ośrodków badań nad zespołem Turnera, upowszechnianie wiedzy o zespole i możliwościach jego leczenia zmniejszyło częstość aborcji płodów zdiagnozowanych prenatalnie ze 100% w latach 1970-1980 do 60% w latach 1985-1988.
Etiologia.
Poza monosomią chromosomu X zespół Turnera może być też spowodowany strukturalnymi zmianami jednego chromosomu X. Możliwe są następujące aberracje chromosomalne skutkujące fenotypem zespołu Turnera:
W zależności od wielkości zmian objawy kliniczne są zróżnicowane i nie wszystkie występują. W wypadku mozaicyzmu też może nie występować pełne spektrum objawów.
Niektórzy badacze sugerują, że „czysty” kariotyp codice_1 warunkuje letalny zespół i płody o takim kariotypie są ronione przez matki. Hipotezę tę potwierdzają badania kariotypu komórek innych niż limfocyty na obecność mozaicyzmu.
Patofizjologia.
Zmapowanie chromosomu X i poznanie części jego genów stworzyło możliwość powiązania niektórych cech zespołu Turnera z zaburzeniem funkcji określonych genów. Okazało się również, że zmienność obrazu cytogenetycznego przekłada się na zmienność fenotypu pacjentek z zespołem Turnera, co ma istotne znaczenie w prognozowaniu przebiegu choroby.
Czynniki ryzyka.
Czynniki ryzyka wystąpienia zespołu Turnera u dziecka są słabo poznane. Wiadomo, że częstość zespołu u dziecka nie ma związku z wiekiem matki, jak w trisomii 21, 18 czy 13. Niektórzy autorzy stwierdzili odwrotnie proporcjonalną zależność między wiekiem matki a ryzykiem wystąpienia zespołu Turnera u dziecka. Sugerowano związek między alkoholizmem u ojca a wystąpieniem monosomii chromosomu X u dziecka, ale ostatnie badania nie potwierdziły tej hipotezy.
Objawy i przebieg.
Objawy w okresie prenatalnym.
99% płodów z zespołem Turnera ulega spontanicznemu poronieniu. W badaniu USG w 13.-14. tygodniu ciąży i w autopsji martwych płodów można stwierdzić obecność wodniaka w okolicy karkowej ("hygroma nuchae"); hipotezę głoszącą, że przyczyną obrzęku jest zaburzenie rozwoju układu chłonnego tej okolicy, potwierdziły badania histologiczne, immunologiczne i scyntygraficzne dowodzące hipoplazji naczyń chłonnych odprowadzających chłonkę do żył szyjnych, a także do żył kończyn dolnych, miednicy i przestrzeni zaotrzewnowej.
Budowa ciała.
Jedną z najważniejszych cech zespołu jest niski wzrost, występujący w blisko 100% przypadków zespołu. Zespół Turnera w krajach zachodnich jest najczęstszą, po konstytucyjnie niskim wzroście i rodzinnym niskim wzroście, przyczyną niskorosłości u dziewczynek. Średni ostateczny wzrost osiągany przez pacjentki z zespołem Turnera wynosi 143 cm i jest o około 22 cm niższy niż przeciętna wzrostu kobiet w danej populacji. Tempo wzrastania w dzieciństwie jest wolniejsze i nie obserwuje się skoku pokwitaniowego; zwolnienie szybkości wzrostu można stwierdzić już w 18. miesiącu życia. Zakończenie wzrastania jest opóźnione i przypada na 20.–21. rok życia. Proporcje ciała chorych są nieprawidłowe: budowa ciała jest krępa, szyja jest krótka, a kończyny dolne skrócone w stosunku do długości tułowia.
Dysgenezja gonad.
W zdecydowanej większości przypadków (80-90%) pacjentki z zespołem Turnera mają dysgenetyczne gonady. Mają one postać pasm łącznotkankowych długości 2–3 cm i szerokości około 0,5 cm. Nie pełnią one właściwej jajnikom funkcji, stąd mówi się o pierwotnej niewydolności jajników (infantylizmie płciowym). Objawia się ona:
W części przypadków (10-20%; 40% wśród pacjentek z mozaicyzmem codice_8) czynność jajników jest częściowo zachowana: występuje menarche, ale po kilku- kilkunastu miesiącach cykle zanikają. Rzadko kobiety z zespołem Turnera mają zachowaną czynność jajników, prawidłowo wykształcają drugorzędowe cechy płciowe i są płodne.
Inne pierwszorzędowe cechy płciowe u kobiet z zespołem Turnera są prawidłowo wykształcone, aczkolwiek macica jest mała z drobną szyjką, a pochwa jest stosunkowo wąska. Może to, wspólnie ze zmianami atroficznymi śluzówki wskutek niedoboru estrogenów, implikować dyspareunię.
Cechy dysmorficzne.
W zespole Turnera spotyka się charakterystyczne cechy o charakterze małych wad wrodzonych (anomalii, cech dysmorficznych); zwykle u jednego pacjenta występuje kilka takich cech, nie spotyka się natomiast wszystkich cech u jednej osoby. Te charakterystyczne cechy fenotypowe to:
Wady narządów wewnętrznych.
Wady układu krążenia.
U około 23-40% chorych z zespołem Turnera występują wrodzone wady serca. Większość z tych wad dotyczy lewej części serca; najczęstszą wadą jest dwupłatkowa zastawka aorty i koarktacja aorty. Stwierdzono ponadto trzykrotnie większe ryzyko wystąpienie nadciśnienia tętniczego u chorych z zespołem Turnera. Częstość poszczególnych malformacji sercowo-naczyniowych określona na dużych grupach pacjentek z zespołem Turnera przedstawiona jest w tabeli.
Wady układu moczowego.
W zespole Turnera częste (25-43% populacji) są wrodzone anomalie nerek: nerka podkowiasta (10-16%), zdwojenie układu moczowego (5-11%), anomalie ułożenia nerek (6-8%), ektopia nerki (2,5-3,5%) torbielowatość nerek, jednostronna agenezja nerki(2-5%).
Rozwój umysłowy.
Rozwój psychiczny jest zwykle prawidłowy. Opóźnienie umysłowe stwierdza się u około 5% chorych. Nierzadkie są natomiast zaburzenia osobowości, instynktu poznawczego, rozwoju emocjonalnego. Jakość życia chorych jest obniżona zwłaszcza w związku z ich niskorosłością; stwierdzono, że wprowadzenie leczenia hormonem wzrostu znacznie poprawia komfort życia pacjentek.
Współistniejące choroby.
Genetyczny defekt związany z monosomią chromosomu X albo innymi aberracjami chromosomalnymi w zespole Turnera przypuszczalnie sprzyja częstszemu występowaniu niektórych chorób.
Choroby tarczycy.
W porównaniu ze zdrową populacją, pacjentki z zespołem Turnera częściej chorują na autoimmunologiczne choroby tarczycy, zwłaszcza na zapalenie tarczycy Hashimoto. Niedoczynność tarczycy stwierdzono u 15-30% chorych. Jeszcze większy odsetek chorych z zespołem Turnera ma podwyższone poziomy przeciwciał anty-TPO i antytyreoglobulinowych w osoczu (35-75%). Stwierdzono korelację między występowaniem chorób z autoimmunizacji a kariotypem z izochromosomem X.
Nietolerancja glukozy.
W grupie chorych jaką stanowią pacjentki z zespołem Turnera zapadalność na cukrzycę typu 2 jest 2 do 4 razy większa niż w zdrowej populacji.
Choroby przewodu pokarmowego.
W okresie noworodkowym i niemowlęcym u dziewczynek z zespołem Turnera częste są problemy z karmieniem, refluks żołądkowo-przełykowy i niechęć do ssania, zarówno u dzieci karmionych piersią jak i butelką. Przypuszcza się, że jest to związane z anatomicznymi różnicami w budowie części ustnej gardła oraz jej niedojrzałości mięśniowej. Kobiety z zespołem Turnera dwukrotnie częściej zapadają na wrzodziejące zapalenie jelita grubego i chorobę Leśniowskiego-Crohna. Częstsze jest także występowanie teleangiektazji ściany jelita i celiakii. We włoskiej populacji częstość celiakii w grupie pacjentek z zespołem Turnera oceniono na 6,4%, podczas gdy w zdrowej populacji częstość choroby wynosi 0,55%. Podwyższony poziom przeciwciał IgA skierowanych przeciwko gliadynie i antygenom "endomysium" występują u większej grupy pacjentek. Ryzyko wystąpienia marskości wątroby u pacjentek z zespołem Turnera jest do 5 razy wyższe niż w ogóle populacji. Przynajmniej w części ma to związek z częstszym występowaniem pierwotnej marskości żółciowej u pacjentek z zespołem Turnera.
Dolegliwości otolaryngologiczne.
Wrodzone anomalie twarzoczaszki i trąbki Eustachiusza upośledzają wentylację ucha środkowego i prawdopodobnie ten mechanizm odpowiada za zwiększoną częstość zapaleń ucha środkowego u pacjentek z zespołem Turnera. Istotne znaczenie może mieć opóźnienie wzrostu kości skroniowej u tych chorych. Z wiekiem zwiększa się częstość niedosłuchu i poważnego upośledzenia słuchu do głuchoty włącznie, sięgając nawet 60%. Ubytek słuchu ma charakter czuciowy i manifestuje się obniżeniem progu czucia słuchowego; może wystąpić już w wieku 6 lat. Często występują też problemy z mową, być może związane z malformacjami podniebienia i żuchwy.
Osteoporoza.
Osteoporoza jest stwierdzana u większości pacjentek z zespołem Turnera, zwłaszcza u chorych nieleczonych hormonem wzrostu. Nie stwierdzono zależności między kariotypem a częstością złamań kości, która niezależnie od rodzaju aberracji jest stała i sięga nawet kilkudziesięciu procent. Przyczyn redukcji masy kostnej i zmian osteoporotycznych upatruje się w niskim stężeniu estrogenów, hormonu wzrostu i IGF1 w surowicy.
Otyłość.
W zespole Turnera stwierdza się predyspozycję do otyłości, przypuszczalnie mającą związek z niedoborem estrogenów.
Nowotwory.
Nie wykazano częstszej zapadalności pacjentek z zespołem Turnera na raka sutka, jajnika i trzonu macicy. W przypadku chorych z mozaicyzmem z obecnością chromosomu Y wyższe jest ryzyko zachorowania na nowotwory złośliwe gonad (gonadoblastoma, dysgerminoma). Ryzyko szacuje się na 7 do 30%. Sugerowano wprowadzenie badań przesiewowych z użyciem cytometrii przepływowej lub metod hybrydyzacji DNA u wszystkich dziewczynek z kariotypem codice_1 w celu wykluczenia obecności linii komórkowych z obecnym chromosomem Y. Spośród innych nowotworów stwierdzono znacząco częstsze występowanie raka jelita grubego, co prawdopodobnie wynika z niedoborów estrogenów; hormonalna terapia zastępcza redukuje ryzyko.
Korelacja genotyp-fenotyp.
Klinicznie u pacjentek z czystą monosomią chromosomu X cechy zespołu są nasilone. Stwierdza się niskorosłość, nieprawidłowe proporcje ciała, deformacje układu kostnego, zaburzenia słuchu, dysgenezję gonad. Częste są wady serca, nerek i układu limfatycznego. Rozwój umysłowy jest zazwyczaj w normie.
W przypadku obecności chromosomu Y (kariotypy codice_9, codice_15 lub codice_16) znacznie zwiększone jest ryzyko gonadoblastoma (10-30%) i nieco mniej dysgerminoma. W przypadku stwierdzenia takiego kariotypu w badaniu cytogenetycznym należy usunąć operacyjnie dysgenetyczne jajniki. Fenotyp jest zróżnicowany, mogą rozwinąć się objawy wirylizacji takie jak nadmierne owłosienie, obojnactwo prawdziwe lub rzekome, spodziectwo. Częste są malformacje sercowo-naczyniowe i nerek, rzadkie jest opóźnienie umysłowe.
W całkowitej delecji Xp fenotyp pacjentek jest zbliżony do fenotypu monosomii X. Stwierdza się niskorosłość, wady układu kostnego, malformacje układu sercowo-naczyniowego, limfatycznego i nerek. Może wystąpić samoistne pokwitanie i miesiączkowanie, niekiedy kobiety z delecją Xp są płodne.
U większości pacjentek stwierdza się pierwotny brak miesiączki, docelowy wzrost chorych w około połowie przypadków jest w normie. Fenotyp tych pacjentek jest zmienny i często nie stwierdza się charakterystycznych dla zespołu Turnera objawów.
Pacjentki z kariotypem codice_17 mają nietypowy dla zespołu Turnera fenotyp. Zdecydowanie większe jest u nich ryzyko wystąpienia chorób autoimmunologicznych, przewlekłego limfocytarnego zapalenia tarczycy Hashimoto, wrzodziejącego zapalenia jelita grubego lub choroby Crohna. Stosunkowo rzadko mają malformacje układu sercowo-naczyniowego i nerek, w większości przypadków rozwój umysłowy jest prawidłowy.
W przypadku małych chromosomów kolistych (powstających z utratą znacznej części materiału genetycznego chromosomu X; kariotyp codice_18) rozwija się fenotyp podobny do tego u pacjentek z monosomią X, ale z bardzo dużą częstością wad wrodzonych serca i nerek i częstym opóźnieniem umysłowym. Niekiedy występuje spontaniczne menarche i płodność.
Rozpoznanie.
W okresie prenatalnym.
Rozpoznanie zespołu Turnera można postawić już w okresie prenatalnym. W badaniu USG można stwierdzić obecność uogólnionego obrzęku płodu, torbielowatego wodniaka szyi ("cystic hygroma"), wrodzonych malformacji serca i (lub) układu moczowego. Nieprawidłowy jest również wynik pomiaru przezierności fałdu karkowego (ang. "nuchal translucency", NT); wykazano, że wartość NT jest wprost proporcjonalna do ryzyka wystąpienia zespołu Turnera u dziecka. Diagnostyczny jest także wynik tzw. testu potrójnego (gonadotropina kosmówkowa, nieskoniugowany estriol, alfa-fetoproteina). Testem potwierdzenia jest oznaczenie kariotypu płodu. Prenatalne wykrycie zespołu Turnera u płodu nie zmienia rokowania i dziecko zdiagnozowane po urodzeniu ma taką samą oczekiwaną długość życia.
W okresie postnatalnym.
W okresie noworodkowym i niemowlęcym rozpoznanie jest stawiane najczęściej na podstawie poduszeczkowatych obrzęków stóp i dłoni oraz fałdu skóry karku, pozostałości wodniaka szyi "in utero". Te charakterystyczne cechy pozwalają na wykrycie zespołu Turnera w 1/5 do 1/3 przypadków. Podkreśla się fakt, że u każdej dziewczynki, u której stwierdza się wrodzony obrzęk lub koarktację aorty lub hipoplazję lewego przedsionka serca powinno się wykonać diagnostykę w kierunku aberracji chromosomu X. Około 1/3 pacjentek diagnozuje się w późniejszym dzieciństwie z powodu niedoborów wzrostu. Pozostałe zgłaszają się do lekarza z powodu braku pokwitania lub niemożności zajścia w ciążę. Każda kobieta, szczególnie niska, z pierwotnym lub wtórnym brakiem miesiączki, powinna mieć wykonane badania w kierunku zespołu Turnera.
Wczesne rozpoznanie zespołu Turnera ma znaczenie ze względu na możliwość wczesnego wykrycia i leczenia wad wrodzonych, optymalizację czasu rozpoczęcia terapii hormonalnej hormonem wzrostu i estrogenami, a także wczesne objęcie pacjentki i jej rodziny opieką lekarza i psychologa. W Stanach Zjednoczonych średni wiek postawienia diagnozy u dzieci wynosił 7,7 roku ± 5,4 lat. W innym badaniu przeprowadzonym w Belgii mediana wieku pacjentek w momencie diagnozy wynosiła 6,6 lat; pacjentki z kariotypem codice_1 diagnozowano wcześniej.
Leczenie.
Leczenie przyczynowe w zespole Turnera jest niemożliwe, jednak odpowiednio wczesne wdrożenie leczenia objawowego może w znaczący sposób poprawić jakość życia chorych. Najważniejszymi kierunkami leczenia pacjentek z rozpoznaną aberracją chromosomu X są:
Terapię estrogenową u pacjentek z zespołem Turnera wprowadzono w USA już w latach 30. Badania nad zastosowaniem rekombinowanego hormonu wzrostu w terapii niskorosłości w zespole Turnera zapoczątkowano w 1983 roku; FDA zaaprobowała tę terapię w 1997 roku. Obecnie jest to standard leczenia i jako taki refundowany jest przez państwo: obliczono, ze koszt terapii rekombinowanym hormonem wzrostu w przeliczeniu na 1 cm oszacowanej różnicy wzrostu uzyskanej leczeniem wynosi 29 000 USD. W Polsce rozporządzeniem Ministra Zdrowia wpisano leczenie zespołu Turnera hormonem wzrostu na listę wysokospecjalistycznych procedur medycznych w 2000 roku. Umożliwiło to objęcie sfinansowanym przez budżet państwa leczeniem w wyspecjalizowanych placówkach większości pacjentek z zespołem Turnera.
Terapia hormonem wzrostu.
Uważa się, że leczenie niskorosłości podawaniem hormonu wzrostu należy rozpocząć, gdy wartości wzrostu pacjentki znajdą się poniżej 5. percentyla na siatce centylowej dla zdrowej populacji. Leczenie powinien prowadzić endokrynolog dziecięcy; nie ustalono, od kiedy można zacząć leczenie, są doniesienia o rozpoczęciu leczenia już od 2. roku życia. U dziewczynek poniżej 9-12 roku życia leczenie prowadzi się samym hormonem wzrostu w zalecanej dawce 0,05 mg/dzień, u starszych pacjentek w wieku powyżej 9-12 lat lub u tych, u których leczenie wdrożono gdy ich wzrost mieścił się dużo poniżej 5 percentyla na siatce centylowej, zaleca się podawanie hormonu wzrostu wraz z oxandrolonem. Najnowsze badania wskazują, że w terapii promocji wzrostu łączenie hormonu wzrostu i estrogenów nie daje korzystnego efektu.
Indukcja dojrzewania.
Terapię estrogenową należy wprowadzić w odpowiednim czasie, biorąc pod uwagę wiek w którym kobiety w rodzinie pacjentki zwykle rozpoczynały pokwitanie. W celu wykluczenia opóźnionego dojrzewania płciowego należy oznaczyć poziom gonadotropin. Terapię estrogenową należy także skoordynować z terapią hormonem wzrostu, by zminimalizować niekorzystne działanie estrogenów na wzrost kości długich. W celu wywołania i ustalenia fizjologicznych cyklów miesięcznych, po 12-24 miesiącach terapii estrogenowej podaje się hormon ciałka żółtego w postaci medroksyprogesteronu.
Opieka nad chorymi.
Złożoność i różnorodność problemów klinicznych związanych z fenotypem zespołu Turnera jest powodem, dla którego pacjentki powinny zostać objęte wszechstronną opieką specjalistów i poddawane regularnym badaniom przesiewowym w kierunku chorób, których ryzyko jest u nich zwiększone. Najważniejsze kierunki profilaktyki chorób w zespole Turnera to:
Płodność i problemy planowania rodziny.
Według ostatnich badań nad medycznymi i psychosocjologicznymi problemami kobiet z zespołem Turnera, wykorzystanie technik wspomaganego rozrodu, w tym możliwości krioprezerwacji tkanki jajników i niedojrzałych oocytów, jest jednym z ich głównych problemów życiowych.

</doc>
<doc id="146475" url="https://pl.wikipedia.org/wiki?curid=146475" title="Nara (miasto w Japonii)">
Nara (miasto w Japonii)

 – stolica prefektury Nara w regionie Kinki (Kansai) na wyspie Honsiu ("Honshū"), ok. 20 km na południe od Kioto. 
Historia.
Miasto to, pod nazwą Heijō-kyō (平城京), było pierwszą stałą stolicą Japonii i siedzibą dworu cesarskiego w latach 710–740 oraz 745–784. Po przeniesieniu stolicy do Heian-kyō (平安京, ob. Kioto) miasto stało się ważnym ośrodkiem klasztornym. Utraciło natomiast znaczenie polityczne.
W tym starożytnym mieście są trzy grupy zabytków światowego dziedzictwa, z których część jest wpisana na "Listę światowego dziedzictwa UNESCO": (1) historycznych starożytnej stolicy Nara (zob. zespół zabytkowy miasta Nara), (2) buddyjskich w rejonie świątyni Hōryū-ji, (3) miejsc świętych i szlaków pielgrzymkowych w paśmie górskim Kii.
Położenie.
Miasto leży w regionie Kansai, w północnej części prefektury Nara i graniczy na północy z prefekturą Kioto oraz z miastami:
Klimat.
Klimat prefektury Nara jest ogólnie umiarkowany, chociaż istnieją wyraźne różnice między północno-zachodnim obszarem basenu a resztą prefektury, która jest bardziej górzysta.
Klimat obszaru dorzecza ma charakter wewnętrzny, co odzwierciedla zmienność w wyższych temperaturach dziennych oraz różnica między temperaturami letnimi i zimowymi. Zimowe temperatury wynoszą średnio około 3 do 5 °C, a od 25 do 28 °C w lecie, a najwyższe odczyty sięgają blisko to 35 °C. Od 1990 roku nie odnotowano ani jednego roku z ponad 10 dniami opadów śniegu zarejestrowanych przez lokalne obserwatorium meteorologiczne Nara.
Klimat w pozostałej części prefektury jest wyższy, zwłaszcza na południu, z -5 °C, który jest ekstremalnym minimum zimą. Obfite opady deszczu obserwuje się często latem. Roczna suma opadów wynosi aż 3000 do 5000 mm.
Temperatury wiosny i jesieni są umiarkowane. Górzysty region Yoshino słynie z kwitnącej wiosną sakury (ponad 30 tys. drzew), a jesienią z kolorów liści.
Jelenie.
Na terenach parkowych wokół świątyń spacerują swobodnie jelenie wschodnie ("sika"), wymuszając jedzenie od ludzi. Ich smakołyk, rodzaj ryżowych krakersów ("senbei"), można zakupić na okolicznych straganach. Według legendy chramu Kasuga, bóg Takemikazuchi przybył do Nary na białym jeleniu, aby czuwać nad nowo wybudowaną stolicą Heijō-kyō. Z tego powodu jelenie uważane są za zwierzęta niebiańskie, chroniące miasto i kraj.

</doc>
<doc id="146476" url="https://pl.wikipedia.org/wiki?curid=146476" title="Sterlet">
Sterlet

Sterlet, czeczuga ("Acipenser ruthenus") – gatunek słodkowodnej, wędrownej ryby z rodziny jesiotrowatych (Acipenseridae).
Występowanie.
Żyje w zlewiskach Morza Czarnego, Kaspijskiego, Białego, Karskiego i Arktycznego, oraz w dorzeczu Dźwiny. Na wschodzie areał jego występowania ograniczony jest Obem i Irtyszem.
W 1837 w Polsce podjęto nieudaną próbę introdukcji tego gatunku. Na początku XX w. stwierdzono jego obecność w Bugu. Prawdopodobnie przywędrował z dorzecza Dniestru Kanałem Królewskim. W okresie międzywojennym sterlet był łowiony w południowo-wschodnich rejonach Polski w Dniestrze.
Tworzy dwie rasy:
Cechy morfologiczne.
Osiąga długość do 1,25 m i masę maksymalnie do 16 kg, zazwyczaj jednak przy długości 1 m waży około 6 kg. Charakteryzuje się wydłużonym kształtem ciała i dość długim ostrym rostrum, którego względna długość może przekroczyć 50% długości głowy. Otwór gębowy mały, pośrodku dolnej wargi występuje wąska przerwa. Cechą charakterystyczną sterleta jest obecność na wąsikach falban składających się z licznych wyrostków. Posiada od 11 do 17 płytek grzbietowych z długim, ostrym grzebieniem i hakiem, około 65 małych zachodzących na siebie płytek bocznych i od 10 do 18 płytek brzusznych. Grzbiet ma barwę szaro lub brązowozieloną, boki są jaśniejsze, brzuch jest jasnożółty lub różowobiały.
Odżywianie.
Dorosły sterlet odżywia się głównie larwami owadów (jętek, komarów) oraz owadami opadającymi na powierzchnię wody, a także drobnymi organizmami bentosowymi, w tym drobnymi ślimakami i pijawkami. Zjadają też ikrę innych jesiotrów.
Rozród.
Czeczuga charakteryzuje się wczesnym osiągnięciem dojrzałości płciowej:
Płodność samic wynosi średnio od 10,6–27,4 tys. sztuk ziaren ikry w zależności od rejonu występowania. Warunki rzeczne:
Tarło odbywa się od maja do połowy czerwca. U ryb dojrzałych płciowo występuje biały nalot, który jest bardziej intensywny u samców.
Inkubacja ikry trwa od 6–9 dni. Ikra sterleta jest drobna – 2 mm. Wylęg po resorpcji woreczka początkowo żeruje w pobliżu tarliska, a następnie rozpoczyna migracje w poszukiwaniu miejsc z większą koncentracją organizmów pokarmowych.

</doc>
<doc id="146478" url="https://pl.wikipedia.org/wiki?curid=146478" title="Mjr">
Mjr



</doc>
<doc id="146479" url="https://pl.wikipedia.org/wiki?curid=146479" title="Ppłk">
Ppłk



</doc>
<doc id="146480" url="https://pl.wikipedia.org/wiki?curid=146480" title="Płk">
Płk



</doc>
<doc id="146481" url="https://pl.wikipedia.org/wiki?curid=146481" title="Nagano">
Nagano

 – miasto w środkowej części wyspy Honsiu w Japonii; stolica prefektury Nagano.
Położenie.
Miasto w północnej części prefektury Nagano u zbiegu rzek: Chikuma i Sai.
Gospodarka.
W mieście rozwinął się przemysł maszynowy, jedwabniczy, spożywczy, drzewny oraz rzemieślniczy.
Historia.
Nagano rozwinęło się jako miasto wokół świątyni buddyjskiej Zenkō-ji.
Ważniejsze wydarzenia:
Transport.
Główna stacja kolejowa miasta, Nagano Station, obsługuje linie: Shinano, Shin'etsu, Iiyama, Chūō. Od 1997 r. miasto jest połączone z siecią super ekspresów Shinkansen.
Miasto jest obsługiwane przez port lotniczy w Matsumoto.
Firmy autobusowe Kawanakajima Bus i Nagano Dentetsu Bus Co. zapewniają komunikację miejską i połączenia z okolicznymi miasteczkami.
Sport.
Na terenie Nagano działa klub sportowy AC Nagano Parceiro występujący w J3 League.

</doc>
<doc id="146484" url="https://pl.wikipedia.org/wiki?curid=146484" title="Różokrzyżowcy">
Różokrzyżowcy



</doc>
<doc id="146486" url="https://pl.wikipedia.org/wiki?curid=146486" title="Radziechowy">
Radziechowy

Radziechowy – wieś w Polsce położona w województwie śląskim, w powiecie żywieckim, w gminie Radziechowy-Wieprz.
Przez wieś przepływa potok Wieśnik, który jest częściowo uregulowany.
Pochodzenie nazwy.
Pochodzenie nazwy Radziechowy nie jest jednoznaczne. W jednej wersji wskazuje się pochodzenie tej nazwy od tego, iż zmarłych „radzi tu byli chować” – być może ze względu na fakt, że parafia radziechowska była najstarsza po żywieckiej i rozciągała się aż po granicę w Zwardoniu. Druga, bardziej prawdopodobna wersja wskazuje na wywodzenie się nazwy od imienia Radziesza, Radziecha, Radzicha albo Radzieja. Najprawdopodobniej chodzi o Macieja Radwana ze śląskiego rodu "Radwanitów". Nabyli oni tę ziemię i osadzili wieś na prawie polskim ("ius polonicae").
Poprawna odmiana nazwy
Historia.
Jest to jedna z najstarszych wsi na Żywiecczyźnie, liczy sobie ok. 600 lat. W kronikach i dokumentach występuje jako arena wielu tragicznych zdarzeń. W roku 1656 podczas potopu szwedzkiego miejscowość została prawie całkowicie spalona, a ludność w dużej części wymordowana.
W latach trzydziestych XX w. miejscowość miała charakter typowo turystyczny i letniskowy, goszczono tu wielu wczasowiczów, nazywanych wówczas "letnikami".
W czasie II wojny światowej w 1940 r. niemal cała ludność wsi została wysiedlona w ramach Akcji Saybusch na Lubelszczyznę, wiele budynków zostało zniszczonych.
W roku 1954 odłączono od wsi przysiółek Twardorzeczka, który został osobną wsią i wszedł w obszar administrowany przez Gminę Lipowa.
W latach 1975–1998 miejscowość administracyjnie należała do województwa bielskiego.
Turystyka i sport.
Radziechowy to miejsce, w którym swe pierwsze kroki stawiają paralotniarze. Na zboczach wzgórz Matyska i Kopa Radziechowska (znana również jako "Wapiennik") panują warunki do zapoznawania się z tą dyscypliną sportu, ale również do odbywania rekreacyjnych, krótkodystansowych lotów. Oprócz szybowania można również spróbować jazdy konnej oraz powędrować po górach. W Radziechowach rozpoczyna się szlak na Halę Radziechowską, z której to można udać się dalej szlakiem na Baranią Górę lub Skrzyczne.
Ulice w Radziechowach.
W roku 2000 wprowadzono w Radziechowach oficjalne nazwy ulic, pozostawiając starą numerację budynków. 

</doc>
<doc id="146488" url="https://pl.wikipedia.org/wiki?curid=146488" title="WTF">
WTF



</doc>
<doc id="146489" url="https://pl.wikipedia.org/wiki?curid=146489" title="BRB">
BRB



</doc>
<doc id="146490" url="https://pl.wikipedia.org/wiki?curid=146490" title="Sztetl">
Sztetl

Sztetl, sztetł ( "sztetl", lm. "sztetlech" „miasteczko”, zdrobnienie od "sztot" „miasto”) – w literaturze popularnonaukowej, genealogicznej, etnograficznej jest to małe skupisko miejskie zachowujące tradycyjną obyczajowość żydowską.
W tych zdominowanych przez społeczność żydowską miasteczkach wykształcił się specyficzny społeczno-kulturowy wzorzec życia, swoisty etos pobożnego Żyda, który kieruje się autorytetem Tory i Talmudu oraz zaleceniami gminy. 
Sztetl był głównym ośrodkiem demograficznym Żydów aszkenazyjskich na terenach Polski i tzw. strefy osiedlenia w Imperium Rosyjskim. Termin ten odnosi się głównie do dawnych miasteczek byłej Rzeczypospolitej Obojga Narodów. Ludność żydowska w sztetlach bardzo często przekraczała 70–80% mieszkańców (np. Działoszyce, Pińczów), a zdarzało się, że stanowiła praktycznie 100% populacji. Językiem mieszkańców sztetli był jidysz. Kultura sztetli uległa zagładzie wraz z nadejściem Holokaustu.
W kulturze popularnej najbardziej znanym sztetlem jest fikcyjne miasteczko Anatewka ze „Skrzypka na dachu”.
Współcześnie cechy sztetlu zachowują niektóre osiedla ultrakonserwatywnych żydów (np. charedim i chasydów) w Izraelu; najbardziej znanym z nich jest dzielnica Me’a Sze’arim w Jerozolimie.

</doc>
<doc id="146491" url="https://pl.wikipedia.org/wiki?curid=146491" title="Europejska Klasyfikacja Działalności">
Europejska Klasyfikacja Działalności

Europejska Klasyfikacja Działalności (EKD) – usystematyzowany zbiór rodzajów działalności społeczno-gospodarczych występujących w gospodarce narodowej, klasyfikacja działalności gospodarczej, która obowiązywała w Polsce w latach 1997–1999. Została opracowana na podstawie projektu wydawnictwa Biura Statystycznego Europejskiej Wspólnoty Eurostat: „"Nomenclatures des Activites de Communite Europeene – NACE rev. 1."”. Ma ona charakter przedmiotowy.
EKD służyła do:
Rodzaje działalności określane są jako: podstawowe, drugorzędne, trzeciorzędne, pomocnicze.
Układ kodów najwyższego poziomu wraz z odpowiadającymi im branżami:
Zgodnie z nieobowiązującym już rozporządzeniem Rady Ministrów z dnia 7 października 1997 r. w sprawie Polskiej Klasyfikacji Działalności (PKD), w okresie od dnia 1 stycznia 1998 r. do dnia 31 grudnia 1999 r. Polska Klasyfikacja Działalności (PKD) stosowana była równolegle z Europejską Klasyfikacją Działalności (EKD). Dnia 1 stycznia 2000 r. Europejska Klasyfikacja Działalności (EKD) została zastąpiona przez Polską Klasyfikację Działalności (PKD).
W 2004 r. PKD została zastąpiona przez PKD2004, która to 3 lata później została zastąpiona przez PKD2007.

</doc>
<doc id="146492" url="https://pl.wikipedia.org/wiki?curid=146492" title="Siergiej Eisenstein">
Siergiej Eisenstein

Siergiej Michajłowicz Eisenstein, (ur. w Rydze, zm. 11 lutego 1948 w Moskwie) – rosyjski reżyser, scenarzysta, montażysta, operator filmowy, scenograf filmowy i teatralny oraz teoretyk filmu. Zaliczany do twórców radzieckiej szkoły montażu. Z jego nazwiskiem łączona jest koncepcja tzw. montażu atrakcji.
Życiorys.
Był synem rosyjskiego architekta Michaiła Eisensteina.
Czołowy przedstawiciel socrealizmu w filmie. Jego twórczość wywarła wielki wpływ na reżyserów wielu pokoleń – zwłaszcza film "Pancernik Potiomkin" (1925) uznano za jedno z arcydzieł kina światowego.
Montaż traktował jako najważniejszy środek ekspresji. Pracując w teatrze odkrył podstawowe reguły montażu emocjonalnego, które opierały się na osiągnięciu napięcia i zagęszczenia ekspresji artystycznej w ścisłym związku z reakcjami widowni. Aktualizował on owe reguły zaczerpnięte z teatru na własne potrzeby, które z czasem zakończyły się narodzinami montażu atrakcji. Charakteryzowały się one akcentowaniem każdego agresywnego momentu teatru – czyli elementu poddającego odbiorcę oddziaływaniu zmysłowemu lub psychologicznemu, sprawdzony doświadczalnie i mający z matematyczną dokładnością wywoływać emocjonalne wstrząsy receptora. Takie działanie miało na celu porażać i hipnotyzować widzów. Wykorzystał swój pomysł w czasie realizacji między innymi w "Pancerniku Potiomkin" (1925) i "" (1927).
W swoich rozważaniach twierdził, iż ożywienie dramaturgii można osiągnąć nie tylko za pomocą momentów kulminacyjnych, ale dzięki łączeniu kadrów na podstawie innych zasad. Kadry, które nazywał komórkami, zalecał zderzać ze sobą, aby układały się w szeregi wyrażające ludzkie myśli na zasadzie podobnej do tworzenia znaczeń za pomocą hieroglifów. Obraz wody i obraz oka oznaczają – płacz, obraz ucha obok obraz drzwi – słuchanie, pies plus usta – szczekanie, usta plus dziecko – krzyk, usta plus ptak – śpiew, nóż i serce – smutek. Wiąże plany, które są opisowe, jednoznaczne i treściowo neutralne w konteksty o treści intelektualnej. Posługiwał się frazami-wskazówkami i symbolicznymi aluzjami. Uważał, że w kinie większą rolę niż absolutne odpowiedniki odgrywają właściwości plastyczne tworzywa i konkretne uczucia człowieka, które uwarunkowane są tematem utworu.
Eisenstein dążył zatem do rozszerzenia filmowych środków wyrazu poza prostą możliwość przedstawiania fabuły. Konwencjonalny film kieruje uczuciami widza natomiast montaż intelektualny umożliwia kierowanie całym procesem myślowym. W odróżnieniu od montażu narracyjnego, tutaj każde kolejne ujęcie służy rozwinięciu myśli zawartej w poprzednim – a nie posunięciu akcji na przód. Twierdził, że zadaniem reżysera jest stwarzanie spięć na obrazie i wyrażanie myśli za pomocą uzyskanych tą drogą nowych treści i aluzji. W celu wywołania chwilowego szoku należy każdy z elementów obrazu raptownie zmienić, skontrastować w następnym ujęciu. Dzięki czemu nie tylko opowiada on historię, ale równocześnie interpretuje i wyciąga wnioski. Montaż intelektualny napotykał na swojej drodze wiele trudności interpretacyjnych i zamierzony efekt nie docierał
do wszystkich odbiorców. Dlatego w rzeczywistości nigdy nie wyszedł on poza granice eksperymentu.
Operatorem wszystkich jego filmów był Eduard Tisse. Joseph Goebbels stawiał niemieckim reżyserom twórczość Eisensteina, łączącą propagandową skuteczność z wysokimi walorami artystycznymi, jako wzór do stworzenia kinematografii nazistowskiej. Po zawarciu traktatu radziecko-niemieckiego, popularnie zwanego paktem Ribbentrop-Mołotow, Eisenstein stanął ze strony radzieckiej na czele komisji współpracy kulturalnej między obydwoma krajami a 21 listopada 1940 odbyła się w moskiewskim teatrze Bolszoj premiera inscenizacji "Walkirii" Richarda Wagnera w jego reżyserii.

</doc>
<doc id="146494" url="https://pl.wikipedia.org/wiki?curid=146494" title="Sztetł">
Sztetł



</doc>
<doc id="146495" url="https://pl.wikipedia.org/wiki?curid=146495" title="Okręgi Albanii">
Okręgi Albanii



</doc>
<doc id="146496" url="https://pl.wikipedia.org/wiki?curid=146496" title="Obwody Albanii">
Obwody Albanii



</doc>
<doc id="146502" url="https://pl.wikipedia.org/wiki?curid=146502" title="Europejski rejestr emisji zanieczyszczeń">
Europejski rejestr emisji zanieczyszczeń

Europejski rejestr emisji zanieczyszczeń (EPER) jest systemem ewidencji i raportowania zanieczyszczeń stosowanym przez kraje członkowskie Unii Europejskiej. Jest on ściśle powiązany z realizacją dyrektywy IPPC.
Rozporządzenie E-PRTR ma na celu poprawę publicznego dostępu do informacji dotyczących środowiska poprzez ustanowienie spójnego i zintegrowanego Rejestru Uwalniania i Transferu Zanieczyszczeń, przyczyniając się tym samym ostatecznie do zapobiegania zanieczyszczeniom środowiska i ich ograniczenia oraz zapewniając potrzebne informacje decydentom, a także ułatwiając udział społeczeństwa w podejmowaniu decyzji dotyczących środowiska.
PRTR (Pollutant Release and Transfer Registers).
W 1985 roku w Stanach Zjednoczonych uchwalono ustawę Emergency Planning and Community Right to Know Act na podstawie której powstał pierwszy w świecie system PRTR określany nazwą the Toxics Release Inventory (TRI), który doskonale sprawuje się w USA.
Rozporządzenie E-PRTR przewiduje wdrożenie Protokołu PRTR EKG ONZ na poziomie Wspólnoty. Protokół ten obejmuje rodzaje działalności określone w załączniku I do dyrektywy IPPC (który jest identyczny z załącznikiem A3 do decyzji w sprawie EPER). Protokół i załącznik I do rozporządzenia E-PRTR zawierają jednak kilka zmian i dodatkowych rodzajów działalności w porównaniu z załącznikiem I do dyrektywy IPPC: Zanieczyszczenia, progi uwalniania i transferu poza miejsce powstania
W przypadku prowadzenia działalności wyszczególnionej w załączniku I do rozporządzenia E-PRTR i przekroczenia progu wydajności w nim podanego zachodzi obowiązek zgłaszania uwalniania i transferów poza miejsce powstania, przy czym dodatkowy warunek stanowi, że muszą być również przekroczone określone wartości progowe uwalniania lub wartości progowe transferu poza miejsce powstania zanieczyszczeń zawartych w ściekach przeznaczonych do oczyszczenia lub wartości progowe odpadów. 
Rodzaje działalności.
Załącznik I do rozporządzenia E-PRTR wyszczególnia 65 rodzajów działalności. Załącznik I umożliwia operatorom określenie, czy są oni objęci odnośnym obowiązkiem sprawozdawczości.
Rodzaje działalności są podzielone na 9 branż:
Załącznik I do rozporządzenia E-PRTR zawiera tabelę, w której:
oraz

</doc>
<doc id="146503" url="https://pl.wikipedia.org/wiki?curid=146503" title="OO">
OO



</doc>
<doc id="146505" url="https://pl.wikipedia.org/wiki?curid=146505" title="Feliks Burdecki">
Feliks Burdecki

Feliks Stefan Burdecki (ur. 17 kwietnia 1904 w Toruniu, zm. 14 września 1991 w Republice Południowej Afryki) – polski pisarz science fiction, popularyzator nauki, redaktor i publicysta. 
Syn Apolinarego i Heleny z Szafrańskich. Ukończył studia matematyczno-przyrodnicze na Uniwersytecie Poznańskim, studiował także w Strasburgu. Doktorat obronił w 1927 na Wydziale Elektrycznym Politechniki Warszawskiej, następnie został profesorem Uniwersytetu Poznańskiego. Był członkiem polskich i zagranicznych towarzystw naukowych. 
W czasie okupacji został kolaborantem, współpracującym z polskojęzycznymi czasopismami „Przełom”, „Ster”, „Wiadomości Polskie” (przy współpracy z Janem Emilem Skiwskim, wydawcą tygodnika „Przełom”). Nawoływał do wspólnej z nazistami walki przeciwko bolszewizmowi. Skazany po wojnie zaocznie na karę dożywotniego więzienia, w latach 1945–1950 mieszkał w Szwajcarii, a w 1950 wyjechał do Afryki. Mieszkał najpierw w Cesarstwie Etiopii, a od 1952 w Związku Południowej Afryki (obecnie RPA), gdzie do 1971 pracował w Biurze Meteorologicznym w Pretorii.
Twórczość.
Dorobek pisarski Burdeckiego obejmuje prace popularnonaukowe o najnowszych osiągnięciach nauki i techniki, powieść i opowiadania science fiction oraz publicystykę. Dzięki gruntownemu wykształceniu autora w dziedzinie nauk przyrodniczych, jego utwory science fiction zawierają rzetelną porcję wiedzy. Najbardziej znana jest powieść "Babel" (1931) z optymistyczną wizją rozwoju astronautyki (1935 – rakieta „Czeljuszkina” osiąga 500 km i w ciągu 26 minut dociera z Moskwy do Ameryki, 1938 – pierwszy lot okołoziemski, 1950 – lądowanie na Księżycu); inne motywy to wykorzystanie energii atomowej i zjednoczenie Europy. 
Opowiadania science fiction to m.in. "W niewoli u bestyj morskich" (1934), "Ognista dłoń Perkuna" (1934) "Rakietą na Merkury" (1934), "Zbawczy telewizor" (1936), "Profesor milion atmosfer" (1937). 
Po wojnie praktycznie niewznawiany, jedyne opowiadanie Burdeckiego ukazało się w antologii "Polska nowela fantastyczna T. 5: Niezwykły kryształ" (1986) w wyborze Stefana Otcetena.

</doc>
<doc id="146508" url="https://pl.wikipedia.org/wiki?curid=146508" title="Kolporter Korona Kielce">
Kolporter Korona Kielce



</doc>
<doc id="146509" url="https://pl.wikipedia.org/wiki?curid=146509" title="Amika Wronki">
Amika Wronki



</doc>
<doc id="146511" url="https://pl.wikipedia.org/wiki?curid=146511" title="Théodore Gericault">
Théodore Gericault



</doc>
<doc id="146512" url="https://pl.wikipedia.org/wiki?curid=146512" title="Malarstwo renesansu">
Malarstwo renesansu

Malarstwo renesansu – styl w malarstwie zachodniej Europy XV i XVI wieku. Malarstwo renesansowe rozkwitło najwcześniej we Włoszech.
Charakterystyka.
We Florencji, Rzymie, Wenecji i innych włoskich miastach artyści zaczęli na nowo odnajdywać piękno sztuki antyku. Zaczęto znów malować postacie w akcie, nawet postacie biblijne (np. Masaccio – "Wygnanie z raju"). Również tematyka mitologiczna stała się bardzo popularna (np. "Szkoła Ateńska" Rafaela). We Włoszech ukształtowało się malarstwo portretowe i powstał prototyp popularnego w późniejszej sztuce niderlandzkiego baroku pejzażu (np. "Burza" Giorgione).
Istotną nowością był wynalazek zbieżnej perspektywy geometrycznej, linearnej oraz powietrznej.
Portrety malowano na tle pejzaży, co jest potwierdzeniem silnego zwrotu malarstwa renesansowego ku naturze. Wprowadzono sfumato, a światło na obrazach jest lekko zamglone oraz wykorzystywany jest światłocień.
Malarze renesansowi opierali się na trzech ważnych zasadach. Pierwszą z nich było zainteresowanie się na nowo antykiem i systematyczne badania sztuki starożytnej, drugą skupienie się na człowieku (humanizm), a trzecią, odkrycie i opanowanie zasad perspektywy linearnej. Dzięki tym trzem zasadom dokonał się prawdziwy przewrót w sztuce zachodu. Źródłem inspiracji dla malarzy renesansowych była z jednej strony natura, którą cierpliwie obserwowali, z drugiej zaś sztuka starożytna, gorliwie studiowana, w tym okresie we wszystkich pracowniach malarzy, rzeźbiarzy i architektów.

</doc>
<doc id="146513" url="https://pl.wikipedia.org/wiki?curid=146513" title="Deklaracja z Balamand">
Deklaracja z Balamand

Deklaracja z Balamand (Dokument z Balamand) – wspólna deklaracja ekumeniczna Kościoła katolickiego i Kościoła prawosławnego pod tytułem Uniatyzm, dawna metoda poszukiwania jedności, a dzisiejsze poszukiwania pełnej komunii, przyjęta 23 czerwca 1993 przez Międzynarodową Komisję Wspólną do spraw Dialogu Teologicznego między Kościołem rzymskokatolickim a Kościołem prawosławnym na jej siódmej sesji plenarnej w Balamand (Liban), 17–24 czerwca 1993.
Wspólna Komisja.
Komisja Wspólna składa się z wysokiej rangi hierarchów i uznanych teologów katolickich i prawosławnych, którzy obradują jako przedstawiciele swoich Kościołów – Kościoła rzymskokatolickiego i poszczególnych Cerkwi prawosławnych. Komisja, powołana wspólnym oświadczeniem papieża Jana Pawła II i patriarchy Konstantynopola Dymitra I w Konstantynopolu 30 listopada 1979, zaczęła pracę w 1980 nieformalnym jeszcze spotkaniem na Patmos i Rodos. Do tej pory zebrała się dziesięć razy: w Monachium (1982), na Krecie (1984), w Bari (Włochy, 1986 i 1987), w Valamo (Finlandia, 1988), Freising (Niemcy, 1990), Balamand (Liban, 1993) i Baltimore (Stany Zjednoczone, 2000), Belgrad (Serbia, 2006), Rawenna (Włochy, 2007). 
Na początku lat 90. XX wieku, na wniosek prawosławnych uczestników obrad, Komisja zdecydowała się odejść od tematów ściśle teologicznych i zająć tematem, który można określić jako „techniczny”, mianowicie sposobem doprowadzenia do jedności katolicko-prawosławnej ("„metoda obecnych poszukiwań pełnej komunii”"). Owocem pracy Komisji Wspólnej nad tym zagadnieniem jest właśnie Deklaracja. Była ona poprzedzona oświadczeniem kończącym spotkanie we Freising, w którym odrzucono uniatyzm jako metodę poszukiwania jedności Kościoła. Następnie wspólny komitet koordynacyjny na obradach w Ariccia (Włochy) w czerwcu 1991 przygotował projekt dokumentu, przedyskutowany i zaakceptowany na spotkaniu Komisji w Balamand.
Treść Deklaracji.
Tekst Deklaracji z Balamand podzielony jest na trzy części: "Wprowadzenie", "Podstawy eklezjologiczne" i "Zasady praktyczne". Motywem przewodnim dokumentu były uzgodnione wcześniej założenia: dążenie do jedności Kościoła powszechnego oraz uznanie Cerkwi prawosławnej i Kościoła rzymskokatolickiego za Kościoły siostrzane. Chodziło o odrzucenie postawy odmawiającej statusu kościelnego drugiej stronie dialogu.
Katolickie rozróżnienie w ramach chrześcijaństwa na Kościoły i kościelne wspólnoty chrześcijańskie przypomniała siedem lat później deklaracja "Dominus Iesus". Kościoły prawosławne są uznane za "prawdziwe Kościoły partykularne", składające się na Kościół powszechny, który trwa nieprzerwanie poprzez sukcesję apostolską biskupa Rzymu w Kościele katolickim (powszechnym). Ten ostatni należy oczywiście rozumieć szerzej niż sam Kościół rzymskokatolicki obrządku łacińskiego:
"Podstawy eklezjologiczne" Deklaracji z Balamand zawierają szereg tez, odnoszących się do historii stosunków prawosławno-katolickich. Określono sposoby doprowadzania do jedności, których stosowania wobec siebie obie strony się wyrzekły: uniatyzm i prozelityzm. Zagwarantowano jednocześnie istnienie Kościołów wschodnich katolickich, których misja ma polegać na pośredniczeniu w dialogu ekumenicznym między cerkwią a kościołem. 
"Zasady praktyczne" obejmują zalecenia dla duchownych prawosławnych i katolickich, którymi winni się kierować w pracy duszpasterskiej. Sprowadzają się one do powstrzymania się od aktów wrogości i do wzajemnej lojalności w tej pracy, a to w celu stopniowego wyrugowania nieufności i podejrzliwości. Deklaracja wzywa duchownych, zwłaszcza biskupów obu kościołów do koordynacji działalności dobroczynnej i zadań duszpasterskich, pomocy w sprawowaniu liturgii, niemieszania się w sprawy wiernych drugiego z kościołów, ugodowego rozstrzygania spraw spornych.
Znaczenie Deklaracji.
Deklaracja tej treści stanowiła ogromne ustępstwo obu stron dialogu katolicko-prawosławnego. Ze strony katolickiej ustępstwem było wyrzeczenie się popierania ruchu unickiego (uniatyzmu). Ze strony prawosławnej ustępstwem było zaakceptowanie istnienia Kościołów wschodnich katolickich, których samo istnienie jest dla Cerkwi kamieniem obrazy. Wreszcie ustępstwem obu stron było wzajemne odstąpienie od wyznaniowego ekskluzywizmu – uznanie, że i Kościół katolicki, i Cerkiew prawosławna są nosicielami zbawienia, zaś osiągnięcie jedności nie będzie polegać ani na wchłonięciu, ani na połączeniu, lecz na „spotkaniu w prawdzie i miłości”. 
Sformułowania te, stanowcze i przełomowe, były ogromnym i ryzykownym krokiem na drodze do jedności. Deklaracja z Balamand stała się dokumentem kontrowersyjnym. Bez zastrzeżeń zaakceptowali ją dwaj główni aktorzy kończącego się sporu – papież i patriarcha Konstantynopola. Jednakże i w Cerkwi, i w Kościele odezwały się głosy krytyki, zadziwiająco zbieżne w doborze argumentów: kwestionujące przede wszystkim odrzucenie myśli, że ich Kościół jest jedynym prawdziwym. Sprzeciwy te pochodziły z kręgów konserwatywnych zainteresowanych Kościołów. Głosy krytyki podniosły się również ze strony katolickich Kościołów wschodnich – rumuńskiej i ukraińskiej Cerkwi greckokatolickiej, które poczuły się zagrożone uznaniem za Kościoły siostrzane nie ich, lecz wprost Cerkwi prawosławnej. Takie obawy wyraził między innymi kardynał Myrosław Lubacziwski, unicki arcybiskup Lwowa. 
Po stronie prawosławnej przyjęcie Deklaracji było zróżnicowane. W styczniu 1995 prawosławny patriarchat Rumunii wprost wyraził pełne poparcie dla Deklaracji. Z kolei ultrakonserwatywna wspólnota mnisza Góry Athos, a w ślad za nią Grecka Cerkiew Prawosławna, odrzuciły Deklarację. Synod Rosyjskiej Cerkwi Prawosławnej w lipcu 1997 przyjął deklarację do wiadomości i podjął nad nią dyskusję, nie zajmując tymczasem wyraźnego stanowiska. 
Ogłoszenie Deklaracji wstrzymało katolicko-prawosławny dialog ekumeniczny. Odbiło się to w szczególności na pracach Wspólnej Komisji, która była w stanie zebrać się ponownie dopiero po siedmiu latach, przy czym spotkanie w Baltimore, mimo gorących dyskusji, nie przyniosło żadnych nowych wspólnych oświadczeń. Jak się wydaje (tak sądzi m.in. polski teolog Wacław Hryniewicz), podjęcie kwestii objętych Deklaracją z Balamand będzie możliwe dopiero po rozwiązaniu bieżących, lokalnych sporów katolicko-prawosławnych narosłych we wschodniej Europie na fali odrodzenia religijnego po upadku komunizmu.
Uczestnicy.
Lista delegatów, którzy wzięli udział w Siódmej Sesji Plenarnej Międzynarodowej Komisji Wspólnej ds. Dialogu Teologicznego między Kościołem Rzymskokatolickim a Kościołem Prawosławnym, która odbyła się w Szkole Teologicznej w Balamand (Liban), w dniach 17–24 czerwca 1993.
Ze strony Wschodnich Kościołów Prawosławnych.
Patriarchaty Jerozolimy oraz Kościoły Gruzji, Serbii, Bułgarii, Grecji oraz Czechosłowacji nie miały swoich przedstawicieli.

</doc>
<doc id="146515" url="https://pl.wikipedia.org/wiki?curid=146515" title="Wirus RNA">
Wirus RNA



</doc>
<doc id="146525" url="https://pl.wikipedia.org/wiki?curid=146525" title="Theodore Gericault">
Theodore Gericault



</doc>
<doc id="146527" url="https://pl.wikipedia.org/wiki?curid=146527" title="Acetylenek wapnia">
Acetylenek wapnia

Acetylenek wapnia, węglik wapnia, pot. karbid, – nieorganiczny związek chemiczny wapnia z grupy węglików jonowych o strukturze acetylenku.
Otrzymywanie.
Technicznie jest produkowany w piecach obrotowych w temperaturach 2200–2300 °C z koksu i wapna palonego:
Produkt techniczny ma barwę szarą i jest zanieczyszczony węglem, tlenkiem wapnia oraz fosforkiem wapnia (, produkt redukcji fosforanu wapnia).

</doc>
<doc id="146529" url="https://pl.wikipedia.org/wiki?curid=146529" title="Marceli II">
Marceli II

Marceli II (łac. "Marcellus II", właśc. Marcello Cervini degli Spannochi; ur. 6 maja 1501 w Montepulciano, zm. 1 maja 1555 w Rzymie) – papież w okresie od 9 kwietnia do 1 maja 1555.
Jedyną prawidłową formą jego imienia jest „Marceli II”. Pojawiająca się w niektórych źródłach forma „Marcelin II” jest najprawdopodobniej spowodowana błędnym utożsamianiem imion: Marceli () i Marcelin (), od momentu pojawienia się ich w Polsce w XI wieku.
Życiorys.
Wczesne życie.
Był synem pisarza Świętej Penitencjarii Apostolskiej. Jedna z jego sióstr była matką Roberta Bellarmina – jednego z doktorów Kościoła. Marceli odbył studia w Sienie i w Rzymie. Papież Klemens VII powierzył mu rewizję kalendarza; tłumaczył także na włoski dzieła łacińskie i greckie.
W 1539 roku został mianowany administratorem diecezji Nicastro, choć sakrę przyjął dopiero po elekcji na papieża. 10 grudnia 1539 r. został kreowany kardynałem prezbiterem Santa Croce in Gerusalemme. Cervini uchodził za człowieka uczonego i bibliofila, dzięki czemu Paweł III mianował go w 1548 prefektem Biblioteki Watykańskiej. Był także legatem na Soborze trydenckim.
Marceli mógł zostać papieżem już w 1550 roku, kiedy grono głosujących na konklawe było mocno podzielone. Po 26 dniach obrad skłaniano się więc do rozwiązania kompromisowego, a był nim wybór kardynała Cerviniego. Jednak ten 29 grudnia 1549 roku zachorował (miał gorączkę) i opuścił konklawe udając się do domu. Wobec tego ostatecznie wybrano Giovanniego Ciocchi del Monte, który przybrał imię Juliusza III.
Elekcja i pontyfikat.
Nie minęło pięć lat, gdy Juliusz zmarł. Zwołano nowe konklawe, na którym przebieg obrad był podobny (trwało jednak znacznie krócej). Kandydaci reprezentowali albo politykę profrancuską, albo procesarską (reformatorzy Kościoła). Po czterech dniach zadecydowano o kompromisie i wyborze neutralnego Cerviniego. Po przedstawieniu nowemu papieżowi głosów okazało się, że oprócz niego samego wszyscy wskazali go na nowego następcę św. Piotra. Cervini głosował na Giampietro Carafę. Papież elekt postanowił zachować swoje imię (jest ostatnim papieżem, który tak zrobił).
W przeciwieństwie do wielu swoich poprzedników Marceli II nie obsadził swoimi krewnymi żadnego stanowiska kościelnego. Co więcej, zabronił dzieciom swojego przyrodniego brata wizytować go w formie oficjalnych audiencji papieskich.
Zamierzał zreformować Kościół. Ostatnim jego rozporządzeniem był nakaz kontroli nad wydatkami Stolicy Apostolskiej. Nie doczekał realizacji tego zalecenia. 28 i 29 kwietnia 1555 przyjmował na audiencjach kilku kardynałów i księcia Ferrary. Wieczorem 29 kwietnia skarżył się na trudności w zaśnięciu. 1 maja zmarł w wyniku wylewu. Renesansowy kompozytor Giovanni Pierluigi da Palestrina skomponował dla Marcelego "Missa Papae Marcelli".

</doc>
<doc id="146532" url="https://pl.wikipedia.org/wiki?curid=146532" title="Akcja „Hiacynt”">
Akcja „Hiacynt”

Akcja „Hiacynt” – masowa akcja Milicji Obywatelskiej przeprowadzona w PRL w latach 1985–1987, polegająca na zbieraniu materiałów o polskich homoseksualnych mężczyznach i ich środowisku, w wyniku której zarejestrowano ok. 11 000 akt osobowych, tzw. "różowe teczki".
Tło.
W Polsce przestano karać stosunki homoseksualne w 1932 (Kodeks Makarewicza). Stosunek władz komunistycznych wobec kontaktów homoseksualnych był jednak negatywny, co wiązało się ze stalinowskim podejściem do tego zjawiska, ukształtowanym w latach 30. XX w. PRL-owscy i radzieccy naukowcy – kryminolodzy, psychiatrzy czy prawnicy – w większości uważali homoseksualizm za patologię społeczną, uzasadniając ten pogląd argumentami podobnymi do argumentów odwołujących się do praw naturalnych. Środowiska homoseksualne były pod stałą obserwacją MO i SB co najmniej od połowy lat 60., pierwsze zaś akta osobowe zaczęto zakładać w latach 70. Proceder ten został przerwany przez stan wojenny.
Przyczyny akcji.
Oficjalnie ogłoszonym powodem przeprowadzenia akcji „Hiacynt” było – jak twierdzono – przeciwdziałanie rozwojowi epidemii AIDS na terenie Polski, kontrola „wysoce kryminogennego” środowiska oraz walka z prostytucją wśród tak zwanych żulów oraz ochrona samych homoseksualistów. Po morderstwie homoseksualisty w Gdańsku kilka miesięcy wcześniej, w jego mieszkaniu znaleziono kilkaset listów, które dostał w odpowiedzi na ogłoszenie zamieszczone w „Relaksie”, piśmie które stanowiło wtedy bardzo popularne forum wymiany kontaktów towarzyskich, szczególnie wśród społeczności LGBT. Wszyscy autorzy listów zostali natychmiast wezwani na przesłuchanie: spisano ich dane osobowe, zrobiono zdjęcia i pobrano odciski palców. 
Prawdopodobnym powodem mogła być jednak także chęć zebrania kompromitujących materiałów potrzebnych do szantażu osób, które mogły być później bardziej skłonne do współpracy jako np. tajni współpracownicy SB. Domniemywa się również, że akcja mogła sprzyjać gromadzeniu informacji o opozycji antykomunistycznej, w tym o działaczach „Solidarności”.
Przebieg akcji i jej wyniki.
Akcja, na rozkaz Ministra Spraw Wewnętrznych gen. Czesława Kiszczaka, rozpoczęła się 15 listopada 1985. Rano w szkołach, uczelniach, zakładach pracy, dworcach, melinach na terenie całej Polski pojawili się funkcjonariusze MO i zatrzymywali lub aresztowali osoby podejrzane o homoseksualizm lub kontakty ze środowiskiem osób homoseksualnych. Łapanki urządzano też w miejscach spotkań osób homoseksualnych. Aresztowanym zakładano teczki o nazwie „Karta homoseksualisty”, zdejmowano odciski palców, a niektórych nakłaniano do podpisywania oświadczeń:
Poza założeniem „Karty homoseksualisty” i zebraniem odcisków palców zatrzymani byli zmuszani szantażem do donosów na innych homoseksualnych mężczyzn, a także do opisu uprawianych technik stosunków seksualnych.
Akcja prowadzona była do 1987, choć kartoteki „Hiacynta” uzupełniano jeszcze co najmniej do 1988; w wyniku akcji zgromadzono ok. 10–12 tysięcy akt osobowych, które dziś tworzą tzw. "różowe teczki".
Reakcje.
Akcja „Hiacynt” spowodowała, że geje zaczęli jeszcze bardziej ukrywać swoją orientację seksualną. Część osób homoseksualnych wyemigrowało z Polski. Wydarzenia spotkały się z reakcją zagranicznych mediów, władza robiła jednak wszystko, by sprawę zataić. Pytany o akcję rzecznik prasowy rządu Jerzy Urban w wywiadzie dla amerykańskiej prasy zaprzeczył, jakoby kiedykolwiek miała ona miejsce.
8 stycznia 1988 profesor Mikołaj Kozakiewicz przeprowadził rozmowę na temat „Hiacynta” z generałem Czesławem Kiszczakiem. Minister przyznał, że Milicja ma tak zwane różowe teczki, ale zastrzegł, że obejmują one tylko tych, którzy byli wmieszani w sprawy kryminalne. Profesor Kozakiewicz mówił jednak później, że ma dowody, iż kartoteki dotyczyły także osób nigdy nie będących podejrzanymi o sprawy kryminalne.
Podczas tego samego spotkania doszło też do rozmowy na temat rejestracji pierwszego stowarzyszenia LGBT w Polsce. Teoretycznie prawo do swobodnego zrzeszania się było gwarantowane przez konstytucję PRL-u. W praktyce władza robiła jednak wszystko, by to uniemożliwić. Kiszczak zaproponował jednak, że jeśli Kozakiewicz i kilka innych liczących się osób z kręgu kultury i nauki podpisze list, który zostanie skierowany do niego i ministra zdrowia (chodziło o AIDS – gejów zaliczano wtedy do „grupy zwiększonego ryzyka”), to wniosek taki zostanie rozpatrzony „z całą życzliwością”.
Wniosek do IPN.
We wrześniu 2007 dwóch działaczy na rzecz LGBT – Szymon Niemiec i Jacek Adler – złożyło do IPN wniosek o ściganie gen. Czesława Kiszczaka za wydanie rozkazu rozpoczęcia „Akcji Hiacynt”.
15 lutego 2008 IPN wydał oświadczenie, w którym stwierdził, iż Akcja „Hiacynt” przeciw gejom była według nich legalna i nie doszło do naruszenia niczyich praw. Odmówiono wszczęcia postępowania uzasadniając: "[…] czynności przeprowadzone w ramach tej operacji związane były z ustawowymi zadaniami ówczesnej MO, określonymi w ustawie o powołaniu tej służby, do obowiązków której należała m.in. ochrona porządku i bezpieczeństwa, wykrywanie przestępstw, ściganie sprawców i przeciwdziałanie przestępczości. Jak wynika z ustaleń sprawy operacja „Hiacynt” miała charakter prewencyjny, jej celem było rozpoznanie zagrożeń kryminalnych w hermetycznych środowiskach osób homoseksualnych i w konsekwencji zapobieganie i zwalczanie przestępczości. Z powyższego powodu działaniom przedsięwziętym przez funkcjonariuszy MO nie sposób przypisać cech bezprawności".
Decyzja oraz samo oświadczenie IPN zostały skrytykowane na łamach portali LGBT. Instytutowi zarzucono kierowanie się "politycznymi pobudkami i obyczajowymi stereotypami" i celowym działaniem mającym na celu "wybielenie Milicji Obywatelskiej".

</doc>
<doc id="146534" url="https://pl.wikipedia.org/wiki?curid=146534" title="Akcja Hiacynt">
Akcja Hiacynt



</doc>
<doc id="146535" url="https://pl.wikipedia.org/wiki?curid=146535" title="Różowe teczki">
Różowe teczki

Różowe teczki – potoczna nazwa materiałów zgromadzonych podczas akcji „Hiacynt” w latach 1985–1987.
Założenie i zawartość różowych teczek.
W ramach akcji „Hiacynt” Milicja Obywatelska zatrzymywała osoby homoseksualne. Akcja „Hiacynt” miała na celu zebranie informacji na temat polskich homoseksualistów. Kompromitujące materiały miały służyć do szantażowania ludzi i zmuszania ich do współpracy ze Służbą Bezpieczeństwa. Osoby, którym zakładano teczki, musiały podpisać oświadczenia o treści: "Niniejszym oświadczam, że ja [imię i nazwisko] jestem homoseksualistą od urodzenia. Miałem w życiu wielu partnerów, wszystkich pełnoletnich. Nie jestem zainteresowany osobami nieletnimi" oraz zrelacjonować stosowane przez nich techniki seksualne. Ponadto milicjanci pobierali odciski palców od zatrzymanych. Czesław Kiszczak przyznał, że osobom o orientacji homoseksualnej zakładano teczki, ale chodziło wyłącznie o kryminalistów.
Podczas akcji założono co najmniej 11 tys. akt osobowych (według Szymona Niemca i Jacka Adlera, działaczy LGBT, założono 12 tys. teczek). Rzeczywista liczba teczek jest jednak nieznana. Prawdopodobnie zawartość części teczek uległa rozproszeniu lub została zniszczona. Zdaniem działacza LGBT Krzysztofa Tomasika, niektóre teczki zachowały się, a zawarte w nich informacje przydają się w szantażowaniu polityków i innych wysoko postawionych osób.
Teczki po 1989 roku.
W 2003 roku Kampania Przeciw Homofobii (KPH) złożyła wniosek do Instytutu Pamięci Narodowej (IPN), domagając się skatalogowania i zniszczenia teczek pochodzących z akcji „Hiacynt”. 4 sierpnia 2004 roku członkowie KPH spotkali się z ówczesnym ministrem spraw wewnętrznych i administracji Ryszardem Kaliszem. Podczas spotkania poruszono m.in. los kartotek zakładanych przez milicję. KPH domagała się zniszczenia teczek, aby uniknąć wykorzystania ich do szantażowania ofiar akcji.
We wrześniu 2007 roku działacze LGBT Szymon Niemiec i Jacek Adler zgłosili wniosek do IPN-u w sprawie likwidacji teczek. W 2007 roku rzecznik IPN Andrzej Arseniuk w rozmowie z "Polityką" przyznał, że katalogi nie znajdują się ani w Instytucie, ani w Ministerstwie Spraw Wewnętrznych i Administracji.
W czerwcu 2007 roku Bogdan Borusewicz w czasie debaty o pracach IPN zapytał się ówczesnego prezesa Instytutu Janusza Kurtykę o los teczek. Kurtyka poinformował, że katalogi posiada policja, podczas gdy w IPN-ie znajdują się szczątkowe materiały przekazane przez Ministerstwo Spraw Wewnętrznych. Według Borusewicza wszystkie dokumenty znajdują się w archiwum policyjnym i należą do zbioru nieczynnego.
Nawiązania w kulturze.
Temat różowych teczek pojawił się w powieści "Różowe kartoteki" Mikołaja Milcke. Głównym bohaterem książki jest prawicowy polityk Ksawery Downar, który w Polsce Ludowej był współpracownikiem służb specjalnych oraz miał założoną różową teczkę.

</doc>
<doc id="146536" url="https://pl.wikipedia.org/wiki?curid=146536" title="Ćakra">
Ćakra

Ćakra, czakra, czakram (sanskryt: "ćakra" „koło”, „okrąg”) – jeden z wielu ośrodków psychiczno-energetycznych w ciele, ważnych w okultystycznych praktykach fizjologicznych niektórych odmian hinduizmu i buddyzmu. Czakry wykorzystywane są w różnych starożytnych praktykach medytacyjnych, określanych zbiorczo jako tantra. Są to miejsca, gdzie krzyżuje się wiele kanałów energetycznych (nadi) i gromadzi się energia prana. Ośrodek ten odbiera, magazynuje i promieniuje energię o wibracji właściwej dla swojej funkcji (zob. ćakry główne), która konieczna jest do życia istot (w szczególności ludzi). Rozwijanie ćakr prowadzi do rozwoju wewnętrznego i duchowego wyzwolenia.
Koncepcja czakr pojawiła się we wczesnych tradycjach hinduizmu. Istnieją różnice w wierzeniach pomiędzy poszczególnymi religiami hinduskimi. Wiele tekstów buddyjskich mówi o pięciu czakrach, podczas gdy źródła Hinduizmu mówią o sześciu lub siedmiu. Wczesne teksty sanskryckie mówią o nich zarówno jako o obrazach medytacyjnych łączących kwiaty i mantry, jak i o fizycznych elementach ciała. W ramach jogi kundalini techniki takie jak ćwiczenia oddechowe, wizualizacje, mudry, bandhy, krije i mantry służą manipulacji przepływem subtelnej energii przez czakry.
Joga, bioenergoterapia, reiki i wiele technik rozwoju wewnętrznego, bazuje na wiedzy o ćakrach. Jako że wiedza o ćakrach jest wiedzą ezoteryczną, traktowana jest przez naukowców jako pseudonauka.
Hinduizm.
Najczęściej wyróżniane jest 7 ćakr głównych, z których każdej przypisywany jest inny kolor, funkcja i położenie.
Główne ćakry.
Według innej wersji jest ich osiem:
Tantryzm buddyjski.
Tantry buddyjskie zwykle uznaje tylko cztery ćakry:

</doc>
<doc id="146537" url="https://pl.wikipedia.org/wiki?curid=146537" title="Różowe kartoteki">
Różowe kartoteki



</doc>
<doc id="146538" url="https://pl.wikipedia.org/wiki?curid=146538" title="Protokoły trasowane">
Protokoły trasowane

Protokoły trasowane () odpowiadają za dostarczanie danych do celu, czyli przenoszą pakiety zawierające dane użytkowników sieci. Jest to możliwe do zrealizowania dzięki temu, że zawierają w nagłówku warstwy sieciowej informacje (adres nadawcy i odbiorcy), w oparciu o które router może przekazać te dane do innego routera (wykonać trasowanie) w taki sposób, że po przejściu przez wiele routerów pakiety osiągną host przeznaczenia.
W odróżnieniu od protokołów trasowania, które zapewniają urządzeniom sieciowym informacje o aktualnej topologii sieci, protokoły trasowane są bierne podczas trasowania – tzn. nie mają wpływu na sposób jego przeprowadzenia.
Przykładami protokołów trasowanych są:

</doc>
<doc id="146539" url="https://pl.wikipedia.org/wiki?curid=146539" title="Cztery pieczęcie">
Cztery pieczęcie

Cztery pieczęcie – aksjomaty (tezy) wspólne wszystkim buddyjskim szkołom:
Każdy system, który uznaje owe cztery pieczęcie, jest pod względem filozoficznym szkołą buddyjską. Ich przyjęcie za prawdziwe opiera się o proces poznawczy (doświadczenie i rozumowanie zwieńczone konkluzją) lub o uznanie kanonu pism świętych (sutr).

</doc>
<doc id="146540" url="https://pl.wikipedia.org/wiki?curid=146540" title="Rowy (województwo pomorskie)">
Rowy (województwo pomorskie)

Rowy (, niem. "Rowe") – nadmorska wieś letniskowa w północnej Polsce, w województwie pomorskim, w powiecie słupskim, w gminie Ustka. Leży na Wybrzeżu Słowińskim na zachód od jeziora Gardno, u ujścia rzeki Łupawy. 
Wieś jest siedzibą sołectwa Rowy. W miejscowości znajduje się mały port rybacki.
Według danych z 31 grudnia 2007 r. liczyła 397 mieszkańców.
Turystyka.
Miejscowość turystyczna (dawniej osada rybacka) położona między Łebą a Ustką wśród lasów sosnowych. Nad morzem wyznaczone zostały 2 letnie kąpieliska. Kąpielisko Rowy Zachód ma łączną długość linii brzegowej 400 metrów i 4 zejścia na plażę, natomiast kąpielisko Rowy Wschód ma łączną długość linii brzegowej 200 m i 1 zejście na plażę. W 2011 r. kąpielisko Rowy Wschód spełniało wytyczne wymogi jakościowe dla wody w kąpielisku Dyrektywy Unii Europejskiej 76/160/EEC, a kąpielisko Rowy Zachód spełniało obowiązkowe wymogi (woda nie miała jednak parametrów wytycznych).
Co roku w lipcu w miejscowości organizowany jest "Bieg 10 mil „Szlakiem Zwiniętych Torów”".
Historia.
Tereny na których leżą Rowy wchodziły w skład Polski od czasów Mieszka I aż do XIII wieku. Pod względem kościelnym obejmowało je biskupstwo w Kołobrzegu założone w roku 1000 przez Bolesława Chrobrego. Pierwsze wzmianki o Rowach pochodzą z 1282 roku, a znaleziska archeologiczne dowodzą, że wieś była zamieszkana już w okresie prehistorycznym. W XIV wieku wybudowano w Rowach pierwszy kościół, wieś zamieszkiwała wyłącznie ludność słowińska, w 1799 roku ostatni raz wygłoszono kazanie w języku słowińskim. Z Rowów pochodzi rodzina niemieckich hrabiów Yorck von Wartenburg.
W 1947 roku ustalono urzędowo nazwę "Rowy". Od 10 do 24 września 2000 r. w Rowach odbyły się mistrzostwa świata seniorów w szachach. W latach 1975–1998 miejscowość położona była w województwie słupskim.
Przyroda.
Na zachód od Rowów występuje wybrzeże klifowe, a na wschód ruchome wydmy Słowińskiego Parku Narodowego, rozciągającego się na wschód od miejscowości. 
Zachodnia część miejscowości (od ul. Bałtyckiej) została objęta obszarem chronionego krajobrazu "Pas Pobrzeża na Wschód od Ustki".

</doc>
<doc id="146541" url="https://pl.wikipedia.org/wiki?curid=146541" title="Interior Gateway Routing Protocol">
Interior Gateway Routing Protocol

IGRP () – protokół trasowania bramy wewnętrznej, będący jednym z protokołów sieciowych kontrolujących przepływ pakietów wewnątrz systemu autonomicznego (ang. "Autonomous System", AS) – części sieci tworzącej spójną całość.
Od wersji systemu operacyjnego IOS 12.3, stworzonego przez Cisco Systems, protokół IGRP nie jest już wspierany.
Zobacz też.
protokoły trasowania:
protokoły trasowane:

</doc>
<doc id="146542" url="https://pl.wikipedia.org/wiki?curid=146542" title="Indeks chromatyczny">
Indeks chromatyczny

Indeks chromatyczny grafu formula_1 – pojęcie związane z kolorowaniem krawędzi grafu. Określa minimalną liczbę kolorów wystarczającą do prawidłowego pokolorowania krawędzi grafu. Innymi słowy, to najmniejsza liczba kolorów potrzebnych do pomalowania krawędzi tak, aby żadne dwie krawędzie mające wspólny wierzchołek nie były tego samego koloru.
Indeks chromatyczny grafu jest równy liczbie chromatycznej jego grafu krawędziowego.
Znalezienie indeksu chromatycznego jest problemem NP-trudnym, mimo że można bardzo dokładnie oszacować jego wartość. Wadim G. Wizing udowodnił, że formula_2 Ponieważ formula_3 więc jeśli znamy stopień grafu wiemy, że indeks chromatyczny przyjmuje jedną z dwóch wartości: formula_4 formula_5
Konsekwencją twierdzenia Wizinga jest podział wszystkich grafów na dwie klasy ze względu na indeks chromatyczny. Okazuje się, że znacznie więcej jest grafów o indeksie chromatycznym równym formula_6 Grafy takie nazywamy grafami klasy 1, a ich przykładami są grafy dwudzielne, a także grafy pełne o parzystej liczbie wierzchołków. Grafami klasy 2, a więc o indeksie chromatycznym równym formula_7 są np. nieparzyste cykle, jak również grafy pełne nieparzystego rzędu.
Indeks chromatyczny dowolnego nieparzystego cyklu wynosi 3

</doc>
<doc id="146543" url="https://pl.wikipedia.org/wiki?curid=146543" title="Język cachurski">
Język cachurski

Język cachurski (czasem także: cachski, nazwa własna: ЦIахьна миз, ) należy do rodziny języków kaukaskich. Zaliczany jest do podgrupy lezgińskiej języków kaukaskich (tzw. języki nachsko-dagestańskie). Jest blisko spokrewniony z językiem rutulskim.
Język ten jest używany jest przez Cachurów, rdzenną ludność kaukaską, zamieszkującą kilka aułów w południowym Dagestanie w dolinie rzeki Samur i częściowo w północnej części Azerbejdżanu. Liczbę użytkowników języka cachurskiego ocenia się maksymalnie na ok. 17–20 tys. osób.
Wyróżnia się trzy dialekty języka cachurskiego. Jest to język ergatywny, posiadający 4 klasy nominalne oraz 18 przypadków. System wokaliczny i konsonantyczny jest rozbudowany. Akcent dynamiczny, pada najczęściej na drugą sylabę od początku wyrazu (np. хьунáшше „kobieta”, гынéй „chleb”), choć może padać także na sylabę pierwszą (np. óхьанас „jeść”, óкIанас „pisać”).
Pierwsze informacje o próbach stworzenia piśmiennictwa cachurskiego pochodzą z XIII w., kiedy to dokonywano nielicznych przekładów arabskich tekstów liturgicznych na cachurski. Później jednak norma literacka nie była rozwijana; teksty zapisywano najczęściej w języku perskim bądź tureckim. W latach 30. XX w. podjęto ambitną próbę stworzenia nowego piśmiennictwa cachurskiego, zapisywanego łacinką, lecz zakończyła się ona niepowodzeniem. Na początku lat 90. podjęto próbę stworzenia dla języka cachurskiego normy literackiej, opartej na cyrylicy. Dla potrzeb piśmiennictwa opracowany został alfabet, oparty na cyrylicy. Od 1995 r. w języku cachurskim ukazuje się gazeta "Nur" (Нур, tj. "Świat").

</doc>
<doc id="146544" url="https://pl.wikipedia.org/wiki?curid=146544" title="Stopień grafu">
Stopień grafu

Stopień grafu formula_1 – maksymalny stopień wierzchołka w grafie, oznaczany przez Δ(G): formula_2 
Graf regularny stopnia r to graf w którym wszystkie wierzchołki mają stopień r.

</doc>
<doc id="146545" url="https://pl.wikipedia.org/wiki?curid=146545" title="Bitwa pod Precławiem">
Bitwa pod Precławiem



</doc>
<doc id="146546" url="https://pl.wikipedia.org/wiki?curid=146546" title="Stopień wierzchołka">
Stopień wierzchołka

Stopień wierzchołka – liczba krawędzi grafu incydentnych do wierzchołka. Jest on równy sumie liczb wszystkich łuków wchodzących, wychodzących, krawędzi i pętli; W grafach skierowanych można też wyróżnić stopień wchodzący i stopień wychodzący. Są to odpowiednio liczby łuków wchodzących do i wychodzących z wierzchołka.
Stopień wierzchołka formula_1 oznacza się w następujący sposób: formula_2.

</doc>
<doc id="146547" url="https://pl.wikipedia.org/wiki?curid=146547" title="Wierzchołek grafu">
Wierzchołek grafu



</doc>
<doc id="146548" url="https://pl.wikipedia.org/wiki?curid=146548" title="Krawędź grafu">
Krawędź grafu

Krawędź grafu jest to para (zbiór dwuelementowy) wyróżnionych wierzchołków grafu, czyli takich, które są ze sobą połączone ("sąsiednie"). W reprezentacji graficznej jest to linia łącząca te wierzchołki. W szczególności krawędź może łączyć z sobą jeden wierzchołek (traktowany jako jej dwa końce) i jest wówczas nazywana pętlą. Krawędź skierowaną, czyli będącą parą uporządkowaną wierzchołków, nazywamy "łukiem". Ponadto krawędziom mogą być przypisane wartości – wagi, mówimy wtedy o grafie ważonym.

</doc>
<doc id="146549" url="https://pl.wikipedia.org/wiki?curid=146549" title="Stopień wchodzący">
Stopień wchodzący



</doc>
<doc id="146550" url="https://pl.wikipedia.org/wiki?curid=146550" title="Stopień wychodzący">
Stopień wychodzący



</doc>
<doc id="146551" url="https://pl.wikipedia.org/wiki?curid=146551" title="Turniej (matematyka)">
Turniej (matematyka)

Turniej – graf skierowany w którym każde dwa wierzchołki są połączone dokładnie jedną skierowaną krawędzią. Jest to skierowany odpowiednik grafu pełnego.

</doc>
<doc id="146553" url="https://pl.wikipedia.org/wiki?curid=146553" title="Twierdzenie Vizinga">
Twierdzenie Vizinga

Twierdzenie Vizinga – twierdzenie określające relację pomiędzy maksymalnym stopniem wierzchołka i indeksem chromatycznym w grafie. Nazwa twierdzenia została ustanowiona na cześć ukraińskiego matematyka Vadima Georgievicha Vizinga, który opublikował je 1964 roku.
Każdy nieskierowany graf prosty "G" można pokolorować krawędziowo używając liczby kolorów równej maksymalnemu stopniowi wierzchołka Δ, lub maksymalnemu stopniowi wierzchołka powiększonemu o jeden Δ+ 1.
formula_1
Grafy, które można pokolorować krawędziowo przy pomocy Δ kolorów, należą do klasy 1., a grafy, które można pokolorować za pomocą Δ+1 kolorów, należą do klasy 2. 

</doc>
<doc id="146554" url="https://pl.wikipedia.org/wiki?curid=146554" title="Gjon Buzuku">
Gjon Buzuku

Gjon Buzuku (zm. 1577) – duchowny albański, autor pierwszej książki wydanej w języku albańskim – tłumaczenia łacińskiego mszału katolickiego na dialekt gegijski języka albańskiego – "Meshari". 
Życiorys.
Nie zachowało się wiele informacji świadczących o jego życiu i działalności. Większość szczegółów jest znana tylko dzięki kolofonowi z księgi "Meshari" – tłumaczenia łacińskiego mszału katolickiego na dialekt gegijski (północny) języka albańskiego, którego jest autorem. Według kolofonu, Buzuku pisał tłumaczenie od 22 marca 1554 roku do 5 stycznia 1555 roku. Księga ma 188 stron tekstu, przy czym brakuje strony tytułowej i pierwszych 16 stron, dlatego też nie wiadomo dokładnie, kiedy i gdzie mszał został wydany. Jedyny zachowany do dziś egzemplarz księgi, odkrył przypadkiem w 1740 roku albański arcybiskup Skopja Gjon Nikollë Kazazi. Pierwsze kompletne wydanie księgi w opracowaniu Namika Ressuliego miało miejsce w 1958 roku, kolejne w 1968 roku w opracowaniu Eqrema Çabeja. 
Buzuku żył w XVI w., pochodził z północnej Albanii, najprawdopodobniej mieszkał i działał w Wenecji lub w jej okolicach. Analiza dialektu gegijskiego w "Meshari" wykazała, że autor wywodził się z rodziny, która musiała pochodzić z zachodniego brzegu Jeziora Szkoderskiego.

</doc>
<doc id="146556" url="https://pl.wikipedia.org/wiki?curid=146556" title="Główny Zarząd Informacji Wojska Polskiego">
Główny Zarząd Informacji Wojska Polskiego



</doc>
<doc id="146557" url="https://pl.wikipedia.org/wiki?curid=146557" title="Char 2C">
Char 2C

Char 2C – superciężki czołg francuski opracowany w czasie I wojny światowej, nie zdążył jednak w niej wziąć udziału. Znany również jako FCM 2C.
Historia.
Dokładna historia powstania tego czołgu owiana jest mgłą tajemnicy. Kiedy wiosną 1918, zaledwie trzy lata po rozpoczęciu projektowania pierwszego francuskiego czołgu, specjalna komisja sejmu francuskiego rozpoczęła śledztwo mające wyjaśnić kulisy powstawania czołgów w tym czasie, okazało się, że niemożliwe było dotarcie do nawet najbardziej podstawowej dokumentacji. Stało się wówczas oczywiste, że ktoś w bardzo aktywny sposób systematycznie niszczył istniejące dokumenty, aby zatrzeć w ten sposób ślady swojego udziału w tym pierwszym w historii „skandalu czołgowym”, porównywalnym do tego, który w 1944 zdarzył się w Anglii i Stanach Zjednoczonych. Na podstawie dokumentów, które przetrwały, udało się zrekonstruować następujący przebieg wydarzeń: w lecie 1916 roku znajdująca się na południu Francji, w pobliżu Tulonu stocznia FCM uzyskała, dzięki przekupieniu generała Moureta (ówczesnego szefa departamentu motoryzacji armii), kontrakt na zaprojektowanie i zbudowanie ciężkiego czołgu, pomimo że nigdy wcześniej nie planowano takiego projektu. Po uzyskaniu rządowych dotacji, FCM nie robi nic, aby wywiązać się ze swoich zobowiązań.
Kiedy 15 września 1916 na placu boju po raz pierwszy pojawiły się brytyjskie czołgi, odnosząc przy tym niespodziewany sukces, francuska opinia publiczna zaczęła się domagać informacji na temat stanu przygotowań Francji do produkcji czołgów. Zaniepokoiło to wielce generała Moureta, który nic nie wiedział na ten temat. Po krótkim dochodzeniu dowiedział się, ku swojemu zaskoczeniu, że FCM nie zrobiło jeszcze nic w tej sprawie. 30 września postanowił więc wziąć sprawy we własne ręce i odbył naradę z Louisem Renaultem, błagając go o pomoc – Renault zgodził się.
Louis Renault skonsultował się następnie z własnym zespołem projektowym, który właśnie ukończył rewolucyjny Renault FT-17, i ku swojemu zadowoleniu, dowiedział się, że jego najzdolniejszy inżynier Rodolphe Ernst-Metzmaier prywatnie rozpoczął już wcześniej projektowanie takiego czołgu. Bardzo szybko skonstruowano drewniany model naturalnej wielkości takiego czołgu, który został zaprezentowany „Komitetowi Konsultacyjnemu ds. Artylerii Szturmowej” 17 stycznia 1917. Projekt tego czołgu był w tym czasie zdecydowanie najbardziej nowoczesną i zaawansowaną konstrukcją na świecie. To z kolei zaniepokoiło brygadiera Estienne’a, dowódcę nowo powstałych oddziałów pancernych, który obawiał się, że rozpoczęcie produkcji tych czołgów spowolni lub nawet zatrzyma produkcję dużo bardziej praktycznych (i tańszych) FT-17. Przekonał on głównodowodzącego wojsk francuskich generała Joffre’a, aby skasowano projekt tego czołgu. Niemniej generał Mouret zamówił aż trzy odmiany prototypów nowego czołgu – wersje „A”, „B” i „C”, ważące odpowiednio 30, 40 i 62 tony.
W grudniu 1917 zaprezentowano pierwszy prototyp, FCM 1A. W tym czasie Mouret stracił już jakiekolwiek wpływy polityczne, a szefem komisji został Estienne. Bliski przyjaciel Estienne’a, generał Philippe Pétain zasugerował mu, aby zakończyć ten cały „niebezpieczny” program. Estienne odpowiedział, iż byłoby to politycznie niebezpieczne, gdyż francuska opinia publiczna chce wiedzieć, dlaczego te ciężkie czołgi nie są jeszcze gotowe, sugeruje on więc, aby publicznie popierali oni konstrukcję tych pojazdów, ale za kulisami robili wszystko, co możliwe, aby opóźnić ich powstanie. Estienne wybiera więc najcięższą z wersji „C”, co wymaga wykonania nowego prototypu, jeszcze bardziej opóźniając produkcję, a w kwestii Pétaina będzie leżało, aby złożyć niemożliwie duże do zrealizowania zamówienie, dalej opóźniając produkcję i rozpoczynając w ten sposób nowe polityczne przepychanki.
Pétain zamawia 300 ciężkich czołgów i ustala termin dostawy na marzec 1919, co rozpoczyna natychmiastową kłótnię pomiędzy premierem i ministrem wojny Clemenceau a ministrem ds. broni Louisem Loucheurem, który już teraz ma dość kłopotów ze znalezieniem odpowiednich mocy produkcyjnych i materiałów do wykonania istniejących zamówień. Przez najbliższe tygodnie i miesiące Estienne i Pétain zaczynają żądać najbardziej idiotycznych usprawnień do czołgów, aby uczynić ich produkcję zupełnie nieopłacalną i nierealistyczną. Pétain prosi o wyprodukowanie pontonów o napędzie gąsienicowym, aby czołgi mogły przekroczyć rzeki Mozę, Ren i Łabę, a Estienne życzy sobie, aby do czołgu dodano taran i elektroniczny wykrywacz min. Do czasu zakończenia wojny nie ukończono budowy ani jednego czołgu.
Postanowione zostaje, aby skasować zamówienie i przez krótką chwilę wydaje się, że historia powstania francuskiego czołgu ciężkiego skończy się jak farsa, ale ostatecznie Estienne decyduje, aby zamówić 10 egzemplarzy, które w końcu powstają w 1921 r.
Opis czołgu.
Masa bojowa w pełni załadowanego Char 2C wynosiła 69 ton, nie tylko ze względu na bardzo gruby, jak na standardy I wojny światowej, pancerz (od 22 do 45 mm), ale także z powodu jego potężnych rozmiarów – długość kadłuba wynosiła ponad 12 m. W bardzo przestronnym wnętrzu mieściły się dwa przedziały bojowe. Pierwszy z nich znajdujący się z przodu przykryty był od góry trzyosobową wieżą (pierwszą w historii wieżą czołgową) z długolufowym działem 75 mm, a drugi przedział obsługiwał wieżę z karabinem maszynowym. Na froncie czołgu znajdowały się jeszcze trzy niezależne karabiny maszynowe 7,92 mm.
Char 2C był jedynym superciężkim czołgiem, który uzyskał status operacyjny. „Czołg superciężki” to nie tylko bardzo duży czołg, ale przede wszystkim czołg, który jest znacznie większy od innych czołgów z danego okresu. Następnym operacyjnym czołgiem ważącym tyle co Char 2C był dopiero Tygrys II z okresu II wojny światowej.
Oba przedziały bojowe były połączone maszynownią, w której znajdowały się dwa silniki o mocy 200 (lub 250) KM, każdy z nich napędzających jedną gąsienicę. Prędkość maksymalna wynosiła 15 km/h, a siedem zbiorników z paliwem o łącznej pojemności 1260 litrów dawało czołgowi zasięg 150 km.
Czołg obsługiwany był przez załogę składającą się z dwunastu osób, byli to: kierowca, dowódca czołgu, ładowniczy, celowniczy, czterech strzelców karabinów maszynowych, mechanik, elektryk, asystent mechanika i elektryka oraz radiooperator.
Historia operacyjna.
W czasie francuskiej mobilizacji w 1939 wszystkie Char 2C zostały na nowo aktywowane (choć w tym czasie były to konstrukcje wyraźnie przestarzałe) i sformowano z nich 51. batalion pancerny ("Battaillon de Chars de Combat"). Otrzymały one numery boczne od 90 do 99, a ze względów propagandowych każdy z nich otrzymał nazwę jednego z regionów Francji – kolejno "Poitou, Provence, Picardie, Alsace, Bretagne, Touraine, Anjou, Normandie, Berry, Champagne", „Normandie” został później przemianowany na „Lorraine”. Jako że czołgi nie miały żadnej praktycznej wartości bojowej, pełniły głównie funkcje propagandowe. Nie wzięły one udziału w ataku na linię Zygfryda, ale za to grały w wielu filmach z tego okresu i były używane do różnego typu pokazów.
Po ataku wojsk niemieckich na Francję, podjęto decyzję, aby uniemożliwić Niemcom zdobycie tych słynnych pojazdów. Zostały one wysłane transportem kolejowym na południe Francji, ale pociąg z nimi został zatrzymany przez pożar, co spowodowało zmianę oryginalnej decyzji i czołgi zostały zniszczone ładunkami wybuchowymi. Niemniej jeden z czołgów, „Champagne”, został przechwycony przez Niemców w prawie nieuszkodzonym stanie i wysłany do Berlina jako zdobycz wojenna. W 1948 zniknął on stamtąd i według niektórych spekulacji znajduje on się teraz w radzieckim muzeum broni pancernej w Kubince.
Wersje.
W 1926 czołg, który później otrzymał nazwę „Champagne”, został zmodyfikowany i otrzymał nowe oznaczenie „Char 2C bis”. Nowa wersja została uzbrojona w haubicę 155 mm, zrezygnowano także w niej z przednich pozycji karabinów maszynowych. W tej konfiguracji czołg ważył około 74 tony. Modyfikacja ta była tylko czasowa i w tym samym roku „Champagne” został przywrócony do oryginalnej konfiguracji.
W 1939 „Lorraine” jako czołg dowódcy kompanii otrzymał grubszy pancerz, praktycznie niemożliwy do przebicia przez ówczesne niemieckie działa przeciwpancerne. Opancerzenie z przodu została pogrubione do 90 mm, a z boków do 65 mm. W tej wersji czołg ważył około 75 ton, miał najgrubszy pancerz ze wszystkich czołgów tego czasu i do tej pory pozostaje najcięższym czołgiem który został użyty operacyjnie.

</doc>
<doc id="146558" url="https://pl.wikipedia.org/wiki?curid=146558" title="Gwiazdy zmienne typu RR Lyrae">
Gwiazdy zmienne typu RR Lyrae

Gwiazdy typu RR Lyrae – typ pulsujących gwiazd zmiennych, będących olbrzymami o typie widmowym od A do F, o okresach pulsacji od 0,2 do 1,2 dnia i amplitudach zmian blasku od 0,2 do 1,5 wielkości gwiazdowych. Gwiazdy typu RR Lyrae należą do II populacji, występują w gromadach kulistych i w halo galaktycznym. Ich wiek wynosi ponad dziesięć miliardów lat.
Wyróżnia się kilka rodzajów gwiazd typu RR Lyrae: RRab – gwiazdy pulsujące w podstawowym modzie radialnym, RRc – gwiazdy pulsujące w pierwszym modzie wzbudzonym (owertonie), RRd – gwiazdy dwumodalne, pulsujące jednocześnie w modach radialnych podstawowym i pierwszym wzbudzonym. Od niedawna klasyfikuje się gwiazdy RR Lyrae z najkrótszymi okresami jako typ RRe - gwiazdy pulsujące w drugim modzie wzbudzonym, choć nie jest jasne, czy takie obiekty rzeczywiście występują.
Średnia jasność absolutna gwiazd typu RR Lyrae jest w przybliżeniu stała i wynosi około 0,6 wielkości gwiazdowych. Własność ta jest powszechnie wykorzystywana do określania odległości do gromad gwiazd i galaktyk, w których obserwuje się gwiazdy tego typu. Wciąż nierozstrzygnięty jest problem zależności jasności absolutnej od zawartości pierwiastków ciężkich (tzw. metaliczności).
Często obserwowaną osobliwością gwiazd typu RR Lyrae jest efekt Błażki polegający na rozmyciu krzywej zmian blasku, w której są wciąż widoczne periodyczne zmiany amplitudy. Został odkryty w 1907 przez rosyjskiego astronoma Siergieja Błażko. Efekt ten bywa interpretowany jako skutek istnienia nieradialnych modów pulsacji. Nie wiadomo jednak jak deformacja gwiazdy podczas takich pulsacji mogłaby tak bardzo zmieniać obserwowaną jasność.

</doc>
<doc id="146560" url="https://pl.wikipedia.org/wiki?curid=146560" title="SS-Galizien">
SS-Galizien



</doc>
<doc id="146561" url="https://pl.wikipedia.org/wiki?curid=146561" title="SS-Hałyczyna">
SS-Hałyczyna



</doc>
<doc id="146563" url="https://pl.wikipedia.org/wiki?curid=146563" title="Sun">
Sun



</doc>
<doc id="146566" url="https://pl.wikipedia.org/wiki?curid=146566" title="Światowe Dni Młodzieży">
Światowe Dni Młodzieży

Światowe Dni Młodzieży (ŚDM) – spotkania młodych katolików, odbywające się co dwa-trzy lub cztery lata zapoczątkowane z inicjatywy Jana Pawła II w 1986 roku.
Są to spotkania z papieżem, organizowane w formie religijnego festiwalu, skupiające młodzież z całego świata, która chce wspólnie spędzić czas i modlić się. Natomiast w pozostałych latach, do 2020 w Niedzielę Palmową organizowane były Światowe Dni Młodzieży w każdej diecezji, gdzie młodzież spotykała się ze swoimi biskupami, od 2021 diecezjalne spotkanie z decyzją papieża Franciszka będą organizowane w Niedzielę Chrystusa Króla.
Symbolami ŚDM są Krzyż Roku Świętego i ikona Matki Bożej Salus Populi Romani.
Zwyczajowy przebieg obchodów.
Poziom międzynarodowy.
Światowe Dni Młodzieży obchodzone są w sposób podobny do innych tego typu wydarzeń. Najbardziej podkreślanym i powszechnie znanym motywem jest jedność i obecność wielu różnorodnych kultur. Flagi oraz inne atrybuty narodowe są prezentowane publiczności, aby ukazać udział różnych nacji i przedstawić własny sposób przeżywania katolicyzmu. W czasie głównych wydarzeń przedmioty te są wymieniane pomiędzy pielgrzymami. Flagi, koszulki, krzyżyki i inne przedmioty kojarzone z wiarą są noszone przez pielgrzymów, a następnie wymieniane jako podarunki z innymi osobami z różnych stron świata. Inne powszechnie praktykowane tradycje obejmują publiczną obecność papieża, rozpoczynającą się od przejazdu zaraz po przybyciu na miejsce Papamobile oraz mszy kończącej spotkanie.
Podczas ŚDM w Rzymie zanotowano rekordową, ponad 15-kilometrową, pieszą drogę dojścia do miejsca celebry, jako że ulice i środki transportu zostały zamknięte. Papież Benedykt XVI krytykował tendencję postrzegania Światowych Dni Młodzieży jako rodzaju festiwalu rockowego; podkreślał on, że to wydarzenie nie powinno być uważane za „odmianę współczesnej kultury młodzieżowej”, ale jako owoc „długiej zewnętrznej i wewnętrznej drogi”.
Poziom diecezjalny.
Na poziomie diecezjalnym uroczystości są organizowane przez miejscowy zespół zwyczajowo mianowany przez ordynariusza. Jako że uroczystości te zazwyczaj obchodzone są podczas Niedzieli Palmowej, prawie zawsze zawierają mszę Niedzieli Męki Pańskiej – pamiątkę wjazdu Jezusa do Jerozolimy. Muzyka, modlitwa, możliwość spowiedzi oraz adoracja Najświętszego Sakramentu mogą także być częścią uroczystości.
Historia.
1987 do 1993.
ŚDM 1987 odbył się w Buenos Aires w Argentynie. ŚDM 1989 zorganizowano w Santiago de Compostela w Hiszpanii. ŚDM 1991 odbył się w Częstochowie w Polsce. ŚDM 1993 odbył się w Denver, stan Kolorado, USA.
1995 do 2005.
Podczas ŚDM 1995 ponad 5 milionów uczestników zgromadziło się w Parku Luneta w Manili na Filipinach, co odnotowano w Księdze Rekordów Guinnessa jako największe zgromadzenie w historii. W początkowym komentarzu zaraz po rozpoczęciu wydarzenia, kard. Angelo Amato, prefekt Kongregacji ds. Świętych, potwierdził uczestnictwo ponad 4 milionów osób.
ŚDM 1997 odbyły się w Paryżu we Francji. ŚDM 2000 miały miejsce w Rzymie we Włoszech. Toronto w Kanadzie było gospodarzem ŚDM w roku 2002.
ŚDM 2005 obchodzono w Kolonii w Niemczech. Thomas Gabriel skomponował na mszę na zakończenie 21 sierpnia 2005 "Missa mundi" (mszę świata), w stylu i instrumentacji reprezentującą pięć kontynentów, z europejskim "Kyrie" zainspirowanym muzyką Bacha, południowoamerykańskim "Gloria" z gitarami i fletniami Pana, azjatyckim "Credo "z sitarem, afrykańskim "Sanctus" z bębnami oraz australijskim "Agnus Dei" z wykorzystaniem instrumentów o nazwie didgeridoo.
2008.
Sydney w Australii zostało wybrane na gospodarza obchodów ŚDM w roku 2008. W czasie ogłoszenia w 2005 decyzja o lokalizacji ŚDM 2008 była entuzjastycznie przyjęta przez ówczesnego premiera Australii Johna Howarda i arcybiskupa Sydney, kard. Georga Pella. Msza papieska odbyła się w niedzielę na torze wyścigowym Randwick. Przez cały tydzień pielgrzymi ze wszystkich kontynentów brali udział w wydarzeniach organizowanych w diecezjach Australii i Nowej Zelandii. Papież Benedykt XVI wylądował w Sydney 13 lipca 2008 w bazie Sił Powietrznych Richmond. Kardynał Pell odprawił mszę na rozpoczęcie ŚDM na Barangaroo (East Darling Harbour). Obchody objęły także odprawienie Drogi Krzyżowej oraz rejs papieża po porcie w Sydney. Pielgrzymi uczestniczyli w różnych imprezach młodzieżowych, m.in. w zwiedzaniu katedry pw. Matki Bożej, codziennych katechezach i mszach prowadzonych przez biskupów z całego świata, koncertach, nawiedzeniu grobu św. Marii MacKillop, wystawie powołaniowej w Darling Harbour, a także sakramencie Pojednania i modlitwie przed Najświętszym Sakramentem podczas adoracji.
We mszy i koncercie na Barangaroo wzięło udział około 150 000 osób. Wydarzenie przyciągnęło do Sydney 250 000 zagranicznych pielgrzymów, a około 400 000 pielgrzymów uczestniczyło we mszy sprawowanej przez papieża Benedykta XVI w dniu 20 lipca 2008. 
W maju 2007 roku ogłoszono, że pieśń „Receive the Power” została wybrana na oficjalny hymn ŚDM Sydney 2008. Pieśń została napisana przez Guya Sebastiana i Gary’iego Pinto, a zaśpiewana przez Paulini.“Receive the Power” wykonywane było wielokrotnie podczas sześciu dni Światowych Dni Młodzieży w lipcu 2008; znalazło się także w przekazach telewizyjnych na całym świecie.
W listopadzie 2008 roku 200 stronicowa książka „Przyjmijcie Moc” została wydana jako upamiętnienie Światowych Dni Młodzieży 2008.
2011.
Na zakończenie mszy na torze wyścigowym Randwick w Sydney 20 lipca 2008 papież Benedykt XVI ogłosił, że kolejne obchody międzynarodowe Światowych Dni Młodzieży odbędą się w Madrycie w Hiszpanii w 2011 roku. Wydarzenie trwało od 16 do 21 sierpnia 2011. Wybrano 9 oficjalnych świętych patronów uroczystości obok Jana Pawła II: św. Izydora, św. Jana od Krzyża, św. Marię de la Cabeza, św. Jana z Avili, św. Teresę z Avili, św. Różę z Limy, św. Ignacego Loyolę, św. Rafaela Arnaiza i św. Franciszka Ksawerego, patrona misji światowych. W czasie przemówienia do seminarzystów papież Benedykt ogłosił, że hiszpański mistyk i patron hiszpańskich duchownych diecezjalnych, św. Jan z Avili zaliczony zostanie do grona „Doktorów Kościoła”, z tytułem przyznanym jedynie 34 świętym w ciągu dwudziestu wieków historii Kościoła.
Około 2 mln osób wzięło udział w całonocnym czuwaniu i mszy na zakończenie, znacznie przekraczając oczekiwania.
2013.
Od roku 2002, Światowe Dni Młodzieży obchodzone były na poziomie międzynarodowym co trzy lata. Po roku 2011 kolejne Światowe Dni Młodzieży zaplanowane zostały o rok wcześniej niż zazwyczaj, na 2013 w Rio de Janeiro w Brazylii, aby uniknąć konfliktu z Mistrzostwami Świata w Piłce Nożnej w 2014, które rozgrywane były w 12 miastach Brazylii, i z Letnią Olimpiadą 2016 w Rio de Janeiro.
2014.
W 2014 hasłem było "Błogosławieni ubodzy w duchu, albowiem do nich należy królestwo niebieskie" (Mt 5,3)
2015.
W 2015 hasłem było "Błogosławieni czystego serca, albowiem oni Boga oglądać będą" (Mt 5,8)
2016.
Papież Franciszek na koniec mszy zamykającej Światowe Dni Młodzieży 2013 ogłosił, że kolejne Światowe Dni Młodzieży odbędą się w 2016 w Krakowie. Hymnem został utwór "Błogosławieni miłosierni".
2019.
Papież Franciszek na mszy zamykającej ŚDM 2016 (na mszy posłania) ogłosił, że następne spotkanie odbędzie się w Panamie w 2019 roku.
2023.
Papież Franciszek na mszy zamykającej ŚDM 2019 ogłosił, że następne spotkanie odbędzie się w Portugalii w 2022 roku. 20 kwietnia 2020 poinformowano, że w związku z pandemią koronawirusa spotkanie zostało przełożone na sierpień 2023 roku.

</doc>
<doc id="146567" url="https://pl.wikipedia.org/wiki?curid=146567" title="Lubomir Huzar">
Lubomir Huzar



</doc>
<doc id="146574" url="https://pl.wikipedia.org/wiki?curid=146574" title="Globalizacja gospodarki">
Globalizacja gospodarki

Globalizacja gospodarki – procesy organizowania i prowadzenia produkcji, wymiany i przepływów kapitału w skali światowej oraz traktowania przez podmioty gospodarcze całości globu jako jednego rynku.
Warunki globalizacji gospodarki.
Czynnikami warunkującymi rozwój procesu globalizacji gospodarki są:
Ponadto do czynników sprzyjających opisywanemu zjawisku zalicza się korzystne warunki polityczne oraz tworzenie ładu instytucjonalnego w formie działalności takich organizacji jak np. Międzynarodowy Fundusz Walutowy, Grupa Banku Światowego, czy też powstała w konsekwencji "Układu Ogólnego w sprawie Taryf Celnych i Handlu" Światowa Organizacja Handlu.
Zarys historii globalizacji gospodarki.
Globalizacja gospodarki nie jest procesem nowym, lecz jej przyspieszenie nastąpiło stosunkowo niedawno. Cechy charakterystyczne dla dzisiejszej gospodarki globalnej odnaleźć można w gospodarkach epoki cywilizacji starożytnych. Np. Imperium rzymskie, które swym obszarem obejmowało niemal cały znany Europejczykom ówczesny świat, miało jedną wspólną walutę i tworzyło jeden wspólny rynek. Procesowi tworzenia rynku światowego sprzyjała prowadzona przez europejskie mocarstwa ekspansja kolonialna i wyznaczenie pod koniec XIX wieku stref wpływów na obszarze całego globu. Na przełomie wieku XIX i XX można wskazać wiele zjawisk występujących także dziś w międzynarodowych stosunkach gospodarczych. Tzw. "rewolucja" bolszewicka w Rosji, wielki kryzys oraz podział świata po II wojnie światowej doprowadziły do ukształtowania się nowego układu polityczno-ekonomicznego. W okresie zimnej wojny wyodrębniano kraje kapitalistyczne, kraje socjalistyczne i kraje trzeciego świata. Utworzenie międzynarodowych instytucji finansowych, liberalizacja handlu międzynarodowego, proces dekolonizacji, upadek bloku wschodniego oraz rozwój przedsiębiorstw o zasięgu międzynarodowym przysłużyły się do odbudowy jednolitego rynku światowego.

</doc>
<doc id="146577" url="https://pl.wikipedia.org/wiki?curid=146577" title="Francisco Javier Errázuriz Ossa">
Francisco Javier Errázuriz Ossa

Francisco Javier Errázuriz Ossa (ur. 5 września 1933 w Santiago) – chilijski duchowny katolicki, należy do wspólnoty Ojców Szensztackich, wysoki urzędnik Kurii Rzymskiej, emerytowany arcybiskup Santiago de Chile, kardynał.
Życiorys.
Obronił dyplom z matematyki na Wydziale Inżynierii Katolickiego Uniwersytetu Chile w Santiago; w okresie studiów działał w ruchach młodzieżowych, wstąpił m.in. do grupy uniwersyteckiej powstającego Ruchu Szensztackiego. Wraz z zaprzyjaźnionym Mario Hiriartem (późniejszym Sługą Bożym) rozwinął w Chile Ruch Szensztacki. 16 lipca 1961 przyjął święcenia kapłańskie we Fryburgu, następnie studiował na tamtejszym uniwersytecie filozofię i teologię (obronił doktorat z teologii). W październiku 1962 poznał osobiście założyciela Ruchu Szensztackiego, ojca Josepha Kentenicha.
Po powrocie do Chile opiekował się katolickimi wspólnotami młodzieżowymi. W latach 1965–1971 był przełożonym regionalnym Instytutu Ojców Szensztackich w Chile, kierował także wspólnotami ruchu na Półwyspie Iberyjskim i w Ekwadorze. Pełnił funkcję wiceprzewodniczącego Konferencji Zakonów w Chile. Wraz z arcybiskupem Santiago de Chile, kardynałem Raulem Silvą Henriquezem, pracował nad rozwojem Ruchu Szensztackiego w tej archidiecezji. W latach 1971–1974 był członkiem Rady Generalnej Instytutu Ojców Szensztackich w Niemczech, w 1974 wybrany na przełożonego generalnego (ponownie wybierany w 1980 i 1986). Ze względu na pełnioną funkcję odbył szereg podróży duszpasterskich po Europie, Ameryce, Afryce i Australii.
22 grudnia 1990 został mianowany sekretarzem watykańskiej Kongregacji Instytutów Życia Konsekrowanego i Wspólnot Życia Apostolskiego, otrzymał jednocześnie tytularną stolicę arcybiskupią Hólar; sakry biskupiej udzielił mu 6 stycznia 1991 w Watykanie Jan Paweł II. Brał udział w sesjach Światowego Synodu Biskupów w Watykanie. We wrześniu 1996 został przeniesiony na biskupstwo Valparaiso (utrzymując tytuł arcybiskupa), a w kwietniu 1998 na arcybiskupstwo Santiago de Chile. Od 1998 pełni funkcję przewodniczącego Konferencji Episkopatu Chile, w latach 1999–2003 był pierwszym wiceprzewodniczącym, a w latach 2003–2007 był przewodniczącym CELAM - Rady Episkopatów Latynoamerykańskich. Nosi także tytuł wielkiego kanclerza Katolickiego Uniwersytetu Chile w Santiago de Chile, w grudniu 2002 został wybrany w poczet członków Akademii Nauk Społecznych, Politycznych i Etycznych Chile.
21 lutego 2001 papież Jan Paweł II wyniósł go do godności kardynalskiej, nadając tytuł prezbitera Santa Maria della Pace. 15 grudnia 2010 papież Benedykt XVI przyjął jego rezygnację z rządów w archidiecezji z powodu zaawansowanego wieku. Mianował też jednocześnie następcę, którym został Ricardo Ezzati Andrello.
Uczestnik konklawe 2005 i konklawe 2013 roku.
Decyzją papieża Franciszka od 13 kwietnia 2013 był członkiem grupy dziewięciu kardynałów doradców (Rada Kardynałów), którzy służą radą Ojcu Świętemu w zarządzaniu Kościołem i w sprawach reformy Kurii Rzymskiej. Dnia 12 grudnia 2018 został zdymisjonowany z tej funkcji przez papieża. Errázuriz jest oskarżany o tuszowanie skandalu pedofilii w Chile, a zwłaszcza czynów księdza Fernando Karadimy, który został uznany za seryjnego pedofila.
5 września 2013 w związku z ukończeniem 80 lat utracił prawo do czynnego udziału w przyszłych konklawe.

</doc>
<doc id="146578" url="https://pl.wikipedia.org/wiki?curid=146578" title="Francisco Javier Errazuriz Ossa">
Francisco Javier Errazuriz Ossa



</doc>
<doc id="146579" url="https://pl.wikipedia.org/wiki?curid=146579" title="Komandoria">
Komandoria



</doc>
<doc id="146580" url="https://pl.wikipedia.org/wiki?curid=146580" title="Julio Terrazas Sandoval">
Julio Terrazas Sandoval

Julio Terrazas Sandoval (ur. 7 marca 1936 w Vallegrande, zm. 9 grudnia 2015 w Santa Cruz) – boliwijski duchowny katolicki, arcybiskup Santa Cruz de la Sierra, kardynał.
Życiorys.
W 1952 wstąpił do zakonu redemptorystów (Kongregacja Najświętszego Odkupiciela, CSsR) w Chile. Kształcił się w szkołach zakonnych w chilijskim San Bernardo, argentyńskim Salta (w 1957 złożył śluby), argentyńskiej Cordobie (studiował filozofię i teologię). W dziedzinie duszpasterstwa społecznego kształcił się na uniwersytecie EMACAS we Francji. Przyjął święcenia kapłańskie 29 lipca 1962. Pełnił funkcję przełożonego wspólnoty redemptorystów w Vallegrande.
15 kwietnia 1978 został mianowany biskupem pomocniczym La Paz, ze stolicą tytularną Apisa maggiore; sakry biskupiej udzielił mu 8 czerwca 1978 w Vallegrande kardynał José Clemente Maurer, arcybiskup Sucre, także redemptorysta. Biskup Terrazas Sandoval brał udział w sesjach Światowego Synodu Biskupów w Watykanie, m.in. w sesji specjalnej poświęconej Kościołowi w Ameryce (listopad-grudzień 1997). W styczniu 1982 przeszedł na stolicę biskupią Oruro, rządy w nowej diecezji objął w marcu 1982. Pełnił funkcje przewodniczącego (1985-1991, 1998-2005 oraz 2009-2012) i wiceprzewodniczącego Konferencji Episkopatu Boliwii. W lutym 1991 został arcybiskupem Santa Cruz de la Sierra.
W lutym 2001 Jan Paweł II wyniósł go do godności kardynalskiej, nadając tytuł prezbitera S. Giovanni Battista de'Rossi. W październiku 1992 uczestniczył w IV konferencji generalnej Episkopatów Latynoamerykańskich w Santo Domingo (Dominikana), a we wrześniu 2004 reprezentował Jana Pawła II (w charakterze specjalnego wysłannika) na X Narodowym Kongresie Eucharystycznym Argentyny w Corrientes.
25 maja 2013 papież Franciszek przyjął jego rezygnację z urzędu złożoną ze względu na wiek. Jego następcą został dotychczasowy koadiutor - arcybiskup Sergio Gualberti.
Uczestnik konklawe 2005 i konklawe 2013 roku.

</doc>
<doc id="146581" url="https://pl.wikipedia.org/wiki?curid=146581" title="Trening Jacobsona">
Trening Jacobsona

Trening Jacobsona to popularne określenie techniki relaksacyjnej znanej jako progresywna relaksacja mięśni (ang. "progressive muscle relaxation"), której pomysłodawcą jest amerykański psychiatra Edmund Jacobson.
Technika ta zakłada, że stany napięcia manifestują się przez kompulsywne myślenie o życiu, tzn. traktowanie większości spraw jako zmuszających do działania. 
Trening Jacobsona polega na nauce napinania mięśni aż do automatyzacji. Trening powinno się odbywać najpierw w pozycji leżącej ("relaksacja ogólna"), po jakimś czasie w pozycji siedzącej, a następnie podczas wykonywania różnych czynności ("relaksacja zróżnicowana").
Nauka relaksacji następuje w dwóch etapach:
Korzyści z treningu Jacobsona, to przeciwdziałanie stanom lękowym, poprawa snu, polepszenie pracy narządów wewnętrznych.

</doc>
<doc id="146584" url="https://pl.wikipedia.org/wiki?curid=146584" title="Unia krewska">
Unia krewska



</doc>
<doc id="146585" url="https://pl.wikipedia.org/wiki?curid=146585" title="Wilfrid Fox Napier">
Wilfrid Fox Napier

Wilfrid Fox Napier OFM (ur. 8 marca 1941 w Swartberg) − południowoafrykański duchowny katolicki, arcybiskup Durbanu w latach 1992–2021, kardynał, franciszkanin.
Życiorys.
Urodził się w 1941 w Matatiele, Swartberg w rodzinie Thomasa Dominica i Mary Davey. Do franciszkanów wstąpił w Irlandii, rozpoczynając nowicjat w Killarney 7 września 1960. Pierwsze śluby złożył 8 września 1961. Następnie studiował na Uniwersytecie w Galway i na Uniwersytecie w Louvain (Belgia). Kształcił się w dziedzinie literatury, filozofii i teologii. Śluby wieczyste złożył 4 października 1964. Święcenia kapłańskie przyjął z rąk biskupa Johna Evangelisty McBride'a 25 lipca 1970. Od 1971 pracował w parafiach w Lusikisiki i Tabankulu; poznał w tym czasie kilka regionalnych języków i dialektów afrykańskich. W latach 1978–1980 pełnił funkcję administratora apostolskiego diecezji Kokstad.
29 listopada 1980 został mianowany biskupem Kokstad. Sakry biskupiej udzielił mu 28 lutego 1981 Denis Hurley, arcybiskup Durbanu. Brał udział w sesjach Światowego Synodu Biskupów w Watykanie, od 1989 był członkiem sekretariatu generalnego Synodu. Wielokrotnie występował w obronie praw człowieka w okresie apartheidu w RPA; pełnił funkcję przewodniczącego Konferencji Biskupów Katolickich Afryki Południowej w latach 1987–1994, w czasie wielkich przemian politycznych w RPA.
29 maja 1992 został następcą arcybiskupa Hurleya na czele archidiecezji Durban. W 1994-2008 był także administratorem apostolskim "sede vacante et ad nutum Sanctae Sedis" diecezji Umzimkulu. W latach 2000–2008 ponownie był przewodniczącym Konferencji Biskupów Katolickich Afryki Południowej, a w lutym 2001 Jan Paweł II mianował go kardynałem, z tytułem prezbitera S. Francesco d'Assisi ad Acilia.
W 1995 odebrał doktorat "honoris causa" Narodowego Uniwersytetu Irlandii.
Uczestnik konklawe 2005 i konklawe 2013 roku. 8 marca 2021 skończył 80 lat i utracił prawo do udziału w konklawe.
9 czerwca 2021 papież Franciszek przyjął jego rezygnację z obowiązków arcybiskupa Durbanu i mianował jego następcą Mandlę Siegfrieda Jawarę, dotychczasowego wikariusza apostolskiego Ingwavuma.

</doc>
<doc id="146586" url="https://pl.wikipedia.org/wiki?curid=146586" title="Denis Eugene Hurley">
Denis Eugene Hurley



</doc>
<doc id="146587" url="https://pl.wikipedia.org/wiki?curid=146587" title="Hans Jürgen Wischniewski">
Hans Jürgen Wischniewski



</doc>
<doc id="146588" url="https://pl.wikipedia.org/wiki?curid=146588" title="Trening autogenny">
Trening autogenny

Trening autogenny Schultza (gr. "auto" – sam i "genesis" – powstanie) to popularna nazwa techniki relaksacji neuromięśniowej, polegającej na wywołaniu poprzez autosugestię doznań podobnych do stanu hipnozy oraz wewnętrznej medytacji.
System ćwiczeń opracował i opublikował w 1932 Johannes Schultz, korzystając z metod stosowanych w jodze oraz medytacji zen, bez ich mistyczno-religijnego aspektu.
Uczeń Schultza i kontynuator jego badań nad "terapią autogenną", Dr. Wolfgang Luthe, rozpowszechnił metodę w USA oraz Kanadzie.
Terapeutyczne oddziaływanie TA badał także twórca Katedry Psychoterapii Collegium Medicum UJ, Jerzy Aleksandrowicz.
W "autogenii" człowiek znajduje się pod wpływem własnego oddziaływania.
Zastosowanie.
Trening autogenny ma zastosowanie w leczeniu wspomagającym przy nerwicach i zaburzeniach psychosomatycznych, dolegliwościach hormonalnych, w zaburzeniach neurologicznych, foniatrycznych, położnictwie, stomatologii i przy drobnych zabiegach chirurgicznych.
Elementy TA są wykorzystywane w pracy z dziećmi nadpobudliwymi psychoruchowo w przedszkolach.
Elementy treningu autogennego.
Trening autogenny składa się z sześciu (sugerowanych) elementów, które następują po sobie:
Początkowo ćwiczenia nie powinny być długie (3-5 minut – tylko uczucie ciężaru, później do 10 minut – uczucie ciężaru i ciepła, finalnie 15-20 – wszystkie elementy).
Relaksacja autosugestywna obejmuje grupy reakcji: umiejętność przyjęcia odpowiedniej postawy – stan bierności, koncentracji na organizmie i sterowania organizmem.

</doc>
<doc id="146591" url="https://pl.wikipedia.org/wiki?curid=146591" title="Seweryn (papież)">
Seweryn (papież)

Seweryn (ur. w Rzymie, zm. 2 sierpnia 640 tamże) – 71. papież w okresie od 28 maja 640 do 2 sierpnia 640.
Życiorys.
Seweryn był synem Avienusa, pochodził z rzymskich, wyższych klas społecznych.
Po śmierci Honoriusza I został wybrany na papieża 12 października 638. Papież elekt musiał czekać około półtora roku na zatwierdzenie swojego wyboru przez cesarza Herakliusza, zanim został konsekrowany. Egzarcha Rawenny Izaak, który w imieniu cesarza bizantyjskiego zatwierdził wybór papieża, nie mógł wydać zgody dopóki papież elekt nie uzna Ekthesis głoszącą, że Chrystus miał jedną wolę. Wysłannicy papieża elekta Seweryna po długotrwałych negocjacjach i zapewnieniach cesarza Herakliusza, że uczynią wszystko aby papież uznał Ekthesis, powrócili do Rzymu z Konstantynopola ze zgodą na konsekrację Seweryna.
Seweryn nie uznał Ekthesis stając się obiektem ataków ze strony cesarza. Pod wpływem pisarza wojskowego Maurycego, żołnierze stwierdzili, że należny im żołd jest przetrzymywany w skarbcu papieskim. Egzarcha Izaak przybył do Rzymu i pod pretekstem rozstrzygnięcia problemu zrabował skarbiec. Nie wiadomo, czy oficjalnie papież Seweryn uznał Ekthesis, zmarł bowiem w dwa miesiące po konsekracji. Papież popierał poglądy Grzegorza I względem mnichów, ale miał także duży szacunek dla kleru świeckiego, któremu podniósł uposażenie.
Seweryn został pochowany w bazylice św. Piotra.

</doc>
<doc id="146592" url="https://pl.wikipedia.org/wiki?curid=146592" title="Donus">
Donus

Donus (ur. w Rzymie, zm. 11 kwietnia 678) – 78. papież w okresie od 2 listopada 676 do 11 kwietnia 678.
Życiorys.
Był synem Maurycego, pochodził z Rzymu. Po śmierci Adeodata II został wybrany na papieża, pomimo że był już w podeszłym wieku. Donus przez kilka miesięcy czekał na zatwierdzenie swego wyboru przez cesarza Konstantyna IV.
Podczas pontyfikatu Teodora I patriarcha Konstantynopola proponował pojednanie Kościołów Zachodniego i Wschodniego przez wspólne wyznanie wiary.
Papież Donus próbował nakłonić do jedności z Kościołem rzymskim Reparata 677, egzarchę Rawenny, oderwanego od Kościoła przez cesarza Konstantyna II, co zakończyło się sukcesem. Papież Donus rozbudował i ozdobił kilka kościołów, m.in. atrium bazyliki św. Piotra otrzymało marmurową posadzkę.
Donus zmarł w Rzymie i został pochowany w bazylice św. Piotra.

</doc>
<doc id="146595" url="https://pl.wikipedia.org/wiki?curid=146595" title="Terapia behawioralna">
Terapia behawioralna



</doc>
<doc id="146596" url="https://pl.wikipedia.org/wiki?curid=146596" title="Skrypt (analiza transakcyjna)">
Skrypt (analiza transakcyjna)



</doc>
<doc id="146597" url="https://pl.wikipedia.org/wiki?curid=146597" title="Splitting">
Splitting



</doc>
<doc id="146621" url="https://pl.wikipedia.org/wiki?curid=146621" title="Karabin maszynowy Fiat-Revelli Mod. 1914">
Karabin maszynowy Fiat-Revelli Mod. 1914

Fiat-Revelli M1914 – włoski chłodzony wodą ciężki karabin maszynowy produkowany w latach 1914–1918.
Historia konstrukcji i budowa broni.
W 1910 r. Bethelo A. Revelli skonstruował ciężki karabin maszynowy będący udoskonaloną wersją cekaemu Perino M1906. W 1914 roku został on przyjęty do uzbrojenia armii włoskiej jako "Mitragliatrice M1914" (karabin maszynowy wz.1914). W tym samym roku rozpoczęto seryjną produkcję tej broni w zakładach Fiata.
Ckm M1914 był pierwszym produkowanym masowo karabinem maszynowym (wcześniej karabiny maszynowe były produkowane w krótkich seriach). Według planów miał się stać standardową bronią tej klasy armii włoskiej.
Doświadczenia wojenne dowiodły, że karabin maszynowy M1914 nie był konstrukcją udaną. Wybrana zasada działania automatyki (odrzut zamka półswobodnego) wymuszała oliwienie każdego naboju przed wprowadzeniem go do komory nabojowej. Nadmiar oleju ściekający z naboi zanieczyszczał wnętrze komory zamkowej. W niskiej temperaturze olej gęstniał i blokował mechanizmy, w wysokiej mieszał się z pyłem, a utworzona w ten sposób mieszanina działająca jak pasta ścierna niszczyła mechanizmy broni.
Jeszcze większe problemy powodował wybrany sposób zasilania broni. Ckm M1914 miał stały magazynek ładowany 10 ładownikami z karabinu Carcano M91 (łącznie 50 naboi). Po wystrzeleniu naboi z ładownika był on usuwany z broni, a na jego miejsce przesuwał się następny. W teorii taki system zasilania miał duże zalety. Obsługa karabinu maszynowego dysponowała amunicją taką samą jak zwykli żołnierze, a ładowniczy mógł na bieżąco wkładać nowe ładowniki do magazynka dzięki czemu unikano przerw na przeładowywanie broni. W praktyce skomplikowany magazynek był przyczyną częstych zacięć.
Pomimo że pierwsza wojna światowa wykazała, że M1914 jest bronią zawodną był on używany przez armię włoską do końca drugiej wojny światowej. Stał się też podstawą do opracowania ckm-u M1935.
Dla lotnictwa jako broń pokładowa opracowano wersję chłodzoną powietrzem Fiat Mod. 14 Tipo Aviazione. Stosowano ją także w wariancie potrójnie sprzężonym do obrony przeciwlotniczej lotnisk. Wersja lotnicza zasilana była z magazynków o pojemności 100 nabojów.

</doc>
<doc id="146622" url="https://pl.wikipedia.org/wiki?curid=146622" title="Georgetown (ujednoznacznienie)">
Georgetown (ujednoznacznienie)

Miejscowości w Australii:
Miejscowości w USA:
Gminy w USA:
Hrabstwa w USA:

</doc>
<doc id="146626" url="https://pl.wikipedia.org/wiki?curid=146626" title="Dopełnienie grafu">
Dopełnienie grafu

Dopełnienie grafu () – graf formula_1 zawierający te same wierzchołki co graf formula_2 natomiast pomiędzy wierzchołkami grafu formula_3 istnieje krawędź wtedy i tylko wtedy, gdy pomiędzy tymi wierzchołkami nie istnieje krawędź w grafie formula_4.
Konstrukcja formalna.
Dla grafu formula_5 o wierzchołkach formula_6 i krawędziach formula_7 jego dopełnieniem określa się graf formula_8 taki że:

</doc>
<doc id="146627" url="https://pl.wikipedia.org/wiki?curid=146627" title="Klucz (lotnictwo)">
Klucz (lotnictwo)

Klucz – najmniejsza formacja w lotnictwie, licząca 3 lub więcej (3–5) samolotów.

</doc>
<doc id="146629" url="https://pl.wikipedia.org/wiki?curid=146629" title="Bernard Agré">
Bernard Agré

Bernard Agré (ur. 2 marca 1926 w Monga, zm. 9 czerwca 2014 w Paryżu) – iworyjski duchowny katolicki, kardynał prezbiter, arcybiskup Abidżanu.
Życiorys.
Chrzest przyjął w wieku 6 lat, 2 września 1932 r. Studiował filozofię w seminarium w Bingerville, następnie w seminarium w Quidah (Dahomej, obecnie Benin). Przyjął święcenia kapłańskie 20 lipca 1953 r. w Bingerville. Przez pierwsze lata kapłaństwa pracował w Dabou, gdzie był wikarym oraz nauczycielem i dyrektorem szkoły; w 1956 r. został rektorem niższego seminarium w Bingerville. Lata 1957–1960 spędził w Rzymie na studiach uzupełniających; obronił na Papieskim Uniwersytecie Urbaniana doktorat z teologii. W grudniu 1961 r. otrzymał tytuł papieskiego prałata domowego (w 1968 r. nazwę tytułu zmieniono na "prałat honorowy"). Od 1963 r. był wikariuszem generalnym Abidżanu ds. edukacji katolickiej i seminariów.
W dniu 8 czerwca 1968 r. został mianowany biskupem Man; sakry biskupiej udzielił mu 3 października 1968 r. arcybiskup Abidżanu Bernard Yago. W latach 1985–1991 stał na czele Regionalnej Konferencji Episkopatu Afryki Zachodniej. W dniu 6 marca 1992 r. przeszedł na stolicę biskupią Jamusukro. W grudniu 1994 r. zastąpił Bernarda Yago (wówczas już kardynała) na stolicy arcybiskupiej Abidżan.
W dniu 21 lutego 2001 r. Jan Paweł II wyniósł go do godności kardynalskiej, nadając tytuł prezbitera S. Giovanni a Monte Sacro Alto. Jesienią 2001 kardynał Agré pełnił funkcję prezydenta-delegata X sesji zwykłej Światowego Synodu Biskupów w Watykanie. Z kierowania archidiecezją Abidżan zrezygnował w maju 2006 r. Jego następcą został mianowany abp Jean-Pierre Kutwa.
Brał udział w konklawe 2005, które wybrało papieża Benedykta XVI.

</doc>
<doc id="146631" url="https://pl.wikipedia.org/wiki?curid=146631" title="Bernard Agre">
Bernard Agre



</doc>
<doc id="146635" url="https://pl.wikipedia.org/wiki?curid=146635" title="Saint George’s">
Saint George’s

Saint George’s – stolica i główne miasto karaibskiego państwa Grenada położone na wyspie Grenada. Miasto ponadto jest stolicą parafii Saint George. 3908 mieszkańców (2001), aglomeracja 35 559 mieszkańców (2001).
Założone w 1650 przez Francuzów (pierwszych kolonizatorów wyspy). Miasto było stolicą brytyjskiej kolonii, obejmującej Wyspy Zawietrzne. Od 1974 stolica niepodległej Grenady. Przemysł spożywczy. Ośrodek turystyczny. Główny port morski kraju i międzynarodowe lotnisko.

</doc>
<doc id="146636" url="https://pl.wikipedia.org/wiki?curid=146636" title="Juan Luis Cipriani Thorne">
Juan Luis Cipriani Thorne

Juan Luis Cipriani Thorne (ur. 28 grudnia 1943 w Limie) – peruwiański duchowny katolicki, emerytowany arcybiskup Limy, kardynał.
Życiorys.
Ukończył Narodowy Uniwersytet Inżynierii w Limie z doktoratem inżynierii przemysłowej; był zatrudniony jako inżynier w "Instituto Rural Valle Grande". Reprezentował barwy narodowe w koszykówce, wraz z zespołem Peru świętował zwycięstwo w turnieju boliwariańskim w Barranquilla (Kolumbia), mistrzostwo (w Montevideo, Urugwaj) i wicemistrzostwo (w Limie) Ameryki Południowej, wystąpił także na Igrzyskach Panamerykańskich w Winnipeg (Kanada). W czerwcu 1962 wstąpił do prałatury Opus Dei jako numerariusz; kształcił się w Międzynarodowym Seminarium Prałatury Opus Dei w Rzymie, a na uniwersytecie w Pampelunie (Hiszpania) obronił doktorat z teologii. Przyjął święcenia kapłańskie 21 sierpnia 1977 w Madrycie.
Wykładał w kilku uczelniach katolickich, był m.in. dyrektorem duchowym seminarium w Limie. Od 1986 pełnił funkcję wikariusza regionalnego Opus Dei w Peru. 3 lipca 1988 został biskupem pomocniczym Ayacucho, ze stolicą tytularną Turuzi; sakrę biskupią przyjął 3 lipca 1988 z rąk franciszkanina, kardynała Juana Landazuri Rickettsa (arcybiskupa Limy). Od maja 1991 był administratorem apostolskim archidiecezji Ayacucho, a w maju 1995 został pełnoprawnym arcybiskupem Ayacucho. 9 stycznia 1999 przeszedł na stolicę arcybiskupią i prymasowską Lima, został zarazem wielkim kanclerzem Pontyfikalnego i Świeckiego Wydziału Teologii w Limie i Pontyfikalnego Uniwersytetu Katolickiego Peru.
Brał udział w IV konferencji generalnej Episkopatów Latynoamerykańskich w Santo Domingo (Dominikana, październik 1992) oraz sesjach Światowego Synodu Biskupów w Watykanie. W lutym 2001 Jan Paweł II wyniósł go do godności kardynalskiej, z tytułem prezbitera S. Camillo de Lellis.
Uczestnik konklawe 2005 i konklawe 2013 roku.

</doc>
<doc id="146637" url="https://pl.wikipedia.org/wiki?curid=146637" title="Graf doskonały">
Graf doskonały

Graf doskonały () – graf w którym liczba chromatyczna każdego podgrafu indukowanego (wierzchołkowo) jest równa rozmiarowi największej kliki tego podgrafu.
W każdym grafie rozmiar kliki jest dolnym ograniczeniem na liczbę chromatyczną, ponieważ przy kolorowaniu każdy wierzchołek kliki musi otrzymać inny kolor. W grafach doskonałych to ograniczenie jest ścisłe, nie tylko dla samego grafu ale również dla wszystkich jego podgrafów. Dla innych grafów nie musi tak być: przykładowo cykl długości 5 ma liczbę chromatyczną 3, choć rozmiar największej kliki wynosi 2.
Wiele istotnych klas grafów jest grafami doskonałymi, co umożliwia znalezienie łatwych rozwiązań dla niektórych problemów trudnych w ogólności. Przykładowo problem kolorowania grafów, problem kliki i problem maksymalnego zbioru niezależnego mają rozwiązania działające dla wszystkich grafów doskonałych w wielomianowym czasie.
Przykładowe klasy grafów doskonałych to:
Charakterystyka grafów doskonałych.
Silne twierdzenie o grafach doskonałych (Chudnovsky, Robertson, Seymour, Thomas 2002) mówi że graf jest doskonały wtedy i tylko wtedy gdy jest grafem Berge – to znaczy nie zawiera ani "nieparzystych dziur" (podgrafów będących cyklami nieparzystej długości większej niż 4) ani "nieparzystych antydziur" (podgrafów będących dopełnieniami dziur).
Twierdzenie to umożliwiło stworzenie wielomianowego algorytmu rozstrzygającego czy dany graf jest grafem doskonałym. Tym samym problem ten należy do klasy P.

</doc>
<doc id="146638" url="https://pl.wikipedia.org/wiki?curid=146638" title="Choroba marburska">
Choroba marburska

Choroba marburska (gorączka krwotoczna Marburg) – ciężka choroba wirusowa, należąca do grupy gorączek krwotocznych.
Etiologia.
Choroba wywoływana jest przez zakażenie wirusem Marburg, który zaliczany jest do filowirusów i jest blisko spokrewniony z wirusem Ebola.
Drogi zakażenia.
Transmisja zakażenia pomiędzy ludźmi wymaga bardzo bliskiego kontaktu z chorym – jego krwią lub innymi płynami ustrojowymi (kał, mocz, wymiociny, ślina, wydzielina drzewa oskrzelowego). Możliwe jest także przeniesienie choroby poprzez kontakt seksualny – męskie nasienie w okresie rekonwalescencji może zawierać wirusa.
Zakażenie poprzez przygodny kontakt z chorym uważane są za wyjątkowo rzadkie, co sugeruje, że infekcja drogą wziewną jest mało prawdopodobna, jeśli w ogóle możliwa.
Uważa się, że najbardziej zakaźni są pacjenci w fazie choroby pełnoobjawowej, natomiast do transmisji nie dochodzi w okresie inkubacji.
Wystąpienia choroby.
Pierwsze udokumentowane zachorowania miały miejsce w roku 1967 w Marburgu i Frankfurcie nad Menem (ówczesny RFN) oraz Belgradzie (ówczesna Jugosławia). Źródłem wirusa były koczkodany zielone ("Cercopithecus aethiops") przywiezione z Ugandy. Do zakażenia doszło u osób, które opiekowały się małpami lub preparowały ich tkanki (nerki do celów hodowli komórkowej). Wystąpiło 25 przypadków pierwotnych (siedem zakończyło się zgonem) i sześć przypadków wtórnych zakażeń od chorych ludzi (w wyniku bezpośredniego kontaktu, zwykle z krwią).
W 1975 roku zachorowały trzy osoby. Choroba wystąpiła u mężczyzny podróżującego wcześniej po Zimbabwe. Po czterech dniach od przyjęcia do szpitala w Johannesburgu (RPA) pacjent zmarł. Objawy wystąpiły także u jego towarzyszki i pielęgniarki opiekującej się obiema osobami.
Następne dwa przypadki to pacjent oraz lekarz, który resuscytował chorego, w 1980 roku w Nairobi (pacjent przebywał tydzień wcześniej w Kenii, odwiedził m.in. jaskinię Kitum w Parku Narodowym Mount Elgon). Pacjent zmarł.
W 1987 kolejny przypadek wystąpił w Kenii. Objawy pojawiły się dziewięć dni od zwiedzania jaskini Kitum. Pomimo agresywnego leczenia pacjent zmarł. Nie wystąpiły inne przypadki zachorowania.
W latach 1988–1995 do trzech znanych zakażeń laboratoryjnych doszło w Rosji wskutek prób produkcji broni biologicznej; jeden z pacjentów zmarł.
W latach 1998–2000 do wybuchu choroby doszło w Demokratycznej Republice Konga. Zanotowano w sumie 154 zakażenia, spośród których 128 okazało się śmiertelnych (83%). Większość przypadków wystąpiła u robotników w kopalni złota w miejscowości Durba w Prowincji Wschodniej, a kolejne przypadki potwierdzono w pobliskiej wsi Watsa. Przypadki wtórne zdarzały się rzadko, dotyczyły osób z najbliższego otoczenia chorego, które miały z nim kontakt. Dochodzenie epidemiologiczne ujawniło, że zakażenia wywołało kilka szczepów wirusa nieznanego pochodzenia.
Pomiędzy październikiem 2004 a lipcem 2005 do największej w historii epidemii doszło w Angoli. Opisano 252 przypadki, spośród których 227 (90%) okazało się śmiertelnych. Ognisko pierwotne było zlokalizowane w prowincji Uíge, większość zachorowań wykrytych w innych regionach łączyła się bezpośrednio z tą prowincją.
Kolejne zachorowania wystąpiły w sierpniu 2007 w Ugandzie u czterech pracowników kopalni. Jeden z nich zmarł.
Następny odnotowany przypadek pojawienia się choroby marburskiej miał miejsce w lipcu 2008 na terenie Holandii. Był to zarazem pierwszy przypadek sprowadzenia wirusa do Europy przez człowieka (bez pośrednictwa koczkodanów). Wskutek zachorowania zmarła 40-letnia Holenderka, która wróciła z wycieczki do Ugandy pod koniec czerwca. Obserwacją objętych zostało blisko 100 osób mających kontakt z zarażoną. Nie stwierdzono zachorowań wtórnych. Po zbadaniu okoliczności zdarzenia wykryto przypadek turystki z Kolorado, która zapadła na gorączkę Marburg po zwiedzeniu tej samej okolicy pół roku wcześniej. Jej organizm zwalczył wirusa nadspodziewanie łatwo i po jedenastu dniach opuściła szpital bez właściwego rozpoznania.
W roku 2012 w Ugandzie wystąpiło następne ognisko zachorowań, czterech z piętnastu zakażonych nie przeżyło. Dwa lata później wykryto izolowany przypadek śmiertelny.
Ostatnie znane (według stanu na rok 2020) ognisko zakażeń wirusem Marburg pojawiło się w Ugandzie na jesieni 2017 roku. Trzy osoby zachorowały i zmarły.
Ogniska zachorowań na chorobę marburską wykazują przebieg samoograniczający się ze względu na stosunkowo słabą transmisję człowiek-człowiek oraz zdolność do zakażania występującą dopiero w fazie choroby obłożnej.
Objawy i przebieg.
Okres wylęgania wynosi maksymalnie od dwóch dni do trzech tygodni (najczęściej 5–9 dni); w tym czasie wirus nie jest zdolny do zakażania. Przebieg choroby dzieli się na cztery fazy: fazę niespecyficzną, wczesną fazę narządową, późną fazę narządową i fazę rekonwalescencji.
Początkowo, w pierwszej fazie, występują objawy rzekomogrypowe (gorączka około 40 °C, bardzo silne bóle głowy, bóle mięśni, szybko postępujące osłabienie). Pacjent traci apetyt. Około trzeciego dnia pojawiają się silna, wodnista biegunka, która może utrzymywać się przez tydzień, skurczowe bóle brzucha, nudności i wymioty. Może wystąpić drobna, nieswędząca wysypka, wkrótce przybierająca charakter plamisto-grudkowy. Gorączkę Marburg w tym okresie łatwo pomylić z innymi gorączkami krwotocznymi, malarią, durem brzusznym lub riketsjozami. Około piątego dnia od zachorowania objawy rzekomogrypowe przestają dominować i choroba osiąga drugą fazę.
We wczesnej fazie narządowej najbardziej wyrazistymi objawami stają się duszności, uogólnione obrzęki i skrajne osłabienie (niezdolność do przyjęcia pozycji innej niż leżąca). Utrzymuje się wysoka gorączka, w wyniku zajęcia ośrodkowego układu nerwowego może dojść do zaburzeń jego funkcjonowania (dezorientacja, drażliwość, zachowania agresywne), świadomość pozostaje jednak w pełni zachowana. Począwszy od ósmego dnia choroby, u prawie wszystkich pacjentów dochodzi do poważnych objawów krwotocznych, często wieloogniskowych (krwiste wymioty i stolec, krwawienia z nosa, dziąseł, narządów rodnych, trudne do opanowania krwawienia z miejsc wkłucia, skaza krwotoczna). Za istotny czynnik prowadzący do zwiększenia przepuszczalności ścian naczyń uważa się burzę cytokin. Objawy te zwiastują zbliżanie się późnej fazy narządowej. U niektórych pacjentów do zgonu może dojść już na tym etapie, między innymi wskutek znacznej utraty krwi.
Późna faza narządowa, typowo osiągana około trzynastego dnia choroby, w znacznej mierze wyklucza się z fazą rekonwalescencji, gdyż prawie zawsze prowadzi do śmierci: nie obserwuje się jej u znacznej większości późniejszych ozdrowieńców. Gorączka utrzymuje się lub wciąż wzrasta, słabo odpowiadając na leczenie, pojawiają się drgawki. Niekontrolowane namnażanie wirusów prowadzi do gwałtownie postępującej martwicy węzłów chłonnych, śledziony, wątroby, trzustki, nadnerczy, nerek i gonad; serce i płuca pozostają stosunkowo niezmienione. U kobiet w ciąży mogą występować spontaniczne poronienia. Osłabienie układu odpornościowego (patologiczna immunosupresja) skutkuje wtórnymi zakażeniami bakteryjnymi. Poważne zaburzenia świadomości są bardzo późnym objawem. Zaburzenia metaboliczne także narastają, obserwowane jest niedociśnienie i spadek objętości krwi krążącej. Wywiązuje się zespół rozsianego wykrzepiania wewnątrznaczyniowego i pacjent umiera we wstrząsie. Zejście śmiertelne zazwyczaj następuje do szesnastego dnia choroby, później pacjenci mają znaczne szanse na powrót do zdrowia.
W przypadkach, gdy odpowiedź immunologiczna jest dostatecznie silna i wyważona, aby powstrzymać namnażanie wirusa do czasu wytworzenia specyficznych przeciwciał, zarazem nie powodując krytycznych szkód w organizmie, około przełomu drugiego i trzeciego tygodnia choroba dochodzi do fazy rekonwalescencji. Proces zdrowienia jest bardzo powolny i obciążony powikłaniami. Występują: silne bóle mięśni i stawów, długotrwała astenia, przewlekłe zapalenie wątroby, stopniowo ustępujące problemy ze wzrokiem, a także psychiczne. Ostatecznie zmiany narządowe cofają się. Zakażenie się od pacjenta w tej fazie choroby (przez bezpośredni kontakt, również drogą płciową) jest możliwe, ale prawdopodobieństwo to szybko spada z czasem, wobec czego bardzo istotne jest podjęcie we właściwym momencie decyzji o umożliwieniu ozdrowieńcowi swobodnych kontaktów z otoczeniem. Przebycie choroby prawdopodobnie pozostawia trwałą odporność, choć nie zostało to jednoznacznie potwierdzone.
Rozpoznanie.
Klinicznie choroby nie można odróżnić od gorączki krwotocznej Ebola.
Potwierdzenie choroby marburskiej wymaga hodowli na komórkach linii Vero E6. Posiewanym materiałem może być krew lub inne płyny ustrojowe albo bioptat. Wirus może być wykryty z użyciem specyficznych przeciwciał testem immunofluorescencji pośredniej.
W przypadku eksperymentalnej inokulacji zwierząt laboratoryjnych obecność wirusa może być potwierdzona mikroskopią elektronową i testami serologicznymi.
Leczenie.
Leczenie przyczynowe nie jest znane, stosuje się leczenie objawowe. Osłonowo używane są antybiotyki, antypiretyki i koncentraty czynników krzepnięcia. Eksperymentalnie próbowano seroterapii, z niejednoznacznymi rezultatami. Pomimo braku specyficznych metod leczenia w wyspecjalizowanych ośrodkach zaobserwowano znacznie niższą śmiertelność. Obowiązuje izolacja chorych. Szczepionki nie opracowano.
Rokowanie.
Rokowanie w przypadku zachorowania jest niepewne lub złe. Tradycyjnie uważano gorączkę krwotoczną Marburg za mniej niebezpieczną od gorączki Ebola, ponieważ pierwsze znane ognisko zachorowań miało nietypowo niską śmiertelność 22%, odtąd jednak notowano ogniska o śmiertelności bliskiej lub przekraczającej 90%, a także pojedyncze wiązki składające się wyłącznie z przypadków śmiertelnych. Łączna śmiertelność obliczona na podstawie opisanych przypadków choroby u ludzi wynosi 82%, w porównaniu do 68% dla gorączki krwotocznej Ebola. Rokowanie po transmisji człowiek-człowiek jest zasadniczo uważane za lepsze od tego w chorobie bezpośrednio nabytej od nosiciela zwierzęcego, choć przyczyny takiego stanu rzeczy nie są jasne.

</doc>
<doc id="146640" url="https://pl.wikipedia.org/wiki?curid=146640" title="Beskidy Środkowe">
Beskidy Środkowe

Beskidy Środkowe (słow. Nízke Beskydy; 513.7) – masyw górski łączący Beskidy Zachodnie z Beskidami Wschodnimi. Na obszarze Polski zajmują powierzchnię ok. 2100 km². Do tej części Beskidów należą:
Beskidów Środkowych nie należy mylić z wyróżnianymi na Słowacji górami o nazwie Stredné Beskydy, których dosłowne tłumaczenie to "Beskidy Środkowe" – są to góry leżące według polskich podziałów w Beskidach Zachodnich.

</doc>
<doc id="146641" url="https://pl.wikipedia.org/wiki?curid=146641" title="Francisco Álvarez Martínez">
Francisco Álvarez Martínez

Francisco Álvarez Martínez (ur. 14 lipca 1925 w Santa Eulalia de Ferrones , zm. 5 stycznia 2022 w Madrycie) – hiszpański duchowny katolicki, arcybiskup Toledo i prymas Hiszpanii, kardynał.
Życiorys.
Studiował w seminarium w Oviedo, przyjął święcenia kapłańskie w Oviedo 11 czerwca 1950. Uzupełniał studia na uniwersytetach w Salamance i Comillas (gdzie obronił doktorat z prawa kanonicznego). Podjął pracę w rodzinnej archidiecezji Oviedo, obok duszpasterstwa pełnił wysokie funkcje w kurii biskupiej (sekretarza arcybiskupa, kanclerza, prowikariusza generalnego).
13 kwietnia 1973 został mianowany biskupem Tarazony, otrzymał sakrę 3 czerwca 1973 w Tarazonie z rąk arcybiskupa Luigiego Dadaglio, nuncjusza w Hiszpanii. Od lipca 1975 był administratorem apostolskim "sede plena" diecezji Calahorra-La Calzada y Logrono, a od grudnia 1976 (po rezygnacji dotychczasowego ordynariusza Abilio del Campo y de la Bárcena) biskupem tej diecezji. W maju 1989 przeszedł na stolicę biskupią Orihuela-Alicante. W czerwcu 1995 został promowany na arcybiskupa Toledo i prymasa Hiszpanii; przeszedł w stan spoczynku w związku z osiągnięciem wieku emerytalnego w październiku 2002.
W lutym 2001 Jan Paweł II mianował go kardynałem, nadając tytuł prezbitera S. Maria „Regina Pacis” a Monte Verde. Álvarez Martínez brał udział w sesjach Światowego Synodu Biskupów w Watykanie, m.in. w II sesji specjalnej poświęconej Kościołowi w Europie w październiku 1999 (na specjalne zaproszenie papieskie). Był jednym z najstarszych kardynałów, uprawnionych do udziału w wyborze następcy Jana Pawła II na konklawe 2005.
Zmarł 5 stycznia 2022 po długiej chorobie w madryckim szpitalu. 

</doc>
<doc id="146642" url="https://pl.wikipedia.org/wiki?curid=146642" title="Francisco Alvarez Martinez">
Francisco Alvarez Martinez



</doc>
<doc id="146643" url="https://pl.wikipedia.org/wiki?curid=146643" title="PEAR">
PEAR

PEAR () – framework i system dystrybucji rozszerzeń do języka PHP. Został rozpoczęty w 1999 roku przez Stiga S. Bakkena i w krótkim czasie dołączyło do niego wiele osób, które teraz tworzą społeczność zarządzającą projektem. Głównymi założeniami jego projektu było dostarczenie programistom PHP kolekcji otwartoźródłowych rozszerzeń i prostego systemu ich dystrybucji w postaci tzw. paczek. W przeszłości zaliczało się do tego również PECL, które w 2003 roku stało się samodzielnym projektem.
Sposób dystrybucji.
Na PEAR składa się wiele małych paczek, zawierających kod źródłowy lub binaria, specyficzne dla danego środowiska. Każda z tych paczek jest osobnym projektem, prowadzonym przez grupę programistów, posiada własną dokumentację i zdefiniowane zależności między nią a innymi paczkami.
W PEAR występuje drzewo paczek, w którym każdy z węzłów (kategorii) jest częścią nazwy paczki. Przykładowo HTML_Javascript jest paczką, znajdującą się w kategorii HTML, wspomagającą tworzenie prostych skryptów w JavaScripcie.
Wszystkie paczki są wysyłane i utrzymywane na serwerze (pear.php.net), który udostępnia HTML-owy i XML-owy interfejs do ich przeglądania. Poza tym serwer zajmuje się zarządzaniem użytkownikami, paczkami i ich wydaniami.
Paczki są dostępne w postaci archiwów tar, spakowanych gzipem, które zawierają plik XML-owy z opisem zawartości i zależności.
Występuje też prosty sposób na automatyczne instalowanie paczek poprzez skrypt:
 $pear install Event_Dispatcher
Polecenie to ściągnie i spróbuje zainstalować paczkę Event_Dispatcher w naszym systemie.

</doc>
<doc id="146645" url="https://pl.wikipedia.org/wiki?curid=146645" title="Alcedo atthis">
Alcedo atthis



</doc>
<doc id="146649" url="https://pl.wikipedia.org/wiki?curid=146649" title="Corvus corone cornix">
Corvus corone cornix



</doc>
<doc id="146650" url="https://pl.wikipedia.org/wiki?curid=146650" title="Corvus cornix">
Corvus cornix



</doc>
<doc id="146656" url="https://pl.wikipedia.org/wiki?curid=146656" title="Merops apiaster">
Merops apiaster



</doc>
<doc id="146658" url="https://pl.wikipedia.org/wiki?curid=146658" title="Keira Knightley">
Keira Knightley

 
Keira Christina Knightley (ur. 26 marca 1985 w Teddington w Wielkiej Brytanii) – brytyjska aktorka.
Nominowana dwukrotnie do Oscara, w tym za najlepszą rolę pierwszoplanową w filmie "Duma i uprzedzenie". Laureatka dwóch nagród Empire Awards, trzech nagród Brytyjskiej Akademii Filmowej, trzech Złotych Globów, jednej nagrody Gildii Aktorów Ekranowych i jednej nagrody im. Laurence'a Oliviera.
Życiorys.
Urodziła się w Teddington jako córka Sharman Macdonald, nagradzanej autorki sztuk teatralnych, oraz aktora Willa Knightley. Ma starszego brata Caleba.
Zadebiutowała jako aktorka w wieku siedmiu lat rolą w serialu telewizyjnym "Screen One". Następnie zagrała w swoim pierwszym filmie fabularnym "A Village Affair" (1994). Sukces odniosła dzięki drugoplanowej roli służącej królowej Amidali w filmie George’a Lucasa ', jednak przełomem w jej karierze okazała się rola w filmie "Podkręć jak Beckham" (2002). Następnie otrzymała główną rolę kobiecą w filmie Gore’a Verbinskiego ', który stał się początkiem dochodowej serii.
W 2004 starała się o rolę Christine Daae w filmie "Upiór w operze", jednak rolę tę dostała Emmy Rossum. Za występ w roli Elizabeth Bennet w adaptacji powieści Jane Austen "Duma i uprzedzenie" (2005) otrzymała swoją pierwszą w karierze nominację do Oscara dla najlepszej aktorki pierwszoplanowej. W 2006 zrobiła sobie przerwę od pracy, twierdząc, że chciałaby odpocząć od aktorstwa i skupić się na podróżowaniu oraz życiu osobistym. Powróciła na ekrany rolą w filmie "Pokuta" (2007), za którą otrzymała nominację do Złotego Globu i nagrody BAFTA.
Życie prywatne.
W 2013 wyszła za muzyka Jamesa Rightona. Mają dwie córki, Edie (ur. 2015) i Delilah (ur. 2019). 
W 2018 roku ujawniła, że ​​w wieku 22 lat przeszła załamanie psychiczne i zdiagnozowano u niej zespół stresu pourazowego (PTSD). Prawdopodobną przyczyną był nagły awans do grona sław. Nie opuszczała wówczas domu przez trzy miesiące, aż do początku 2008 roku, kiedy to musiała poddać się hipnoterapii. Miało to zapobiec atakom paniki, aby umożliwić jej udział w corocznej gali BAFTA Awards, gdzie była nominowana za rolę w "Pokucie".
Nagrody i nominacje.
Keira Knightley zdobyła następujące nagrody i nominacje do nagród:

</doc>
<doc id="146660" url="https://pl.wikipedia.org/wiki?curid=146660" title="Varkey Vithayathil">
Varkey Vithayathil

Varkey Vithayathil CSsR (ur. 29 maja 1927 w Parur, zm. 1 kwietnia 2011 w Ernakulam) – indyjski duchowny katolicki rytu syromalabarskiego, arcybiskup większy Ernakulam-Angamaly, kardynał.
Życiorys.
Wstąpił do zakonu redemptorystów (Kongregacja Najświętszego Odkupiciela, CSsR), śluby zakonne złożył 2 sierpnia 1947. Kształcił się w zakonnych domach studiów, święcenia kapłańskie przyjął 12 czerwca 1954. Uzupełniał studia na Papieskim Athenaeum "Angelicum" w Rzymie (obronił doktorat z prawa kanonicznego na podstawie pracy "Powstanie i rozwój hierarchii sylomalabarskiej") oraz na uniwersytecie w Karnataka (obronił magisterium z filozofii). Przez niemal ćwierć wieku wykładał prawo kanoniczne i inne przedmioty w Wyższym Seminarium Redemptorystów w Bengaluru. W latach 1978-1984 był przełożonym prowincji Indii i Sri Lanki zakonu, a 1984-1985 przewodniczącym Narodowej Konferencji Zakonów w Indiach. Był także administratorem apostolskim klasztoru benedyktyńskiego w Asirvanam (1990-1996).
11 listopada 1996 został mianowany biskupem tytularnym "Acrida"; sakry biskupiej udzielił mu 6 stycznia 1997 w Watykanie Jan Paweł II. W kwietniu 1997 papież zmienił stolicę tytularną biskupa Vithayathila na "Antinoe" i powierzył mu funkcję administratora apostolskiego "sede vacante et ad nutum Sanctae Sedis" Ernakulam-Angamaly; nominacja ta wiązała się z przejściem w stan spoczynku kardynała Padiyary. Od 23 grudnia 1999 Vithayathil jest arcybiskupem większym Ernakulam-Angamaly rytu syromalabarskiego.
W lutym 2001 odebrał nominację kardynalską, z tytułem prezbitera San Bernardo alle Terme. Brał udział w specjalnej sesji Światowego Synodu Biskupów w Watykanie, poświęconej Kościołowi azjatyckiemu wiosną 1998.
Brał udział w konklawe 2005, które wybrało papieża Benedykta XVI.
W latach 2008-2010 był przewodniczącym Konferencji Biskupów Katolickich Indii (C.B.C.I.).
Zmarł 1 kwietnia 2011. Jego następcą synod Kościoła syromalabarskiego wybrał arcybiskupa George'a Alencherry'ego.

</doc>
<doc id="146662" url="https://pl.wikipedia.org/wiki?curid=146662" title="Pleonazm">
Pleonazm

Pleonazm (z "pleonasmos" „nadmiar”), potocznie lub żartobliwie masło maślane – wyrażenie, w którym jedna część wypowiedzi zawiera treść występującą także w drugiej części, zaliczane do redundantnych połączeń wyrazowych.
Charakterystyka pojęcia.
W literaturze nie czyni się konsekwentnego rozróżnienia między terminami „pleonazm” i „tautologia”. Według niektórych klasyfikacji pleonazmami są wyłącznie połączenia wyrazów w stosunku nadrzędno-podrzędnym (jako przeciwstawne traktuje się wówczas tautologie, będące konstrukcjami o charakterze współrzędnym). Inni autorzy natomiast nie wprowadzają wyraźnego rozróżnienia między tymi określeniami.
Niekiedy pleonazmy stosuje się celowo do konstrukcji figur retorycznych (np. "najbielszy odcień bieli"), dla osiągnięcia efektu humorystycznego lub wzmocnienia siły ekspresji, np. w utworach literackich. Charakter pleonastyczny wykazują również niektóre wyrażenia języka codziennego, przy czym część z nich spotyka się z aprobatą ze strony normatywistów (np. "mała dziewczynka").
Pleonazmy są typowym przedmiotem krytyki językowej na gruncie preskryptywnego podejścia do języka, a ich używanie bywa postrzegane w kategorii uchybienia stylistycznego. Pogląd normatywny głoszący, że pleonazmów i innych form nadmiarowości słownej należy unikać, został nazwany ideologią zerowej redundancji. Niektórzy badacze nadają terminowi „pleonazm” węższy zakres znaczeniowy, rezerwując to miano dla redundancji krytykowanych i uważanych za niefortunne.
Zdarza się, że wyrażenie na pierwszy rzut oka pleonastyczne w rzeczywistości nie komunikuje nadmiarowych treści – na przykład jeśli z kontekstu wynika, że wypowiedź może dotyczyć zarówno polityka Lipca, jak i miesiąca, to wyrażenie "mowa jest o miesiącu lipcu" nie jest właściwym pleonazmem.
Mechanizmy powstawania.
Pleonazmy czasami zawierają wyrazy pokrewne (np. "tłusty tłuszcz"), wyrazy obce, których zakresu semantycznego twórca wypowiedzi nie uświadamia sobie w pełni, przynajmniej w momencie mówienia (np. "akwen wodny"), lub powielone dodatkowym słowem znaczenia wynikające z użytej formy leksykalnej lub gramatycznej (np. "ryzyko wystąpienia powikłań" zamiast "ryzyko powikłań").
Skrótowce.
Formalnie pleonazmami są również niektóre wyrażenia skrótowcowe, na przykład te związane z techniką ("artykuły AGD", "pamięć RAM", "dioda LED", "płyta CD", "komputer PC"), prawem i administracją ("numer NIP", "podatek VAT", "rejestr KRS") lub medycyną ("wirus HIV"). Zjawisko występowania tego rodzaju pleonazmów określa się żartobliwie jako "RAS syndrome" ("redundant acronym syndrome syndrome"). W praktyce takie połączenia są jednak upowszechnione i nie budzą zastrzeżeń środowisk zajmujących się poradnictwem językowym, gdyż brak poprzedzającego skrótowiec rzeczownika może prowadzić do niezręczności, między innymi z uwagi na trudności z odmianą skrótowca przez przypadki. W zdaniu:
brak owych rzeczowników prowadziłby do nienaturalnie brzmiącego:
Niektóre skrótowce przyjęło się odmieniać przez przypadki (pojemność RAM-u, ujawnienie PIN-u, zakażenie HIV-em) – o wyborze między odmianą, jej brakiem lub zastosowaniem w danym kontekście pleonazmu decyduje uzus (zwyczaj), w tym przypadku stopień leksykalizacji skrótowca. Obcojęzyczne skrótowce poprzedzone odpowiednimi rzeczownikami tworzą tak zwane pleonazmy pozorne, gdyż obcojęzyczna nazwa występująca w rozwinięciu skrótu nie jest ogólnie przyjętym leksemem języka docelowego – dlatego z przychylną oceną spotykają się określenia "podatek VAT" (słowo "tax" w skrótowcu "VAT" nie jest elementem języka polskiego, w którym jego odpowiednikiem jest słowo "podatek"), "komputer PC" i tym podobne.
Stosowalność odmiany skrótowców lub poprzedzanie ich odpowiednimi rzeczownikami może zależeć od kontekstu wypowiedzi i stopnia znajomości danego skrótowca w gronie jej adresatów. W kontekście dotyczącym medycyny, zwłaszcza w specjalistycznym artykule medycznym, poprzedzanie skrótowca "HIV" rzeczownikiem "wirus" może być uznane za niefortunne stylistycznie, jednak w kontekstach popularnonaukowych zastosowanie pleonazmu jest uzasadnione.

</doc>
<doc id="146666" url="https://pl.wikipedia.org/wiki?curid=146666" title="Severino Poletto">
Severino Poletto

Severino Poletto (ur. 18 marca 1933 w Salgaredzie, zm. 17 grudnia 2022 w Turynie) – włoski biskup rzymskokatolicki, arcybiskup metropolita Turynu w latach 1999-2010, kardynał.
Życiorys.
Pochodzi z wielodzietnej rodziny, ma dziesięcioro starszego rodzeństwa. Studiował w seminarium w Treviso i Casale Monferrato. Święcenia kapłańskie przyjął 29 czerwca 1957. W Akademii Alfonsjańskiej przy Papieskim Uniwersytecie Laterańskim w Rzymie obronił licencjat z teologii. Był wikariuszem w Montemagno, prefektem dyscypliny w seminarium w Casale Monferrato, proboszczem w Oltreponte di Casale. W diecezji Casale Monferrato zajmował się problematyką powołań kapłańskich oraz duszpasterstwem rodzin. W 1974 koordynował obchody jubileuszu 500-lecia diecezji.
3 kwietnia 1980 został mianowany biskupem koadiutorem Fossano. Sakry biskupiej udzielił mu 17 maja 1980 kardynał Anastasio Alberto Ballestrero, arcybiskup Turynu. Rządy w diecezji Fossano przejął w październiku 1980. W marcu 1989 został biskupem diecezjalnym Asti, a 18 czerwca 1999 arcybiskupem Turynu.
21 lutego 2001 Jan Paweł II wyniósł go do godności kardynała, nadając tytuł prezbitera S. Giuseppe in via Trionfale (diakonia podniesiona do rangi tytułu prezbiterskiego "pro hac vice").
11 października 2010 papież Benedykt XVI przyjął jego rezygnację złożoną ze względu na wiek emerytalny. Jego następcą został mianowany biskup Vicenzy Cesare Nosiglia.
Uczestniczył w konklawe w 2005 i 2013 roku. 18 marca 2013 w związku z ukończeniem 80 roku życia utracił prawo do czynnego uczestniczenia w przyszłych konklawe.

</doc>
<doc id="146667" url="https://pl.wikipedia.org/wiki?curid=146667" title="Giddens Anthony">
Giddens Anthony



</doc>
<doc id="146668" url="https://pl.wikipedia.org/wiki?curid=146668" title="Pogórze Karpackie">
Pogórze Karpackie

Pogórze Karpackie (Pogórze Beskidzkie) – północny pas Karpat polskich i czeskich, są to niższe partie Zewnętrznych Karpat Zachodnich, najdalej na północ wysunięta część Karpat Zachodnich, położona pomiędzy Beskidami na południu a Podkarpaciem Północnym na północy.
Budowa geologiczna.
Pogórze Karpackie zbudowane jest głównie z gromadzącego się na dnie morza od Jury fliszu karpackiego. Skały to głównie przekładające się ze sobą piaskowce i łupki. W części północnej zalegają wapienie jurajskie i gipsy serii innoceramowej. Południe zaś to seria śląska, a część wschodnia to seria krośnieńska. Zachód jest zbudowany z piaskowców ciężkowickich. Powierzchnię pokrywają czwartorzędowe rumosze skalne i gliny zwietrzelinowe, podczas gdy w dolinach znajdują się – żwiry i piaski oraz mady.
Gleby.
Na Pogórzu dominują gleby średniourodzajne. Przeważają bielice, w tym gleby płowe i gleby brunatnoziemne. W tym regionie nie tylko skała macierzysta wywiera wpływ na glebę, bardzo ważna jest szata roślinna makro- i mezoregionów.
Rzeźba terenu.
Ma charakter wyżyny składającej się z niewysokich wzniesień o wysokościach od 350, do ok. 600 m n.p.m. W trzeciorzędzie erozja wietrzna i wodna wyrównała płaskowyż, wypiętrzony wskutek ruchów tektonicznych. W czwartorzędzie, w czasie ostatniego zlodowacenia, nastąpiła inwazja lądolodu skandynawskiego. Te czynniki spowodowały zrównanie wierzchowinowe, czego rezultatem są szerokie, łagodne i obłe stoki. Skutkiem lądolodu są również doliny U-kształtne.
Klimat.
Klimat Pogórza Karpackiego jest umiarkowany przejściowy podgórski. Średnie roczne temperatury osiągają poziom ok. 7 °C, letnie w dzień do 18 °C, a zimą wahają się na poziomie ok. –3 do –5 °C. Opady utrzymują pułap od ok. 750 mm w części zachodniej do 800 mm w części wschodniej rocznie. Mróz utrzymuje się przez ok. 50 dni, przymrozki z kolei przez ok. 150 dni w roku. Pokrywa śnieżna pojawia się przez ok. 80 dni w roku. Przeważają wiatry południowo-zachodnie, w lecie także północne i północno-wschodnie. Średnie roczne zachmurzenie waha się w granicach 65-68%. Okres wegetacyjny trwa na tym obszarze ok. 220 dni,
Wody.
Rzeki.
Ważne rzeki Pogórza to Soła, Skawa, Raba, Dunajec, Wisłoka, San, Wisła. Większość sieci rzecznych ma charakter pierzasty, nawiązujący do rzeźby i odporności podłoża. Wszystkie rzeki tego obszaru posiadają reżim deszczowo-śnieżny. Najwyższe stany wody notowane są wiosną, w czasie wezbrań i wczesnym latem podczas powodzi. Niżówki pojawiają się głównie późnym latem. W półroczu zimowym pojawia się przeważający odpływ. Rzeki Pogórza należą do najczystszych w Polsce, często pojawiają się takie ryby jak szczupak, pstrąg, brzana i sandacz.
Wody podziemne.
Duża przepuszczalność fliszu powoduje niską retencję. Poziomy wodonośne występują w trzeciorzędowych fliszach oraz w żwirowo-piaszczystych utworach aluwialnych i pokrywach stokowych. W częstych zbiornikach wód szczelinowych i szczelinowo-porowych zwierciadło wody zalega na poziomie od kilku do 20 metrów, studnie czerpiące te wody osiągają wydajność do 2000 l/godz. Temperatury wód wynoszą od 8 do 9,5 °C. Wody te charakteryzują się niskim stopniem zmineralizowania, różnym poziomem twardości i odczynem (od lekko kwaśnego do obojętnego). Na Pogórzu często pojawiają się źródła, ok. 3/km². Mają one jednak niewielką wydajność (0,3 l/s), przy czym część z nich jest okresowa.
Szata roślinna.
W tym regionie lasy znajdują się głównie na najwyższych partiach wzniesień. Przeważają lasy mieszane, a zwłaszcza jodłowo-bukowe. W niższych partiach spotyka się również graby, dęby, brzozy, sosny, a wyższych jodły, buki i świerki. Z rzadszych gatunków spotyka się również modrzewie i niewielkie skupiska cisa (np. okolice Malinówki powiat brzozowski). Na Pogórzu Dynowskim rosną również cenne chronione rośliny cebulowe: cebulica dwulistna i lilia złotogłów.
Regionalizacja.
Zgodnie z regionalizacją Polski Pogórze Karpackie dzieli się na następujące makroregiony i mezoregiony:
Na wschód od Przemyśla pogórze zanika. W Zewnętrznych Karpatach Wschodnich brak zrównanego pogórza, przechodzi ono w Góry Sanocko-Turczańskie, a następnie w Beskidy Brzeżne, które zwężają się i zanikają.

</doc>
<doc id="146670" url="https://pl.wikipedia.org/wiki?curid=146670" title="Ramsey Frank">
Ramsey Frank



</doc>
<doc id="146676" url="https://pl.wikipedia.org/wiki?curid=146676" title="Solow Robert">
Solow Robert



</doc>
<doc id="146677" url="https://pl.wikipedia.org/wiki?curid=146677" title="Ekonomia Matematyczna">
Ekonomia Matematyczna



</doc>
<doc id="146678" url="https://pl.wikipedia.org/wiki?curid=146678" title="Grus grus">
Grus grus



</doc>
<doc id="146682" url="https://pl.wikipedia.org/wiki?curid=146682" title="Cormac Murphy-O’Connor">
Cormac Murphy-O’Connor

Cormac Murphy-O’Connor (ur. 24 sierpnia 1932 w Reading, zm. 1 września 2017 w Londynie) – angielski duchowny katolicki, emerytowany arcybiskup Westminster, kardynał.
Życiorys.
Obronił licencjat z teologii na Papieskim Uniwersytecie Gregoriańskim w Rzymie; także w Rzymie przyjął święcenia kapłańskie 28 października 1956 z rąk kardynała Valerio Valeriego. Został inkardynowany do rodzinnej diecezji Portsmouth, był wikarym parafii w Portsmouth i Fareham. W latach 1966–1969 był sekretarzem biskupa Dereka Worlocka, a 1969–1971 proboszczem parafii Niepokalanego Poczęcia w Southampton. Od 1971 pełnił funkcję rektora Kolegium Angielskiego w Rzymie; w marcu 1972 nadano mu tytuł prałata honorowego.
17 listopada 1977 mianowany biskupem Arundel i Brighton, został konsekrowany 21 grudnia 1977 w Arundel przez Michaela Bowena, arcybiskupa Southwark. Od 1983 współprzewodniczący (z ramienia Kościoła katolickiego) Międzynarodowej Komisji Anglikańsko-Rzymskokatolickiej, w latach 2000–2009 kierował Konferencją Biskupów Katolickich Anglii i Walii. Był wizytatorem apostolskim seminariów w Irlandii.
15 lutego 2000 został promowany na arcybiskupa Westminster, zastąpił zmarłego kardynała Basila Hume. 21 lutego 2001 Jan Paweł II wyniósł go do godności kardynalskiej, z tytułem prezbitera Santa Maria sopra Minerva. Od marca 2001 kardynał Murphy-O’Connor był członkiem Rady Kardynalskiej ds. badania Ekonomicznych i Organizacyjnych Problemów Stolicy Świętej; brał udział w sesjach Światowego Synodu Biskupów w Watykanie, a w październiku 2003 reprezentował Jana Pawła II (w charakterze specjalnego wysłannika) na obchodach 50-lecia ustanowienia katolickiej diecezji w Sztokholmie. W latach 2001–2006 był wiceprzewodniczącym Rady Konferencji Episkopatów Europy.
Brał udział w konklawe 2005, które wybrało papieża Benedykta XVI.
3 kwietnia 2009 papież Benedykt XVI przyjął jego rezygnację z kierowania archidiecezją Westminster. Następcą został dotychczasowy arcybiskup Birmingham, Vincent Nichols.
24 sierpnia 2012 w związku z ukończeniem 80. roku życia utracił prawo do czynnego uczestniczenia w przyszłych konklawe.

</doc>
<doc id="146690" url="https://pl.wikipedia.org/wiki?curid=146690" title="Analiza pracy">
Analiza pracy

Analiza pracy – systematyczne zbieranie danych opisujących zadania, które składają się na określoną pracę, oraz opisujących wiedzę, umiejętności, zdolności i inne cechy umożliwiające jednostce wykonanie zadań. Jest jednym z narzędzi służących w naukach o zarządzaniu usprawnianiu procesów wytwórczych. Metoda ta polega na obserwacji pracownika wykonującego czynności na danym stanowisku pracy. Dokładny opis czynności na danym stanowisku (najczęściej produkcyjnym) pozwala na ich optymalizację.
Etapy analizy pracy na stanowiskach produkcyjnych:
Analiza pracy dotycząca stanowisk na wszystkich szczeblach (niskim, średnim i wyższym) zarządzania powinna prowadzić do stworzenia opisów stanowisk pracy, które stają się podstawą wartościowania stanowisk pracy, wpływając na tworzenie polityki personalnej i polityki wynagrodzeń w organizacji. Na stanowiskach z wymienionych poziomów zarządzania analiza pracy nie polega już na bezpośredniej obserwacji pracowników, tworzy się cel stanowiska, miejsce w strukturze organizacyjnej, zakres obowiązków, określa się wymagane kompetencje pracownika na danym stanowisku, zakres odpowiedzialności, formalne kanały komunikacji. Wszystko to składa się na wspomniany już opis stanowiska pracy, który jest efektem analizy stanowiska.
Uzyskane wyniki służą ponadto do wartościowania ciężkości pracy na poszczególnych stanowiskach a także poprzez siatkę płac do określania wysokości pensji.

</doc>
<doc id="146692" url="https://pl.wikipedia.org/wiki?curid=146692" title="Listy Jana Pawła II">
Listy Jana Pawła II

Lista listów Jana Pawła II.
Listy.
1979,
1982,
1983,
1984,
1985,
1986,
1987,
1988,
1989,
1990,
1991,
1992,
1993,
1994,
1995,
1996,
1997, 
1998, 
1999, 
2000, 
2001, 
2002, 
2004, 
2005, 

</doc>
<doc id="146693" url="https://pl.wikipedia.org/wiki?curid=146693" title="Lanius excubitor">
Lanius excubitor



</doc>
<doc id="146694" url="https://pl.wikipedia.org/wiki?curid=146694" title="Biały niedźwiedź">
Biały niedźwiedź



</doc>
<doc id="146700" url="https://pl.wikipedia.org/wiki?curid=146700" title="PolSpam">
PolSpam

PolSpam – otwarty i niekomercyjny projekt grupy polskich administratorów serwerów, mający na celu walkę ze spamem. Każdy internauta mógł otrzymany przez siebie e-mail przesłać do administratorów PolSpamu, którzy po kwalifikacji decydowali, czy jest on spamem, a tym samym – czy nadawcę takiego maila zakwalifikować do grupy spamerów. Każdy mógł również wykorzystywać bazę spamu i spamerów PolSpamu do filtrowania poczty na swoim serwerze.
Projekt budził spore kontrowersje – niektórzy, zwłaszcza osoby związane z marketingiem bezpośrednim, uważały, że publikacja maili przezeń wysłanych i klasyfikowanie ich jako spamerów jest działaniem naruszającym ich dobre imię, a więc wypełnia znamiona czynu karalnego określonego w polskim Kodeksie karnym.
W kwietniu 2003 r. PolSpam przestał działać, a internauci zaczęli korzystać z ogólnoświatowych baz spamu, takich jak SpamCop.
Po pewnym czasie PolSpam wznowił działalność, ale w nieco zmienionej formie, między innymi nie zbierając od internautów doniesień o spamie ani nie udostępniając publicznie baz spamu. Na swojej stronie internetowej udostępniał wzory skarg na osoby naruszające ustawę o świadczeniu usług drogą elektroniczną przez przesłanie niezamówionej informacji handlowej drogą mailową, przeciw którym chciało się podjąć kroki prawne. Przez jakiś czas dostępne też były relacje ze spraw sądowych, ale od około kwietnia 2005 r. trwała przebudowa strony i nie było dostępu do tych dokumentów.
Twórcy PolSpamu nigdy nie ogłosili zakończenia działalności, ale brak aktualizacji strony od 2005 r., wygaśnięcie domeny w listopadzie 2010 r. i brak śladów działalności sugeruje, iż PolSpam obecnie już nie funkcjonuje.
Pod koniec 2014 roku powstał całkowicie nowy, niekomercyjny projekt polskiego RBL’a, działającego pod ogólnym adresem rbl.polspam.pl
Projekt nie ma nic wspólnego z poprzednikami, jednak ze względu na dostępność domen, działa pod podobnym adresem domenowym (polspam.pl).
Projekt jak na razie w fazie rozwojowej, lecz na obecną chwilę jest w stanie zablokować dużą liczbę spamujących domen oraz adresów IP i ta liczba blokad RBL ma stałą tendencję wzrostową.
O aktualnych listach RBL oraz w przyszłości WL i przykładach zastosowania, można poczytać na stronie domowej projektu.

</doc>
<doc id="146701" url="https://pl.wikipedia.org/wiki?curid=146701" title="Beskidy Lesiste">
Beskidy Lesiste

Beskidy Lesiste (522.1) – makroregion stanowiący niższą, północną część Beskidów Wschodnich (Zewnętrzne Karpaty Wschodnie). Leżą na obszarze Polski, Słowacji, Ukrainy i Rumunii.
Po stronie polskiej graniczą od północy z Pogórzem Środkowobeskidzkim, a od zachodu z Beskidem Niskim.
Granice Beskidów Lesistych wyznaczają doliny:
Najwyższym szczytem tej części Beskidów jest Wielka Sywula w Gorganach (1836 m n.p.m.).
W ich skład wchodzą:
Beskidy Lesiste przecięte są kilkoma ważnymi szlakami komunikacyjnymi, biegnącymi przez przełęcze Użocką i Jabłonicką.

</doc>
<doc id="146703" url="https://pl.wikipedia.org/wiki?curid=146703" title="Spektroskopia UV">
Spektroskopia UV



</doc>
<doc id="146708" url="https://pl.wikipedia.org/wiki?curid=146708" title="Rutger Hauer">
Rutger Hauer

Rutger Oelsen Hauer (ur. 23 stycznia 1944 w Breukelen, zm. 19 lipca 2019 w Beetsterzwaag) – holenderski aktor filmowy, telewizyjny i teatralny, także scenarzysta, producent, reżyser. Nazywany holenderskim Paulem Newmanem, był odtwórcą licznych i urozmaiconych ról, zarówno bohaterów, jak i czarnych charakterów. Laureat Złotego Globu dla najlepszego aktora drugoplanowego w serialu, miniserialu lub filmie telewizyjnym za rolę porucznika Aleksandra „Saszy” Peczerskiego w dramacie wojennym CBS "Ucieczka z Sobiboru" (1987).
Życiorys.
Wczesne lata.
Urodził się w rodzinie holenderskich wykładowców teatralnych jako syn Teunke (z domu Mellema) i Arenda Hauerów. Ponieważ jego rodzice często byli w trasie, wychowywany był wraz z trzema siostrami (jedną starszą i dwiema młodszymi) przez nianię w Amsterdamie. Jego dziadek był kapitanem szkunera. Uczęszczał do szkoły Rudolfa Steinera, ponieważ jego rodzice chcieli, aby rozwinął swoją kreatywność. W 1959, w wieku 15 lat, przerwał naukę, opuścił dom rodzinny i zaciągnął się jako marynarz na dalekomorskich statkach. Jednak, podobnie jak jego pradziadkowi, daltonizm uniemożliwił karierę na morzu. Po rocznej służbie zdecydował się wrócić do Holandii. Następnie wieczorowo ukończył szkołę średnią. W 1960 zaciągnął się do Koninklijke Landmacht, ale w krótkim czasie na skutek załamania psychicznego został umieszczony w specjalistycznym ośrodku, a następnie zwolniony ze służby.
Początki kariery.
W wieku 11 lat wystąpił jako Eurysakes, syn Ajasa w przedstawieniu "Ajas". W latach 1962–1967 uczył się w szkole aktorskiej. W 1967 zatrudnił się w objazdowym teatrze Noorder Compagnie, gdzie grał Cyrana w komedii Edmonda Rostanda "Cyrano de Bergerac" i Lenniego w adaptacji powieści Johna Steinbecka "Myszy i ludzie".
Współpraca z Verhoevenem.
Sławę w swojej ojczyźnie zyskał, debiutując w tytułowej roli Florisa van Roozemonda, szlachetnego rycerza na wygnaniu, w serialu rycerskim "Floris" (1969), od którego zaczęła się jego wieloletnia współpraca z reżyserem Paulem Verhoevenem. Później zagrał w wielu filmach, lecz role u Verhoevena były kluczowe dla rozwoju jego kariery.
W skandalizującym erotycznym dramacie Verhoevena "Tureckie owoce" ("Turks fruit", 1973), zrealizowanym na podstawie powieści "Rachatłukum" Jana Wolkersa, Hauer wcielił się w rolę artysty rzeźbiarza Erika Vonka. Dwa filmy Verhoevena z udziałem Hauera – "Tureckie owoce" i dramat wojenny "Żołnierz Orański" (1977) – w zorganizowanym w 1999 plebiscycie na najlepszy holenderski film XX wieku zajęły odpowiednio pierwsze i drugie miejsce. W 1995 holenderski serwis pocztowy wydał pieczęć z Hauerem ze sceny w "Tureckich owocach".
Powrócił do współpracy z Verhoevenem przy epickim, osadzonym w średniowieczu dramacie przygodowym "Ciało i krew" (1985) w roli byłego porucznika Martina z Jennifer Jason Leigh. Pierwotnie Hauer miał zagrać postać policjanta, który stał się robotem w filmie Verhoevena "RoboCop" (1987), lecz ostatecznie rolę przyjął Peter Weller.
Kariera w Europie.
Jego pierwszym angielskojęzycznym filmem był brytyjski dreszczowiec Ralpha Nelsona "Na tropie Wilby’ego" ("The Wilby Conspiracy", 1975), gdzie pojawił się jako Blane van Niekerk u boku Sidneya Poitiera i Michaela Caine’a. Rola tytułowego bohatera, bezdomnego alkoholika w filmie Ermanno Olmiego "Legenda o świętym pijaku" ("La leggenda del santo bevitore", 1988) przyniosła mu nagrodę dla najlepszego aktora na festiwalu filmowym w Seattle. Dwa razy przebywał na planie filmowym w Polsce – dreszczowca "Anioł śmierci" ("Beyond Forgiveness", 1995) w drugoplanowej roli doktora Lema u boku Thomasa Iana Griffitha, Joanny Trzepiecińskiej i Artura Żmijewskiego oraz filmu Lecha Majewskiego "Młyn i krzyż" (2009), inspirowanego obrazem "Droga krzyżowa", w roli niderlandzkiego malarza Pietera Bruegla (starszego).
W 2001 wraz z Erikiem van Lieshoutem wyreżyserował swój pierwszy film, krótkometrażowy obraz "The Room".
W 2017 użyczył wizerunku i głosu dla postaci Daniela Lazarskiego w grze "Observer" polskiego studia Bloober Team.
Kariera w Stanach Zjednoczonych.
Na początku lat 80. Hauer otrzymywał pierwsze propozycje ról w amerykańskich produkcjach. W filmie kryminalnym Bruce’a Malmutha "Nocny jastrząb" ("Nighthawks", 1981) z Sylvestrem Stallone w roli głównej zagrał postać terrorysty Wulfgara. Międzynarodową sławę zdobył rolą złowieszczego Roya Batty’ego, demonicznego przywódcy replikantów, antagonisty Ricka Deckarda (w tej roli Harrison Ford) w filmie Ridleya Scotta "Łowca androidów" ("Blade Runner", 1982), opartym na powieści Philipa K. Dicka. Za kreację Batty’ego zdobył nominację do nagrody Saturna w kategorii najlepszy aktor drugoplanowy. Za kultową uznano scenę jego pożegnalnego monologu jego autorstwa. Hauer uznał, że tekst napisany przez scenarzystę był nudny, rozwlekły i nieprzystający do dramatyzmu sceny. Powiedział więc tylko jego część, przearanżowaną, a także dodał całkowicie zaimprowizowane: "„Wszystkie te chwile przepadną w czasie jak łzy w deszczu. Czas umierać”". Mimo obsadzenia w głównej roli będącego wówczas na szczycie popularności Harrisona Forda, w momencie premiery film spotkał się z chłodnym przyjęciem recenzentów oraz publiczności. Obraz został doceniony dopiero po latach, gdy kolejne pokolenie widzów „odkryło” go na kasetach wideo. Rodzący się ruch fanowski został dostrzeżony przez producentów i doprowadził do wznowienia pokazów kinowych, które okazały się wielkim sukcesem. Rutger Hauer podkreślał, że to właśnie rola przywódcy zrewoltowanych replikantów Nexus-6, była najważniejsza i najbardziej satysfakcjonująca w jego karierze.
Zagrał główną rolę dziennikarza telewizyjnego, który wpada na trop tajnej organizacji chcącej pogrążyć Amerykę w największym kryzysie finansowym w dziejach ludzkości w ekranizacji powieści Roberta Ludluma "Weekend Ostermana" (1983) w reżyserii Sama Peckinpaha u boku Burta Lancastera, Johna Hurta i Dennisa Hoppera. W dreszczowcu psychologicznym "Eureka" (1983) Nicolasa Roega z Gene’em Hackmanem, Theresą Russell i Mickeyem Rourke wystąpił w roli Francuza Claude’a Maillota von Horna, żigolaka i łowcy posagów. Zebrał pozytywne recenzje i zdobył uznanie widzów jako rycerz Etienne z Navarry w filmie fantasy Richarda Donnera "Zaklęta w sokoła" (1985) z Michelle Pfeiffer i Matthew Broderickiem. W chłodno przyjętym przez krytyków dreszczowcu "Autostopowicz" (1986) z C. Thomasem Howellem i Jennifer Jason Leigh wcielił się w psychopatycznego mordercę. To właśnie rola tytułowego autostopowicza sprawiła, że stał się rozpoznawalny w Hollywood.
Za kreację Aleksandra „Saszy” Pieczerskiego w nagrodzonym Złotym Globem telewizyjnym dramacie wojennym CBS "Ucieczka z Sobiboru" (1987) u boku Joanny Pacuły i Alana Arkina został uhonorowany Złotym Globem. W filmie sensacyjnym "Poszukiwany żywy lub martwy" ("Wanted: Dead or Alive", 1987) z udziałem muzyka zespołu Kiss – Gene’a Simmonsa zagrał postać Nicka Randalla, „łowcę głów” i byłego agenta CIA. Wystąpił w postapokaliptycznym obrazie "Krew bohaterów" (1989) w reżyserii Davida W. Peoplesa, współscenarzysty "Łowcy androidów", i swobodnej amerykańskiej adaptacji japońskiego cyklu filmów o niewidomym szermierzu Zatoichim pod tytułem "Ślepa furia" (1989).
Lata 90. to bardzo płodny, choć nie do końca udany okres w karierze aktora. Przeniósł się wprawdzie na stałe do Los Angeles i dostawał coraz więcej propozycji scenariuszowych, ale nie było wśród nich filmów, które otworzyłyby mu drogę do aktorskiej pierwszej ligi. Wśród pierwszoplanowych ról w jego dorobku z tego okresu dominują tytuły zaliczane do kina klasy B – "Obroża" (1991) Lewisa Teague’a z Mimi Rogers, "Apokalipsa" (1996) Alberta Pyuna jako Omega Doom z Norbertem Weisserem, "W mgnieniu oka" (1992) Iana Sharpa jako wypalony, policyjny weteran, który obsesyjnie ściga potwora z Kim Cattrall, "Arktyczna depresja" (1993) czy "Taktyczna napaść" (1999) jako kapitan John „Doc” Holiday z Robertem Patrickiem. Znacznie ciekawiej prezentują się drugoplanowe role w kameralnych obrazach takich jak "Szymon Mag" (1999) czy telewizyjny film "Merlin" (1998). Za rolę SS-Sturmbannführera Xaviera Marcha w dramacie wojennym HBO "Vaterland – Tajemnica III Rzeszy" ("Fatherland", 1994) z Mirandą Richardson był nominowany do Złotego Globu. Wziął udział w humorystycznej reklamie piwa Guinness i teledysku do piosenki Kylie Minogue „On a Night Like This” (2000).
W pierwszej dekadzie XXI wieku Hauer przypomniał o sobie szerszej publiczności grając epizodyczne, ale zapadające w pamięć role w głośnych filmach: "Niebezpieczny umysł" (2002), ' (2005) i ' (2005).
Działalność charytatywna.
W 2000, podczas zdjęć na wyspach Turks i Caicos, zainteresował się losem tamtejszych mieszkańców borykających się z AIDS i postanowił założyć organizację charytatywną (The Rutger Hauer Starfish Association), pomagającą kobietom w ciąży i dzieciom z wirusem HIV.
Życie prywatne.
Był żonaty z Heidi Merz. Mieli córkę Ayeshę (ur. 1966). 22 listopada 1985 ożenił się z Ineke ten Kate, z którą był związany do śmierci.
Zmarł 19 lipca 2019 w wieku 75 lat w swoim domu w Beetsterzwaag w Holandii po krótkiej chorobie.

</doc>
<doc id="146720" url="https://pl.wikipedia.org/wiki?curid=146720" title="Ryby (zodiak)">
Ryby (zodiak)



</doc>
<doc id="146725" url="https://pl.wikipedia.org/wiki?curid=146725" title="Mesyna">
Mesyna

Mesyna (wł. "Messina") – miasto i gmina we Włoszech, położone w północno-wschodniej części Sycylii, nad Cieśniną Mesyńską. Trzecie pod względem ludności miasto Sycylii – zamieszkuje je 247,5 tys. osób (2005). Mesyna jest ośrodkiem administracyjnym prowincji Mesyna.
Historia.
Miasto założone przez Greków w VIII wieku p.n.e. jako Zankle, czyli "kosa" (nazwa nawiązuje do kształtu zatoki, nad którą leży miasto). W 396 p.n.e. miasto zostało zniszczone przez Kartagińczyków. Później przechodziła z rąk do rąk: w 289 p.n.e. zajęta przez Mamertynów, po I wojnie punickiej - przez Rzym, później przez Bizancjum, a w latach 843-1063 - przez Arabów. 
W roku 1346 statki z Kaffy (dz. Teodozji) przeniosły dżumę do Mesyny, po czym rozprzestrzeniła się na całą Europę.
Mesyna została nieomal całkowicie zniszczona przez silne trzęsienie ziemi oraz wywołane przez nie tsunami, które nawiedziło miasto 28 grudnia 1908. Zginęło wówczas ponad 75 tys. osób.
W 1955 ministrowie spraw zagranicznych państw Europy Zachodniej podpisali wspólną deklarację, która utorowała drogę powstaniu Europejskiej Wspólnoty Gospodarczej.
Zabytki.
Ciekawym zabytkiem są też tzw. pylony mesyńskie, które powstały w 1957 jako słupy wysokiego napięcia dla linii przesyłowej rozciągniętej nad Cieśniną Mesyńską. Później linię tę zastąpiono kablem podwodnym, ale słupy zostały zachowane jako zabytki historyczne.
Wiele obiektów zabytkowych zostało zniszczonych w czasie trzęsienia ziemi w 1908 roku, między innymi cenne barokowe kościoły:

</doc>
<doc id="146726" url="https://pl.wikipedia.org/wiki?curid=146726" title="Grupa diedralna">
Grupa diedralna

Grupa diedralna – grupa izometrii płaszczyznowych wielokąta foremnego przekształcająca go na siebie (tzw. „izometrii własnych”) albo ogólniej: dowolna grupa o strukturze identycznej ze strukturą grupy symetrii tego wielokąta (tzn. z nią izomorficzną). Można ją także traktować jako grupę izometrii parzystych (tzn. zachowujących orientację) dwuścianu foremnego w trójwymiarowej przestrzeni euklidesowej: symetriom wielokąta odpowiadają obroty przestrzeni trójwymiarowej.
Ponieważ dla formula_1 grupa symetrii formula_2-kąta foremnego ma formula_3 elementów, to spotyka się dwa sposoby oznaczania tej grupy: symbolem formula_4 który wyróżnia liczbę krawędzi wielokąta (tj. "stopień") oraz formula_5 gdzie kładzie się nacisk na liczbę jej elementów (tj. "rząd") – w dalszej części artykułu stosowana będzie pierwsza z notacji.
Definicję można rozszerzyć również na mniejsze od formula_6 liczby naturalne: jeśli formula_7 to utożsamia się ją z grupą czwórkową Kleina; gdy formula_8 to grupa ta jest izomorficzna z dwuelementową grupą cykliczną formula_9 (jedyną grupą tego rzędu); dla formula_10 przyjmuje się, iż jest to grupa trywialna.
Elementy i generatory.
Niech formula_11 oraz formula_12 oznacza obrót płaszczyzny o kąt formula_13 wokół ustalonego jej punktu formula_14 zaś formula_15 będzie jej dowolną symetrią osiową przechodzącą przez formula_16 Ponieważ formula_17-krotne złożenie formula_12 ze sobą jest w istocie obrotem o formula_19 w szczególności formula_2-krotne złożenie formula_12 jest obrotem o kąt pełny, który jest identycznością, tzn. formula_22 to formula_12 jest elementem rzędu formula_2 grupy formula_25 Podobnie formula_15 jest elementem rzędu drugiego, gdyż formula_27 (z punktu widzenia teorii grup symetria osiowa jest więc transpozycją; z punktu widzenia geometrii jest inwolucją, gdyż sama stanowi swoją odwrotność). O wyniku złożenia obrotu formula_12 z symetrią osiową formula_15 można myśleć na kilka sposobów: 
Rozpatrując wyłącznie przekształcenia obrotów wokół wspólnego punktu i symetrii o osiach przechodzących przez ten wyróżniony punkt, jak ma to miejsce w wyżej opisywanej sytuacji, można zauważyć, że złożenie dwóch obrotów bądź dwóch symetrii jest obrotem, a złożenie symetrii z obrotem bądź obrotu z symetrią jest symetrią – w ten sposób przekształcenia tworzą zbiór zamknięty ze względu na ich składanie. Ponieważ składanie jest łączne, a każde ze składanych przekształceń ma przekształcenie do niego odwrotne, to przekształcenia te tworzą grupę. Dokładniej: z danego obrotu formula_12 można uzyskać formula_2 obrotów (wliczając w to sam obrót formula_12 i obrót trywialny formula_39) poprzez składanie ich ze sobą, a składając symetrię formula_15 z tymi obrotami otrzymuje się formula_2 symetrii (wliczając w to symetrię formula_15 przy obrocie trywialnym formula_39), to grupa tych przekształceń ma formula_3 elementów postaci formula_45 gdzie formula_46 oraz formula_47
Wspomniana grupa może być rozpatrywana jako podgrupa grupy wszystkich symetrii formula_2-kąta foremnego. Jak pokazano wyżej, jest ona generowana przez obrót formula_12 rzędu formula_2 i symetrię formula_15 rzędu formula_9 bądź przez dwie symetrie formula_53 rzędu formula_9.
Własności i charakteryzacja.
Rozkład grupy na klasy sprzężoności, tzn. podzbiory elementów zamkniętych ze względu na branie sprzężeń (automorfizmów wewnętrznych), zależy od jej stopnia formula_2:
Klasy te mają odpowiednio formula_58 oraz formula_59 elementów. Dla formula_1 centrum grupy formula_34 jest trywialne w przypadku nieparzystym i równe formula_62 w przypadku parzystym. Wynika stąd, że jeśli formula_63 jest dwukrotnością liczby nieparzystej, to formula_64; w ogólności formula_34 jest zawsze izomorficzna z iloczynem półprostym formula_66 Komutant grupy formula_34 to formula_68.
Jeśli formula_69 (z elementem neutralnym formula_70), gdzie formula_71 dla pewnego formula_1 oraz formula_73 a ponadto formula_74 to istnieje epimorfizm formula_75 jeśli formula_76 to epimorfizm ten jest izomorfizmem. Wspomniany epimorfizm jest wyznaczony jednoznacznie, zatem formula_34 jest uniwersalna jako grupa o dwóch generatorach spełniających jedno z trzech równań z poprzedniej sekcji. Z twierdzenia tego wynika istnienie reprezentacji formula_34 w postaci grupy macierzy stopnia formula_9 nad formula_80 mianowicie zbiór macierzy
tworzy podgrupę pełnej grupy liniowej formula_82 grupę tę można również przedstawić za pomocą wielomianów nad formula_83 postaci formula_84 gdzie formula_85 a wyraz formula_86 jest dowolny – składanie tego rodzaju wielomianów liniowych odpowiada mnożeniu powyższych macierzy; przedstawienia tego nie należy mylić z geometryczną reprezentacją formula_34 jako podgrupy formula_88 w postaci izometrii własnych formula_89 generowaną za pomocą macierzy obrotu i odbicia,
macierze te, traktowane jako liczby zespolone, odpowiadają pierwiastkowi pierwotnemu z jedynki stopnia formula_2 oraz sprzężeniu zespolonemu tworzącym grupę (z działaniem mnożenia zespolonego) izomorficzną z formula_25
Jak opisano to w poprzedniej sekcji, grupa diedralna może być generowana przez dwa elementy rzędu formula_93 Niech formula_94 przy czym formula_95 Jeśli formula_96 oraz formula_97 komutują (tzn. formula_98), to formula_99 – grupa ta jest izomorficzna z grupą czwórkową, o ile formula_100 w przeciwnym przypadku formula_101 jest grupą cykliczną rzędu formula_93 Jeżeli formula_96 i formula_97 nie komutują, to formula_105 ma strukturę grupy diedralnej, tzn. jeśli formula_105 jest skończoną grupą nieabelową generowaną przez dwa elementy rzędu formula_107 to jest ona izomorficzna z grupą diedralną. Na podstawie tych dwóch obserwacji można przyjąć następującą definicję:
Większość własności z poprzedniej sekcji obowiązuje dla formula_108 a nie tylko formula_1 – wyjątkami są stwierdzenie dotyczące postaci centrum oraz modelu formula_34 nad formula_111 ponadto formula_34 nie można wtedy zanurzyć w formula_113 gdyż formula_114 dla formula_115
W dowolnej grupie skończonej zawierającej dwa elementy formula_116 rzędu formula_9 element formula_96 musi być sprzężony z formula_119 bądź formula_96 i formula_97 komutują ze wspólnym elementem rzędu formula_93 Dowolny nietrywialny obraz homomorficzny grupy diedralnej jest grupą diedralną.
Struktura podgrup.
Dowolna podgrupa grupy formula_34 jest:
postaci podgrup są przy tym jednoznaczne. Jeśli formula_2 jest nieparzysta i formula_132 to istnieje formula_133 podgrup formula_34 indeksu formula_133 dla nieparzystej formula_133 (sprzężonych z formula_137) oraz jedna podgrupa formula_34 indeksu formula_133 dla parzystego formula_133 (równej formula_141), a ponadto jeżeli formula_2 jest parzysta i formula_132 to
Wynika stąd, że jeżeli formula_2 jest nieparzysta, to właściwymi podgrupami normalnymi w formula_34 są formula_165 dla formula_128 − są to grupy parzystego indeksu – a jeżeli formula_2 jest parzysta, to właściwymi podgrupami normalnymi w formula_34 są formula_165 indeksu formula_170 gdy formula_128 oraz formula_172 i formula_173 indeksu formula_93 W szczególności istnieje przynajmniej jedna podgrupa normalna każdego indeksu w formula_34 poza trzema podgrupami normalnymi formula_176 indeksu formula_9 dla parzystego formula_178
Łączna liczba podgrup w formula_34 dla formula_1 wynosi formula_181 gdzie formula_182 oznacza liczbę wszystkich dzielników liczby formula_150 zaś formula_184 oznacza ich sumę (zob. liczba dzielników i suma dzielników).

</doc>
<doc id="146727" url="https://pl.wikipedia.org/wiki?curid=146727" title="Edward Egan">
Edward Egan

Edward Michael Egan (ur. 2 kwietnia 1932 w Oak Park, zm. 5 marca 2015 w Nowym Jorku) – amerykański duchowny katolicki, emerytowany arcybiskup Nowego Jorku, kardynał.
Życiorys.
Studiował w seminarium w Mundelein (Illinois), przyjął święcenia kapłańskie 15 grudnia 1957 w Rzymie. Kontynuował naukę w Rzymie, na Papieskim Uniwersytecie Gregoriańskim obronił licencjat z teologii i doktorat z prawa kanonicznego. W latach 1958-1960 pracował jako wikary parafii katedralnej Świętego Imienia w Chicago oraz był sekretarzem arcybiskupa Chicago kardynała Alberta Meyera. Lata 1960-1963 spędził ponownie w Rzymie, gdzie obok studiów doktoranckich był wicerektorem Papieskiego Kolegium Północnoamerykańskiego. Po powrocie do Chicago był sekretarzem kolejnego arcybiskupa kardynała Johna Cody’ego i wicekanclerzem archidiecezji. Powrócił do Rzymu w 1972 na stanowisko audytora przy Trybunale Roty Rzymskiej; wykładał równocześnie w "Studio Rotale" i na Papieskim Uniwersytecie Gregoriańskim.
1 kwietnia 1985 został mianowany biskupem pomocniczym Nowego Jorku, z biskupią stolicą tytularną "Allegheny"; sakry udzielił mu 22 maja 1985 w Rzymie kardynał Bernardin Gantin (prefekt watykańskiej Kongregacji Biskupów). W listopadzie 1988 Egan przeszedł na samodzielną stolicę biskupią Bridgeport (Connecticut). 11 maja 2000 został arcybiskupem Nowego Jorku, zastąpił zmarłego kardynała Johna O’Connora.
21 lutego 2001 Jan Paweł II wyniósł go do godności kardynalskiej, nadając tytuł prezbiterski Ss. Ioannis et Pauli. Od marca 2001 brał udział w pracach Rady Kardynalskiej ds. badania Ekonomicznych i Organizacyjnych Problemów Stolicy Świętej, a jesienią 2001 pełnił funkcję relatora generalnego X sesji zwykłej Światowego Synodu Biskupów w Watykanie.
Brał udział w konklawe 2005, które wybrało papieża Benedykta XVI.
23 lutego 2009 przeszedł na emeryturę. Jego następcą na metropolii Nowy Jork został dotychczasowy arcybiskup Milwaukee Timothy Dolan.
2 kwietnia 2012 w związku z osiemdziesiątymi urodzinami stracił prawo do udziału w przyszłych konklawe. Zmarł 5 marca 2015 roku w nowojorskim Langone Medical Center.

</doc>
<doc id="146728" url="https://pl.wikipedia.org/wiki?curid=146728" title="Physical Graffiti">
Physical Graffiti

Physical Graffiti – podwójny album brytyjskiego zespołu rockowego Led Zeppelin. Album został wydany 24 lutego 1975 (zob. 1975 w muzyce) i był pierwszym wydaniem przez ich wytwórnię płyt Swan Song Records. W 2003 album został sklasyfikowany na 70. miejscu listy 500 albumów wszech czasów magazynu Rolling Stone.

</doc>
<doc id="146733" url="https://pl.wikipedia.org/wiki?curid=146733" title="Cerkiew polska">
Cerkiew polska



</doc>
<doc id="146734" url="https://pl.wikipedia.org/wiki?curid=146734" title="Karl Lehmann">
Karl Lehmann

Karl Lehmann (ur. 16 maja 1936 w Sigmaringen, zm. 11 marca 2018 w Moguncji) – niemiecki duchowny katolicki, w latach 1983–2016 biskup Moguncji (Mainz), kardynał.
Życiorys.
Studiował w seminarium we Fryburgu Bryzgowijskim, przyjął święcenia kapłańskie 10 października 1963 w Rzymie. Obronił doktoraty z filozofii i teologii na Papieskim Uniwersytecie Gregoriańskim w Rzymie. Był profesorem teologii dogmatycznej w Moguncji oraz teologii dogmatycznej i ekumenicznej we Fryburgu. W marcu 1979 otrzymał tytuł papieskiego prałata honorowego.
21 czerwca 1983 został mianowany biskupem Moguncji, przyjął sakrę 2 października 1983 z rąk odchodzącego zwierzchnika diecezji, kardynała Hermanna Volka. W 1985 został wybrany na wiceprzewodniczącego, a w 1987 na przewodniczącego Konferencji Episkopatu Niemiec. W styczniu 2008 roku zapowiedział, że rezygnuje ze stanowiska przewodniczącego episkopatu, którego pracami kierował nieprzerwanie od prawie 21 lat; w latach 1993–2001 był także wiceprzewodniczącym Rady Konferencji Episkopatów Europy. Brał udział w sesjach Światowego Synodu Biskupów w Watykanie, m.in. w dwóch sesjach specjalnych, poświęconych Kościołowi europejskiemu (1991 i 1999, na sesji w 1991 pełnił funkcję specjalnego sekretarza).
W lutym 2001 Jan Paweł II wyniósł go do godności kardynalskiej, nadając tytuł prezbitera S. Leone I.
Otrzymał dwa tytuły doktora honoris causa polskich uczelni:
Uczestnik konklawe 2005 i konklawe 2013 roku. 16 maja 2016 roku skończył 80 lat i utracił prawo do udziału w konklawe. Tego samego dnia przestał być też biskupem Moguncji.
Zmarł 11 marca 2018, w niedzielę Laetare, w swoim domu w Moguncji.

</doc>
<doc id="146735" url="https://pl.wikipedia.org/wiki?curid=146735" title="Halberstadt CL.II">
Halberstadt CL.II

Halberstadt CL.II – niemiecki dwumiejscowy dwupłatowy samolot myśliwski, zaprojektowany w 1916 roku w zakładach lotniczych Halberstadt.
Historia.
W 1916 roku lotnictwo niemieckie podjęło decyzję o budowie dwumiejscowych samolotów myśliwskich, które miałyby spełniać funkcję samolotów myśliwskich i wywiadowczych, które mogłyby działać w grupach osłaniając się wzajemnie.
Konstrukcji takiego właśnie samolotu podjął się inż. K. Theiss z zakładów lotniczych Halberstadt, który zaprojektował samolot w 1916 roku. Prototyp tego samolotu oblatano już na początku 1917 roku i po wprowadzeniu go do produkcji seryjnej oznaczono jako "Halberstadt CL.II".
Samolot Halberstadt CL.II był napędzany silnikiem rzędowym, umieszczonym z przodu kadłuba i w górnej części wystający przed kabinę. Płaty były podparte słupkami i usztywnione cięgnami stalowymi. Kadłub miał konstrukcję półskorupową, kryty był sklejką, za kabiną miał kształt stożka, kończącego się wierzchołkiem w tylnej części. Dawało to dobrą widoczność i dobre pole ostrzału strzelcowi z tyłu. Kabina odkryta, z przodu stanowisko pilota, z tyłu strzelca pokładowego lub obserwatora.
Ogółem od 1917 roku do końca I wojny światowej w kilku wytwórniach lotniczych w Niemczech wyprodukowano 1200 samolotów "Halberstadt CL.II".
Użycie bojowe.
Po raz pierwszy samoloty Halberstadt CL.II weszły na wyposażenie eskadr na froncie zachodnim w końcu lipca 1917 roku. Atakowały m.in. angielskie zgrupowanie wojsk lądowych pod Cambrai we Francji. W czasie wojny znalazły się na wyposażeniu lotnictwa niemieckiego w eskadrach osłonowych ["Schutzstaffel", w skrócie "Schusta"], wsparcia ["Schlachtstaffel", w skrócie "Schlasta"] oraz eskadrach do współpracy z artylerią ["Fliegerabteilung Artillerie", w skrócie FA (A)]. Najbardziej sprawdziły się jako lekkie samoloty wsparcia wojsk lądowych.
Użycie w lotnictwie polskim.
W lipcu 1919 roku Komisja Zakupu Sprzętu Ministerstwa Spraw Wojskowych zakupiła w Gdańsku 6 samolotów "Halberstadt CL.II". W sierpniu 1919 roku weszły one w skład 8 eskadry wywiadowczej. Użyto ich w wojnie polsko-bolszewickiej.
Jeden samolot tego typu zmontowano ze zdobytych części w czerwcu 1920 roku w warsztatach lotniczych na lotnisku Ławica w Poznaniu. Służył on do szkolenia załóg w Wyższej Szkole Pilotów w Poznaniu.
Opis techniczny.
Samolot "Halberstadt CL.II" był dwupłatowym, dwumiejscowym samolotem myśliwskim oraz bliskiego rozpoznania i wsparcia, o konstrukcji mieszanej, kabiny odkryte, podwozie stałe – klasyczne, silnik rzędowy, śmigło dwułopatowe, drewniane.

</doc>
<doc id="146736" url="https://pl.wikipedia.org/wiki?curid=146736" title="Cieśnina Mesyńska">
Cieśnina Mesyńska

Cieśnina Mesyńska () – cieśnina łącząca wody Morza Tyrreńskiego i Morza Jońskiego, oddziela Sycylię od Kalabrii na południowym krańcu Półwyspu Apenińskiego. W najwęższym miejscu mierzy 3,1 km. Maksymalna głębokość cieśniny wynosi 250 m.
Działa połączenie promowe między Mesyną (Sycylia) a kalabryjskim miastem Villa San Giovanni. Kursuje wodolot do Reggio di Calabria.
Co pewien czas powraca idea budowy mostu łączącego wyspę ze stałym lądem. W XXI wieku postęp technologii budownictwa sprawił, że wizja jego powstania przybliża się. Przygotowano plany, jednak w 2006 roku realizacja projektu została zawieszona. Koszty tego przedsięwzięcia są szacowane na ok. 4,6 mld euro. Temat wrócił w roku 2022, kedy rząd Giorgia Meloni zapowiedziała, że jej rząd zamierza ostatecznie sfinalizować to przedsięwzięcie.
W 1957 wybudowano pylony mesyńskie – podpory dla przewodów linii energetycznej, należące do najwyższych na świecie. Linia została później zastąpiona podwodnym kablem, ale słupy pozostawiono jako zabytek historyczny.
Wiry występujące w cieśninie przyczyniły się do powstania legendy o Skylli i Charybdzie.
Cieśniną Mesyńską na podstawie prawa nieszkodliwego przepływu, którego Włochy nie mogą zawiesić, mogą przepływać statki nie płynące pod włoską banderą.

</doc>
<doc id="146737" url="https://pl.wikipedia.org/wiki?curid=146737" title="Messyna">
Messyna



</doc>
<doc id="146740" url="https://pl.wikipedia.org/wiki?curid=146740" title="Ocena pracowników">
Ocena pracowników

Ocena pracowników – podstawowe narzędzie zarządzania zasobami ludzkimi w przedsiębiorstwie pozwalające na monitorowanie i kontrolowanie pracy (m.in. zgodności z przyjętymi standardami, efektywności) osób zatrudnionych w organizacji. Ocena pracowników pełni funkcje:
Najczęściej przybiera formę formularzy, w których ujęte są kategorie podlegające ocenie wraz ze stopniem w jakim dany pracownik wypełnia przyjęte standardy w danej kategorii. Często kategorie ulegają dywersyfikacji ze względu na dział przedsiębiorstwa oraz miejsce stanowiska w strukturze organizacyjnej. 
Oceny mogą przybierać formę:
Powiązane z systemem wynagrodzeń stają się ważnym czynnikiem kształtującym politykę personalną organizacji.

</doc>
<doc id="146746" url="https://pl.wikipedia.org/wiki?curid=146746" title="Selekcja pracowników">
Selekcja pracowników

Selekcja pracowników – to jedno z narzędzi zarządzania zasobami ludzkimi (ZZL). Proces wyboru pracownika przez eliminację pozostałych kandydatów ubiegających się o stanowisko w organizacji, a niespełniających wymagań stawianych idealnemu pracownikowi. W środowisku praktyków ZZL selekcja rozumiana jest przynajmniej dwuznacznie:
Rodzaje strategii selekcji pracowników.
1. Play- Off- polega na wprowadzeniu selekcji na każdym etapie rekrutacji. Ostateczny wybór jest szybki i łatwy, gdyż dokonywany jest wśród małej liczby osób, które przeszły pozytywnie wcześniejsze eliminacje. 
2. Kompensacyjna- decyzję o odrzuceniu któregoś z kandydatów stosuje się po przeprowadzeniu wszystkich etapów rekrutacji. Jest to metoda znacznie dłuższa, ale pozwala dobrze poznać wszystkich kandydatów. 
3. Mieszana- jak sama nazwa mówi, jest to technika polegająca na połączeniu selekcji play- off i kompensacyjnej.

</doc>
<doc id="146747" url="https://pl.wikipedia.org/wiki?curid=146747" title="Czukotka">
Czukotka



</doc>
<doc id="146749" url="https://pl.wikipedia.org/wiki?curid=146749" title="Cirith Ungol">
Cirith Ungol

Cirith Ungol (sind. "przesmyk pająka") – przełęcz i położona w niej wieża ze stworzonej przez J.R.R. Tolkiena mitologii Śródziemia. Znajdowały się wśród Ephel Dúath w Mordorze. Ich nazwa nawiązuje do pajęczycy Szeloby, która miała tam swoją kryjówkę.
Przełęcz Cirith Ungol znajdowała się na wschód od Wieży Cirith Ungol i na zachód od Minas Morgul. Można się było stamtąd dostać przez labirynt korytarzy do Legowiska Szeloby i podziemnego wejścia do Wieży Cirith Ungol. Przejście to wykorzystali w 3019 roku Trzeciej Ery Frodo Baggins, Samwise Gamgee i Gollum podczas tajemnej wyprawy do Mordoru.
Wieża Cirith Ungol została wybudowana przez Gondorczyków jako jedna z twierdz, które miały zapobiec przedostawaniu się wrogów Gondoru z Mordoru na tereny kontrolowane przez Gondor (podobnie jak Zębate Wieże Morannonu i Durthang). Była to wysoka, otoczona murem, trzypoziomowa forteca. Z początku stacjonowały w niej gondorskie straże, jednak miejsce to opustoszało po Wielkiej Zarazie w 1636 roku Trzeciej Ery. Sauron po swoim powrocie uczynił z Cirith Ungol strażnicę broniącą przejścia do Mordoru. Odtąd stacjonowali w niej orkowie.
Brama strzeżona była przez posągi nazywane "Wartownikami". Miały one po trzy głowy: jedna spoglądała na drogę, druga na bramę, zaś trzecia w kierunku dziedzińca. Groza Wartowników nie pozwalała wejść nikomu niepowołanemu do środka (Samowi udało się to dzięki Flakonikowi Galadrieli). W tej wieży przetrzymywany był Frodo, nim został uwolniony przez Sama.

</doc>
<doc id="146755" url="https://pl.wikipedia.org/wiki?curid=146755" title="Stefan II (papież elekt)">
Stefan II (papież elekt)

Stefan (II) (ur. w Rzymie, zm. 26 marca 752) – kardynał prezbiter, papież w okresie od 22 marca 752 do 26 marca 752.
Życiorys.
O jego życiu przed wyborem na papieża wiadomo niewiele. Był kardynałem prezbiterem S. Crisogono i sygnował dokumenty synodu rzymskiego w październiku 745 roku.
Po wyborze przez rzymski lud, w czasie, gdy miasto oblegali Longobardowie, zamieszkał na Lateranie. W momencie wyboru był już w starszym wieku, został wybrany następcą św. Zachariasza zaraz po jego śmierci. Nie zdążył przyjąć sakry biskupiej. Zmarł na udar mózgu zaledwie cztery dni po wyborze, zanim doszło do jego konsekracji. Z tego względu nie jest wymieniony na oficjalnej liście papieży w Annuario Pontificio na rok 2004.
Został pochowany w bazylice św. Jana na Lateranie.
Niejasności.
Z racji braku konsekracji Stefan przez całe średniowiecze nie był wymieniany przez żaden dokument, ani przez Liber Pontificalis wśród papieży. Od XV–XVI wieku w ramach dyskusji na temat roli i praw kolegium kardynalskiego został uznany za papieża, jego imię figurowało na liście do 1960 roku. Potem został usunięty z oficjalnej listy, co umotywowano faktem, że bez sakry biskupiej nie mógł pełnić funkcji papieża (biskupa Rzymu). Wywołuje to problem z numeracją kolejnych papieży o imieniu Stefan – jego następca figuruje czasem pod imieniem Stefana III, czasem Stefana II, a także jako Stefan II (III) lub Stefan III (II).
Jeśli przyjąć, że Stefan był pełnoprawnym papieżem, to jego zaledwie czterodniowy pontyfikat byłby najkrótszym w historii.

</doc>
<doc id="146758" url="https://pl.wikipedia.org/wiki?curid=146758" title="George Pell">
George Pell

George Pell (ur. 8 czerwca 1941 w Ballarat, zm. 10 stycznia 2023 w Rzymie) – australijski duchowny rzymskokatolicki, doktor filozofii, biskup pomocniczy Melbourne w latach 1987–1996, arcybiskup metropolita Melbourne w latach 1996–2001, arcybiskup metropolita Sydney w latach 2001–2014, kardynał prezbiter od 2003, członek Rady Kardynałów w latach 2013–2018, prefekt Sekretariatu ds. Gospodarczych Stolicy Apostolskiej w latach 2014–2019 (od 2017 urlopowany).
Życiorys.
W młodości był sportowcem, startował w zawodach wioślarskich oraz grał w piłkę nożną i futbol australijski.
Studiował w Międzydiecezjalnym Seminarium w Melbourne. Święcenia kapłańskie przyjął 19 grudnia 1966 w Rzymie z rąk kardynała Grzegorza Piotra XV Agagianiana, prefekta Kongregacji Rozkrzewiania Wiary. Studia kontynuował w Rzymie, gdzie w 1967 w Athenaeum "Propaganda Fide" obronił licencjat z teologii, i na Uniwersytecie Oksfordzkim, gdzie w 1971 obronił doktorat z filozofii. Ponadto w latach 80. odbył studia podyplomowe na Uniwersytecie Monasha w Clayton (dzielnicy Melbourne).
Pracował jako wikariusz w kilku parafiach australijskich oraz w instytucjach edukacyjnych kurii diecezjalnej Ballarat, wydawał pismo diecezjalne „Light” (1979–1984), współpracował ze szkołami i uczelniami katolickimi w diecezji. W latach 1985–1987 był rektorem Corpus Christi College (regionalnego seminarium stanów Wiktoria i Tasmania).
30 marca 1987 został mianowany biskupem pomocniczym archidiecezji Melbourne ze stolicą tytularną Scala. Sakry biskupiej udzielił mu 21 maja 1987 arcybiskup metropolita Melbourne, Frank Little. Od lipca 1996 do marca 2001 sprawował urząd arcybiskupa metropolity Melbourne. W marcu 2001 objął funkcję arcybiskupa metropolity Sydney, zastępując kardynała Edwarda Bede Clancy’ego, który przeszedł w stan spoczynku.
W latach 1988–1997 był przewodniczącym australijskiego Caritasu. Działał na rzecz powstania Australijskiego Uniwersytetu Katolickiego. Z ramienia watykańskiej Kongregacji ds. Ewangelizacji Narodów był apostolskim wizytatorem seminariów w Nowej Zelandii, Papui-Nowej Gwinei i na Wyspach Salomona. Brał udział w sesjach Synodu Biskupów w Watykanie, między innymi w sesji specjalnej poświęconej Kościołowi w Oceanii (listopad–grudzień 1998).
W 2002 otrzymał złośliwą Nagrodę Erniego za wyrażenie opinii, iż „aborcja jest gorszym skandalem moralnym niż wykorzystywanie seksualne młodych ludzi przez księży”.
21 października 2003 Jan Paweł II mianował go kardynałem, nadając tytuł prezbitera S. Maria Domenica Mazzarello. Kardynał Pell uczestniczył w konklawe w latach 2005 i 2013. 
13 kwietnia 2013, decyzją papieża Franciszka, został członkiem grupy dziewięciu kardynałów doradców, służących radą papieżowi w zarządzaniu Kościołem i w sprawach reformy Kurii Rzymskiej. 12 grudnia 2018 został przez niego pozbawiony tej funkcji.
24 lutego 2014 papież Franciszek mianował go pierwszym prefektem Sekretariatu ds. Gospodarczych Stolicy Apostolskiej. W 2017 został urlopowany przez papieża Franciszka na czas trwania śledztwa dotyczącego seksualnego wykorzystywania małoletnich. 26 lutego 2019 szef Biura Prasowego Stolicy Apostolskiej, Alessandro Gisotti, ogłosił za pomocą Twittera, że kardynał George Pell nie jest już prefektem tego sekretariatu. Gisotti nie wyjaśnił, czy prefekt został zdymisjonowany, czy upłynęła jego kadencja. Tego samego dnia kardynał Pell otrzymał od papieża Franciszka zakaz publicznego pełnienia posługi i kontaktów z małoletnimi.
8 czerwca 2021 w związku z ukończeniem 80 lat kardynał Pell utracił prawo udziału w konklawe.
14 stycznia 2023 roku, w Bazylice św. Piotra w Watykanie, w uroczystościach pogrzebowych kardynała Georga Pella uczestniczył papież Franciszek.
Oskarżenia dotyczące seksualnego wykorzystywania małoletnich.
29 czerwca 2017 został oskarżony o wielokrotne molestowanie seksualne. W swojej odpowiedzi Pell zaprzeczył wszystkim zarzutom. Na czas trwania procesu został urlopowany. Główna część procesu, podczas którego w jego obecności przesłuchano 50 świadków, rozpoczęła się 5 marca 2018 i trwała do 29 marca. 1 maja sąd uznał, że połowa wysuwanych wobec niego zarzutów molestowania seksualnego jest wystarczająco uprawdopodobniona i może doprowadzić do jego ukarania, co oznaczało rozpoczęcie procesu karnego w sprawie molestowania.
Zarzuty wobec kardynała podzielono na dwa okresy – wydarzenia z roku 1996 oraz lata 60. i 70. – które postanowiono rozpatrzyć podczas dwóch różnych procesów sądowych. Pierwszy (dotyczący wydarzeń z 1996) rozpoczął się 7 listopada. 11 grudnia 2018 kardynał Pell został przez sąd w Melbourne uznany winnym przestępstw seksualnych wobec małoletnich. 13 marca 2019 Pell został uznany przez sąd stanu Wiktoria za winnego przestępstw seksualnych popełnionych w 1996 wobec dwóch 13-letnich chłopców z chóru w katedrze świętego Patryka w Melbourne i skazany na 6 lat więzienia. Pell został osadzony w więzieniu o zaostrzonym rygorze. 21 sierpnia 2019 sąd stanu Wiktoria odrzucił apelację i utrzymał wyrok. Natomiast drugi, niezależny proces, dotyczący wydarzeń z lat 60. i 70., miał rozpocząć się 11 marca 2019, ale nie doszło do tego, gdyż w lutym 2019 oskarżyciel publiczny wycofał zarzuty.
Kardynał, osadzony w więzieniu dla najgroźniejszych przestępców złożył kolejne odwołanie do australijskiego Sądu Najwyższego (High Court). 7 kwietnia 2020 siedmioosobowy skład tego sądu jednomyślnie uchylił skazujący wyrok, uniewinnił go od zarzutów i nakazał jego zwolnienie z więzienia.

</doc>
<doc id="146759" url="https://pl.wikipedia.org/wiki?curid=146759" title="Rodolfo Quezada Toruno">
Rodolfo Quezada Toruno



</doc>
<doc id="146761" url="https://pl.wikipedia.org/wiki?curid=146761" title="Zasady rajdowych mistrzostw świata">
Zasady rajdowych mistrzostw świata

To hasło opisuje zasady samochodowych rajdowych mistrzostwa świata (World Rally Championship – WRC)
Wprowadzenie.
Przygotowania do sezonu WRC rozpoczynają się na długo przed pierwszym rajdem. Fédération Internationale de l’Automobile, która jest odpowiedzialna za organizację całego cyklu zaraz po zakończeniu sezonu zatwierdza kalendarz kolejnego sezonu. Zawarte są w nim wszystkie trasy oraz odcinki specjalne, wszystko co najważniejsze w serii 16 rajdów WRC na całym świecie od Rajdu Australii po Rajd Meksyku.
Każdy rajd trwa tydzień, mimo iż zawodnicy ścigają się tylko przez ostatnie trzy dni. Trzy pierwsze dni przeznaczone są na przejazdy próbne, na których zawodnicy zbierają informacje dotyczące poszczególnych odcinków specjalnych. Kolejny, czwarty dzień, przeznaczany jest na ustawienie techniczne pojazdu, natomiast trzy ostatnie to już sam rajd, podzielony na trzy części (etapy). Cały rajd składa się najczęściej z ok. 15 do 25 odcinków specjalnych.
Każdy zespół fabryczny zabiera ze sobą dwa bądź trzy samochody, w zależności od liczby kierowców reprezentujących drużynę. Pojawiają się na miejscu rajdu nawet tydzień przed rozpoczęciem rajdu, aby wszystko dobrze przygotować. Na pierwszy odcinek specjalny zawsze jako pierwszy wyjeżdża kierowca prowadzący w klasyfikacji generalnej. Warto napomnieć, że w rajdzie startuje często ponad 90 samochodów, jednak tylko kilkanaście z nich reprezentuje zespoły fabryczne – inne to wozy drużyn startujących w młodzieżowych mistrzostwach świata, mistrzostwach samochodów produkcyjnych, ścigają się również samochody prywatne.
Przygotowanie.
Przygotowanie (po angielsku: recce) to zapoznawanie się kierowcy i jego pilota z odcinkami specjalnymi. Przejeżdżają samochodem trasę przez dni poprzedzające rajd. Właśnie tutaj pilot robi swoje zapiski, które pomocne będą w "dyktowaniu" kierowcy szczegółów trasy np. zakrętów, kamieni na poboczu itp.
Odcinki specjalne.
Odcinki specjalne ("ang." special stages, SS) są esencją całego rajdu. Właśnie na nich kierowca wraz z pilotem mają za zadanie pokonać trasę (liczącą od 5 do 60 kilometrów) w jak najkrótszym czasie. Odcinek odbywa się na drogach publicznych, które zostają wówczas zamknięte dla ruchu, bądź na prywatnych. Meta i start dwóch kolejnych odcinków specjalnych niemal nigdy nie leżą blisko siebie, co powoduje, iż na start kolejnego trzeba dojechać tak zwanym odcinkiem dojazdowym, na którym kierowców WRC obowiązują wszystkie przepisy drogowe, gdyż te drogi są otwarte dla ruchu. Oczywiście zawodnik ma określony czas na przejazd między startami dwóch kolejnych OS-ów. Każdego spośród trzech dni rajdu zawodnik przejeżdża ok. 400 km, z czego tylko 1/3 na właściwych OS-ach. Na odcinku specjalnym czas liczony jest z dokładnością do 1/10 sekundy.
Mierzenie czasu.
W rajdowych mistrzostwach świata zawodnicy nie startują wszyscy razem, lecz każdy po kolei. Pomiędzy zawodnikami zachowane są jedno- bądź dwuminutowe przerwy, w zależności od długości odcinka, żeby zawodnicy nie spotykali się zbyt często. I zasada ta się sprawdza, bo tylko wypadek lub wyjątkowo słaba jazda prowadzi do tego, że jeden kierowca wyprzedza drugiego na trasie. Zwycięzcą całego rajdu jest ten, który osiągnie najniższą łączną sumę czasów ze wszystkich odcinków specjalnych.
Punkty.
Rezultaty osiągane we wszystkich rajdach WRC tworzą dwie oficjalne klasyfikacje: kierowców oraz producentów. Najlepsi z każdej kategorii zostają mistrzami świata. Punkty otrzymuje się w zależności od zajętej pozycji w rajdzie, odpowiednio: 25 za miejsce pierwsze, 18 za drugie, 15 za trzecie, 12 za czwarte, 10 za piąte, 8 za szóste, 6 za siódme, 4 za ósme, 2 za dziewiąte i 1 za dziesiąte. W klasyfikacji producentów liczy się punkty dwóch wyznaczonych zawodników do rajdu. Od 2011 w niektórych rajdach jest dodatkowy etap, zwany Power Stage, w którym do zdobycia jest odpowiednio za pierwsze, drugie, trzecie, czwarte i piąte miejsce 5, 4 ,3, 2 i 1 pkt (do 2017 punktowano trzy pierwsze miejsca).
Kontrola czasu.
Ze względu na dużą liczbę odcinków kierowcy WRC powinni ściśle trzymać się odgórnie wyznaczonego harmonogramu. Można otrzymać karę za spóźnienie lub za falstart, także za zbyt późny przyjazd do parku serwisowego. Takie opóźnienie karane jest zwykle 10 sekundami za każdą minutę spóźnienia, a kara jest dodawana do końcowego wyniku zawodnika. Kierowca może być także zdyskwalifikowany, jeśli spóźni się ponad 30 minut na start OS-u lub 60 minut na start całego rajdu.
Parki serwisowe.
Po każdym etapie samochody zjeżdżają do specjalnie przygotowanego parku serwisowego. Tam technicy i mechanicy mają 20 minut na dokonanie poprawek i usunięcie wszelkich usterek w samochodzie. Po zakończeniu dnia, naprawy mogą trwać dłużej – do 45 minut. Potem samochody są zamykane w parku zamkniętym, skąd mogą zostać zabrane dopiero rano przed startem do kolejnego etapu. Za zbyt długie prowadzenie napraw na zawodników nakładane są kary czasowe. 
W razie wypadku na trasie, który uniemożliwia dalsze uczestnictwo w rajdzie, samochód może następnego dnia dalej rywalizować w rajdzie dzięki systemowi SupeRally.

</doc>
<doc id="146762" url="https://pl.wikipedia.org/wiki?curid=146762" title="Obiektowość">
Obiektowość

Obiektowość (ang. "object-orientation") – koncepcja (paradygmat) bardzo chętnie obecnie wykorzystywana w informatyce, bazująca na pojęciach "klasy" i "obiektu". Upraszcza proces projektowania, tworzenia i testowania systemów informatycznych. Obiektowość może być realizowana na różnych etapach cyklu życia systemu informatycznego, m.in. na etapie analizy (analiza obiektowa), projektowania (projektowanie obiektowe) i implementacji (programowanie obiektowe). W efekcie możliwe jest tzw. "bezszwowe" ("seamless") przechodzenie pomiędzy poszczególnymi fazami projektu a rezultaty dotychczasowych prac (wykonanych w ramach poprzedniej fazy) mogą zostać wykorzystane na kolejnym etapie bez pracochłonnej lub (często) jakiejkolwiek obróbki.
Do podstawowych pojęć i mechanizmów obiektowości zalicza się również – obok klasy i obiektu – abstrakcję, hermetyzację (enkapsulację), dziedziczenie i polimorfizm.
Koncepcje obiektowości obecne są w bazach danych (obiektowe bazy danych), językach zapytań (obiektowe języki zapytań), komponentach etc.
Tak jak większość zaadaptowanych przez marketing pojęć informatycznych, to również utraciło swoje ścisłe znaczenie. Nie istnieje jednoznaczna definicja wskazująca, czy coś jest "obiektowe" ("object-oriented"), czy nie. Użycie terminu "obiektowość" może być niewystarczające bez podania, które pojęcia lub mechanizmy są realizowane przez daną metodykę, język, narzędzie etc.

</doc>
<doc id="146768" url="https://pl.wikipedia.org/wiki?curid=146768" title="Giovanni Battista Belzoni">
Giovanni Battista Belzoni

Giovanni Battista Belzoni (ur. 15 listopada 1778 w Padwie, zm. 3 grudnia 1823 w Gwato w Nigerii) – włoski siłacz cyrkowy, potem podróżnik, egiptolog–amator i badacz starożytności.
Wczesne lata.
Urodził się w Padwie w rodzinie cyrulika, ale rodzina jego pochodziła z Rzymu, gdzie spędził dzieciństwo. Początkowo był przeznaczony do stanu duchownego, lecz pod wpływem okupacji francuskiej w 1798 opuścił Rzym i powrócił do Padwy. W roku 1800 wyjechał do Holandii, a w trzy lata później do Anglii, gdzie ożenił się z Sarą Banne.
Mierzący 198 cm wzrostu, ważący 100 kg oraz obdarzony niepospolitą siłą Belzoni wraz z żoną zarabiał na życie pokazami atletycznymi, występując na jarmarkach i targach oraz na ulicach Londynu jako „Samson z Patagonii”. Jego pokazy cieszyły się tak dużym powodzeniem, że został zaangażowany przez Cyrk Astleya ("Astley’s Circus") i wędrował z nim przez Anglię, Holandię i Niemcy.
Podróże i odkrycia.
W roku 1812 opuścił Anglię i podróżując poprzez Hiszpanię, Portugalię, Sycylię i Maltę dotarł w 1815 roku do Egiptu. Belzoni pragnął spotkać się z paszą Muhammadem Ali, aby zaprezentować mu machinę hydrauliczną do spiętrzania wód Nilu. Eksperyment zakończył się sukcesem, jednakże Muhammad Ali nie wyraził zainteresowania projektem i zniechęcony Belzoni wyruszył w podróż po Egipcie. Za wstawiennictwem Johanna Ludwiga Burckhardta, z polecenia Henry’ego Salta – podróżnika, kolekcjonera staroci i starożytności, a wówczas konsula brytyjskiego w Egipcie – wysłany został do Teb, do Ramesseum, skąd wysłał do Anglii kolosalne, ważące 7,5 t, popiersie Ramzesa II (wówczas określane Młodym Memnonem), które nadal stanowi jeden z najcenniejszych eksponatów w British Museum.
Prowadził badania w świątyni w Edfu, na Elefantynie oraz w File. W 1817 odsłonił z piasków świątynię Abu Simbel, spenetrował Karnak oraz otworzył grobowiec Setiego I w Dolinie Królów (czasem zwanym „grobowcem Belzoniego”). Jako pierwszy Europejczyk w czasach nowożytnych spenetrował piramidę Chefrena oraz dotarł do Oazy Baharija.
W 1819 powrócił do Anglii, gdzie opublikował relację ze swoich podróży i prac wykopaliskowych i odkrywczych pod tytułem "„Narrative of the Operations and Recent Discoveries within the Pyramids, Temples, Tombs and Excavations in Egypt and Nubia, &amp;c”".
W latach 1820-1821 zorganizował w Piccadilly Egyptian Hall w Londynie wystawę odręcznych rysunków przedstawiających kopie malowideł i reliefów z grobowca Setiego I. W roku 1822 z wystawą udał się do Paryża.
W 1823 wyruszył w podróż do Afryki Zachodniej, pragnąc dotrzeć do Timbuktu. Gdy odmówiono mu prawa przejazdu poprzez Maroko, wybrał dłuższą trasę przez wybrzeże Gwinei.
W trakcie podróży, w wyniku ataku dyzenterii, zmarł w wiosce Gwato na terytorium dzisiejszej Nigerii. Według oceny znanego podróżnika Richarda Burtona, został tam ograbiony i zamordowany.
W 1829 roku wdowa po Belzonim opublikowała kolekcję jego rysunków, przedstawiających grobowce królewskiej nekropoli w Tebach.

</doc>
<doc id="146769" url="https://pl.wikipedia.org/wiki?curid=146769" title="Jean-Baptiste Phạm Minh Mẫn">
Jean-Baptiste Phạm Minh Mẫn

Jean-Baptiste Phạm Minh Mẫn (ur. 5 marca 1934 w Cà Mau) – wietnamski duchowny katolicki, arcybiskup Ho Chi Minh (Sajgonu) w latach 1998–2014, kardynał.
Życiorys.
Studiował w seminarium w Cần Thơ i Sajgonie; przyjął święcenia kapłańskie w Cần Thơ 25 maja 1965 i został inkardynowany do diecezji Cần Thơ. Później studiował jeszcze w USA. Wykładał w seminarium w Cần Thơ do 1968 i w latach 1971–1975; 1989–1993 był rektorem tego seminarium.
22 marca 1993 został mianowany biskupem-koadiutorem Mỹ Tho, przyjął sakrę biskupią 11 sierpnia 1993 w Cần Thơ z rąk Emmanuela Lê Phong Thuận (biskupa Cần Thơ). W marcu 1998 został promowany na stolicę arcybiskupią Ho Chi Minh. Jesienią 2001 wziął udział w X sesji zwyczajnej Światowego Synodu Biskupów w Watykanie.
21 października 2003 Jan Paweł II wyniósł go do godności kardynalskiej, nadając tytuł prezbitera S. Giustino. Początkowo władze wietnamskie złożyły protest w związku z tą nominacją; ostatecznie jednak, mimo braku wcześniejszych konsultacji między rządem Wietnamu a Watykanem, władze zaakceptowały tytuł kardynalski ks. Phạm Minh Mẫna.
Uczestnik konklawe 2005 i konklawe 2013 roku. 5 marca 2014 w związku z ukończeniem 80 lat utracił prawo do czynnego udziału w przyszłych konklawe.
22 marca 2014 papież Franciszek przyjął jego rezygnację złożoną ze względu na wiek. Kard. Phạm Minh Mẫn jest odtąd arcybiskupem emerytem Ho Chi Minh.

</doc>
<doc id="146770" url="https://pl.wikipedia.org/wiki?curid=146770" title="Jean-Baptiste Pham Minh Man">
Jean-Baptiste Pham Minh Man



</doc>
<doc id="146771" url="https://pl.wikipedia.org/wiki?curid=146771" title="Chromatyczna teoria grafów">
Chromatyczna teoria grafów



</doc>
<doc id="146772" url="https://pl.wikipedia.org/wiki?curid=146772" title="Angelo Giuseppe Roncalli">
Angelo Giuseppe Roncalli



</doc>
<doc id="146773" url="https://pl.wikipedia.org/wiki?curid=146773" title="Konklawe 1958">
Konklawe 1958

Konklawe 25-28 października 1958 – wybór nowej głowy Kościoła katolickiego po śmierci papieża Piusa XII (zmarł 9 października 1958 roku w Castel Gandolfo), który przez 19 lat zasiadał w Watykanie. Konklawe odbyło się w dniach od 25-28 października 1958 roku w kaplicy Sykstyńskiej. Kardynałowie na papieża wybrali 77-letniego patriarchę Wenecji Angelo Giuseppe Roncalliego, który przybrał imię Jan XXIII.
Lista uczestników.
W konklawe wzięło udział 51 kardynałów:
13 elektorów mianował Pius XI, pozostałych 38 Pius XII.
Nieobecni.
Dwóch kardynałów (obaj z nominacji Piusa XII) z krajów komunistycznych nie mogło uczestniczyć w konklawe, gdyż władze nie wydały im zgody na wyjazd:
Zmarli w trakcie sediswakancji.
Dwóch kardynałów (obaj z nominacji Piusa XII) zmarło w okresie sediswakancji:
Kandydaci na papieża.
W przeciwieństwie do konklawe 1939, tym razem panowała całkowita niepewność co do osoby nowego papieża, żaden z potencjalnych kandydatów nie mógł bowiem uchodzić za zdecydowanego faworyta. Nieoficjalnie mówiło się, że sam Pius XII najchętniej widziałby jako swojego następcę 68-letniego prosekretarza Świętego Oficjum Alfredo Ottavianiego lub młodego, 52-letniego arcybiskupa Genui Giuseppe Siriego. Najczęściej wymienianym papabile był cieszący się ogromną popularnością wśród Rzymian 63-letni ormiański kardynał Agagianian. Jednego dnia na Placu Hiszpańskim został nawet przywitany okrzykami „Viva il Papa”. Kardynał Celsio Costantini w jednym ze swoich ostatnich wywiadów stwierdził, że czas na papieża spoza Włoch, konkretnie ze Wschodu, jasno dając do zrozumienia, że ma na myśli Agagianiana. Na zgromadzeniach przed konklawe zarysowała się znacząca grupa popierająca kandydaturę 77-letniego patriarchy Wenecji Angelo Giuseppe Roncallego, fakt ten umknął jednak uwadze włoskiej prasy. Wśród papabile wymieniano jeszcze kardynałów Valeriego, Tisseranta, Ruffiniego, Masellę, Lercaro i kilku innych, a także niebędącego kardynałem arcybiskupa Mediolanu Giovanniego Battistę Montiniego (mieli go popierać purpuraci z Francji, a także Roncalli).
Przebieg konklawe.
Źródła informacji o przebiegu konklawe.
Przebieg konklawe 1958 znany jest tylko w ogólnym zarysie na podstawie skąpych informacji o różnej wiarygodności. Niektóre szczegóły ujawnił po wyborze sam papież Jan XXIII (np. to, że sam głosował na kardynała Valeriego oraz że jego głównym konkurentem był Agagianian), część pochodzi ze wspomnień jego sekretarza Lorisa Capovilli, jednak większość informacji pochodzi od dziennikarzy-watykanistów (takich jak np. Giancarlo Zizola), którzy opierają się na trudnych do zweryfikowania przeciekach z Watykanu.
Przygotowania.
W dniu śmierci Piusa XII kardynałowie obecni w Rzymie wybrali kardynała Benedetto Aloisi Masellę na nieobsadzony od 1941 roku urząd kamerlinga Świętego Kościoła Rzymskiego.
Przebieg.
Konklawe rozpoczęło się w sobotę 25 października, jednak do głosowań doszło dopiero następnego dnia. Każdego dnia odbywały się cztery głosowania (dwa rano i dwa po południu). W konstytucji apostolskiej „Vacante Sede Apostolica” z 1945 Pius XII ustanowił, że do ważnego wyboru konieczna jest większość 2/3 + 1, a nie jak do tej pory – po prostu 2/3.
W pierwszym głosowaniu rankiem 26 października najwięcej głosów mieli dostać Roncalli (20) i Agagianian (18). Na trzecim miejscu z czterema głosami znaleźli się Lercaro i Valeri. Podobno 2 głosy oddano na niebędącego kardynałem Montiniego, miały się też pojawić nazwiska Tisseranta, Ruffiniego i Wyszyńskiego. W pozostałych trzech głosowaniach tego dnia sytuacja nie uległa zasadniczej zmianie – uformowały się dwa mniej więcej równe liczebnie bloki: jeden popierał Roncallego, drugi Agagianiana. Do tego pierwszego mieli należeć m.in. Dalla Costa, Siri i Wyszyński. Głównym promotorem Ormianina był Francuz Tisserant.
27 października, drugiego dnia głosowań, pojawiła się kandydatura kamerlinga Aloisi Masella, proponowana jako kompromis między Roncallim i Agagianianem. W porannych głosowaniach otrzymał on kilka głosów, podczas gdy poparcie dla liderów nie wzrastało. W siódmym i ósmym głosowaniu po południu kamerling miał dostać 10 i 18 głosów, podczas gdy poparcie dla Roncallego zmalało do 15. Również kandydatura Ormianina nieco osłabła. Wydawało się więc, że papieżem zostanie Aloisi Masella.
Rankiem 28 października nastąpił ponowny zwrot na rzecz Roncallego, podobno dzięki agitacji Siriego i Tappouniego. W dziewiątym głosowaniu (pierwszym tego dnia) Roncalli miał ponownie otrzymać 20 głosów, podczas gdy jego dwaj rywale nie odnotowali wzrostu poparcia. W następnym głosowaniu większość zwolenników Aloisi Masella przerzuciło swe głosy na patriarchę Wenecji, tak, że zabrakło mu już tylko 3 głosów do wyboru na papieża. Poparcie dla Agagianiana spadło natomiast do 10 preferencji. Kardynałowie chcieli bowiem wybrać papieża „przejściowego”, którego pontyfikat trwałby krótko, a jednocześnie o łagodniejszym usposobieniu niż Pius XII. 77-letni Roncalli o wiele lepiej odpowiadał tym wymogom niż 63-letni Agagianian czy niemający doświadczenia duszpasterskiego Masella.
Wybór Jana XXIII.
28 października po południu w jedenastym głosowaniu (a trzecim tego dnia) kardynał Angelo Giuseppe Roncalli został wybrany na papieża, otrzymując prawdopodobnie 36 głosów. Elekt zaakceptował wybór, przyjmując imię Jan XXIII, podkreślając tym samym nielegalność pontyfikatu antypapieża Jana XXIII na początku XV wieku. Chwilę później protodiakon Canali wygłosił formułę Habemus Papam.
Wybór ten był dla opinii publicznej całkowitym zaskoczeniem, nowy papież był bowiem mało znany. Ci, którzy spodziewali jedynie „przejściowego” pontyfikatu, szybko się przekonali, że się mylili. Krótko po wyborze papież zapowiedział zwołanie soboru powszechnego, który obecnie znany jest jako Sobór watykański II i który wprowadził daleko idące zmiany w Kościele. Niektórzy konserwatywni kardynałowie, którzy mieli przyczynić się do wyboru Roncallego (m.in. Siri, Ottaviani), później krytycznie oceniali rezultaty jego krótkiego pontyfikatu.

</doc>
<doc id="146776" url="https://pl.wikipedia.org/wiki?curid=146776" title="Kąt trójścienny">
Kąt trójścienny

Kąt trójścienny – część przestrzeni ograniczona przez powierzchnię będącą sumą mnogościową trzech niewspółpłaszczyznowych półprostych o wspólnym początku i kątów płaskich wyznaczonych przez każdą parę z tych półprostych. Zazwyczaj kąt trójścienny uzupełniany jest o jego brzeg.
Niewspółpłaszczyznowość półprostych gwarantuje, że kąt trójścienny nie jest półprzestrzenią ani kątem dwuściennym.

</doc>
<doc id="146777" url="https://pl.wikipedia.org/wiki?curid=146777" title="Uniwersytet Ekonomiczny we Wrocławiu">
Uniwersytet Ekonomiczny we Wrocławiu

Uniwersytet Ekonomiczny we Wrocławiu (daw. Akademia Ekonomiczna im. Oskara Langego we Wrocławiu) – polska publiczna uczelnia ekonomiczna z siedzibą we Wrocławiu.
W Rankingu Szkół Wyższych „Perspektywy” 2021 została sklasyfikowana na 38. miejscu w Polsce. Wśród uczelni ekonomicznych zajęła 4. pozycję (na sześć możliwych).
Historia.
Uczelnia powstała w 1947 jako prywatna Wyższa Szkoła Handlowa, a jej kadrą dydaktyczno-naukową utworzyli przede wszystkim dawni pracownicy Uniwersytetu Jana Kazimierza i Akademii Handlu Zagranicznego we Lwowie oraz Uniwersytetu Stefana Batorego w Wilnie. Wykład inauguracyjny prof. Wincentego Stysia odbył się 3 lutego 1947. W 1948 w Wyższej Szkole Handlowej we Wrocławiu studiowało 2817 studentów, co czyniło uczelnię drugą pod względem liczby studentów na Ziemiach Odzyskanych.
W 1950 szkołę upaństwowiono, przekształcając ją w Wyższą Szkołę Ekonomiczną z dwoma wydziałami: przemysłu i finansów. W 1969 utworzono filę w Jeleniej Górze. W 1974 uczelnia została przekształcona w Akademię Ekonomiczną im. Oskara Langego. W 1982 jeleniogórską filię przekształcono w zamiejscowy Wydział Gospodarki Miejskiej i Usług. 18 marca 2008 Sejm Rzeczypospolitej Polskiej podjął decyzję o zmianie nazwy uczelni na Uniwersytet Ekonomiczny we Wrocławiu. Zmiana weszła w życie 6 maja 2008.
W 2019 roku Senat uczelni zadecydował o likwidacji wszystkich wydziałów i o powołaniu w ich miejsce nowych wydziałów i filii.
Władze uczelni.
Władze uczelni w kadencji 2016–2020:
Dziekani wydziałów, filii i szkoły doktorskiej:
Pracownicy i studenci.
Według stanu z 2017 uczelnia zatrudniała 581 pracowników naukowo-dydaktycznych, w tym 144 na stanowiskach profesorów zwyczajnych i profesorów nadzwyczajnych.
W roku akademickim 2015/2016 na uczelni studiowało 12 271 osób, w tym 7588 kobiet (61,8%). Na studiach stacjonarnych zapisanych było 8117 osób, natomiast na studiach niestacjonarnych 4154 osób. Na pierwszym roku studiowało 2916 osób (23,8%).
Uczelnię ukończyło ponad 75 tys. studentów.
Uprawnienia do nadawania stopni naukowych.
Uniwersytet Ekonomiczny we Wrocławiu posiada uprawnienia do nadawania następujących stopni naukowych:

</doc>
<doc id="146779" url="https://pl.wikipedia.org/wiki?curid=146779" title="Jorge Medina Estévez">
Jorge Medina Estévez

Jorge Arturo Augustin Medina Estévez (ur. 23 grudnia 1926 w Santiago, zm. 3 października 2021 tamże) – chilijski duchowny katolicki, wysoki urzędnik Kurii Rzymskiej, kardynał.
Życiorys.
Studiował na uczelniach w Santiago – w seminarium i na Pontyfikalnym Uniwersytecie Katolickim; obronił doktoraty z teologii i prawa kanonicznego. Święcenia kapłańskie przyjął 12 czerwca 1954. Wykładał w seminarium w Santiago. W latach 1962–1965 brał udział w Soborze Watykańskim II jako ekspert; pełnił szereg funkcji w archidiecezji Santiago, był m.in. sędzią trybunału archidiecezjalnego oraz kanonikiem kapituły katedralnej, pełnił również funkcję wielkiego kanclerza Pontyfikalnego Uniwersytetu Katolickiego. Jako konsultant współpracował z instytucjami watykańskimi.
18 grudnia 1984 został mianowany biskupem pomocniczym Rancagua, ze stolicą tytularną Thibilis; sakry udzielił mu w Watykanie Jan Paweł II 6 stycznia 1985. W listopadzie 1987 został ordynariuszem Rancagua, a w kwietniu 1993 – biskupem ordynariuszem Valparaiso. Trzy lata później w czerwcu 1996 zrezygnował z rządów w diecezji i przeszedł do pracy w Kurii Rzymskiej. Został promowany do rangi arcybiskupa tytularnego i mianowany proprefektem Kongregacji Kultu Bożego i Dyscypliny Sakramentów. Brał udział w kolejnych sesjach Światowego Synodu Biskupów w Watykanie.
21 lutego 1998 Jan Paweł II wyniósł go do godności kardynalskiej, z diakonią San Saba; od lutego 2005 (po promowaniu L. Poggiego do rangi kardynała prezbitera) pełnił funkcję kardynała protodiakona. Wraz z nominacją kardynalską stał się pełnoprawnym prefektem Kongregacji; zrezygnował z tej funkcji w związku z osiągnięciem wieku emerytalnego w październiku 2002. Kilkakrotnie reprezentował Jana Pawła II (w charakterze specjalnego wysłannika) na uroczystościach religijnych i rocznicowych, m.in. na Narodowym Kongresie Eucharystycznym Meksyku w mieście Meksyk (maj 2000).
W kwietniu 2005 jako kardynał protodiakon ogłosił światu wybór nowego papieża Benedykta XVI po konklawe. W grudniu 2006 ukończył 80 lat i utracił prawo udziału w konklawe; w związku z tym w lutym 2007 został emerytowany z funkcji protodiakona, jego następcą został kardynał Darío Castrillón Hoyos. 1 marca 2008 promowano go do rangi kardynała prezbitera.
Zmarł 3 października 2021 w Santiago. 

</doc>
<doc id="146780" url="https://pl.wikipedia.org/wiki?curid=146780" title="Jorge Arturo Medina Estevez">
Jorge Arturo Medina Estevez



</doc>
<doc id="146782" url="https://pl.wikipedia.org/wiki?curid=146782" title="Ewan McGregor">
Ewan McGregor

Ewan Gordon McGregor (ur. 31 marca 1971 w Perth) – brytyjski aktor urodzony w Szkocji (członek klanu McGregor).
Wcielił się w postać uzależnionego od heroiny Marka Rentona w dramacie "Trainspotting" (1996), Obi-Wana Kenobiego w trylogii prequeli serii "Gwiezdne wojny" (1999–2005), poetę Christiana w filmie muzycznym "Moulin Rouge!" (2001), młodego Edwarda Blooma w przygodowym komediodramacie fantasy "Duża ryba" (2003), Radka Dekla w familijnej komedii animowanej "Roboty" (2005), kamerlinga Patricka McKennę w dreszczowcu "Anioły i Demony" (2009), pisarza-widmo w dreszczowcu politycznym Romana Polańskiego "Autor widmo" (2010), doktora Alfreda Jonesa w komediodramacie romantycznym "Połów szczęścia w Jemenie" (2011), Lumière w adaptacji musicalu "Piękna i Bestia" (2017), Krzysztofa Robina w komediodramacie fantasy "Krzysiu, gdzie jesteś?" (2018) oraz superzłoczyńcę Czarną Maskę w fantastycznonaukowym filmie akcji "Ptaki Nocy (i fantastyczna emancypacja pewnej Harley Quinn)" (2020).
W 1997 według magazynu „Empire” znalazł się na 36 miejscu listy „100 najlepszych gwiazd filmowych wszech czasów”. W 2018 zdobył Złoty Glob dla najlepszego aktora w miniserialu lub filmie telewizyjnym za podwójną rolę Emmita Stussy „Króla parkingów Minnesoty” i jego młodszego brata Raya w "Fargo". Był też nominowany do Złotego Globu dla najlepszego aktora w filmie komediowym lub musicalu za występ w "Moulin Rouge!" (2001) i "Połowie szczęścia w Jemenie" (2011).
McGregor był zaangażowany w działalność charytatywną i od 2004 był ambasadorem UNICEF. W 2013 został odznaczony Orderem Imperium Brytyjskiego w randze Oficera (OBE) za zasługi dla teatru i dobroczynności. W 2016 otrzymał nagrodę humanitarną BAFTA.
Życiorys.
Wczesne lata.
Urodził się w Perth w Szkocji jako syn Carol Diane McGregor (z domu Lawson) i Jamesa Charlesa Stewarta „Jima” McGregora. Jego matka była nauczycielką w Crieff High School i Kingspark School w Dundee. Jego ojciec przez wiele lat był nauczycielem fizyki pracującym w prywatnej szkole Morrison’s Academy, gdzie Ewan uczył się od dzieciństwa, podobnie jak jego starszy brat Colin (ur. 1969), który został pilotem Panavia Tornado i Royal Air Force.
Po ukończeniu szkoły Morrison’s Academy w wieku 16 lat pracował jako asystent w Perth Theatre i uczył się na wydziale dramatu w Fife College w Kirkcaldy. Mając 18 lat przeniósł się do Londynu, aby studiować aktorstwo Guildhall School of Music and Drama, gdzie spotka się z Jude’em Law i Naveenem Andrewsem.
Początki kariery.
Pół roku przed ukończeniem szkoły otrzymał główną rolę szeregowego Micka Hoppera, który kończy służbę krajową jako tłumacz rosyjskich dokumentów, w sześcioczęściowym miniserialu muzycznym Dennisa Pottera przygotowanym dla Channel 4 "Szminka na twoim kołnierzyku" ("Lipstick on Your Collar", 1993). Niedługo potem zagrał Juliana Sorela, młodego chłopaka o niezwykłej wrażliwości i doskonałej pamięci, w telewizyjnej adaptacji powieści Stendhala "Czerwone i czarne" - BBC "Szkarłatne i czarne" ("Scarlet and Black", 1993) z Rachel Weisz. Jego prawdziwy debiut filmowy to rola Alvareza w komediodramacie Billa Forsytha "Być człowiekiem" ("Being Human", 1993) u boku Robina Williamsa. Rola Alexa Law, bezczelnego i próżnego, samozwańczego dziennikarza „hakera” w czarnej komedii Danny’ego Boyle’a "Płytki grób" ("Shallow Grave", 1994) przyniosła mu nagrodę magazynu „Empire”. W brytyjskim dramacie "Lazurowy dynamit" ("Blue Juice", 1995) z Seanem Pertwee i Catherine Zeta-Jones został obsadzony w roli wypalonego handlarza narkotyków i dziennikarza Deana Raymonda.
Rozwój kariery.
Peter Greenaway zaangażował go do roli w biseksualnego młodego angielskiego tłumacza Jeromego, którego uwodzi młoda Japonka w dramacie erotycznym "Pillow Book" (1996). W komedii muzycznej "Emma" (1996) na podstawie powieści Jane Austen "Emma" z Gwyneth Paltrow wystąpił jako Frank Churchill, syn pana Westona (James Cosmo) z pierwszego małżeństwa. Za kreację antybohatera narkomana Marka „Renta Boya” Rentona w ekranizacji książki Irvine Welsha "Trainspotting" (1996) w reżyserii Danny’ego Boyle’a został uhonorowany szkocką nagrodą Brytyjskiej Akademii Sztuki Filmowej i Telewizyjnej w Glasgow i nagrodą magazynu „Empire”, a także był nominowany do MTV Movie Awards 1997 w kategorii najlepsza rola przełomowa. Wkrótce pojawił się w popularnych hollywoodzkich serialach telewizyjnych: HBO "Opowieści z krypty" (1996) i NBC "Ostry dyżur" (1997). W komediodramacie "Pocałunek węża" ("The Serpent’s Kiss") był młodym holenderskim architektem krajobrazu Meneerem Chrome. W dreszczowcu "Nocna zmiana" ("Nightwatch", 1997) z Nickiem Nolte jako student prawa Martin Bells podejmuje pracę jako nocny stróż w kostnicy, gdzie zaczynają być popełniane zbrodnie. Za występ jako fatalny kochanek z klasy robotniczej Robert Lewis w komedii kryminalnej fantasy "Życie mniej zwyczajne" ("A Life Less Ordinary", 1997) otrzymał kolejną nagrodę magazynu „Empire” i nominację do MTV Movie Awards 1998 w kategorii najlepsza scena taneczna z Cameron Diaz. W dramacie muzycznym Todda Haynesa "Idolu" (1998) z Christianem Bale zagrał rolę gwiazdy rocka, Curta Wilda, postać wzorowaną na Iggy Popie, muzy i potencjalnego kochanka gwiazdora glam rocka Briana Slade’a (Jonathan Rhys Meyers).
Od listopada 1998 do marca 1999 McGregor grał Malcolma Scrawdyke w spektaklu "Little Malcolm and His Struggles Against the Eunuchs" w Hampstead Theatre w London Borough of Camden i Harold Pinter Theatre na West End. Po występie jako Billy w komediodramacie muzycznym Marka Hermana "O mały głos" (1998) u boku Michaela Caine’a, przyjął rolę młodego Obi-Wana Kenobiego w pierwszej trylogii "Gwiezdnych wojen" - "" (1999), w oryginalnej trylogii portretowanego przez sir Aleca Guinnessa. Pierwotnie do roli młodego Kenobiego brany był pod uwagę Kenneth Branagh, a także Hugh Jackman, Harry Connick, Jr. i Tim Roth. Podczas kręcenia McGregor wydawał dźwięki miecza świetlnego podczas pojedynków. George Lucas wielokrotnie wyjaśniał, że efekty dźwiękowe zostaną później dodane przez ludzi od efektów specjalnych. Ewan skomentował: „"Wciąż dawałem się ponieść emocjom"”. Wspominał też, że jego rola w filmie polegała na „wchodzeniu do pokoi i patrzeniu w górę”. Jako Obi-Wan Kenobi był nominowany do Nagrody Saturna w kategorii najlepszy drugoplanowy aktor telewizyjny.
W listopadzie 2001 McGregor pojawił w epizodycznej roli w "The Play What I Wrote". Za kreację cierpiącego na depresję pisarza Christiana w dramacie muzycznym "Moulin Rouge!" (2001) z Nicole Kidman zdobył nagrodę Europejską Nagrodę Filmową i Nagrody Satelity dla najlepszego aktora w filmie dramatycznym oraz nominację do Złotego Globu dla najlepszego aktora w filmie komediowym lub musicalu. Dzięki roli aroganckiego dziennikarza Catchera Blocka w komedii romantycznej "Do diabła z miłością" (2003) z Renée Zellweger zyskał w Hollywood opinie aktora romantycznego w stylu Sinatry. Otrzymał także doskonałe recenzje za rolę włóczęgi Joe Taylora (uhonorowanej szkocką nagrodą BAFTA) w brytyjsko-francuskim erotycznym dramacie kryminalnym "Młody Adam" (2003), w którym partnerował uznanej brytyjskiej aktorce, Tildzie Swinton.
Użyczył swojego głosu w dwóch filmach animowanych: "Roboty" (2005) Chrisa Wedge’a i Carlosa Saldanhy jako Radek Dekiel – robot obdarzony talentem tworzenia wynalazków i "Szeregowiec Dolot" (2005) jako szeregowiec Franek Dolot. Odrzucił propozycję zagrania Bonda w "Casino Royale". Kolejne filmy, w których przyjął główną rolę, sensacyjny dreszczowiec fantastycznonaukowy Michaela Baya "Wyspie" (2005) w podwójnej roli jako Tom Lincoln i Lincoln Six-Echo z Scarlett Johansson oraz dreszczowiec psychologiczny Marca Forstera "Zostań" ("Stay", 2005) jako psychiatra Sam Foster z Naomi Watts, zebrała mieszane recenzje od krytyków i w Ameryce nie odniosły sukcesu. W komediodramacie "Burza hormonów" ("Scenes of a Sexual Nature", 2006) zagrał homoseksualnego Bylly’ego.
Od czerwca 2005 do kwietnia 2007 w Piccadilly Theatre w Londynie występował w roli Sky’a Mastersona w musicalu "Faceci i laleczki" ("Guys and Dolls") z Jane Krakowski, za którą otrzymał nagrodę LastMinute.com dla najlepszego aktora za rolę w 2005. W 2006 był nominowany do Laurence Olivier Award jako najlepszy aktor musicalowy. Od grudnia 2007 do lutego 2008 występował jako Iago w "Otellu" w Donmar Warehouse obok Chiwetela Ejiofora w roli tytułowej i Kelly Reilly jako Desdemony. W maju 2008 zagrał tę rolę w BBC Radio 3.
Za rolę doktora Alfreda „Freda” Jonesa, eksperta do spraw rybołówstwa w komediodramacie Lasse Hallströma "Połów szczęścia w Jemenie" (2011) został nominowany do Złotego Globu dla najlepszego aktora w filmie komediowym lub musicalu. Zasiadał w jury konkursu głównego na 65. MFF w Cannes (2012). Od 30 października 2014 do 4 stycznia 2015 grał postać Henry’ego w sztuce Toma Stopparda "Prawdziwa rzecz" ("The Real Thing") z Maggie Gyllenhaal i Joshem Hamiltonem.
W sierpniu 2019 ogłoszono, że McGregor powróci do roli Obi-Wana Kenobiego w nadchodzącym serialu Disneya osadzonym w świecie "Gwiezdnych wojen". Ma on się skupiać na losach Kenobiego pomiędzy a filmowej sagi.
Był na okładkach magazynów takich jak „Elle”, „GQ”, „TV Guide”, „Entertainment Weekly”, „Vanity Fair”, „Time”, „Esquire”, „Men’s Health”, „Safari”, „Detalis”, „Out”, „Film” i „Variety”.
W miniserialu Netflix "Halston" (2021) wcielił się w legendarnego projektanta mody Roya Halstona Frowicka.
Long Way Round, Down, Up.
Jako zapalony motocyklista, Ewan McGregor wziął udział w kilku wyprawach motocyklowych razem ze swoim przyjacielem Charleyem Boormanem i ich kamerzystą Claudiem Von Planta. Pierwsza z nich miała miejsce w 2004 roku. Od połowy kwietnia do końca lipca McGregor i Boorman podróżowali z Londynu do Nowego Jorku poprzez Unię Europejską, Ukrainę, Rosję, Kazachstan, Mongolię, Syberię i Kanadę na motocyklach BMW R1150GS Adventure, pokonując dystans 30 395 km. Wyprawa ta była bazą dla serialu telewizyjnego i książki pod wspólnym tytułem "Long Way Round". Podczas podróży McGregor i jego współtowarzysze odwiedzili trzy ośrodki UNICEF-u na Ukrainie, w Kazachstanie i Mongolii. Podobny charakter miały dwie kolejne wyprawy: Long Way Down (2007) oraz Long Way Up (2020).
W 2007 razem z Boormanem McGregor udał się w następną daleką motocyklową wyprawę – z miejscowości John o’ Groats w północnej Szkocji do Kapsztadu w Republice Południowej Afryki i przy okazji odwiedził ośrodki UNICEF-u. W 2004 McGregor został Ambasadorem ONZ i odwiedził różne ośrodki UNICEF-u, w tym także te pomagające dzieciom chorym na AIDS w Afryce.
Życie prywatne.
Swoją żonę Eve Mavrakis, francuską producentkę filmową greckiego pochodzenia, poznał gdy występował gościnnie w brytyjskim serialu "Kavanagh QC". Pobrali się 22 lipca 1995 we Francji. Mają cztery córki – Clara Mathilde (ur. luty 1996), Esther Rose (ur. listopad 2001), adoptowane w kwietniu 2006 – Jamiyan (ur. 2001 w Mongolii) i Anouk (ur. 2011).
28 maja 2017 zdecydował się na rozstanie ze swoją żoną i związał się z o 14 lat młodszą aktorką Mary Elizabeth Winstead, którą poznał na planie trzeciego sezonu serialu "Fargo", w którym wystąpili razem. W dniu 19 stycznia 2018 McGregor, po 22 latach małżeństwa, złożył wniosek o rozwód ze swoją żoną, powołując się na różnice charakteru.
Jako wielki fan talentu Daniela Day-Lewisa, w pewnym momencie swojej kariery rozważał nawet jej zakończenie, ponieważ uświadomił sobie, że nigdy nie będzie tak dobry jak Day-Lewis.

</doc>
<doc id="146786" url="https://pl.wikipedia.org/wiki?curid=146786" title="Cesarz Norton I">
Cesarz Norton I



</doc>
<doc id="146791" url="https://pl.wikipedia.org/wiki?curid=146791" title="Światłoczułość">
Światłoczułość

Światłoczułość, "S" - wielkość odwrotnie proporcjonalna do naświetlania "H" określająca stopień reagowania fotograficznych materiałów światłoczułych na światło, potocznie zwana czułością. Dzięki naświetlaniu na wywołanej warstwie fotograficznej powstaje efekt określony przez kryterium czułości. Znajomość światłoczułości umożliwia określenie prawidłowej ekspozycji materiałów fotograficznych.

</doc>
<doc id="146793" url="https://pl.wikipedia.org/wiki?curid=146793" title="GZI">
GZI



</doc>
<doc id="146796" url="https://pl.wikipedia.org/wiki?curid=146796" title="Lista procesorów Athlon XP">
Lista procesorów Athlon XP

Athlon XP to seria mikroprocesorów firmy AMD. Ten artykuł ma charakter zbiorczy i przedstawia charakterystyki należących tej serii procesorów.
Procesory typu desktop.
Athlon XP "Barton" (Model 10, 130 nm).
1 - Thermal Design Power.
2 - Dostarczono minimalną ilość.
3 - Używane tylko w komputerach Hewlett Packard.
4 - Zawyżone oznaczenie! Używane w komputerach Hewlett Packard.

</doc>
<doc id="146797" url="https://pl.wikipedia.org/wiki?curid=146797" title="FPU">
FPU



</doc>
<doc id="146800" url="https://pl.wikipedia.org/wiki?curid=146800" title="Grzech lekki">
Grzech lekki



</doc>
<doc id="146803" url="https://pl.wikipedia.org/wiki?curid=146803" title="Behawioryzm obiektu">
Behawioryzm obiektu

Behawioryzm obiektu, "zachowanie obiektu" – zbiór zaimplementowanych metod (funkcji, procedur, metod dostępowych) przypisany do obiektu; interfejs obiektu.
Zbiór ten zazwyczaj definiowany jest w klasie, której konkretyzacją (instancją) jest dany obiekt.

</doc>
<doc id="146804" url="https://pl.wikipedia.org/wiki?curid=146804" title="Grzech śmiertelny i powszedni">
Grzech śmiertelny i powszedni



</doc>
<doc id="146805" url="https://pl.wikipedia.org/wiki?curid=146805" title="Eurotunel">
Eurotunel

Eurotunel (fr. "Tunnel sous la Manche", ang. "Channel Tunnel", także "Eurotunnel") – tunel kolejowy pod Cieśniną Kaletańską – najwęższą częścią kanału La Manche. Długi na ok. 50 km. Łączy Calais we Francji z Folkestone w Wielkiej Brytanii. Został wybudowany i jest obsługiwany przez brytyjsko-francuskie, prywatne konsorcjum Eurotunnel plc. Koszt budowy wyniósł (w cenach z 1985) 4,65 miliarda £. Oddany do użytku w 1994 r.
Wbrew nazwie są to trzy tunele: po jednym dla każdego kierunku, a pomiędzy nimi mniejszy tunel serwisowy – przeznaczony wyłącznie dla służb ratowniczych i pracowników serwisu. Połączony jest przejściami z tunelami komercyjnymi. Nie ma w nim torowiska.
Ruch samochodowy i osobowy przez tunel odbywa się za pomocą wahadłowych pociągów Le Shuttle oraz dalekobieżnych pociągów dużych prędkości Eurostar, kursujących z Londynu do Paryża i Brukseli.
Dane techniczne.
Pociągi.
Shuttle.
Przez tunel kursują wahadłowo między Coquelles i Folkestone pociągi, nazywane "Shuttle" (z ang. wahadłowiec), przewożące samochody osobowe, autobusy, motocykle, minibusy, samochody dostawcze, kampery oraz ich pasażerów, bagaże i towary wewnątrz ich własnych pojazdów. Pociągi te jeżdżą z szybkością 160 km/h. Obsługiwane są przez Getlink. Przewoźnik kolejowy bardziej znany jest pod nazwą Eurotunnel.
Do wagonów nie są zabierane pojazdy wykorzystujące LPG jako paliwo, natomiast pojazdy posiadające instalację gazową do użytkowania m.in. kuchenek, ogrzewania mogą być przewożone pociągami "Shuttle" pod warunkiem wyłączenia instalacji na czas przewozu.
Eurostar.
Pociągi pasażerskie Eurostar poruszają się z prędkością 300 km/h, zwalniając w tunelu do 160 km/h. Kursują na trasach:
Terminale.
Terminale przystosowane do obsługi pociągów jeżdżących przez Eurotunel muszą posiadać szczególną konstrukcję z rampami załadowczymi, na które mogą bezpośrednio wjeżdżać np. autobusy i samochody ciężarowe. Sam proces ładowania pojazdów i ludzi do wagonów musi przebiegać bardzo sprawnie, gdyż w przeciwnym razie transport przez tunel nie byłby konkurencyjny w stosunku do transportu promowego.
Główne terminale na obu końcach tunelu znajdują się w Coquelles (strona francuska) i w Folkestone (strona angielska). Istnieje bezpośredni dojazd do terminali z autostrad – odpowiednio A16 (węzeł nr 42) i M20 (węzeł nr 11A, tylko od strony Londynu). Pociągi jeżdżące między Paryżem a Londynem i Brukselą mają swoje początkowe terminale w centrach tych miast. W Londynie do dnia 14 listopada 2007 był to dworzec Waterloo, od momentu uruchomienia linii kolejowej dużej szybkości High Speed 1 połączenia zostały przeniesione na dworzec St Pancras Station. W Paryżu terminalem końcowym jest Gare du Nord, zaś w Brukseli dworzec Midi (Zuid). Oprócz tego terminale pasażerskie znajdują się w: Ebbsfleet International, Ashford i Lille.
Historia.
Początki.
W 1802 francuski inżynier, Albert Mathieu, zaprojektował pierwszy tunel, przez który miały przejeżdżać dorożki. Po 1830, kiedy to rozwinęła się linia kolei parowych, zaczęto myśleć nad połączeniem kolejowym przez tunel pod kanałem. Thome de Gamond spędził 30 lat pracując nad różnymi projektami tunelu. Jednak pomysły inżynierów połączenia tych dwóch lądów od 1880 do 1945 nie opuściły deski kreślarskiej.
Projekty.
Dopiero w 1957 została utworzona specjalna grupa zajmująca się projektowaniem tunelu. W 1973 mieli gotowe cztery projekty:
Wybrany został projekt „Eurotunel” i 1 grudnia 1987 zaczęto budowę po stronie angielskiej. Po trzech latach 1 grudnia 1990 Graham Fagg i Phillippe Cozette w obecności mediów przebili ostatnią warstwę skały i podali sobie ręce. 6 maja 1994 nastąpiło oficjalne otwarcie przez królową Elżbietę II oraz francuskiego prezydenta François Mitterranda, a po miesiącu odbył się pierwszy przejazd Eurotunelem.

</doc>
<doc id="146806" url="https://pl.wikipedia.org/wiki?curid=146806" title="Clannad">
Clannad

Clannad – irlandzki zespół muzyczny. Gra trudną do jednoznacznego określenia muzykę z pogranicza folku, new age’u, rocka, popu, muzyki celtyckiej.
Historia.
Nazwa "Clannad" pochodzi od irlandzkiego wyrażenia "Clann as Dobhar", co znaczy „rodzina z Dobhar” (wym. 'dor'). Nazwę skrócono na potrzeby „marketingowe”.
Początki zespołu to historia umuzykalnionej rodziny Brennanów. Mieszkali w hrabstwie Donegal, w parafii Gaoth Dobhair (Gweedore). Leo Brennan, właściciel lokalnego pubu, miał dziewięcioro dzieci. Spośród nich trójka (Maire, Pol i Ciaran) w młodym wieku zaczęła śpiewać i grać w ojcowskim lokalu. W krótkim czasie przyłączyli się do nich wujowie Padraig i Noel Dugannowie, dokładając do brzmienia zespołu głównie tradycyjno-irlandzki akompaniament.
Pierwszy sukces zespołu przyszedł w 1970. Clannad wygrał wtedy festiwal folkowy Letterkenny Folk Festival, a jako główną nagrodę otrzymał możliwość nagrania własnej płyty. Ta weszła na rynek dopiero w roku 1973 ("Clannad"). W ten właśnie sposób zespół zadebiutował na rynku muzycznym. 
W 1980 roku do zespołu, początkowo jako artysta gościnny, dołączyła Enya Brennan. Utwory nagrane z jej udziałem znalazły się po raz pierwszy na albumie "Crann Úll". Na kolejnej płycie ("Fuaim", 1982) jest ona już pełnoprawnym członkiem zespołu. 
Pod koniec tego samego roku zespół otrzymał propozycję nagrania ścieżki dźwiękowej do irlandzkiego thrillera "Harry's Game". Mimo iż cały tekst zaśpiewany został po irlandzku, utwór trafił na szczyty brytyjskich list przebojów. Owocem pracy zespołu była wydana w 1983 roku płyta "Magical Ring". 
W 1984 zespół nagrał ścieżkę dźwiękową do brytyjskiego serialu "Robin z Sherwood". Przedsięwzięcie to przyniosło im popularność, a serial stał się światowym przebojem. W tym okresie Clannad otrzymał m.in. nagrodę Ivor Novello oraz BAFTA (British Academy of Film and TV Arts). W 1985 roku ukazał się album "Macalla". Przyjaźń pomiędzy Clannadem a innym irlandzkim zespołem – U2 – zaowocowała utworem „In a Lifetime” śpiewanym w duecie z Bono. Dwa lata później zespół nagrał w Los Angeles swoją kolejną płytę "Sirius", w której nagraniu brali udział zaproszeni do współpracy miejscowi muzycy. W latach dziewięćdziesiątych zespół nagrywał kolejne płyty, jednak, jak sami mówili, potrzebowali od siebie też trochę odpocząć. Stąd każde z nich grało również w innych zespołach oraz wydawało solowe płyty. Jednak bilans tych 10 lat (do roku 1999) to pięć nowych albumów.
Clannad kilkakrotnie koncertował w Polsce, m.in. 20 lipca 2008 roku w Sopocie (w Operze Leśnej), 7 września 2008 roku w Sosnowcu (na festiwalu Euroszanty&amp;Folk), 10 lutego 2013 w Warszawie w klubie Stodoła.
Zespół odwiedził Polskę ponownie w styczniu 2014 roku. Odbyły się cztery koncerty: 28 stycznia 2014, Zabrze, Dom Muzyki i Tańca, 29 stycznia 2014, Poznań, MTP – Sala Ziemi, 30 stycznia 2014, Warszawa, Klub Stodoła, 31 stycznia 2014, Warszawa, Klub Stodoła. 
9 sierpnia 2016 roku zmarł jeden z założycieli zespołu, Pádraig (Patrick) Duggan. 15 października 2022 zmarł kolejny członek zespołu, Noel Duggan.
Skład.
Obecnie Clannad gra w składzie:

</doc>
<doc id="146810" url="https://pl.wikipedia.org/wiki?curid=146810" title="Graf dwudzielny">
Graf dwudzielny

Graf dwudzielny – graf, którego zbiór wierzchołków można podzielić na dwa rozłączne zbiory tak, że krawędzie nie łączą wierzchołków tego samego zbioru. Równoważnie: graf, który nie zawiera cykli nieparzystej długości. Jeśli pomiędzy wszystkimi parami wierzchołków należących do różnych zbiorów istnieje krawędź, graf taki nazywamy pełnym grafem dwudzielnym lub kliką dwudzielną i oznaczamy formula_1 gdzie formula_2 i formula_3 oznaczają liczności zbiorów wierzchołków.
Pojęcie można uogólnić na trzy (graf trójdzielny) i więcej zbiorów.
Definicja formalna.
Grafem dwudzielnym nazywamy trójkę formula_4 gdzie:
oraz
formula_8 i formula_9 są zbiorami wierzchołków, formula_10 to zbiór krawędzi.
Warunki wystarczające dla grafu hamiltonowskiego.
Sformułowane zostało twierdzenie, które pozwala określić, czy graf dwudzielny jest grafem hamiltonowskim.
Treść twierdzenia.
Niech formula_11 będzie grafem dwudzielnym i niech:
będzie podziałem wierzchołków formula_13
Jeśli formula_11 ma cykl Hamiltona, to:
Jeśli formula_11 ma ścieżkę Hamiltona, to wartości formula_17 i formula_18 różnią się co najwyżej o 1.
Dla pełnych grafów dwudzielnych zachodzi też implikacja w lewo, tj. jeśli:
to formula_11 ma cykl Hamiltona.
Jeśli formula_17 i formula_18 różnią się co najwyżej o 1, to formula_11 ma ścieżkę Hamiltona.
Dowód.
Niech formula_2 oznacza ilość wierzchołków grafu formula_13
wyznacza drogę zamkniętą przechodzącą dokładnie raz przez każdy wierzchołek, to
muszą należeć do jednego ze zbiorów podziału, bez straty ogólności załóżmy, że należą one do formula_30 Ponieważ istnieje krawędź formula_31 liczba formula_2 musi być parzysta, a więc wszystkie wierzchołki formula_33 należą do formula_34 z czego wynika, że:
W przypadku ścieżki Hamiltona można zastosować podobne wyszukiwanie, zakończyć je na wierzchołku formula_36 W przypadku, gdy formula_2 nie jest parzyste, jeden ze zbiorów ma jeden dodatkowy wierzchołek.
Załóżmy formula_11 jest pełnym grafem dwudzielnym, tj.:
Jeżeli:
to dla każdego „przemiennego” indeksowania wierzchołków formula_28 wyznacza cykl Hamiltona w formula_13 Gdy jeden z podziałów, np. formula_26 jest mniejszy wystarczy wyjść z niego przez formula_44
Sprawdzenie dwudzielności.
Aby przekonać się, czy dany graf jest dwudzielny, wystarczy użyć algorytmu przeszukiwania grafu (BFS lub DFS) i kolorować wierzchołki (początkowo o kolorze neutralnym) na dwa kolory tak, aby przechodzony wierzchołek miał kolor przeciwny względem poprzednika. Jeśli natrafimy na dwa wierzchołki o tym samym kolorze połączone krawędzią, to graf nie jest dwudzielny. W przeciwnym wypadku graf jest dwudzielny, podział zbioru wierzchołków na rozłączne podzbiory wyznaczają ich kolory.

</doc>
<doc id="146811" url="https://pl.wikipedia.org/wiki?curid=146811" title="Pełny graf dwudzielny">
Pełny graf dwudzielny



</doc>
<doc id="146812" url="https://pl.wikipedia.org/wiki?curid=146812" title="James Stafford">
James Stafford

James Francis Stafford (ur. 26 lipca 1932 w Baltimore) – amerykański duchowny rzymskokatolicki, biskup pomocniczy Baltimore w latach 1976–1982, biskup Memphis w latach 1982–1986, arcybiskup metropolita Denver w latach 1986–1996, przewodniczący Papieskiej Rady ds. Świeckich w latach 1996–2003, Penitencjariusz Większy w latach 2003–2009, kardynał od 1998.
Życiorys.
Studiował w Kolegium Loyoli i Seminarium Św. Marii w Baltimore, przyjął święcenia kapłańskie 15 grudnia 1957 w Rzymie. Obronił licencjat z teologii na Papieskim Uniwersytecie Gregoriańskim w Rzymie, ponadto studiował nauki społeczne na Katolickim Uniwersytecie Amerykańskim w Waszyngtonie. W archidiecezji Baltimore prowadził działalność duszpasterską, zajmował się diecezjalnymi instytucjami dobroczynnymi, był członkiem i przewodniczącym rady prezbiterów, pełnił obowiązki wikariusza biskupiego archidiecezji. W lipcu 1970 otrzymał tytuł kapelana Jego Świątobliwości.
19 stycznia 1976 został mianowany biskupem pomocniczym Baltimore; otrzymał biskupią stolicę tytularną Respecta, a sakry udzielił mu 29 lutego 1976 zwierzchnik archidiecezji William Borders. W latach 1976–1982 Stafford był wikariuszem generalnym Baltimore, a w listopadzie 1982 przeszedł na samodzielną stolicę biskupią Memphis. W maju 1986 został arcybiskupem Denver; zrezygnował z rządów archidiecezją w sierpniu 1996 i przeszedł do pracy w Kurii Rzymskiej. Pełnił funkcję przewodniczącego Papieskiej Rady ds. Świeckich, w październiku 2003 został Penitencjariuszem Większym w Trybunale Penitencjarii Apostolskiej w Watykanie. Sprawował ten urząd do 2 czerwca 2009, gdy odszedł na emeryturę.
Od lutego 1998 jest kardynałem, mianowanym przez Jana Pawła II; nosi tytuł diakona Gesu Buon Pastore alla Montagnola. Brał udział w wielu sesjach Światowego Synodu Biskupów w Watykanie, m.in. w sesji specjalnej poświęconej Kościołowi w Ameryce (listopad-grudzień 1997); reprezentował papieża na uroczystościach poświęcenia nowej katedry w Los Angeles w charakterze specjalnego wysłannika (2 września 2002).
Brał udział w konklawe 2005, które wybrało papieża Benedykta XVI. 1 marca 2008 podniesiony do rangi kardynała prezbitera San Pietro in Montorio.
26 lipca 2012 w związku z osiemdziesiątymi urodzinami stracił prawo do udziału w przyszłych konklawe.

</doc>
<doc id="146813" url="https://pl.wikipedia.org/wiki?curid=146813" title="Ślepota">
Ślepota

Ślepota – całkowite lub znaczne zaburzenie widzenia. Ślepota może być
spowodowana wadami oka lub chorobami i uszkodzeniami natury neurologicznej lub mechanicznej. Zaburzenie to może mieć charakter nabyty (np. w wyniku uszkodzenia oczu) lub wrodzony (jako niedorozwój oka będącego narządem wzroku). Na świecie żyje około 45 milionów ludzi niewidomych i 269 milionów z zaburzeniami widzenia.
Ślepotę leczy się przyczynowo, zwykle operacyjnie. Niektóre jej postacie mają charakter nieodwracalny (niepoddający się leczeniu lub niemożliwy do leczenia).
Ludzi ze ślepotą wrodzoną lub nabytą przed 5. rokiem życia nazywa się niewidomymi. Zaś ludzi ze ślepotą nabytą po 5. roku życia nazywa się ociemniałymi. Utrata wzroku może nastąpić z wielu przyczyn, m.in. z chorób oczu, jak np. jaskra, zaćma, zwyrodnienie plamki żółtej, jaglica, retinopatia albo z powodu wypadków. Z racji na znaczne kalectwo ludzie tacy mają poważne problemy z poruszaniem się i wykonywaniem codziennych czynności. Problemem pozostaje także akceptacja własnego kalectwa. Osoby niewidome nie używają pojęć wynikających z postrzegania świata zmysłem wzroku (np. barw). W celu ułatwienia życia osobom kalekim prowadzi się tresurę psów przewodników, wydaje się książki drukowane alfabetem Braille'a, prowadzi zajęcia z psychologami. Rehabilitacją zajmują się specjalistyczne ośrodki, jak np. Ośrodek Szkolno-Wychowawczy dla Dzieci Niewidomych im. Róży Czackiej w Laskach, założony w 1921. 82% niewidomych to osoby po 50. roku życia.
Największa liczba osób z uszkodzonym wzrokiem występuje w krajach najmniej rozwiniętych. Według Światowej Organizacji Zdrowia (2016) z 39 milionów osób na świecie dotkniętych ślepotą, 64 proc. stanowią dziewczęta i kobiety. Większy udział kobiet od mężczyzn w ogólnej populacji niewidomych wiąże się z ich większym narażeniem na czynniki ryzyka, takie jak: częstszy kontakt z dziećmi przenoszącymi bakterie oraz ograniczonym dostępem do usług medycznych w krajach ubogich.
Niewidomy – osoba, która posługuje się technikami bezwzrokowymi, wykorzystując pozostałe zmysły i specjalnymi pomocami o charakterze kompensacyjnym.
Niedowidzący – to osoba, która ma uszkodzony wzrok w stopniu lekkim lub średnim, wspomaga się różnymi pomocami optycznymi i technicznymi, widzi na tyle dobrze by pisać i czytać jak osoba widząca.
Słabowidzący – to osoba, która ma poważnie uszkodzony wzrok i nie może się wspomóc pomocami optycznymi i technicznymi, zazwyczaj odróżnia jedynie dzień od nocy i widzi zarysy dużych przedmiotów.
Podział niewidomych i niedowidzących według Marii Grzegorzewskiej:

</doc>
<doc id="146816" url="https://pl.wikipedia.org/wiki?curid=146816" title="Kolbuszowa">
Kolbuszowa

Kolbuszowa – miasto w województwie podkarpackim, w powiecie kolbuszowskim. Leży nad rzeką Nil, na płaskowyżu Kolbuszowskim w Kotlinie Sandomierskiej na skraju Puszczy Sandomierskiej. Siedziba gminy miejsko-wiejskiej Kolbuszowa.
Kolbuszowa leży w dawnej ziemi sandomierskiej, na południowo-wschodnim skraju historycznej Małopolski. Położona była w powiecie pilzneńskim w województwie sandomierskim. Uzyskała lokację miejską w 1690 roku. W latach 1975–1998 miejscowość administracyjnie należała do województwa rzeszowskiego.
Miasto położone jest na skrzyżowaniu drogi krajowej nr 9 (Radom – Rzeszów) z drogami wojewódzkimi: nr 875 (połączenie z Mielcem i Leżajskiem) oraz nr 987 (połączenie z Sędziszowem Małopolskim).
Przez miejscowość przechodzi linia kolejowa nr 71 Tarnobrzeg – Rzeszów ze zmodernizowaną w roku 2009 stacją kolejową Kolbuszowa.
Według danych GUS z 30 czerwca 2020 r. miasto liczyło 8973 mieszkańców.
Historia.
Nazwa miejscowości pochodzi od zasadźcy o nazwisku Kolbuski (Kolbe, Kolbusz). Pojawiła się po raz pierwszy w 1504 r. na miejscu dawnych Porąb Wielkich.
Miasto lokowane zapewne przed 1683 r. – wspomina o tym dokument Józefa Karola Lubomirskiego regulujący zasady handlu. Przez miasto wiódł ważny szlak handlowy Sandomierz – Przemyśl. Kolbuszowa jako posiadłość Leliwitów Tarnowskich należała do województwa sandomierskiego, natomiast przynależność kościelna to diecezja krakowska, zaś po 1786 r. należała do diecezji tarnowskiej. Po I rozbiorze Polski w 1772 r. miasto stało się częścią Austrii, a w nowym podziale administracyjnym należało do cyrkułu rzeszowskiego. W 1867 r. Kolbuszowa stała się miastem powiatowym.
W XVIII wieku pałac "„cały z drzewa o żelaznych sztybrach, kutych przez miejscowych ślusarzy (...) został rozebrany z rozkazu Jerzego hr Tyszkiewicza.”" Tutaj odbywała się słynna transakcja kolbuszowska zakończona konstytucją sejmową z 1766 roku.
Miejscowość słynna była z rękodzielnictwa: ślusarstwa, stolarstwa, tokarstwa i wyrobów kołodziejskich. Handlowano nimi na terenie całej Polski i Litwy. Potem „z braku poparcia i wobec konkurencji fabryk wiedeńskich” produkcja przestaje się rozwijać.
5 sierpnia 1919 roku weszła w życie ustawa z dnia 19 lipca 1919 r. o budowie kolei Rzeszów-Sandomierz, która przewidywała rozpoczęcie budowy linii kolejowej przez Kolbuszową, Tarnobrzeg i Sobów na rok 1919.
W 1938 burmistrzem został wybrany Wiktor Winiarski.
9 września 1939 roku 4 Batalion Forteczny por. Andrzeja Krawca i część Batalionu KOP „Wołożyn” kpt. Piotra Tymkiewicza stoczyły bój z nacierającymi na miasto oddziałami niemieckiej 2 Dywizji Pancernej. W walkach poległo około 100 żołnierzy polskich, a 300 odniosło rany; straty niemieckie były niewiele mniejsze. Mszcząc się za stawianie oporu Niemcy spalili ponad 300 budynków.
Działające na terenie Kolbuszowej i okolic oddziały AK i BCh przyczyniły się m.in. do ujawnienia tajemnicy broni rakietowej V-1 i V-2, które były testowane przez Niemców na pobliskim poligonie w Bliznie / Pustkowie. Miasto zostało wyzwolone przez oddziały 13 armii I Frontu Białoruskiego Armii Czerwonej (po wojnie ku czci poległych żołnierzy radzieckich postawiono na rynku Pomnik Wdzięczności). Przed wkroczeniem wojsk radzieckich w ramach akcji „Burza” miejscowy oddział AK zaatakował wycofujące się wojska niemieckie, zginęło kilkudziesięciu partyzantów.
W 1964 r. uruchomiono odcinek linii kolejowej Rzeszów – Głogów Małopolski – Kolbuszowa ze stacją Kolbuszowa. W 1971 r. linia została przedłużona do Nowej Dęby i Tarnobrzega. Kolbuszowa zyskała wówczas połączenie kolejowe ze wszystkimi większymi ośrodkami miejskimi w Polsce łącznie z Warszawą. Było to uwieńczenie kilkudziesięciu lat starań, zapoczątkowanych jeszcze w czasach monarchii austro-węgierskiej.
1 stycznia 1999 r. Kolbuszowa ponownie stała się stolicą powiatu kolbuszowskiego.
Historia Żydów w Kolbuszowej.
Pierwsi Żydzi osiedlali się tutaj w XVII w. Trudnili się wówczas handlem, rzemiosłem i wyszynkiem. W 1736 r. istniał już kahał z bóżnicą i mykwą, później powstały szkoła i szpital. W połowie XVIII w. Żydzi stanowili już połowę mieszkańców miasta. W 1866 r. miasto przyjęło wyjątkowy herb – z krzyżem greckim, gwiazdą Dawida i splecionymi w uścisku dłońmi.
W 1919 roku w Kolbuszowej doszło do pogromu Żydów. Zginęło 8 osób (zob. Raport Morgenthaua). We wrześniu 1941 r. Niemcy utworzyli tutaj getto, zamykając w nim 2,5 tys. osób. We wrześniu 1942 r. wszystkich wywieźli do getta w Rzeszowie. Świadectwem żydowskiej przeszłości miasta pozostał miejscowy kirkut.
Atrakcje turystyczne.
Muzeum Kultury Ludowej.
W skład kolbuszowskiego muzeum wchodzi skansen istniejący od 1978 roku. Zlokalizowany jest on głównie w Brzezówce i w drobnej części na obszarze Kolbuszowej. Jest w nim eksponowane budownictwo Lasowiaków i Rzeszowiaków – grup etnograficznych zamieszkujących tereny środkowej i północnej części województwa podkarpackiego. Teren skansenu podzielono na dwa sektory. W każdym z nich odtwarza się tradycyjną zabudowę wsi z elementami charakterystycznymi dla danej grupy etnograficznej. Budownictwo Lasowiaków usytuowane jest w północno-zachodniej części ekspozycji, a Rzeszowiaków w części południowo-wschodniej. Zagospodarowanie terenu oraz wyposażenie obiektów muzealnych daje obraz lasowiackiej i rzeszowskiej wsi z okresu XIX i początków XX w. Obecnie w skansenie znajduje się ponad 80 obiektów małej i dużej architektury drewnianej, oprócz chałup m.in. kościół, karczma, młyn wodny, remiza strażacka, wiatraki, piec garncarski. W większości są to zabytkowe budynki przeniesione z podkarpackich miejscowości. Resztę stanowią rekonstrukcje.
Podział administracyjny.
W granicach miasta znajdują się trzy jednostki podziału administracyjnego, mające status osiedli. Są ponumerowane kolejno 1, 2, 3, nie posiadając innych nazw własnych.
Edukacja.
Przedszkola
Szkoły podstawowe
Szkoły gimnazjalne
Szkoły ponadgimnazjalne
Szkoły policealne i wyższe
Szkoły muzyczne
Szkoły specjalne
Wspólnoty wyznaniowe.
Kościół katolicki.
Na terenie miasta znajdują się dwie parafie rzymskokatolickie:
Cmentarze.
Miasto posiada cztery cmentarze:
Media.
W mieście ukazują się następujące lokalne tytuły prasowe:
Transport.
Transport drogowy.
Przez miasto przebiega dwie drogi o numerze wojewódzkim, oraz jedna krajowa wzdłuż której przebiega trasa europejska.
W pobliżu Kolbuszowej przebiega autostrada A4. Węzły w najbliższym położeniu to: węzeł Sędziszów (w Borku Wielkim) oraz węzeł Rzeszów – Północ (w Rudnej Małej). W 2018 roku kolbuszowscy włodarze na czele z sąsiednimi samorządowcami (Nowa Dęba, Tarnobrzeg, Mielec) podjęli starania w sprawie budowy węzła – "Kolbuszowa" na autostradzie A4, który miałby powstać w miejscowości Czarna Sędziszowska przy drodze wojewódzkiej 987 bezpośrednio łączącej Kolbuszową i Sędziszów Małopolski. 11 października 2019 otwarto jako część drogi wojewódzkiej nr 875 obwodnicę Kolbuszowej i Weryni.
Transport kolejowy.
Przez Kolbuszową przebiega linia kolejowa nr 71 łącząca stację Ocice (obecnie dzielnica Tarnobrzega, faktycznie na terenie Chmielowa) ze stacją Rzeszów Główny.
Komunikacja miejska.
Od 1 września 2014 r. do marca 2015 r. miasto posiadało komunikację miejską, którą wykonywała firma Arriva, regularnie kursując na „pierwszej” linii miejskiej, objeżdżającej zachodnią część miasta, relacji:
oraz „drugiej” linii podmiejskiej, przejeżdżającej przez:
Miasta partnerskie.
Kolbuszowa współpracuje z sześcioma zagranicznymi miejscowościami na zasadzie partnerstwa miast:
Honorowi Obywatele Miasta i Gminy Kolbuszowa.
Honorowe Obywatelstwo Miasta i Gminy Kolbuszowa jest wyrazem najwyższego wyróżnienia i uznania dla zasług lub wybitnych osiągnięć obywateli polskich i cudzoziemców. Tytuł Honorowego Obywatela przyznawany jest na podstawie uchwał podjętych przez Radę Miejską w Kolbuszowej.

</doc>
<doc id="146819" url="https://pl.wikipedia.org/wiki?curid=146819" title="Agostino Cacciavillan">
Agostino Cacciavillan

Agostino Cacciavillan (ur. 14 sierpnia 1926 w Novale di Valdagno, zm. 5 marca 2022 w Arzignano) – włoski duchowny katolicki, dyplomata watykański, wysoki urzędnik Kurii Rzymskiej, kardynał.
Studiował w seminarium w Vicenzy, święcenia kapłańskie przyjął 26 czerwca 1949. Uzupełniał studia w Rzymie – obronił licencjat z nauk społecznych na Papieskim Uniwersytecie Gregoriańskim i doktorat z prawa kanonicznego na Papieskim Uniwersytecie Laterańskim; zdobył także przygotowanie dyplomatyczne na Papieskiej Akademii Duchownej. Pracował krótko jako wikariusz w jednej z włoskich parafii, potem kontynuował w Rzymie studia i w 1960 podjął pracę w watykańskim Sekretariacie Stanu. Był sekretarzem nuncjatur na Filipinach, w Hiszpanii i Portugalii; od 1969 pracował w Watykanie, kierował biurem informacji i dokumentacji. 26 sierpnia 1973 otrzymał tytuł papieskiego prałata honorowego.
17 stycznia 1976 został mianowany pronuncjuszem w Kenii i delegatem apostolskim na Seszelach; otrzymał arcybiskupią stolicę tytularną Amiternum, a sakry biskupiej udzielił mu 28 lutego 1976 sekretarz stanu, kardynał Jean Villot. W latach 1976–1981 arcybiskup Cacciavillan jednocześnie pozostawał stałym obserwatorem przy instytucjach Narodów Zjednoczonych ds. środowiska naturalnego w Kenii. W maju 1981 został pronuncjuszem w Indiach, a w kwietniu 1985 pierwszym w historii pronuncjuszem w Nepalu. Od 13 czerwca 1990 pełnił misję pronuncjusza w USA oraz stałego obserwatora przy Organizacji Państw Amerykańskich i Światowym Stowarzyszeniu Prawników.
W listopadzie 1998 powrócił do pracy w Watykanie. W latach 1998–2002 pełnił funkcję prezydenta Administracji Dóbr Stolicy Apostolskiej. W lutym 2001 Jan Paweł II mianował go kardynałem, z diakonią Ss. Angeli Custodi a Citta Giardino. Jeszcze przed nominacją kardynalską brał udział w II sesji specjalnej Światowego Synodu Biskupów poświęconej Kościołowi europejskiemu, zorganizowanej w Watykanie w październiku 1999.
Brał udział w konklawe 2005, które wybrało papieża Benedykta XVI.
Kardynał protodiakon od 1 marca 2008 roku do 21 lutego 2011 roku, gdy awansował do rangi kardynała prezbitera.

</doc>
<doc id="146820" url="https://pl.wikipedia.org/wiki?curid=146820" title="Ślimak (anatomia)">
Ślimak (anatomia)

Ślimak (łac. "cochlea") – anatomiczna część ucha wewnętrznego ssaków złożony z części kostnej, mającej kształt skręconego kanału, wykonującego 2,5 obrotu wokół wrzecionka (wyglądem przypomina muszlę ślimaka) i mieszczącego się w niej przewodu ślimakowego (część błędnika błoniastego), który zawiera narząd słuchu — narząd Cortiego. Przewód ślimakowy kończy się ślepo na wierzchołku ślimaka, jest wypełniony płynem zwanym śródchłonką, czyli endolimfą. Po obu jego stronach biegną przewody zwane schodami przedsionka (łac. "scala vestibuli") i schodami bębenka (łac. "scala tympani"), łączące się na wierzchołku ślimaka, wypełnione przychłonką, czyli perylimfą.

</doc>
<doc id="146821" url="https://pl.wikipedia.org/wiki?curid=146821" title="Cham">
Cham

Cham (hebr. חָם "") – według biblijnej Księgi Rodzaju jeden z 3 synów Noego, przodek ludów Kanaanu i Afryki. Od jego imienia wzięła się nazwa grupy ludów chamickich.
Za swoje zachowanie w stosunku do ojca został, w popularnym rozumieniu, wraz z potomstwem, przeklęty przez Noego (stąd chamem określa się człowieka źle wychowanego, gbura, prostaka), choć ściśle został przeklęty tylko jeden jego syn Kanaan.
Źródło w Biblii.
Fragment z Księgi Rodzaju 9:18-27
"(18) Synami Noego, którzy wyszli z arki, byli Sem, Cham i Jafet. Cham był ojcem Kanaana. (19) Ci trzej byli synami Noego i od nich to zaludniła się cała ziemia. (20) Noe był rolnikiem i on to pierwszy zasadził winnicę. (21) Gdy potem napił się wina, odurzył się [nim] i leżał nagi w swym namiocie. (22) Cham, ojciec Kanaana, ujrzawszy nagość swego ojca, powiedział o tym dwu swym braciom, którzy byli poza namiotem. (23) Wtedy Sem i Jafet wzięli płaszcz i trzymając go na ramionach weszli tyłem do namiotu i przykryli nagość swego ojca; twarzy zaś swych nie odwracali, aby nie widzieć nagości swego ojca. (24) Kiedy Noe obudził się po odurzeniu winem i dowiedział się, co uczynił mu jego młodszy syn, (25) rzekł: "Niech będzie przeklęty Kanaan! Niech będzie najniższym sługą swych braci!" (26) A potem dodał: "Niech będzie błogosławiony Pan, Bóg Sema! Niech Kanaan będzie sługą Sema! (27) Niech Bóg da i Jafetowi dużą przestrzeń i niech on zamieszka w namiotach Sema, a Kanaan niech będzie mu sługą"".
Interpretacje.
Z literalnej lektury tekstu biblijnego wynika, że Cham zobaczył ojca nagiego. Tak też jest to przedstawiane na obrazach od średniowiecza. Samo widzenie nagości jednak w świetle Biblii nie jest czynem ściągającym przekleństwo, nie wyjaśnia też dlaczego Noe przeklął akurat Kanaana. Określenie „odsłonić czyjąś nagość” w Prawie Mojżeszowym oznacza współżycie płciowe z tą osobą, bądź z jego współmałżonkem – "Ktokolwiek obcuje cieleśnie z żoną swojego ojca, odsłania nagość ojca: będą ukarani śmiercią oboje, ich krew [spadnie] na nich" (Kpł 20, 11). W związku z tym niektórzy bibliści interpretują, że Kanaan był synem Chama z żoną jego ojca i właśnie to ściągnęło na niego przekleństwo. Według interpretacji wczesnego judaizmu (Księga Jubileuszów, Józef Flawiusz), kontynuowanej też w chrześcijaństwie (Teofil z Antiochii) nagannym czynem Chama było wyśmiewanie się z ojca i rozgłaszanie innym o jego słabości. Później pojawiały się także interpretacje nie mające wprost źródła w Biblii, np. że Noe przeklął Kanaana, ponieważ został poczęty w Arce, wbrew jego zakazowi. Według późniejszej tradycji rabinackiej zawartej w Talmudzie Kanaan wykastrował Noego, bądź uczynił to Cham.

</doc>
<doc id="146822" url="https://pl.wikipedia.org/wiki?curid=146822" title="Godło Egiptu">
Godło Egiptu

Godło Egiptu przedstawia orła Saladyna, bohatera arabsko-muzułmańskiego z czasów wojen krzyżowych. Na piersiach orła znajduje się tarcza w barwach flagi Egiptu przedstawiająca barwy panarabskie - pionowe pasy czerwony-biały-czarny (w przeciwieństwie do flagi, która ma poziome pasy). Orzeł stoi na piedestale, na którym widnieje napis w języku arabskim: "Arabska Republika Egiptu" (جمهوريّة مصرالعربيّة – "Jumhuriyat Misr al-Arabiya"). Po rozwiązaniu Zjednoczonej Republiki Arabskiej w 1961 roku tarcza była ozdobiona dwiema gwiazdami (do 1971 roku). Między 1972 a 1984 orzeł został zastąpiony złotym jastrzębiem – symbolem Federacji Republik Arabskich.

</doc>
<doc id="146823" url="https://pl.wikipedia.org/wiki?curid=146823" title="DDR SDRAM">
DDR SDRAM

DDR SDRAM (ang. "double data rate synchronous dynamic random-access memory") – rodzaj pamięci typu RAM stosowany w komputerach jako pamięć operacyjna oraz jako pamięć kart graficznych i podobnych.
Budowa.
Pamięci te budowane są w obudowach TSOP lub BGA i mogą wytrzymać temperaturę do 70 °C. Moduły przeznaczone dla płyt głównych zawierające kości DDR SDRAM posiadają 184 styki kontaktowe i jeden przedział (w odróżnieniu od SDR SDRAM, który ma ich 168 oraz dwa przedziały). Pamięci DDR występują w modułach o różnych pojemnościach.
Działanie.
Produkcję pamięci DDR SDRAM rozpoczęto w 1999 roku. Jest ona modyfikacją dotychczas stosowanej pamięci SDRAM (ang. "synchronous dynamic RAM"). W pamięci typu DDR SDRAM dane przesyłane są w czasie trwania zarówno rosnącego, jak i opadającego zbocza zegara, przez co uzyskana została dwa razy większa przepustowość niż w przypadku konwencjonalnej SDRAM typu PC-100 i PC-133. Kości zasilane są napięciem 2,5 V, a nie 3,3 V, co wraz ze zmniejszeniem pojemności wewnątrz układów pamięci, powoduje znaczące ograniczenie poboru mocy.
Czas dostępu do danych znajdujących się w pamięci RAM w najnowszych pamięciach DDR-SDRAM wynosi ok. 4 ns. W najnowszych układach GDDR5 stosowanych w kartach graficznych opóźnienie sięga 0,4 ns.
Oznaczenia.
Stosowane są dwa rodzaje oznaczeń pamięci DDR SDRAM. Mniejszy (np. DDR-200) mówi o częstotliwości efektywnej w porównaniu do SDR-SDRAM, z jaką działają kości. Natomiast większy (np. PC1600) mówi o teoretycznej przepustowości, jaką mogą osiągnąć. Szerokość magistrali pamięci wynosi 64 bity. Przepustowość obliczana jest według wzoru:
 (Szerokość magistrali) * 2 * (Częstotliwość magistrali) / 8 bitów
gdzie 2 wynika z tego, że DDR to przesył o podwójnej wartości.
Przykłady:

</doc>
<doc id="146830" url="https://pl.wikipedia.org/wiki?curid=146830" title="Habemus Papam">
Habemus Papam



</doc>
<doc id="146834" url="https://pl.wikipedia.org/wiki?curid=146834" title="Skazani na Shawshank (film)">
Skazani na Shawshank (film)

Skazani na Shawshank () – amerykański film fabularny (dramat) z 1994 roku, w reż. Franka Darabonta z Timem Robbinsem i Morganem Freemanem w rolach głównych. Na podstawie opowiadania Stephena Kinga.
Serwis Rotten Tomatoes przyznał filmowi wynik 91%.
Opis fabuły.
Film powstał na kanwie opowiadania Stephena Kinga "Rita Hayworth and Shawshank Redemption". Opowiada historię Andy'ego Dufresne'a, bankiera, który zostaje niesłusznie skazany na karę podwójnego dożywocia za zamordowanie własnej żony i jej kochanka. Trafia do więzienia Shawshank, w którym rządzą sadystyczni strażnicy i apodyktyczny naczelnik. Jednak mimo wszystko nie załamuje się.
Film nie zgromadził dużej widowni podczas wyświetlania w kinach, a dopiero rozpowszechniany na kasetach i płytach zaczął odnosić wielkie sukcesy. Obecnie często wymieniany jest w rankingach najlepszych filmów wszech czasów.

</doc>
<doc id="146839" url="https://pl.wikipedia.org/wiki?curid=146839" title="Komendacja">
Komendacja

Komendacja (łac. "commendatio": polecenie) – cywilnoprawny akt oddania się wolnej osoby w osobisty stosunek poddańczy względem innej wolnej osoby. W Europie występował najczęściej we wczesnym średniowieczu: wywodził się z tradycji germańskiej, pojawił się w VIII wieku, a rozpowszechnił w czasach karolińskich.
W akcie komendacji osoba oddająca się w stosunek poddańczy przysięgała wiernie i dożywotnio służyć jako wasal swojemu seniorowi – monarsze lub możnemu – w zamian za zapewnienie bezpieczeństwa. Obowiązkiem wasala mogło być także przymusowe osadzenie jeńców wojennych na folwarkach rolnych. Oddanie się w komendację nie oznaczało utraty wolności osobistej, obligowało jednak do określonych indywidualnie powinności.
Pierwotna forma zawarcia aktu komendacji (ustność, występowanie przysięgi) wynikała z powszechnego analfabetyzmu i prymitywizmu stosunków obligacyjnych. Później tworzono pisemne umowy komendacyjne.
Praktyka powszechnego zawierania aktów komendacji była skutkiem niemożności zapewnienia bezpieczeństwa przez (na ogół bardzo słabą) władzę centralną wczesnofeudalnego państwa patrymonialnego. W pełnym średniowieczu, wraz z systemem beneficjalnym, stworzyła podstawy rozwoju ustroju lennego. Zanikła, gdy na etapie schyłku monarchii stanowej i początku absolutnej władza centralna wydatnie się wzmocniła.

</doc>
<doc id="146840" url="https://pl.wikipedia.org/wiki?curid=146840" title="Typy antropologiczne">
Typy antropologiczne



</doc>
<doc id="146842" url="https://pl.wikipedia.org/wiki?curid=146842" title="Bristol F.2 Fighter">
Bristol F.2 Fighter

Bristol F.2B Fighter – brytyjski dwumiejscowy dwupłatowy samolot myśliwski, zaprojektowany w 1916 roku w firmie Bristol.
Historia.
W 1916 roku brytyjski Royal Flying Corps zamówił w kilku firmach lotniczych dwumiejscowy samolot myśliwski, który mógłby się sam obronić przed atakami samolotów przeciwnika. Miał się do tego przyczynić strzelec w drugiej kabinie obsługujący zamocowany na obrotnicy ruchomy karabin maszynowy.
Budowy takiego samolotu podjęła się firma Bristol, a na początku 1916 roku inż. Frank Bornwell konstruktor firmy zaprojektował samolot w układzie dwupłata, o kadłubie zawieszonym między płatami i o bardzo małej odległości kabin odkrytych pilota i strzelca, aby łatwo mogli się porozumiewać.
Prototyp samolotu napędzany silnikiem widlastym typu Rolls-Royce Falcon, oznaczono jako Bristol F.2A i oblatano 9 września 1916 roku. Podczas prób w locie prototyp potwierdził dobre właściwości pilotażowe i założone osiągi. Zamówiono wtedy 50 sztuk tych samolotów, w które wyposażono dwa dywizjony Royal Flying Corps.
Po wprowadzeniu kilku zmian konstrukcyjnych przystąpiono do produkcji seryjnej odmiany samolotu oznaczonej jako Bristol F.2B Fighter. Oprócz zamówień lotnictwa brytyjskiego do wytwórni wpłynęły także zamówienia z innych państw.
Samolot miał (jako myśliwiec dwumiejscowy) bardzo dobre osiągi, dobrą wytrzymałość i sztywność konstrukcji (zmierzona prędkość maksymalna w nurkowaniu wyniosła 390 km/h i była największą w okresie I wojny światowej), pilotaż był łatwy, sterowność dobra, dobre właściwości w akrobacji i walce powietrznej.
Ogółem od 1916 roku do końca I wojny światowej wyprodukowano 3101 samolotów Bristol F.2B Fighter, a po jej zakończeniu dalszych 378 samolotów dla lotnictwa brytyjskiego i 49 dla zagranicy. Produkowano je także na licencji w USA (oficjalnie jako samolot obserwacyjny USAO-1, produkowany z modyfikacjami jako Curtiss Bristol i USXB-1A 26+55 sztuk) i Belgii – 40 sztuk.
Użycie bojowe.
Po raz pierwszy samoloty Bristol F.2B w liczbie 6 sztuk z 40 Dywizjonu stoczyły walkę powietrzną 5 kwietnia 1917 roku nad Arras we Francji z 5 samolotami myśliwskimi z eskadry Richthofena. Piloci niemieccy zestrzelili wtedy 4 samoloty angielskie, nie ponosząc strat.
Dopiero zmiana taktyki stosowania tych samolotów z defensywnej na ofensywną wykazała ich zalety i piloci na tych samolotach odnieśli szereg zwycięstw. 20 Dywizjon RFC wyposażony w samoloty Bristol F.2B Fighter zestrzelił łącznie 613 samolotów wroga. Indywidualnie najwięcej zwycięstw na samolotach tego typu odniosła załoga kanadyjska: mjr pil. A. Mac Keever i strzelec L. F. Powell, pierwszy z nich w ciągu pół roku zestrzelił 30, a drugi 6 samolotów niemieckich.
Zalety tego samolotu jakie potwierdziły się w trakcie walk w I wojnie światowej spowodowały, że w lotnictwie brytyjskim używany był on aż do 1932 roku. Do połowy lat trzydziestych używany był także w lotnictwie m.in. Belgii, Republiki Chińskiej, Hiszpanii, Irlandii i Meksyku.
Użycie w lotnictwie polskim.
W lotnictwie polskim samoloty Bristol F.2B Fighter były używane w liczbie 107 sztuk (według innych publikacji, 106). Pierwsze dwa samoloty (z silnikami Rolls-Royce Falcon III) przywieziono do testów w styczniu 1920, podczas toczącej się wojny polsko-bolszewickiej. W efekcie, 10 czerwca podpisano umowę na dostarczenie 75 samolotów z silnikami Hispano-Suiza 300 KM, a 14 sierpnia jeszcze 30 samolotów. W lipcu 1920 Polska ponadto odkupiła dwa egzemplarze próbne, które otrzymały numery 20.1 i 20.2 i w dniach 5 i 6 sierpnia jako pierwsze zostały użyte do lotów rozpoznawczych i ostrzeliwania wojsk radzieckich. Jeden z nich został jednak rozbity 6 sierpnia, a drugi 7 sierpnia.
W lipcu dostarczono do Polski pierwszą partię zamówionych samolotów, które po zmontowaniu przydzielono do 1, 9 i 10 eskadry wywiadowczej. 10 eskadra weszła do walk 7 sierpnia, a pozostałe dwie eskadry od 14 sierpnia. Samoloty te, z uwagi na charakter działań na froncie, używane były głównie do atakowania siły żywej wroga oraz rozpoznania, natomiast nie dochodziło do walk powietrznych. Łącznie podczas działań wojennych lotnictwo polskie dysponowało 40 samolotami Bristol F.2B, z których 2 zostały zestrzelone przez obronę przeciwlotniczą (17 i 18 sierpnia 1920), a jeden po awarii silnika i przymusowym lądowaniu został zdobyty 15 października przez Rosjan. Kilka dalszych samolotów uległo jednak katastrofom (trzy wypadki śmiertelne w trakcie trwania działań, 12 ogółem podczas służby w lotnictwie polskim).
We wrześniu 1920 samoloty F.2B otrzymała także 5 eskadra wywiadowcza, a w październiku 2 eskadra wywiadowcza, lecz nie zdążyły wziąć udziału w działaniach wojennych. Po wojnie samoloty były używane przez 1, 5 i 10 eskadrę VII dywizjonu wywiadowczego 3 pułku lotniczego w Poznaniu. Jako samoloty bojowe używano ich do połowy lat 20. W eskadrach treningowych pułków i w szkołach lotniczych stosowano je do 1932 roku.
Opis techniczny.
Samolot Bristol F.2B Fighter był dwumiejscowym samolotem myśliwskim i obserwacyjnym, dwupłatem o konstrukcji mieszanej z klasycznym podwoziem stałym z płozą ogonową. Napęd stanowił silnik widlasty typu Rolls-Royce Falcon z dwupłatowy, drewnianym śmigłem.
Uzbrojenie stanowiły trzy karabiny maszynowe - jeden km Vickers kal. 7,7 mm (stały, zsynchronizowane w górnej części kadłuba – pilota) i dwa km Lewis kal. 7,7 mm na obrotnicy Scarffa.

</doc>
<doc id="146843" url="https://pl.wikipedia.org/wiki?curid=146843" title="Typy rasowe">
Typy rasowe



</doc>
<doc id="146844" url="https://pl.wikipedia.org/wiki?curid=146844" title="Arturo Mari">
Arturo Mari

Arturo Mari (ur. 15 maja 1940 w Rzymie) – fotograf watykański, osobisty fotograf papieża Jana Pawła II. Jest autorem wielu albumów poświęconych Janowi Pawłowi II, wykonał ponad milion jego zdjęć. Pracował jako fotograf kolejnych papieży przez 53 lata.
Życiorys.
Swoją pracę rozpoczął 9 marca 1956 za pontyfikatu Piusa XII. Potem, stale jako fotograf L’Osservatore Romano, towarzyszył kolejnym papieżom: Janowi XXIII, Pawłowi VI, Janowi Pawłowi I, Janowi Pawłowi II, aż po pontyfikat Benedykta XVI. Podczas swojej wieloletniej fotograficznej pracy przy boku papieża nigdy nie wziął ani jednego dnia urlopu. Jana Pawła II fotografował aż do śmierci. Ostatnie jego zdjęcie wykonał w dniu pogrzebu. Wspomnienia Arturo Mari z życia obok Jana Pawła II spisał Jarosław Mikołajewski w książce „Do zobaczenia w raju”.
W czerwcu 2007 r. przeszedł na emeryturę. Miejsce Arturo Mariego zajął jego uczeń i asystent Francesco Sforza.
Publikacje.
Wydane w Polsce albumy i książki ilustrowane z fotografiami Artura Mari:

</doc>
<doc id="146851" url="https://pl.wikipedia.org/wiki?curid=146851" title="Hutnik Kraków">
Hutnik Kraków

Hutnik Kraków, Hutnik Nowa Huta, Stowarzyszenie Nowy Hutnik 2010 – polski wielosekcyjny klub sportowy (piłka nożna, koszykówka, siatkówka, piłka ręczna, boks, lekkoatletyka, motory, tenis stołowy, szachy, łyżwiarstwo figurowe, brydż, kolarstwo, zapasy i podnoszenie ciężarów, kajakarstwo, narciarstwo), założony 21 marca 1950 w Krakowie (w Nowej Hucie).
Historia.
Sekcja piłki nożnej powstała wraz z powstaniem Koła Sportowego „Stal” przy PPW Nowa Huta. Drużyna została zgłoszona do rozgrywek o mistrzostwo Krakowskiego Okręgowego Związku Piłki Nożnej, a także Pucharu Polski pod nazwą Stal Nowa Huta.
W 1952 na stadionie Cracovii drużyna rozegrała swój pierwszy mecz ligowy (grano systemem wiosna-jesień) w II lidze w grupie D. Pierwszym przeciwnikiem był OWKS Lublin, Stal wygrała 2:1.
W 1956 roku zmieniono nazwę „Stal” na „Hutnik” Nowa Huta. Pierwszy mecz pod nowym szyldem Hutnik rozegrał w sezonie 1957 w lidze okręgowej z Okocimskim w Brzesku, wygrywając 1:0.
Od czerwca lub lipca 1973 roku ówczesna prasa opisywała klub jako „Hutnik Kraków” (identyczna sytuacja miała miejsce w sezonie 2010/2011, kiedy zespół zgłoszono do rozgrywek pod nazwą „Hutnik Nowa Huta”, a mimo to wiele gazet, jak i portali internetowych, tytułowało klub „Hutnik Kraków”).
Nazwa „KS Hutnik Kraków” zaczęła obowiązywać od walnego zgromadzenia w 1984 roku, które przyjęło nowy statut i zmieniło nazwę.
W roku 1985 juniorzy Hutnika zdobyli mistrzostwo Polski pokonując w finałowym turnieju drużynę juniorów Górnika Zabrze. Sukces ten powtórzyli w latach 1993 oraz 1994.
Hutnik w ekstraklasie.
W 1990 roku pod wodzą Władysława Łacha drużyna awansowała z pierwszego miejsca do ekstraklasy. Swój pierwszy mecz w 1 lidze Hutnik rozegrał 28 lipca 1990 ze Stalą Mielec remisując 2:2 w Krakowie, a pierwszą historyczną bramkę w 62 minucie zdobył Mirosław Waligóra.
W sezonie 1995/96 Hutnik zdobył brązowy medal mistrzostw Polski i awansował do Pucharu UEFA.
Drużyna utrzymała się w ekstraklasie 7 sezonów, gdzie rozegrała 234 mecze, z których 75 wygrała, 78 przegrała, i zremisowała 81 strzelając 299 goli, a tracąc 284.
W tabeli wszech czasów Ekstraklasy w piłce nożnej Hutnik zajmuje 38. miejsce.
Wiek XXI.
Juniorzy starsi Hutnika awansowali do mistrzostw Polski juniorów w roku 2009, gdzie w I rundzie zostali wyeliminowani przez drużynę Pogoni Szczecin.
W 2009 roku z okazji jubileuszu 60-lecia Nowej Huty Hutnik rozegrał mecz z najstarszą drużyną świata Sheffield F.C. Nowohucianie zwyciężyli 3:1.
W 2010 roku Sportowa Spółka Akcyjna Hutnik Kraków zadłużyła się na blisko 6 milionów złotych co spowodowało jej upadłość. W kwietniu tego samego roku powstało Stowarzyszenie Nowy Hutnik 2010 prowadzone w pełni przez sympatyków Hutnika. Jego celem było kontynuowanie tradycji KS Hutnik. Z okazji 60-lecia klubu rozegrany został mecz z niemiecką drużyną 1. FC Magdeburg (krakowianie przegrali 0:2). Decydujące było jednak to, iż był to pierwszy w historii mecz międzynarodowy zorganizowany tylko i wyłącznie przez kibiców. Sukces organizacyjny, jak i upór fanów z Nowej Huty sprawił, że Małopolski Związek Piłki Nożnej przyznał Nowemu Hutnikowi 2010 licencję do gry w IV lidze. Zespół piłki nożnej występuje pod nową nazwą „Hutnik Nowa Huta” i jest prowadzony przez kibiców.
W 2011 roku reaktywowana został sekcja siatkówki na bazie Uczniowskiego Klubu Sportowego Dobry Wynik. Drużyna siatkarska Hutnika Kraków rozpoczęła rozgrywki w III lidze małopolskiej (czwartej z kolei klasie rozgrywkowej) pod nazwą Hutnik Dobry Wynik Kraków.
W sezonie 2011/2012 Hutnik Nowa Huta występował w IV lidze małopolskiej (zachód) – rozgrywki wygrał i awansował do III ligi grupy VII małopolsko-świętokrzyskiej. Z powodu remontu prowadzonego na stadionie na Suchych Stawach, na wiosnę 2012 swoje mecze rozgrywał na stadionie Grębałowianki. Remont ten miał miejsce z myślą o zbliżających się rozgrywkach Euro 2012. Reprezentacja Anglii wybrała bowiem Suche Stawy jako swoją bazę treningową.
Jesienią 2012 piłkarze powrócili na Stadion Suche Stawy. Przez 4 sezony występowali w III lidze, by w sezonie 2015/16, pomimo zajęcia 10 miejsca, w wyniku reorganizacji III ligi spaść z niej. W sezonie 2017/2018 wywalczyli ponownie awans na czwarty poziom rozgrywek i w sezonie 2019/2020 występowali w III lidze gr. IV.
W sezonie 2019/20, przerwanym przez pandemię COVID-19, drużyna zajęła 2. miejsce. 20 maja 2020 roku komisja ds. nagłych PZPN przyznała awans Hutnikowi do II ligi.
W sezonie 2021/2022 Hutnik zajął 15. miejsce w tabeli II ligi. Utrzymał się jednak w lidze ze względu na wycofanie się Wigier Suwałki z rozgrywek II ligi po sezonie 2021/22.
Sezony w rozgrywkach w piłce nożnej (stan na koniec sezonu 2021/2022).
Najwyższy poziom (Ekstraklasa):
7 sezonów (lata 1990–1997) – 234 mecze, 254 punkty (75 zwycięstwa, 81 remisy, 78 porażki), bramki 299–284,
co daje "38 miejsce w tabeli wszech czasów ekstraklasy" .
Drugi poziom rozgrywek:
27 sezonów (lata 1952, 1965–74, 1976–78, 1979–90, 1997–2000, 2001–2002) – 832 mecze, 953 punkty (315 zwycięstw, 256 remisy, 261 porażki), bramki 1058–896, co daje 9 "miejsce w tabeli wszech czasów I ligi"
Trzeci poziom rozgrywek:
26 sezonów (lata 1953–65, 1974–76, 1978–79, 2000–01, 2002–08, 2020-)
Czwarty poziom rozgrywek:
8 sezonów (lata 2008–10, 2012–16, 2018-20)
Piąty poziom rozgrywek:
4 sezony (lata 2010–12, 2016–18) – 122 mecze, 272 punkty (85 zwycięstw, 16 remisów, 20 porażek) – bramki 337–130
Zawodnicy.
Najwybitniejsi wychowankowie klubu: Jan Karaś, Marek Koźminski, Zbigniew Płaszewski, Kazimierz Putek, Dariusz Romuzga, Łukasz Sosin, Mirosław Waligóra, Marcin Wasilewski, Michał Pazdan, Bartosz Kapustka
Reprezentanci Polski występujący w Hutniku: Waldemar Adamczyk, Tadeusz Błachno, Krzysztof Bukalski, Jacek Bobrowicz, Tomasz Hajto, Marcin Jałocha, Andrzej Jaskot, Arkadiusz Kaliszan, Jan Karaś, Jerzy Kasalik, Marek Koźmiński, Grzegorz Lewandowski, Piotr Madejski, Kazimierz Moskal, Marek Motyka, Wiesław Pajor, Michał Pazdan, Zbigniew Płaszewski, Łukasz Sosin, Józef Szewczyk, Marek Świerczewski, Marcin Wasilewski, Kazimierz Węgrzyn, Bogdan Zając, Marek Zając.
Trzech z nich reprezentowało Polskę grając w Hutniku: Kazimierz Węgrzyn, Krzysztof Bukalski, Waldemar Adamczyk.
Reprezentanci innych krajów grający w Hutniku: Andre Zakari Lambo (Niger), Moussa Yahaya (Niger).
Obcokrajowcy występujący w Hutniku: Egipt – Abdallah Ahmed Hafez, Brazylia - Elorhan Matheus Vital Gomes de Sena, Francja - Ilias El Bouh, Gruzja – Gela Gabisonia, Zaza Latsabidze, Lewan Tolordawa, Hiszpania – Javier Bernal Davó, Kamerun – David Dako Ndjina. Macedonia – Saszo Janew. Niger- Ide Barkire "Bappa", Abdul Garba "Careca", Andre Zakari Lambo, Moussa Yahaya. Nigeria – Chioma Chiemeze, Ifeanyi Chukwuka Nwachukwu, Ibrahim Sunday. Serbia – Goran Atanasković, Bronislaw Durić, Igor Kozoś. Stany Zjednoczone – Rafał Gil, Krzysztof Halupka, Phil Swenda. Ukraina – Wiktor Sydorenko, Siergej Szypowski.
Statystyki.
Statystyki indywidualne.
"Stan zaktualizowany na dzień 07.06.2021"

</doc>
<doc id="146852" url="https://pl.wikipedia.org/wiki?curid=146852" title="Księga cieni">
Księga cieni

Księga Cieni (ang. "Book of Shadows") – w wicca tradycyjnym jest zbiorem tekstów rytualnych i opisów rytuałów przekazywanym inicjowanemu/ej przez jego/jej arcykapłana/arcykapłankę. Księga cieni przekazywana jest po akcie inicjacji. W niektórych liniach przekazu obowiązuje zasada, że można jedynie dopisywać nowe elementy lecz nie można niczego usunąć. W innych liniach ta zasada nie obowiązuje.
W Wicca eklektycznym (raczej w różnych nurtach współczesnego pogaństwa inspirowanego wicca) powyższe zasady nie są przestrzegane. Księgę cieni można zaczerpnąć z dowolnego źródła bądź nawet napisać ją samemu. Istnieje co najmniej kilka opublikowanych wersji księgi cieni napisanych na użytek osób praktykujących wicca eklektyczne. W Polsce do bardziej znanych należy Księga Cieni Stojących Kamieni Scotta Cunninghama, opublikowana w jego książce „Wicca. Przewodnik dla osób samotnie praktykujących magię”. Inną wykorzystywaną księgą cieni jest „Liber umbrarum” Doreen Valiente, opublikowaną w jej książce „Witchcraft for tomorrow”. Istnieją także internetowe wersje ksiąg cieni, które mogą być wykorzystywane przez wiccan eklektycznych.
Często za księgę cieni mylnie uważa się dziennik magiczny, w którym czarownik/czarownica dokonuje zapisów na temat własnych doświadczeń, przemyśleń, stosowanych zaklęć bądź całych rytuałów.
Istnieje dość powszechne przekonanie, że księga cieni powinna być przepisana bądź napisana ręcznie. Nie ma jednolitego poglądu w sprawie jej wyglądu czy użytych materiałów, z jakich wykonano księgę. Zależy to od inwencji jej właściciela.

</doc>
<doc id="146854" url="https://pl.wikipedia.org/wiki?curid=146854" title="Muzyka wokalna">
Muzyka wokalna

Muzyka wokalna – muzyka wykonywana za pomocą ludzkiego głosu, pierwotna w rozwoju twórczości muzycznej. Może być wykonywana solowo lub zespołowo, z akompaniamentem instrumentów muzycznych lub bez akompaniamentu. W muzyce wokalnej obok czynnika muzycznego może występować również tekst, który nadaje muzyce właściwości programowe oraz przekazuje treść utworu muzycznego, a jego stosunek do muzyki różni się w zależności od okresu historycznego. Teksty utworów są przeważnie wierszowane (teksty prozatorskie częściej występują w muzyce liturgicznej). Istnieją również beztekstowe utwory wokalne wykonywane przez zamknięte usta (wł. "bocca chiusa") lub w których tekst został zastąpiony, przynajmniej częściowo, przez same samogłoski/spółgłoski, czy też pojedyncze wyrazy. Adaptacje muzyki instrumentalnej do wykonania przez głos ludzki dokonywane są rzadko.
Muzyka ta rozwijała się na przestrzeniach epok: średniowiecza (chorały), renesansu (głównie muzyka chóralna – msze, motety, psalmy, chansons, kanony, madrygały), baroku (gdzie wyraźnie zaznaczył się rozkwit utworów na chór oraz orkiestrę). Do około 1600 roku wyraźnie zaznaczała się jej przewaga nad muzyką instrumentalną. W "baroku" obydwa gatunki muzyki osiągnęły takie samo znaczenie, lecz od ok. 1750 r. muzyka wokalna straciła na popularności.
W klasycyzmie i romantyzmie rozwinęła się forma pieśni, typowa zwłaszcza dla twórczości Franza Schuberta.

</doc>
<doc id="146857" url="https://pl.wikipedia.org/wiki?curid=146857" title="Dembowski">
Dembowski

Dembowski, Dembowska

</doc>
<doc id="146861" url="https://pl.wikipedia.org/wiki?curid=146861" title="Jan Dembowski">
Jan Dembowski



</doc>
<doc id="146870" url="https://pl.wikipedia.org/wiki?curid=146870" title="Powiat mielecki">
Powiat mielecki

Powiat mielecki – powiat w Polsce (województwo podkarpackie), utworzony w 1999 roku w ramach reformy administracyjnej. Jego siedzibą i największym miastem jest Mielec.
Według danych z 31 grudnia 2019 roku powiat zamieszkiwało 136 660 osób. Natomiast według danych z 30 czerwca 2020 roku powiat zamieszkiwały 136 672 osoby.
Historia.
Powiat powstał w 1853 roku. Zajmował wówczas obszar 837 km², był zamieszkany przez 66 264 osób i liczył 106 osad oraz 91 gmin katastralnych. Na terenie powiatu mieleckiego prawa miejskie posiadały Mielec, Radomyśl Wielki, Rzochów i Przecław. Po I wojnie światowej powiat mielecki został włączony do województwa krakowskiego. W latach 1932–1935 powiat powiększył się o kilkanaście wsi z powiatów dąbrowskiego i kolbuszowskiego. W czasie okupacji hitlerowskiej ziemie powiatu zostały przyłączone do Generalnego Gubernatorstwa. W 1945 utworzono województwo rzeszowskie, w którym znalazł się powiat mielecki. W 1975 przeprowadzono reformę administracyjną Polski, w wyniku której zlikwidowano powiaty. W 1999 w wyniku kolejnej reformy reaktywowano powiat mielecki.
W latach 1999–2006 starostą powiatu mieleckiego przez 2 kadencje był Józef Smaczny, w latach 2006–2014 również przez 2 kadencje – Andrzej Chrabąszcz, od 1 grudnia 2014 do 19 listopada 2018 starostą przez 1 kadencję był Zbigniew Tymuła, natomiast od 19 listopada 2018 starostą jest Stanisław Lonczak.
Zabytki.
Najcenniejszymi zabytkami powiatu są:
Rezerwaty przyrody.
Na terenie powiatu mieleckiego funkcjonują następujące rezerwaty przyrody:

</doc>
<doc id="146874" url="https://pl.wikipedia.org/wiki?curid=146874" title="Rada królewska">
Rada królewska

Rada królewska, rada koronna, rada książęca (łac. "Curia Regis") – w średniowiecznych monarchiach europejskich grupa najwyższych dostojników, w gronie których panujący podejmował najważniejsze decyzje; w wielu krajach przekształciła się w wyższą izbę parlamentu.
Rada królewska w Polsce.
W Polsce we wczesnym średniowieczu skład Rady zależał wyłącznie od woli monarchy – powoływał on do niej ludzi, których darzył swym zaufaniem.
Z czasem zaczęto przyjmować, że niektórzy najwyżsi urzędnicy wchodzą do niej z racji sprawowanych funkcji, zaś król ma prawo powoływać do rady nowych dodatkowych członków wedle swego uznania.
Urzędnicy wchodzący do rady na stałe:
Rada zajmowała się decydowaniem o najważniejszych sprawach państwa. Jej prawa nie były prawnie ustalone – określał je zwyczaj i praktyka. Jedyna prawna regulacja kompetencji Rady pochodzi z 1422 r., gdy postanowiono, iż król musi uzyskać zgodę rady w sprawach dotyczących bicia monety. W czasach panowania Władysława III Warneńczyka wzrosła jej rola na skutek małoletniości króla, a później jego nieobecności w Królestwie Polskim po 1440 r.
Na mocy postanowień II pokoju toruńskiego z 1466 roku wielki mistrz zakonu krzyżackiego był na wezwanie króla Polski zobowiązany do uczestnictwa w radzie królewskiej z prawem udziału w elekcji nowego władcy włącznie.
Rada wraz z królem tworzyła sąd królewski.
Pod koniec XV wieku Rada przerodziła się w senat.
Rada królewska we Francji.
We Francji w XIII wieku z Rady Królewskiej wykształcił się organ sądowniczy, który od XIV wieku był zwany parlamentem. Przejął on po części obowiązki Rady jako sądu królewskiego, ponieważ ten mógł orzekać tylko w obecności króla, a wraz z rozrostem domeny królewskiej rozrastała się również jurysdykcja królewska, w związku z czym sąd królewski nie był w stanie orzekać we wszystkich sprawach. Od XIV wieku parlament paryski działał już jako sąd królewski w Cité. W późniejszym czasie powstawało coraz więcej parlamentów, a w XVIII w. we Francji działało już 16 parlamentów.
Parlament francuski składał się z 82 sędziów, którzy kupowali swoje stanowiska. Polegało to na wpłaceniu do kasy królewskiej określonej kwoty, która miała stanowić zabezpieczenie przed usunięciem sędziego ze stanowiska (często w kasie królewskiej nie było tyle pieniędzy, żeby móc spłacić danego sędziego). W ten sposób sędziowie uniezależnili się od króla i mogli działać niezawiśle.
Parlament orzekał w 3 rodzajach spraw – karnych, cywilnych i administracyjnych.
Od wyroków wydawanych przez Parlament nie można było wnosić apelacji. Jedynym wyjściem była kasacja dokonywana przez Radę Królewską.
Parlament składał się z 4 izb:
Jednym z uprawnień parlamentu jako najwyższej władzy sądowniczej było również rejestrowanie uchwał królewskich, parlament mógł jednak nie wyrazić zgody na zarejestrowanie ustawy wydanej przez króla, a taki przypadek nazywano wetem kieszonkowym. Od tego systemu istniał jednak wyjątek. Było nim pojawienie się króla w parlamencie. Król zasiadał wtedy w łożu sprawiedliwości – tym samym Parlament stawał się na powrót częścią Rady Królewskiej i musiał zaakceptować wszystkie decyzje króla.
Na początku XVIII wieku powołano jeszcze Radę do spraw handlowych.

</doc>
<doc id="146875" url="https://pl.wikipedia.org/wiki?curid=146875" title="Grace Kelly">
Grace Kelly

Grace Kelly, właśc. Grace Grimaldi, księżna Monako, księżna Valentinois, markiza Baux (ur. 12 listopada 1929 w Filadelfii, zm. 14 września 1982 w Monaco-Ville) – amerykańska aktorka, zdobywczyni Oscara za rolę w filmie "Dziewczyna z prowincji". American Film Institute umieścił ją na trzynastym miejscu na liście największych aktorek wszech czasów ("The 50 Greatest American Screen Legends"). Od 18 kwietnia 1956 do śmierci księżna Monako jako żona księcia Rainiera III.
Rodzina.
Grace Patricia Kelly urodziła się 12 listopada 1929 w Filadelfii w Stanach Zjednoczonych. Była córką Johna Brendana Kelly’ego, trzykrotnego mistrza olimpijskiego w wioślarstwie i jego żony, Margaret Katherine Majer.
Rodzina Kellych była katolicka i miała pochodzenie irlandzkie. Ojciec Grace był trzykrotnym mistrzem olimpijskim w wioślarstwie. Po zakończeniu kariery sportowej założył firmę, która była bardzo znana na zachodnim wybrzeżu Stanów Zjednoczonych. Wstąpił do partii demokratów i w 1935 był kandydatem do objęcia funkcji burmistrza miasta Filadelfii, ale przegrał najmniejszą w historii różnicą głosów. W czasie II wojny światowej prezydent Roosevelt nominował go na stanowisko Narodowego Dyrektora Zdrowia Fizycznego. Matka Grace urodziła się 13 grudnia 1898 w Filadelfii jako córka niemieckich emigrantów, Carla (ur. 1863, zm. 1922) i Margarethy z Bergów (ur. 1870, zm. 1949). Od dzieciństwa zajmowała się sportem, uprawiała pływanie, podjęła też studia na Temple University. Pracowała jako modelka, a jej zdjęcia trafiały na okładki magazynów. W 1921 roku została instruktorką wychowania fizycznego na Uniwersytecie Pensylwania.
Grace miała troje rodzeństwa: siostry Margaret Katherine (ur. 1925, zm. 1991), Elizabeth Anne (ur. 1933, zm. 2009) oraz brata Johna Brendana Juniora (ur. 1927, zm. 1985), który poszedł w ślady ojca i w 1956 roku w Melbourne zdobył brązowy medal w wioślarstwie i podarował go swojej siostrze Grace jako prezent z okazji jej zaślubin z księciem Rainierem.
Po chrzcie najstarszej córki państwa Kellych, Margaret, babka dziewczynki, Mary Costello Kelly wyraziła niezadowolenie, że dziewczynka nie otrzymała imienia Grace na cześć jej zmarłej w dzieciństwie córki. Rok później Mary Costello zmarła, a druga córka Kellych otrzymała imiona Grace Patricia.
Kariera aktorska.
Rodzice Grace Kelly nie chcieli, by córka została aktorką. Uczęszczała do szkoły zakonnej i otrzymała rygorystyczne wychowanie. Aby się usamodzielnić, wyjechała do Nowego Jorku, gdzie najpierw pracowała jako fotomodelka. W maju 1947 ukończyła Stevens School w Germantown. Jej ulubionymi aktorami byli Ingrid Bergman i Joseph Cotten. Z powodu niskich wyników z matematyki nie dostała się do Bennington College w lipcu 1947, ale postanowiła spełnić swoje marzenie o karierze kinowej. Wzięła udział w audycji Amerykańskiej Akademii Sztuki Dramatycznej w Nowym Jorku, gdzie odegrała scenę z dramatu jej wuja z 1923, zatytułowanego "The Torch-Bearers" i pozwolono jej uczyć się aktorstwa.
Karierę aktorską zaczynała dużymi rolami na scenie na Broadway w "Ojcu" Strindberga oraz w tytułowej roli w programie TV "Bethel Merriday" według Sinclair Lewisa emitowanym na żywo, który miał blisko sześćdziesiąt odcinków. W 1951 roku nakręciła swój pierwszy film, "Czternaście godzin", w którym zagrała rolę Louise Ann Fuller. W 1952 odtwarzała rolę żony szeryfa Amy Kane w "W samo południe" u boku Gary’ego Coopera. Za rolę Lindy Nordley w filmie "Mogambo" otrzymała nagrodę Złotego Globu oraz nominację do Oscara za drugoplanową rolę żeńską.
Największym jej sukcesem okazała się rola Georgie Elgin w filmie George’a Seatona "Dziewczyna z prowincji". Kelly otrzymała za nią Oscara w 1955 dla najlepszej aktorki; ponadto utwór doczekał się sześciu innych nominacji do Nagród Akademii Filmowej, sama Kelly otrzymała też brytyjską nagrodę BAFTA dla najlepszej aktorki zagranicznej. Do nagrody BAFTA przyszła księżna nominowana była również za rolę Margot Wendice w dziele Alfreda Hitchcocka "M jak morderstwo".
Po ślubie z księciem Rainierem zdecydowała się definitywnie zrezygnować z aktorstwa. Swoje ostatnie role zagrała w 1956 w "Wyższych sferach" i "Łabędziu", po dziesięciu latach przerwy wystąpiła również w dziele Terence’a Younga "Mak również jest kwiatem".
W czerwcu 1999 Amerykański Instytut Filmowy umieścił ją na trzynastym miejscu listy największych gwiazd amerykańskiego kina.
Małżeństwo i rodzina.
Grace Kelly była jedną z najważniejszych postaci amerykańskiej delegacji na festiwal filmowy w Cannes w 1955. Podczas pobytu we Francji została zaproszona do udziału w sesji zdjęciowej w Pałacu Monakijskim w towarzystwie księcia Monako, Rainiera. Po wielu komplikacjach książę i aktorka spotkali się.
Książę Rainier oświadczył się Grace Kelly podczas podróży do Stanów Zjednoczonych. Przyszła księżna przybyła na Lazurowe Wybrzeże wraz z całym swoim dobytkiem 4 kwietnia 1956. Czternaście dni później aktorka poślubiła Rainiera w cywilnej ceremonii w Sali Tronowej Pałacu Monako. Następnego dnia, 19 kwietnia, odbył się ślub kościelny w Katedrze Świętego Mikołaja. Grace otrzymała tytuł Jej Książęca Wysokość Księżna Monako.
Dzieci.
23 stycznia 1957, dziewięć miesięcy po swoim ślubie, księżna Monako urodziła o godzinie 9:32 w Monte Carlo swoje pierwsze dziecko i nową następczynię monakijskiego tronu. Dziewczynka otrzymała imiona Karolina Ludwika Małgorzata i tytuł dziedzicznej księżnej Monako. Książę Rainier poinformował oficjalnie o narodzinach córki, pierwszy telefon wykonał do swojej matki, księżnej Valentinois, która mieszkała wówczas w północnej Francji, a potem udał się na modlitwę do kaplicy.
Pojawienie się na świecie księżniczki Karoliny doprowadziło do pogłębienia konfliktu pomiędzy księciem i księżną Monako a Antoinette, baronową Massy. Siostra księcia Rainiera uważała, że to ona powinna zostać następczynią tronu, ponieważ jest najstarsza z rodzeństwa i ma syna, który zapewniłby dalszą sukcesję władzy w państwie.
Latem 1957 pojawiły się informacje, że Grace jest w kolejnej ciąży. Media sugerowały się zaokrągloną figurą władczyni podczas jednego z jej oficjalnych wystąpień w Rzymie oraz zdjęciami z rodzinnych wakacji w Szwajcarii. Kilka miesięcy wcześniej książę Rainier zmuszony był dementować pogłoski o błogosławionym stanie swojej żony. Tym razem doniesienia okazały się prawdziwe i 20 września Pałac Książęcy przyznał, że drugie dziecko Grace i Rainiera jest już w drodze.
14 marca 1958 o godzinie 10:48 para książęca została rodzicami chłopca, który otrzymał imiona Albert Aleksander Ludwik Pierre. Były to bardzo oczekiwane narodziny w niewielkim księstwie, ponieważ pojawienie się na świecie syna zapewniało ciągłość sukcesji tronu Monako w linii męskiej. Książę Albert, został dziedzicznym księciem Monako, zajął w linii sukcesji miejsce przed swoją starszą siostrą i nie mógł zostać wyprzedzony przez żadne ze swojego ewentualnego przyszłego rodzeństwa. Znacznie zmalały też szanse na przejęcie władzy w kraju przez rodzinę baronowej Massy.
14 sierpnia 1964 Pałac Książęcy podał do wiadomości, że księżna Grace spodziewa się narodzin trzeciego dziecka w lutym następnego roku. 2 lutego 1965 na świat przyszła księżniczka Stefania Maria Elżbieta. Dziewczynka zajęła trzecie miejsce w linii sukcesji monakijskiego tronu, za swoim starszym rodzeństwem.
30 czerwca 1967 ogłoszono czwartą ciążę księżnej i spodziewane narodziny kolejnego potomka rodu Grimaldich w styczniu 1968. 20 lipca Grace trafiła do szpitala Royal Victoria Hospital w Montrealu i tego samego dnia poinformowano o poronieniu, którego doznała. Rodzina książęca przebywała wówczas w Kanadzie, aby wziąć udział w Monaco Day w ramach Expo. Po kilku dniach Kelly razem z córkami pojechała do swojego rodzinnego domu w Filadelfii, natomiast Rainier i Albert wypełniali oficjalne obowiązki.
Genealogia.
Rodzina Kelly.
 John Brendan Kelly (1889–1960)
 m. Margaret Katherine Kelly z d. Majer, (1924–1960, jego śmierć)
 c. Elizabeth Anne LeVine z d. Kelly (1925–2009)
 m. Donald LeVine
 c. Grace Packer z d. LeVine (?–1999)
 m. William Polo Packer (?–1999, jej śmierć)
 c. Christopher LeVine
 m. Mary Victoria LeVine z d. McNeil
 c. Christopher LeVine
 c. Virginia (Ginna) LeVine
 c. Kelly LeVine
 s. John Brendan Kelly II (1927–1985)
 m. Mary Gray Freeman (1954–1980, rozwód)
 s. John Brendan Kelly III
 m.? (rozwód)
 c. Kat Kelly
 c. Nat Kelly
 c. Susan von Medicus z d. Kelly
 m. Richard von Medicus
 s. Macius von Medicus
 s. syn von Medicus
 s. syn von Medicus
 c. Elizabeth Brenden z d. Kelly (?–2006)
 c. Maura Grace Casey z d. Kelly (?–2010)
 m. Kevin Casey (do 2010, jej śmierć)
 c. Ann Kelly Ogle z d. Kelly
 c. Margaret Christina Kelly
 m. Sandra Worley (1981 – 1985, jego śmierć)
 c. Grace Patricia, księżna Monako z d. Kelly (1929–1982)
 m. Rainier III, książę Monako (1956–1982, jej śmierć)
 c. Karolina, księżna Hanoweru z d. księżniczka Monako (1957-)
 m. Filip Junot (1978–1980, rozwód)
 m. Stefan Casiraghi (1983–1990, jego śmierć)
 s. Andrea Casiraghi (1984)
 m. Tatiana Casiraghi z d. Santo Domingo (1983-)
 s. Aleksander Casiraghi (2013-)
 c. India Casiraghi (2015-)
 s. Maks Casiraghi (2018-)
 c. Charlotte Casiraghi (1986)
 r. Gad Elmaleh
 s. Rafał Elmaleh (2013-)
 s. Pierre Casiraghi (1987)
 m. Beatrice Casiraghi z d. Borromeo (2015-nadal)
 s. Stefan Casiraghi (2017-)
 m. Ernest August V, książę Hanoweru (1999-nadal)
 c. księżniczka Aleksandra z Hanoweru (1999)
 s. Albert II, książę Monako (1958-)
 r. Tamara Schumacher z d. Rotolo
 c. Jaśmina Grimaldi (1992-)
 r. Nicole Coste z d. Tousskoupe
 s. Aleksander Grimaldi-Coste (2003-)
 m. Charlene, księżna Monako z d. Wittstock (2011-nadal)
 c. Gabriela, hrabina Carlades (2014-)
 s. Jakub, markiz Baux (2014-)
 c. Księżniczka Stefania z Monako (1965-)
 m. Daniel Ducruet (1995–1996, rozwód)
 s. Ludwik Ducruet (1992-)
 c. Paulina Ducruet (1994-)
 r. Jan Gottlieb
 c. Kamila Gottlieb (1998-)
 m. Adans Lopez Peres (2003–2004, rozwód)
 c. Margaret Katherine Conlan z d. Kelly (1925–1991)
 m. George Liddel Davis (1944–1959, rozwód)
 c. Margaret Packer z d. Davis (1946-)
 m. Richard Roe
 m. William Polo Packer
 s. Richard Packer
 s. Chris Packer
 s. Gabby Packer
 c. Mary Lee Kenthworthy z d. Davis (1948-)
 m. John Paul Jones
 c. Margaret Jones
 c. Megan Van Arkel z d. Jones
 m. Hugh Kenthworthy
 d. dziecko Kenthworthy
 d. dziecko Kenthworthy
 m. Eugene Calvin Conlan
 Walter Crawford Kelly
 George Edward Kelly
 Patrick Kelly
 Charles Kelly
Księżna Monako.
Jako księżna Monako Grace zrezygnowała z kontynuowania kariery aktorskiej, by móc skupić się na obowiązkach wynikających z jej funkcji. Założyła fundację "AMADE Mondiale", mającą swoją siedzibę w Monako i niebędącą organizacją rządową. Fundacja zajmuje się integracją moralną i fizyczną oraz dobrym samopoczuciem dzieci na całym świecie, bez względu na rasę, narodowość, religię i przynależność polityczną. Obecnie prezesem fundacji jest córka księżnej, Karolina Grimaldi.
Grace towarzyszyła mężowi w oficjalnych uroczystościach, była gościem honorowym imprez kulturalnych i sportowych (między innymi wszelkich rozgrywek, odbywających się na terenie księstwa). W 1981 roku wzięła udział w ceremonii zaślubin księcia Walii, Karola z Lady Dianą Spencer.
Funkcję księżnej Monako pełniła do dnia swojej śmierci, 14 września 1982. 1 lipca 2011 jej syn, książę Albert II poślubił Charlene Wittstock, która została pierwszą księżną Monako od czasów Grace Kelly.
Wypadek i śmierć.
13 września 1982 księżna Grace i jej córka, księżniczka Stefania ucierpiały w wypadku samochodowym. Grace, mająca 52 lata, doznała ataku apopleksji i straciła panowanie nad pojazdem. Auto runęło w przepaść. Księżna trafiła do monakijskiej kliniki, a przeprowadzone badania wykazały u niej nieodwracalny uraz mózgu. Podłączono ją do aparatury podtrzymującej życie. Mózg Grace przestał jednak funkcjonować i następnego dnia o godzinie 22:10 aparatura została wyłączona. Księżniczka Stefania odniosła niewielkie obrażenia, nie uczestniczyła jednak w pogrzebie. Monakijska klinika została przemianowana na klinikę imienia księżnej Grace.
Pogrzeb Grace Kelly odbył się 18 września 1982 w Katedrze Świętego Mikołaja w Monako. W ceremonii uczestniczyło czterystu gości, w tym reprezentanci zagranicznych delegacji. W imieniu brytyjskiej rodziny królewskiej do Monako przybyła księżna Walii, Diana, która sama zginęła w wypadku samochodowym piętnaście lat później. Książę Rainier, który nie ożenił się ponownie, po śmierci w 2005 roku został pochowany u boku swojej żony.
Film „Grace, księżna Monako”.
14 maja 2014 podczas festiwalu filmowego w Cannes odbyła się premiera filmu zatytułowanego "Grace księżna Monako", którego reżyserem był Olivier Dahan. Obraz miał być dziełem biograficznym na temat życia księżnej Monako, a skupia się głównie na kryzysie w małżeństwie aktorki i księcia Monako w latach 60. XX wieku. Główną rolę w produkcji zagrała Nicole Kidman.
Zdjęcia do filmu rozpoczęto w październiku 2012 w Paryżu i Mentonie. Sceny kręcono również we Włoszech, a także za pozwoleniem Pałacu Książęcego – na terenie Monako. W styczniu 2013 dzieci księżnej Grace, książę Albert II, księżna Karolina i księżniczka Stefania po raz pierwszy negatywnie wypowiedzieli się na temat filmu, krytykując producentów za nieuwzględnienie poprawek, o które wnosili i zarzucając im brak zgodności z historycznymi wydarzeniami. Zdecydowano, że premiera obrazu nastąpi podczas festiwalu w Cannes w maju 2014, jednak do ostatnich dni organizatorzy zastanawiali się nad wycofaniem propozycji z listy filmów. Do premiery jednak doszło, a rodzina książęca zdecydowała się zbojkotować festiwal, na którym pojawia się każdego roku. 2 maja na oficjalnej stronie Pałacu pojawiło się oświadczenie, w którym oznajmiają, że nie chcą być kojarzeni z tym filmem i wyrażają smutek, że historia księstwa została zmieniona dla celów komercyjnych.

</doc>
<doc id="146878" url="https://pl.wikipedia.org/wiki?curid=146878" title="Zaurus">
Zaurus

Zaurus – nazwa serii PDA produkowanej przez firmę Sharp. Zaurus był najbardziej popularnym PDA w Japonii lat 90., bazował na własnym systemie operacyjnym. Pierwszym PDA Sharpa używającym systemu operacyjnego GNU/Linux był model SL-5000D. Dystrybucja ta nosi nazwę Embedix Plus. Istnieje też niezależna dystrybucja OpenZaurus.
Historia.
We wrześniu 1993 Sharp przedstawił model PI-3000 pierwszy PDA z serii Zaurus. Wyposażony w monochromatyczny wyświetlacz LCD i obsługujący rozpoznawanie pisma Zaurus szybko został produktem sztandarowym Sharpa.
PI-4000 wypuszczony w rok po sukcesie pierwszego modelu dodatkowo wzbogacił się o wbudowany fax/modem, przypieczętowało to w 1995 PI-5000 posiadający interfejsy e-mail i telefonii komórkowej.
Zaurus K-PDA był pierwszym z tej linii posiadającym wbudowaną klawiaturę obok możliwości rozpoznawania pisma odręcznego; były w nią wyposażone modele PI-6000 i PI-7000.
Przez ten czas Sharp pracował intensywnie nad kolorowymi wyświetlaczami LCD opartymi na technologii TFT. W maju 1996 na rynek trafił pierwszy kolorowy Zaurus, model MI-10 i MI-10DC posiadający 5-calowy (127 mm) wyświetlacz. Ten model miał możliwość łączenia się z internetem, posiadał także wbudowaną kamerę i mikrofon. Po roku Sharp wyprodukował 40-calowy (1 m) wyświetlacz LCD oparty na technologii TFT, największy w tamtym czasie.

</doc>
<doc id="146887" url="https://pl.wikipedia.org/wiki?curid=146887" title="Wye (rzeka w Wielkiej Brytanii)">
Wye (rzeka w Wielkiej Brytanii)

Wye (wal. "Afon Gwy") – rzeka w Wielkiej Brytanii o długości 210 km, na granicy między Anglią i Walią. Piąta co do długości rzeka w Wielkiej Brytanii. Posiada źródła na wyżynie Plynlimon w Walii. W dolnym biegu meandruje. Uchodzi do estuarium rzeki Severn. Wykorzystywana do rybołówstwa.
Głównymi dopływami Wye są Elan i Lugg. Większe miasta położone nad rzeką to Builth Wells, Hereford, Ross-on-Wye, Monmouth i Chepstow.

</doc>
<doc id="146891" url="https://pl.wikipedia.org/wiki?curid=146891" title="Dialog ekumeniczny">
Dialog ekumeniczny



</doc>
<doc id="146893" url="https://pl.wikipedia.org/wiki?curid=146893" title="Flisz karpacki">
Flisz karpacki

Flisz karpacki – określenie regionalnie występującego fliszu – serii naprzemianlegle ułożonych warstw skał osadowych morskiego pochodzenia, składających się z ławic i warstw na przemian zlepieńców, piaskowców, mułowców i iłowców, rzadziej rogowców i margli. Skały te powstały na dnie mórz wskutek działalności tzw. prądów zawiesinowych, które doprowadziły do charakterystycznego, frakcjonalnego uwarstwienia.
Uwarstwienie frakcjonalne fliszu charakteryzuje się nagromadzeniem grubego materiału skalnego w obrębie spągu warstwy i stopniowym przechodzeniem w materiał coraz drobniejszy, aż do osadów ilastych w obrębie stropu danej warstwy.
Proces powstawania fliszu karpackiego trwał wiele milionów lat. Teren dzisiejszych np. Beskidów przykrywały wody przybrzeżnego morza Tetydy. Na jego dnie osadzał się, w formie charakterystycznych warstw, materiał znoszony przez wody z pobliskiego lądu. Później nagromadzony, zdiagenezowany materiał skalny uległ sfałdowaniu, nasunięciu ku północnemu zachodowi, północy, północnemu wschodowi i wschodowi w formie płaszczowin i wypiętrzeniu.
Z fliszu karpackiego zbudowane są Karpaty Zewnętrzne – Beskidy (zwane też fliszowymi). Osadami fliszowymi wypełnione są także doliny otaczające Tatry (Orawa, Podhale wraz z Kotliną Zakopiańską i Gubałówką – tzw. flisz podhalański – oraz Liptów i Spisz).
Skamieniałości fliszu karpackiego.
Flisz karpacki generalnie jest ubogi w skamieniałości, z wyjątkiem otwornic oraz ichnofosylii. Jednak w rejonie Jasła - Birczy w obrębie oligoceńskich ( i ) tzw. łupków menilitowych i warstw jasielskich występuje bogata fauna kopalna, obejmująca liczne ryby, a także rzadkie czworonogi, w tym ptaki, np. rodzaj Jamna i Eurotrochilus noniewiczi. Badania ryb z fliszu karpackiego prowadziła Anna Jerzmańska.

</doc>
<doc id="146897" url="https://pl.wikipedia.org/wiki?curid=146897" title="Polski Związek Motorowodny i Narciarstwa Wodnego">
Polski Związek Motorowodny i Narciarstwa Wodnego

Polski Związek Motorowodny i Narciarstwa Wodnego (ang. "Polish Motorboat and Water Ski Association", fr."Federation Motonautique et de Ski Nautique de Pologne") –, polski związek sportowy, organizacja działająca na podstawie ustawy o sporcie i o stowarzyszeniach. Jest członkiem międzynarodowych federacji sportowych uznawanych przez Międzynarodowy Komitet Olimpijski: UIM (Union International Motonautique) i IWWF (International Waterski &amp; Wakeboarding Federation). jest również członkiem: Polskiego Komitetu Olimpijskiego (jako członek zwyczajny od 2014 roku; wcześniej jako członek wspierający) i Polskiego Komitetu Sportów Nieolimpijskich oraz Polskiej Izby Przemysłu Jachtowego i Sportów Wodnych – Polskie Jachty. Związek działa na rzecz sportu motorowodnego, skuterów wodnych, narciarstwa wodnego i wakeboardu. Zrzesza kluby i zawodników uprawiających te dyscypliny, a także opiekuje się i prowadzi kadry narodowe. Związek organizuje zawody rangi Mistrzostw Polski, Pucharu Polski, Mistrzostw Świata, Mistrzostw Europy i Pucharu Europy. Zajmuje się wydawaniem uprawnień motorowodnych (patentów i licencji), dokonuje rejestracji i przeglądów technicznych łodzi motorowych.
Dyscypliny sportowe pod opieką PZMWiNW.
Sport motorowodny – termin ten określa wszelkie konkurencje sportowe, których wspólną cechę stanowi wykorzystanie silnika w łodziach, służących do współzawodnictwa sportowego lub rekreacji. Dyscyplina obejmuje wyścigi na łodziach klas otwartych (wyścigowych) oraz sportowych. Poszczególne klasy sportowe i wyścigowe łodzi określają między innymi takie istotne parametry: pojemność silnika, wymiary, waga, rodzaj kadłuba. W Polsce najpopularniejsze są tak zwane wyścigi po obwodzie, które polegają na pokonywaniu określonej liczy okrążeni o minimalnej długości 1500 metrów, i maksymalnej długości prostej 850 metrów. Zawody są organizowane na specjalnie homologowanych akwenach, które między innymi określają limit startujących łodzi w jednym wyścigu. Z myślą o najmłodszych zawodnikach została stworzona „Formuła Przyszłości” – rywalizacja odbywa się tu w sześciu klasach: Delfin (6–7 lat), C1 (8–9 lat), C2 (10–11 lat), C3 (12–13 lat), C4 (14–15 lat) C5 (16–18 lat). Zawodnicy startują na łodziach typu RIB wyposażonych w silniki zaburtowe od 5 do 15 koni mechanicznych (w zależności od klasy). W każdych zawodach wyznaczone są trzy obowiązkowe etapy rywalizacji – treningi, manewrowanie (połączone z testem wiązania węzłów) oraz slalom równoległy. W sporcie motorowodnych rozgrywa się też wyścigi morskie, toczy się także rywalizacja w nawigacji i manewrowaniu. Światową organizacją odpowiedzialną za sport motorowodny i uznawaną przez Międzynarodowy Komitet Olimpijski jest Union Internationale Motonautique (UIM), której członkiem jest Polski Związek Motorowodny i Narciarstwa Wodnego.
Narciarstwo wodne – to dyscyplina sportowa polegająca na jeździe na jednej lub dwóch nartach po wodzie za wyciągiem lub za motorówką. Podczas zawodów rozgrywane są trzy konkurencje: slalom, jazda figurowa oraz skoki.
Slalom. Narciarz ma za zadanie ominąć po zewnętrznej 6 boi (trzy po lewej, trzy po prawej stronie jego toru jazdy), przy maksymalnej prędkości 58 km/h (mężczyźni) lub 55 km/h (kobiety). Początkowa długość linki holowniczej, którą trzyma narciarz to 18,25 metra; w kolejnych przejazdach skraca się linkę (aż do upadku narciarza), reguluję się także prędkość z jaką porusza się narciarz. Do kolejnej rundy przechodzą zawodnicy, którzy ukończą cały przejazd toru slalomowego zakończony oznaczoną bojami bramką. O zwycięstwie decyduje suma prawidłowo ominiętych boi na jak najkrótszej lince holowniczej.
Jazda figurowa. Przejazd narciarza po wodnym torze bez żadnych przeszkód, podczas którego zawodnik wykonuje punktowane przez sędziów figury. Do wyniku zawodnika liczonych jest czternaście najwyżej ocenionych figur. Prędkość przejazdu jest dowolna (w zależności od upodobań i umiejętności zawodnika) i waha się od około 26 do około 36 km/h. Również czas przejazdu nie jest w tym momencie ograniczony.
Skoki na odległość. Obliczane z ogromną dokładnością na podstawie pomiarów kątów. Długość linki holowniczej to 23 m. Maksymalna prędkość wyciągu w kategorii Open to 57 km/h dla mężczyzn i 54 km/h dla kobiet, ale najlepsi zawodnicy potrafią osiągać prędkość najazdu na skocznię przekraczającą 110 km/h i oddają skoki powyżej 60 metrów. Regulowana jest także wysokość skoczni. Jej próg w kategorii open mężczyzn może mieć wysokość 165 lub 180 cm, a przypadku kobiet 150 lub 165 cm.
Trójkombinacja. To klasyfikacja generalna podsumowująca wyniki zawodników osiągane we wszystkich trzech konkurencjach. Dzięki niej wyłania się najbardziej wszechstronnych narciarzy wodnych.
Światową organizacją odpowiedzialną za narciarstwo wodne i uznawaną przez Międzynarodowy Komitet Olimpijski jest International Waterski &amp; Wakeboard Federation (IWWF), której członkiem jest Polski Związek Motorowodny i Narciarstwa Wodnego.
Skutery wodne – jest to odmiana sportu motorowodnego. Rywalizacja odbywa się na jednostkach, których wspólną cechą jest pozycja kierowcy i napęd. Pilot – podobnie jak w motocyklu szosowym – do kierowania skuterem wodnym wykorzystuje poziomy drążek kierowniczy, a do regulacji prędkości służą specjalne manetki na kierownicy. Jednostki wyposażone są w silniki spalinowe współpracujące z pędnikiem wodno – odrzutowym. Skutery wodne charakteryzują się bardzo dużą zwrotnością i łatwością manewrowania. W rywalizacji sportowej wykorzystywane są zarówno skutery stojące jaki i siedzące. Podczas zawodów rozgrywane są wyścigi po obwodzie (na torze wyznaczonym kilkudziesięcioma bojami), slalom równoległy oraz jazda dowolna, czyli „freestyle”. Światową organizacją odpowiedzialną za sport motorowodny i uznawaną przez Międzynarodowy Komitet Olimpijski jest Union Internationale Motonautique (UIM), której członkiem jest Polski Związek Motorowodny i Narciarstwa Wodnego.
Wakeboard i wakeskate – to stosunkowo młode dyscypliny. Wakeboard powstała w latach 80-tych XX wieku w Stanach Zjednoczonych. Jest połączeniem nart wodnych, deskorolki i surfingu. Przez wielu jest potocznie nazywany „snowboardem na wodzie”. Rywalizacja zawodników odbywa się za motorówką lub za wyciągiem w formule „freestyle”. Podczas przejazdu sędziowie oceniają ewolucje (tzw. „tricki”) na płaskiej wodzie bądź na elementach wakeparku, czyli specjalnie zaprojektowanych przeszkodach. Pochodną wakeboardu jest wakeskate (deska bez wiązań mocujących buty). Powstają też nowe dyscypliny, które są pochodnymi wakeboardu – jedną z nich jest wakesurf, który polega na płynięciu po fali, którą wytwarza motorówka. Światową organizacją odpowiedzialną za wakeboard i wakeskate i uznawaną przez Międzynarodowy Komitet Olimpijski jest International Waterski &amp; Wakeboard Federation (IWWF), której członkiem jest Polski Związek Motorowodny i Narciarstwa Wodnego.
Międzynarodowe sukcesy sportowe.
Zawodnicy zrzeszeni w Polskim Związku Motorowodnym i Narciarstwa Wodnego (startujący z licencjami sportowymi PZMWiNW) odnoszą ogromne sukcesy na arenie międzynarodowej, zdobywając w każdym sezonie od kilku do kilkudziesięciu medali MŚ i ME.
Rys historyczny.
Związek powstał 24 listopada 1957 jako Polski Związek Motorowodny (PZMW) z Sekcji Motorowodnej działającej przy Głównym Komitecie Kultury Fizycznej i Sportu. W 1973 roku zmieniono nazwę na obecną (Polski Związek Motorowodny i Narciarstwa Wodnego; PZMWiNW) oraz powołano wiceprezesa ds. narciarstwa wodnego. Była to tylko zmiana formalna, ponieważ narciarstwo wodne od początku było związane PZMW.
Przez ponad 60 lat swojej działalności Związek prężnie się rozwija. Wzrosła liczba klubów sportowych oraz związków okręgowych – w 1973 był tylko jeden, w chwili obecnej jest ich kilkanaście. Do dynamicznego rozwoju dyscyplin zrzeszonych w związku przyczyniła się liberalizacja wyjazdów zagranicznych po 1989, dzięki czemu wielu zawodników zaczęło startować w zawodach rangi mistrzostw świata i Europy.
Przedstawiciele Polskiego Związku Motorowodnego i Narciarstwa Wodnego stale uczestniczą w pracach UIM (Union Internationale Motonautique) oraz IWWF (International Waterski &amp; Wakeboard Federation). Prezes Honorowy Związku Jerzy Czeszko pełnił funkcję wiceprezydenta UIM do 2014 roku, a podczas obrad 87. Walnego Zgromadzenia UIM, które odbyło się w dniach 20–26 października 2014 roku został Członkiem Honorowym Międzynarodowej Federacji Motorowodnej. Podczas 90. Kongresu Union Internationale Motonautique w październiku 2017 roku Jerzy Wojewoda został wybrany do Zarządu tej organizacji. W latach 1960–1983 wiceprezydentem UIM był Bohdan Mańkowski. Podczas 95. Zgromadzenia Ogólnego Międzynarodowej Unii Motorowodnej, które odbyło się w październiku 2022 roku (Fudżajra, Zjednoczone Emiraty Arabskie) do Komisji Technicznej UIM został wybrany ponownie Pan Jerzy Wojewoda, a do Komisji Sportowej UIM został wybrany Pan Wiktor Synoracki.
Związek ma też swoich przedstawicieli we władzach IWWF – Michał Moś jest stałym członkiem Rady Narciarstwa Wodnego za Wyciągiem konfederacji Europy i Afryki, a Marek Łojek jest stałym członkiem Rady Wakeboardu konfederacji Europy i Afryki.
Misja i Wizja PZMWiNW.
MISJA: jest tworzenie jak najlepszych warunków dla rozwoju sportu, rekreacji i turystyki wodnej w Polsce.
WIZJA (SPORT): Stworzenie możliwości do ciągłego rozwoju sportowego i podnoszenia umiejętności zawodnikom startującym z licencjami sportowymi Polskiego Związku Motorowodnego i Narciarstwa Wodnego. Prowadzenie współzawodnictwa krajowego (zawodów rangi mistrzowskiej) na najwyższym poziomie sportowym i organizacyjnym. Stwarzanie szans rozwoju i podnoszenia umiejętności dla kadry szkoleniowej oraz sędziów. Wyselekcjonowanie najlepszych zawodników w Polsce i zapewnienie im wszelkich możliwych warunków do osiągania sukcesów na arenie międzynarodowej. • Zdobywanie przez zawodników startujących z licencjami sportowymi Polskiego Związku Motorowodnego i Narciarstwa Wodnego medali mistrzostw świata i mistrzostw Europy. • Prowadzenie spójnej polityki informacyjnej dot. działalności sportowej Polskiego Związku Motorowodnego i Narciarstwa Wodnego, której celem jest kreowania wizerunku dyscyplin, jako sportów elitarnych.
WIZJA (TURYSTYKA I REKREACJA): Promocja zdrowego stylu życia. Wprowadzanie najwyższych standardów w zakresie szkolenia dla osób ubiegających się o uprawnienia motorowodne (patenty i licencje). Permanentne doszkalanie kadry instruktorskiej prowadzącej kursy na uprawnienia motorowodne. Prowadzenie działań ukierunkowanych na zwiększenie bezpieczeństwa na wodzie i nad wodą dla wszystkich użytkowników akwenów. Podnoszenie świadomości społeczeństwa w zakresie ochrony środowiska naturalnego. Upowszechnianie sportu i turystyki wodnej. Wprowadzanie innowacyjnych rozwiązań i projektów mających na celu zwiększenie dostępności turystyki wodnej.

</doc>
<doc id="146898" url="https://pl.wikipedia.org/wiki?curid=146898" title="Narty wodne">
Narty wodne



</doc>
<doc id="146899" url="https://pl.wikipedia.org/wiki?curid=146899" title="Environmental Audio Extensions">
Environmental Audio Extensions

Environmental Audio Extensions (EAX) – opracowany przez firmę Creative Labs zestaw rozszerzeń standardu Microsoft Direct Sound 3D. EAX stosowane jest w grach 3D by lepiej oddać świat dźwięków. Pozwala na znaczne poprawienie realności doznawanych wrażeń słuchowych.
Produkty firmy Creative Labs nie są jedynymi zawierającymi rozszerzenia EAX. Dzięki firmie Sensaura Ltd. oraz jej sys­temowi generowania dźwięku przestrzen­nego producenci kart muzycznych bazujących na chipsetach ESS, Yamaha czy Crystal otrzymali odpowiednie oprogramowa­nie wspomagające tworzenie efektów dźwiękowych 3D. Jednak ich produkty obecnie zapewniają kompatybilność jedynie z EAX 2.0.
Wersje standardu.
EAX 1.0.
Po raz pierwszy został przedstawiony wraz z pojawieniem się w 1998 roku karty dźwiękowej Sound Blaster Live! opartej na procesorze dźwiękowym EMU10K1. Posiadał on możliwość łatwego programowania poprzez sterownik zawarty w systemie operacyjnym. Modelowanie dźwięku w kartach Sound Blaster Live! realizowane jest techniką nazwaną "Environmental Modeling", opracowaną w fir­mie E-mu Systems.
EAX początkowo zawierał w sobie zestaw filtrów: predefiniowanych ustawień środowiskowych dźwięku jak np. echo w jaskini bądź w lesie. Dodatkowo zaimplementowane były, znane z rozwiązań firmy Aureal, odbicia liczone w czasie rzeczywistym.
EAX 2.0.
Wkrótce powstało EAX 2.0, które wprowadziło nową funkcjonalność, czyli tzw. "Obstruction and Occlusion". Te funkcje pozwalają częściowo lub całkowicie blokować dźwięk dochodzący ze źródła do słuchacza z możliwością uwzględnienia przeszkód jakie mogą się pojawiać na jego drodze.
EAX Advanced HD 3.0.
Z nadejściem nowych kart muzycznych opartych na procesorze Audigy (EMU10K2) i Audigy 2 powstał EAX 3.0 ADVANCED HD™. Moc tych układów pozwoliła na dodanie do EAX funkcji "Enviromental Morphing", która umożliwia płynne przechodzenie z jednego środowiska dźwiękowego do drugiego. Zapobiega nagłym zmianom charakteru dźwięku przy szybkim przechodzeniu np. z wygłuszonego pomieszczenia do jaskini z dużym echem.
Innymi nowościami są "Environmental Panning" oraz "Filtering and Reflections". Funkcje te poprawiają zdolność umieszczania dźwięku w środowisku 3D oraz symulują jego zachowanie się w otwartych bądź zamkniętych przestrzeniach. Pozwala to na dokładniejsze określenie źródła pochodzenia dźwięku.
EAX Advanced HD 4.0.
Po dodaniu do specyfikacji funkcji Multi-Environments powstał EAX 4.0 ADVANCED HD™. Nowa możliwość w pełni wykorzystuje procesory EMU10K2 i pozwala na utworzenie do czterech niezależnych środowisk dźwiękowych. Mogą one na siebie oddziaływać i nakładać się, a wszystko jest dokonywane i obliczane w czasie rzeczywistym przez procesor karty dźwiękowej.
EAX Advanced HD 5.0.
Wśród nowych funkcji pojawiły się m.in. następujące: 
EAX FlexiFX – umożliwia jeszcze większą elastyczność w wykorzystywaniu efektów środowiskowych. EAX 5.0 obsługuje maksymalnie 4 efekty pogłosu oraz 128 źródeł dźwięku 3D. Dzięki tej funkcji karta dźwiękowa umożliwia uaktualnianie wszystkich czterech slotów efektów do wszystkich źródeł 3D jednocześnie oraz nakładanie efektów środowiskowych na źródła dwukanałowe jak i wielokanałowe.
EAX PurePath – funkcja oferująca pełną kontrolę nad sygnałami wielokanałowymi i kierowaniem ich do wybranych głośników satelitarnych. Pozwala ona m.in. na określenie jakie sygnały mają trafić do kanału LFE (ang. "Low-Frequency Enhacement") oraz na przesłanie dialogów do głośnika centralnego.
EAX MacroFX – umożliwia generowanie i kontrolę efektów zbliżenia dla realistycznego odwzorowania dźwięków ze źródeł znajdujących się bardzo blisko słuchacza.
Environment Occlusion – efekt ulepszający dźwięk poprzez tłumienie dźwięków dochodzących np. z innych pokoi, które w rzeczywistości wygłuszane są przez ścianę lub inne przeszkody akustyczne. Przykładowo, kierując poczynaniami głównego bohatera w grze i zatrzymując się przed zamkniętymi drzwiami zatłoczonego i hałaśliwego baru, dzięki zastosowaniu funkcji "Environmental Occlusion" można usłyszeć stłumione odgłosy wydobywające się z wnętrza pomieszczenia.
Microphone – dzięki tej funkcji można przenieść własny głos do realiów panujących w grze. Podczas komunikowania się z innymi graczami, na słowa wypowiadane do mikrofonu nakładany jest jeden z efektów środowiskowych, odpowiadający specyfice pomieszczenia, w którym akurat znajduje się bohater sterowany przez gracza. Dzięki temu w grach, w których możliwa jest głosowa komunikacja pomiędzy graczami, każdy będzie mógł się przynajmniej domyślać, gdzie znajduje się osoba, z którą rozmawia.

</doc>
<doc id="146903" url="https://pl.wikipedia.org/wiki?curid=146903" title="Abdelkader">
Abdelkader



</doc>
<doc id="146909" url="https://pl.wikipedia.org/wiki?curid=146909" title="Sergio Sebastiani">
Sergio Sebastiani

Sergio Sebastiani (ur. 11 kwietnia 1931 w Montemonaco), włoski duchowny katolicki, dyplomata watykański, wysoki urzędnik Kurii Rzymskiej, kardynał.
Życiorys.
Studiował w seminariach w Ascoli Piceno i Fermo, przyjął święcenia kapłańskie 15 lipca 1956 w Fermo. Kontynuował studia w Rzymie; na Papieskim Uniwersytecie Gregoriańskim obronił licencjat z teologii, a na Papieskim Uniwersytecie Laterańskim doktorat z prawa kanonicznego. Przygotowanie do pracy w dyplomacji watykańskiej uzyskał na Papieskiej Akademii Duchownej i w 1960 został członkiem personelu Sekretariatu Stanu. Pełnił funkcję sekretarza w kilku nuncjaturach (Peru, Brazylia), w latach 1966-1967 był audytorem w nuncjaturze w Chile, a 1967-1974 sekretarzem kolejnych sekretarzy stanu Amleto Cicognaniego i Jeana Villota oraz szefem sekretariatu "Sostituto". W 1974 wyjechał na dwa lata do Francji, gdzie był radcą w nuncjaturze ze specjalnymi pełnomocnictwami przy Radzie Europy. Otrzymał tytuł papieskiego prałata honorowego (30 kwietnia 1974).
27 września 1976 został mianowany arcybiskupem tytularnym Caesarea in Mauretania oraz pronuncjuszem na Madagaskarze i Mauritiusie, zarazem delegatem apostolskim na Reunionie i Komorach. Sakry biskupiej udzielił mu 30 października 1976 w Watykanie sekretarz stanu kardynał Villot. W styczniu 1985 Sebastiani przeszedł na stanowisko nuncjusza w Turcji. Od listopada 1994 pełni funkcje w Kurii Rzymskiej, początkowo był sekretarzem generalnym Rady Prezydialnej Centralnego Komitetu Obchodów Wielkiego Jubileuszu Roku 2000, a w listopadzie 1997 został prezydentem Prefektury Spraw Ekonomicznych Stolicy Świętej.
Brał udział w sesjach Światowego Synodu Biskupów w Watykanie. 21 lutego 2001 Jan Paweł II wyniósł go do godności kardynalskiej, z diakonią Sant'Eustachio. W związku ze śmiercią papieża (2 kwietnia 2005) dalsze pełnienie przez kardynała Sebastianiego funkcji szefa Prefektury Spraw Ekonomicznych uległo zawieszeniu. Ponownie powołany na to stanowisko przez papieża Benedykta XVI 21 kwietnia 2005.
12 kwietnia 2008 kardynał Sebastiani przeszedł na emeryturę. Nowym prefektem Prefektury Spraw Ekonomicznych został dotychczasowy sekretarz Trybunału Sygnatury Apostolskiej abp Velasio De Paolis.
21 lutego 2011 awansował do rangi kardynała prezbitera. 11 kwietnia 2011 w związku z osiemdziesiątymi urodzinami stracił prawo do udziału w przyszłych konklawe.

</doc>
<doc id="146910" url="https://pl.wikipedia.org/wiki?curid=146910" title="HD DVD">
HD DVD

HD DVD (z ang. High Definition DVD) – format zapisu optycznego danych, opracowany przez firmy Toshiba, NEC i Memory-Tech zrzeszone w organizację AOSRA. Podobny do płyt DVD, jednak znacznie bardziej pojemny, gdyż dzięki zastosowaniu niebieskiego lasera udało się znacznie zwiększyć gęstość upakowania danych.
Opis.
Podczas gdy czytniki DVD korzystają z czerwonego lasera, w napędach HD DVD laser ma kolor purpurowy. Podstawową różnicą pomiędzy tymi laserami jest długość fali – czerwony ma 650 nanometrów, podczas gdy "niebieski laser" tylko 405 nm. Pozwala to na zmniejszenie rozmiaru pitów, a co za tym idzie daje to możliwość gęstszego zapisywania danych na nośniku.
Wojna formatów.
Nośnik HD DVD był konkurencją dla Blu-raya. Pomimo gorszych parametrów posiadał pewną zaletę – pierwsza warstwa nośnika mogła być identyczna z warstwą standardowej płyty DVD. Zapewniało to kompatybilność z odtwarzaczem DVD na poziomie pierwszej warstwy. HD DVD był dzięki temu dobrym nośnikiem do dystrybucji filmów. Na warstwie o pojemności 15 GB można było zapisać film w rozdzielczości HDTV, a na warstwie o pojemności 4,7 GB ten sam film w gorszej jakości. Film mogli obejrzeć zarówno posiadacze nowych odtwarzaczy HD DVD jak i starszych DVD, tylko że z różną jakością. Microsoft Windows Vista obsługuje technologię pamięci masowej HD DVD. Niekorzystne dla HD DVD było jednak to, że największa amerykańska wytwórnia filmów Warner Bros w styczniu 2008 na targach w Las Vegas poparła konkurencyjny standard Blu-ray.
16 lutego 2008 roku NHK i Reuters podały, że Toshiba planuje wstrzymanie produkcji HD DVD. Firma będzie w dalszym ciągu sprzedawać urządzenia ale nie będzie inwestować w projektowanie ich nowych modeli.
19 lutego 2008 prezes firmy Toshiba, Atsutoshi Nishida, ogłosił podczas konferencji prasowej w Tokio oficjalną decyzję swojej firmy o wycofaniu się z wszelkich prac związanych z technologią HD DVD.
Tego samego dnia po ogłoszeniu zaprzestania prac nad HD DVD, wytwórnia filmowa Universal Studios ogłosiła przejście na format BD.
Podobnie Microsoft zrezygnował ze wsparcia formatu HD DVD przez zaprzestanie produkcji czytników do konsoli Xbox 360. Oznacza to definitywną przegraną formatu na rzecz konkurencyjnego Blu-ray.
Kontrowersje związane z zabezpieczeniami.
Zabezpieczenie HD DVD znane pod nazwą AACS (Advanced Access Content System) zostało złamane przez osobę znaną pod nickiem muslix64, choć wersja oprogramowania udostępniona przez autora wymaga dopracowania.
W związku z tym, iż na początku maja 2007 roku prawnicy AACS wysłali groźby pozwów i żądania zamknięcia stron publikujących kod (jego zapis heksadecymalny to 09 F9 11 02 9D 74 E3 5B D8 41 56 C5 63 56 88 C0) umożliwiający złamanie zabezpieczeń (między innymi do serwisu Digg), powstał bunt internautów, którzy zaczęli publikować 16-bajtowy kod wszędzie "gdzie się da", zamieszczając go w komentarzach na stronach, na swoich blogach, a nawet na koszulkach i w piosenkach oraz teledyskach. W ciągu jednego dnia wynik wyszukiwania w Google dla podanego hasła (09 F9…) wzrósł o 1 000 000 stron – jest to przykład efektu Streisand. Serwis Digg ostatecznie zrezygnował z cenzury i sam opublikował kod, twierdząc, iż jest "gotów stawić czoła wszystkim konsekwencjom. Będziemy walczyć o wolność słowa, lub zginiemy walcząc".
Kod pojawił się na kanale amerykańskiej stacji telewizyjnej Current TV, gdzie go wyświetlono oraz zaprezentowano piosenki przedstawiające 16-bajtowy ciąg.
Wielu uważa sprawę za przykład cenzury internetu oraz dopuszczenie możliwości istnienia "zakazanej" liczby za absurd. Powstała flaga, która została nazwana "flagą wolności słowa", przedstawiającą kolory odpowiadające wartościom poszczególnych liczb kodu (po trzy pary na kolor) oraz „nadmiarowe” znaki C0 na ostatnim pasie.

</doc>
<doc id="146915" url="https://pl.wikipedia.org/wiki?curid=146915" title="Koprzywnica (gmina)">
Koprzywnica (gmina)

Koprzywnica – gmina miejsko-wiejska w województwie świętokrzyskim, w powiecie sandomierskim. W latach 1975–1998 gmina położona była w województwie tarnobrzeskim.
Siedzibą gminy jest Koprzywnica.
31 grudnia 2010 gminę zamieszkiwało 7020 osób. Natomiast według danych z 31 grudnia 2019 roku gminę zamieszkiwały 6634 osoby.
Za Królestwa Polskiego gmina Koprzywnica należała do powiatu sandomierskiego w guberni radomskiej. do gminy przyłączono pozbawioną praw miejskich Koprzywnicę.
Struktura powierzchni.
Według danych z lat 1995–2005 gmina Koprzywnica miała obszar 69,19 km². W ciągu tego okresu zmniejszył się procentowy udział użytków rolniczych (z 84,9% w '95 do 77,7% w latach '04 do '05) oraz lasów (z 5,6% w '95 do 4,8% w '05, przy czym zwiększył się on w stosunku do lat '97 do '98 z 2,6%), na rzecz zwiększenia się areału nieużytków (z 9,5% w '95 do 17,5% w '05).
Niska dochodowość z areału użytków rolnych wymusiła na rolnikach działania na rzecz odłogowania oraz zadrzewiania znacznych połaci swoich gospodarstw.
Gmina Koprzywnica jest typową gminą sadowniczą, co wynika z rozkładu użytków rolnych.
Gmina stanowi 10,24 proc. powierzchni powiatu.
Budżet.
 Rysunek 1.1 Dochody ogółem w G Koprzywnica (1995–2000) i GiM Koprzywnica (2001–2010) w latach 1995–2010 (w zł)
 Rysunek 1.2 Wydatki ogółem w G Koprzywnica (1995–2000) i GiM Koprzywnica (2001–2010) w latach 1995–2010 (w zł)
W roku 2010 średni dochód na mieszkańca wynosił 2834,17 zł (stan na 31 grudnia; 2834,58 zł w zestawieniu na 30 czerwca); jednocześnie średnie wydatki na mieszkańca kształtowały się na poziomie 3510,19 zł (stan na 31 grudnia; 3510,69 zł w zestawieniu na 30 czerwca).
Sołectwa.
Beszyce, Błonie, Ciszyca, Dmosice, Gnieszowice, Kamieniec, Krzcin, Łukowiec, Niedźwice, Postronna, Sośniczany, Świężyce, Trzykosy, Zbigniewice, Zbigniewice-Kolonia
Sąsiednie gminy.
Klimontów, Łoniów, Samborzec, Tarnobrzeg

</doc>
<doc id="146925" url="https://pl.wikipedia.org/wiki?curid=146925" title="Chargé d’affaires">
Chargé d’affaires

Chargé d’affaires (wymowa: [], z języka francuskiego, dosłownie: „odpowiedzialny za sprawy” czyli „pełniący obowiązki, p.o.”) — pełnomocnik ambasadora, osoba kierująca ambasadą w jego zastępstwie. 
Warianty.
Pojęcie to ma dwa warianty:

</doc>
<doc id="146926" url="https://pl.wikipedia.org/wiki?curid=146926" title="Policja Polska Generalnego Gubernatorstwa">
Policja Polska Generalnego Gubernatorstwa

Policja Polska Generalnego Gubernatorstwa (niem. "Polnische Polizei im Generalgouvernement"), potocznie określana jako policja granatowa – policja komunalna, finansowana przez polskie samorządy (szczątkowe struktury samorządowe, pozostające pod nadzorem niemieckiej administracji cywilnej), podporządkowana lokalnym komendantom niemieckiej policji porządkowej – "Ordnungspolizei"; najwyższym szczeblem struktury Policji Polskiej było stanowisko komendanta miejskiego lub powiatowego.
Nazwa.
Zwyczajowa nazwa formacji pochodzi od granatowego koloru noszonych mundurów. Analogiczne formacje policyjne istniały we wszystkich okupowanych krajach. Tym niemniej, umundurowanie polskiej Policji Państwowej sprzed 1932 także było w kolorze granatowym i tak byli opisywani funkcjonariusze.
Powstanie formacji.
Została powołana w grudniu 1939 na terenie Generalnego Gubernatorstwa (GG) na podstawie rozporządzenia Generalnego Gubernatora Hansa Franka z dnia 17 grudnia 1939. Wcześniej, 30 października 1939 r., dowódca SS i policji w Generalnym Gubernatorstwie Friedrich Wilhelm Krüger wydał zarządzenie wzywające urzędników i funkcjonariuszy polskiej policji do zgłaszania się w najbliższym urzędzie niemieckiej policji lub starostwie. Termin wyznaczono na 10 listopada. Tym, którzy terminu tego nie dochowają grożono „najsurowszymi karami”. Źródłem pierwszych uzupełnień stali się policjanci wysiedleni z ziem wcielonych do III Rzeszy. Przez cały okres okupacji niemieckiej większość granatowych policjantów rekrutowała się z przedwojennych policjantów polskich.
Niemcy nałożyli na dotychczasowy aparat Policji Państwowej obowiązek pełnej, bieżącej ochrony bezpieczeństwa i porządku publicznego. Według rozkazu Heinricha Himmlera z 5 maja 1940 „zapewnienie ogólnej służby policyjnej w GG jest zadaniem policji polskiej. Policja niemiecka wkracza tylko wówczas, jeśli wymaga tego interes niemiecki, oraz nadzoruje policję polską”.
Formacja została podporządkowana niemieckiej "Ordnungspolizei". Działała na obszarze GG z wyjątkiem części powiatów południowo-wschodnich i włączonego w 1941 dystryktu Galicja, gdzie utworzono Ukraińską Policję Pomocniczą.
Funkcjonowanie PP.
Stan osobowy
Stopnie obowiązujące w PP
W nawiasach podano odpowiedniki stopni Wojska Polskiego i policji niemieckiej:
Przez tę formację w latach 1940–1944 przewinęło się 16-18 tysięcy osób (formacja miała dużą śmiertelność – przyjmuje się, że w roku 1942 średnio co 4 dni ginął jeden policjant). Składała się ona niemal wyłącznie z Polaków, poza nimi w PP służyło około 200 Ukraińców (w latach 1940–1942 wszyscy przeszli do Ukraińskiej Policji Pomocniczej bądź zrezygnowali ze służby) i około 700 Białorusinów, mających przed wrześniem 1939 obywatelstwo polskie. Pojawiające się w różnych źródłach informacje, jakoby do PPGG przyjmowano Litwinów, nie mają pokrycia w faktach.
Policjantów obowiązywało umundurowanie przedwojenne z niewielkimi modyfikacjami, wprowadzanymi sukcesywnie przez Niemców. Pierwszą było usunięcie na przełomie 1939/40 orłów z czapek i zastąpienie ich herbami powiatowymi. Nadal jednak – paradoksalnie – godło Rzeczypospolitej Polskiej (usuwane niemal doszczętnie w GG) widniało na guzikach mundurowych do końca 1943 (innym wyjątkiem były monety – ale już nie banknoty – bite/emitowane przez pozostający pod niemiecką administracją okupacyjną Bank Emisyjny w Polsce). Potem obowiązywały guziki żandarmerii niemieckiej, tak zwane „groszki”. Wyposażenie funkcjonariusza stanowił najczęściej pistolet z 5-20 nabojami lub karabin z 10-60 sztukami amunicji (od maja 1944 policjanci dostawali maksymalną ilość amunicji). Dopełnieniem była pałka. W przeciwieństwie do policji przedwojennej, „granatowi” policjanci broni białej (tj. szabel i bagnetów) nie nosili.
Do stałych czynności Policji Polskiej należały patrole prewencyjno-interwencyjne, nadzór nad stanem sanitarnym, regulacja ruchu kołowego, służba na dworcach kolejowych, nadzór nad obowiązkiem meldunkowym. Dochodził do tego nadzór nad bierną obroną przeciwlotniczą oraz szkolenie policyjne Żydowskiej Służby Porządkowej, sprawującej wewnętrzną służbę w gettach.
Bardzo niewielkie uprawnienia Policja Polska miała natomiast w stosunku do Niemców, zarówno umundurowanych, jak i cywilnych – mogła interweniować tylko w wypadku zabójstwa. Władze okupacyjne dopuszczały interwencję w stanie wyższej konieczności oraz w przypadku braku policji niemieckiej na miejscu zdarzenia.
W 1940 pion śledczy został wyłączony z Policji Polskiej i przekształcony w Polską Policję Kryminalną (PK). W ramach niemieckiej Policji Kryminalnej ("Kripo") istniały odtąd oddziały polskiej PK. Dyrekcje PK, obejmujące jurysdykcją miasto i powiat, istniały w Warszawie, Krakowie, Lublinie, a od 1941 we Lwowie. W dystrykcie radomskim w każdym komisariacie PP istniały dwu-trzyosobowe agentury kryminalne. Kadra Policji Kryminalnej szkolona była w Szkole Policji Bezpieczeństwa i SD w Rabce Zdroju.
Istniały dwie jednostki do zadań specjalnych, składające się z polskich policjantów:
Były to oddziały zmotoryzowane, przeznaczone do konwojów, działań przeciwko bandom rabunkowym i partyzantce. Praktycznie były to jedyne formacje z polskim dowództwem, które miały na uzbrojeniu większą liczbę pistoletów maszynowych i granaty.
Aby uzupełnić niedobory kadrowe PP, powołano 1 października 1941 w Nowym Sączu "Szkołę Policyjną Policji Pomocniczej Generalnego Gubernatorstwa". Przez cały okres istnienia (do sierpnia 1944) przeszkoliła ona 2800-3000 kandydatów. Komendantem szkoły był major Wincenty Strohe, a jego pierwszym zastępcą major Antoni Pikor.
W Krakowie, stolicy Generalnego Gubernatorstwa, mieścił się „Sąd SS i Policji”, który miał jurysdykcję nad funkcjonariuszami PP (PK od 5 maja 1942). W czerwcu 1944, wskutek zbliżania się frontu i wzmożenia polskiej działalności partyzanckiej, regulaminy uległy znacznemu zaostrzeniu, czego efektem było „wciągnięcie” pod jurysdykcję tego sądu również członków rodzin policjantów.
Za „samowolne opuszczenie służby przez członków policji cudzoziemskiej w Generalnym Gubernatorstwie” bądź utratę broni czy munduru funkcjonariuszowi groziło skierowanie do obozu koncentracyjnego. Od początku 1942 utratę broni na służbie karano śmiercią. Z tego powodu Armia Krajowa zabroniła rozbrajania policjantów.
Policja granatowa została formalnie rozwiązana 15 sierpnia 1944 na mocy dekretu PKWN (Dz.U.R.P. Nr 2, poz. 6). Od tego czasu w szeregach PP zaczęła się szerzyć dezercja, spowodowana m.in. wywózkami internowanych przez Armię Czerwoną funkcjonariuszy w głąb ZSRR oraz zmuszaniem policjantów przez Niemców do służby o charakterze wojskowym na zapleczu frontu. W formie szczątkowej formacja istniała do stycznia 1945 roku. 
Rząd Rzeczypospolitej Polskiej na uchodźstwie przewidywał rozwiązanie policji granatowej i weryfikację części funkcjonariuszy, o czym mówił projekt dekretu z 26 listopada 1943. 
Powojenne sądy polskie nie uznały jej za organizację przestępczą, choć wielu jej funkcjonariuszy trafiło po wojnie do więzień. Nie brakowało także przypadków, kiedy udowodniono im przestępstwa z lat okupacji, np. szmalcownictwo. W latach 1946–1952 działała Komisja rehabilitacyjno-kwalifikacyjna dla byłych policjantów, która pozytywnie zweryfikowała prawie 10 000 osób, z których ok. 2000 przyjęto do Milicji Obywatelskiej (od 1949 byli oni represjonowani). Około 600 osób skazano, w tym na karę śmierci.
Współpraca z okupantem.
Policja Polska Generalnego Gubernatorstwa brała udział w realizacji polityki III Rzeszy w okupowanej Polsce, zarówno w stosunku do ludności polskiej, jak i żydowskiej. Uczestniczyła w deportacjach do pracy przymusowej, zwalczała czarny rynek i brała udział w tworzeniu, izolowaniu i likwidacji gett.
W Warszawie wielu funkcjonariuszy policji granatowej wysługiwało się Niemcom; byli skorumpowani, zdemoralizowani i znienawidzeni przez ludność. 17 listopada i 15 grudnia 1941 granatowi policjanci przeprowadzili na rozkaz Niemców w Areszcie Centralnym dwie egzekucje Żydów złapanych po stronie aryjskiej. W pierwszej rozstrzelano 8, a w drugiej 16 osób.
13 stycznia 1942 policja warszawska otrzymała rozkaz aresztowania i przekazania władzom niemieckim Polaków-chrześcijan pochodzenia żydowskiego. W czerwcu tegoż roku utworzono specjalny oddział liczący ok. 100 funkcjonariuszy pod dowództwem kpt. Józefa Lisikiewicza. Działał on pod komendą żandarmerii niemieckiej i uczestniczył w walkach z partyzantami oraz w grabieżach wsi na Lubelszczyźnie.
Jednym z zadań funkcjonariuszy policji granatowej było pilnowanie bram i murów gett. W Warszawie zostali w kwietniu 1943 w przededniu planowanej ostatecznej likwidacji getta (patrz powstanie w getcie warszawskim) zastąpieni przez policję niemiecką i w sile 367 ludzi ubezpieczali tyły oddziałów SS, które likwidowały getto warszawskie. Podobnie działo się też w innych miejscowościach. Na przykład w Węgrowie 21 września 1942 w czasie likwidacji getta wyciągnięci z ukrycia Żydzi byli rozstrzeliwani na cmentarzu, dokąd zwykle byli prowadzeni przez jednego niemieckiego żandarma i sześciu uzbrojonych policjantów granatowych. Jednakże PP pełniła funkcje porządkowe wokół gett w GG do końca maja 1943, kiedy została całkowicie zastąpiona w tym przez SS, które przygotowywało się do ich ostatecznej likwidacji.
Polscy policjanci granatowi odegrali negatywną rolę podczas niektórych akcji Polskiego Państwa Podziemnego. 2 lutego 1943 podczas ewakuacji materiałów i przedmiotów z opieczętowanego przez Gestapo mieszkania rodziny Błońskich przy ul. Brackiej 23 (akcja „Bracka”) w walce z przybyłym na miejscu patrolem zostali lekko ranni Jan Bytnar „Rudy” i Tadeusz Zawadzki „Zośka”. W akcji pod Arsenałem 26 marca 1943 granatowy policjant śmiertelnie postrzelił członka Grup Szturmowych, Tadeusza Krzyżewicza „Buzdygana”, a inny ostrzelał na ulicy Leszno samochód przewożący kobietę ranioną w czasie akcji.
Wielu granatowych policjantów uczestniczyło w szantażowaniu ukrywających się Żydów. Współpracowali oni ze szmalcownikami, zapewniając im opiekę i informacje w zamian za część uzyskanych od Żydów pieniędzy. "Polskiej policji zezwolono na oddanie każdemu polskiemu policjantowi w razie zatrzymania przez niego Żyda w aryjskiej części miasta Warszawy, 1/3 gotówki każdego Żyda. Zarządzenie to okazało się skuteczne".  
Polscy policjanci musieli uczestniczyć wraz z Niemcami w łapankach, eskortowaniu ludzi do obozów przejściowych, ochronie obozów pracy przymusowej. Zmuszeni byli asystować przy egzekucjach oraz brać udział w działaniach przeciwpartyzanckich. Udokumentowano kilkanaście zbiorowych egzekucji dokonanych przez dozorowaną przez Niemców granatową policję na Polakach i Żydach (np. pluton Policji rozstrzelał 17 listopada 1942 grupę Żydów, złapanych poza gettem; w październiku tegoż roku, na rozkaz Niemców, funkcjonariusze policji rozstrzelali w lesie kabackim grupę więźniów Pawiaka oraz zamordowali 14 Polaków w lesie pod Piasecznem). W odwet za zabitych przez podziemie policjantów, hitlerowcy z reguły dokonywali egzekucji zakładników, pomimo interwencji polskich oficerów policji. 
Obraz granatowego policjanta-kolaboranta pojawia się w powieści "Wyrok na Franciszka Kłosa" autorstwa Stanisława Rembeka. Główny bohater, post. Franciszek Kłos z podwarszawskiej miejscowości, wbrew radom najbliższych, po rozwiązaniu Policji Państwowej kontynuuje służbę w Policji Polskiej GG. Z czasem staje się on jednym z najaktywniejszych kolaborantów w regionie. W 2000 na podstawie powieści powstał film z Mirosławem Baką w roli głównej. W opinii prof. Jerzego Kochanowskiego „przypadek tytułowej postaci jest tam nieco przerysowany”.
Zygmunt Mańkowski, omawiając książkę Czesława Łuczaka "Polityka ludnościowa i ekonomiczna hitlerowskich Niemiec w okupowanej Polsce", konkludował, odnosząc się do sprawy granatowej policji, tak: „nie może być mowy o kolaboracji (przynajmniej dobrowolnej) tej formacji, a więc w ogóle o jakiejkolwiek kolaboracji o charakterze instytucjonalnym na ziemi polskiej”. Wynikało to z faktu, że „kolaboracja dotyczyła nie całości formacji, a jedynie zdegenerowanych jednostek”. Podobny pogląd, natury ogólnej, wyraził Stefan Korboński (p.o. obowiązki Delegata Rządu na Kraj) pisząc: „Powiedzenie „Polska Quislinga nie wydała” miało pełne pokrycie w krajowej rzeczywistości”.
Akcje polskiego podziemia wymierzone w Policję.
Granatowi policjanci kolaborujący z niemieckim okupantem byli piętnowani przez polski ruch oporu. Żeby zdyscyplinować funkcjonariuszy Polskie Państwo Podziemne publikowało listy kolaborujących policjantów, które rozklejane były do publicznej wiadomości. W zależności od skali współpracy różnicowano wyroki od infamii do wykonywania wyroków śmierci włącznie.
Kierownictwo Walki Podziemnej zarządziło kilka akcji wymierzonych w kolaborantów, szmalcowników oraz konfidentów, którymi objęci zostali również przedstawiciele polskiej policji. Były to między innymi rozpoczęta w marcu 1943 akcja „C” oraz późniejsze akcja Główki, akcja Topiel oraz Akcja Kośba, w których wykonywano wyroki śmierci także na policjantach polskich, którzy złamali polskie przedwojenne prawo karne dopuszczając się zbrodni na Polakach i Żydach.
W marcu 1943 Grupa Specjalna Sztabu Głównego Gwardii Ludowej dokonała udanego zamachu na komendanta policji w Warszawie Aleksandra Reszczyńskiego.
W akcji „C” przeprowadzonej na przełomie maja i czerwca 1943 po raz pierwszy AK zaczęła wykonywać wyroki na szmalcownikach szantażujących Żydów oraz Polaków ich ukrywających poza murami warszawskiego getta. Za tę działalność wyroki wykonano na dwóch granatowych policjantach z XIII komisariatu plutonowych: Bronisławie C. oraz Antonim S. 12 maja 1943 zlikwidowano także posterunkowego policji granatowej Józefa Domaradzkiego, 1 czerwca plut. Michała Wojciechowskiego, a 13 czerwca kpr. Stanisława Ławskiego.
Za współpracę z hitlerowskim okupantem wielu granatowych policjantów otrzymywało wyroki śmierci od polskiego ruchu oporu, np. w czerwcu 1943 z wyroku GL zginął komendant Policji Polskiej w Józefowie o nazwisku Chełkowski, który znęcał się nad polskimi cywilami, zaś we wrześniu 1944 egzekutorzy AK zabili Włodzimierza Lesia, posterunkowego PP z Łańcuta, który wydał w ręce Niemców rodzinę Ulmów i ukrywanych przez nią Żydów.
Współpraca policjantów z podziemiem.
Według niektórych źródeł „większość policjantów nie poddała się próbie zniewolenia i oddawała nieocenione usługi Polskiemu Państwu Podziemnemu, przekazując m.in. informacje o akcjach wymierzonych przeciwko Polakom”. Wedle szacunków około 25–30% policjantów było członkami lub współpracownikami podziemia, głównie Armii Krajowej. Pośrednio potwierdzają to raporty oficerów niemieckiej "Ordnungspolizei". O tym, jak ograniczone było zaufanie władz okupacyjnych do Policji Polskiej, świadczy fakt, że żaden z trzech stopni alarmu, przewidzianych przez okupanta na wypadek powstania w Warszawie, nie przewidywał użycia PP. Przeciwnie, w trzecim stopniu alarmu Niemcy zakładali aresztowanie i rozbrojenie całej PP, a nawet jej fizyczną likwidację.
Zaczątki granatowej policji polskiej Niemcy zainicjowali już w grudniu 1939 Na pierwszego komendanta wyznaczony został Marian Kozielewski – brat słynnego kuriera polskiego podziemia Jana Karskiego, W stopniu inspektora (Oberstleutnanta) został on pierwszym komendantem Policji Polskiej Generalnego Gubernatorstwa, czyli tzw. „granatowej policji” na miasto Warszawę. Jednocześnie jednak, już w październiku 1939, za pośrednictwem byłego ministra spraw wewnętrznych Mariana Borzęckiego, podporządkował się Centralnemu Komitetowi Organizacji Niepodległościowych, który uważał za przedstawicielstwo Rządu RP na uchodźstwie. Kozielewski od samego początku widział w Policji Polskiej narzędzie sabotażu i dywersji przeciw zarządzeniom władz okupacyjnych skierowanych przeciwko ludności cywilnej. Deklarację swej lojalności powtórzył za pośrednictwem brata, przesyłając w trakcie jego pierwszej misji do Francji, w styczniu 1940, listę policjantów „godnych zaufania” w celu nawiązania z nimi współpracy konspiracyjnej.
Wraz z bratem, Marian Kozielewski był także współautorem pierwszego raportu Jana Karskiego, który zredagowali wspólnie już w końcu 1939 w Warszawie. Raport ten zatytułowany „Zagadnienie żydowskie w Polsce pod okupacjami” poświęcony był nastrojom oraz losom ludności żydowskiej na terenach Polski okupowanych przez III Rzeszę oraz ZSRR. Fakt ten we wstępie pt. „Dane osobiste sprawozdawcy” odnotowuje raport Karskiego, gdzie Marian Kozielewski występuje pod pseudonimem ‘Konrad’.
Od wiosny 1940 zaczęto tworzyć w PP struktury konspiracyjne będące częścią Polskiego Państwa Podziemnego w Policji Polskiej. Utworzono tajny sztab oraz kaptowano do współpracy funkcjonariuszy wszystkich szczebli. Tworzono całe „struktury poziome” – w każdym większym komisariacie istniała tajna organizacja, a w posterunkach mniejszych i prowincjonalnych starano się mieć „zaufanych” podoficerów i oficerów.
Owe tajne struktury miały się ujawnić po klęsce III Rzeszy, której oczekiwano na froncie zachodnim w maju i czerwcu 1940. Jednakże Gestapo 7 maja 1940 dokonało aresztowania 69 oficerów Policji Polskiej dystryktu warszawskiego, na czele z ppłk Marianem Kozielewskim, przedwojennym komendantem Policji Państwowej na M.St. Warszawę i urzędującym komendantem Policji Polskiej w Warszawie. Było to działanie związane z realizowaną Akcją AB. Aresztowania te doprowadziły do częściowej likwidacji struktur podziemnych w PP. Część oficerów została zwolniona, część osadzono w tworzonym właśnie wówczas obozie koncentracyjnym Auschwitz, a część zrezygnowała ze służby.
Pod wpływem ww. wydarzeń stworzono plan współpracy Policji Polskiej z Polskim Państwem Podziemnym, składający się z trzech punktów:
Struktury podziemne, które opierały się na jednostkach organizacyjnych i funkcjonariuszach Polskiej Policji i Policji Kryminalnej, to przede wszystkim:
Komendantem Głównym PKB został ppłk Marian Kozielewski, zastępcą – ppłk Stanisław Wasilewski, a szefem sztabu – mjr Bolesław Buyko. Od końca 1942 odnotowuje się coraz większa liczbę funkcjonariuszy Państwowego Korpusu Bezpieczeństwa, co było konsekwencją decyzji władz Armii Krajowej o przejściu do PKB funkcjonariuszy PP, związanych z konspiracją wojskową, oraz funkcjonariuszy Ludowej Straży Bezpieczeństwa. Komendantem głównym został adwokat Stanisław Tabisz ze Stronnictwa Ludowego. W październiku 1943 liczebność całego PKB (bez dystryktu lubelskiego) wynosiła 8400 funkcjonariuszy. Z PKB współpracował Wojskowy Korpus Służby Bezpieczeństwa (WKSB) – rodzaj policji wojskowej. Obie te formacje ujawniły się w trakcie powstania warszawskiego, przejmując komisariaty Policji Polskiej. Bardzo ważnym odcinkiem działalności PP była współpraca z ogniwami kontrwywiadu wszystkich szczebli ZWZ-AK.
Powiązanie z Policją Polską posiadały wszystkie liczące się organizacje wojskowe i polityczne: od GL-AL poprzez BCh do NSZ. Kontakty operacyjne w strukturze policji miał również sowiecki wywiad wojskowy GRU.
Do roku 2020 piętnastu policjantów zostało odznaczonych medalem Sprawiedliwy wśród Narodów Świata. Byli to: Franciszek Banaś (1980), Władysław Cieśla (1991), Piotr Czachoński (1999), Jan Fakler (1974), Kajetan Gerula (1995), Paweł Gołąbek (2001), Władysław Książek (1998), Jan Kubicki (1976), Stefan Matacz (2012), Bronisław Marchlewicz (2004), Wacław Nowiński (1970), Stanisław Ratyński (1991), Władysław Szałek (1979), Stanisław Śliżewski (2008) oraz Stanisław Wiatr (2019).
Andrzej Kunert szacuje, że od 10 do 20% funkcjonariuszy zostało zamordowanych przez władze niemieckie (wypowiedź w filmie „Granatowi”, 1999).
Główna Komisja Ścigania Zbrodni przeciwko Narodowi Polskiemu prowadzi śledztwo „w sprawie zbrodni nazistowskiej, stanowiącej jednocześnie zbrodnię przeciwko ludzkości, popełnioną w bliżej nieustalonym dniu pod koniec 1943 lub na początku 1944 w Krakowie przez funkcjonariuszy III Rzeszy, którzy naruszając prawo międzynarodowe dokonali zabójstwa poprzez rozstrzelanie ok. 40 funkcjonariuszy Policji Polskiej Generalnego Gubernatorstwa, tzw. Policji Granatowej i zarazem członków Armii Krajowej. (S 33/08/Zn)”
W listopadzie 2012 w Krakowie odsłonięto tablicę upamiętniającą zamordowanych policjantów granatowych.
Podobne formacje.
W 1940 w ośmiu wschodnich powiatach dystryktów lubelskiego i krakowskiego, a od 1941 także lwowskiego, zostały utworzone oddziały Ukraińskiej Policji Pomocniczej. Składały się w całości z Ukraińców (część przeszła z PP; poza tym w kadrze oficerskiej było kilkudziesięciu oficerów policji niemieckiej i kilkunastu SS-manów). Na powierzonych im terenach pełniły te same funkcje, co Policja Polska. Większa część kadry oficerskiej UPP była powiązana z nastawionymi antypolsko nacjonalistami ukraińskimi. W latach 1941–1944 na terenie Galicji funkcjonariusze UPP dokonali kilkuset kradzieży, podpaleń i zabójstw na ludności polskiej.
Z Polaków oraz Ukraińców i Białorusinów z obywatelstwem polskim tworzono również jednostki niemieckiej policji pomocniczej, która jednakże była skoszarowana oraz przechodziła częściowe przeszkolenie wojskowe (głównie obsługa ckm-ów i moździerzy). Na Kresach Wschodnich, które weszły w skład Komisariatu Rzeszy Ukraina, w jednostkach tych służyli głównie Ukraińcy. Jednakże w maju i kwietniu 1943 zdezerterowało blisko 3000 policjantów. Celem było przejście do oddziałów Ukraińskiej Powstańczej Armii i uniezależnienie się od III Rzeszy. Wtedy skład wybrakowanych posterunków i kompanii został uzupełniony w dużej części przez Polaków. Tak było np. w batalionach nr 102 w Krzemieńcu, nr 103 w Maciejowie, nr 104 w Kobryniu czy w batalionie w Sarnach. Zresztą batalion z Maciejowa przeszedł w niemal w pełnym składzie na stronę AK i został włączony do 27 Wołyńskiej Dywizji Piechoty Armii Krajowej.
Wszystkie te jednostki nie były czysto polskie, z wyjątkiem batalionu "Schutzmannschaft nr 202".
W kulturze masowej.
Stanisław Rembek opisał w powieści "Wyrok na Franciszka Kłosa" w 1947 losy grodziskiego policjanta Franciszka Kłosa, zabitego w lipcu 1943, prawdopodobnie za okrucieństwo. Film pod tym samym tytułem nakręcił Andrzej Wajda.
Roman Tomczyk w zbiorze opowiadań pt. "Mali nadludzie" (Wydawnictwo „Śląsk”, Katowice 1967) przedstawił granatowych policjantów działających na rzecz okupanta.
Granatowi policjanci pokazani zostali w kilku polskich filmach wojennych ("Zakazane piosenki", 1947; "Zamach", 1959; "Pożegnanie z Marią", 1993; "Sprawiedliwy", 2015) oraz w serialach ("Sprawiedliwi, Czas honoru").

</doc>
<doc id="146931" url="https://pl.wikipedia.org/wiki?curid=146931" title="Miracle">
Miracle



</doc>
<doc id="146936" url="https://pl.wikipedia.org/wiki?curid=146936" title="Polska policja granatowa">
Polska policja granatowa



</doc>
<doc id="146942" url="https://pl.wikipedia.org/wiki?curid=146942" title="Polowanie">
Polowanie

Polowanie (również łowy) – pozyskiwanie zwierzyny przez myśliwych z zachowaniem obowiązujących przepisów, tj. tropienie, ściganie i strzelanie.
Nazwy, które określają teren polowania.
Pole

</doc>
<doc id="146944" url="https://pl.wikipedia.org/wiki?curid=146944" title="Chrystusowcy">
Chrystusowcy



</doc>
<doc id="146945" url="https://pl.wikipedia.org/wiki?curid=146945" title="Kamieniec (powiat sandomierski)">
Kamieniec (powiat sandomierski)

Kamieniec – wieś sołecka w Polsce położona w województwie świętokrzyskim, w powiecie sandomierskim, w gminie Koprzywnica. 
W administracji kościelnej rzymskokatolickiej wieś położona w archidiecezji lubelskiej, w diecezji sandomierskiej, w dekanacie koprzywnickim, w parafii pw. św. Jana Chrzciciela.
W 1998 r. Kamieniec miał 122 mieszkańców i 68 gospodarstw o łącznej powierzchni 219,39 ha.
W latach 1975–1998 miejscowość należała administracyjnie do województwa tarnobrzeskiego.
Historia.
Wieś Kamieniec pojawiła się prawdopodobnie dopiero w XVIII wieku, chociaż nie można wykluczyć wcześniejszego powstania.
W 1827 r. było tu 18 domów i 96 mieszkańców, Miejscowość była własnością prywatną należącą do parafii w Skotnikach. W 1884 r. wieś miała 16 domów i 96 mieszkańców oraz folwark o powierzchni 282 morgi w tym: 140 gruntów ornych i ogrodów, 50 mórg łąk, 39 mórg pastwisk, 2 morgi wód, 49 mórg nieużytków i placów; budynków drewnianych było 15. W 1884 r. kolonia nazywana wówczas Kamieniec Wisłocki miała 13 domów oraz 99 mórg gruntów.
W 1929 r. w Kamieńcu w 6 domach zamieszkiwały 44 osoby. W tym samym okresie kolonia Kamieniec Wisłocki posiadała 11 domów zamieszkiwanych przez 70 ludzi.

</doc>
<doc id="146948" url="https://pl.wikipedia.org/wiki?curid=146948" title="Kozacy">
Kozacy

Kozacy (ukr. "козаки́" / "kozaky", ros. "каза́ки" a. "казаки́" / "kazaki", z tur. "quazzāq", "awanturnik") – nazwa odnosząca się do grupy ludności o charakterze wieloetnicznym z dominującym substratem ruskim, zamieszkującej stepy położone na południe od księstw ruskich, określająca później także rodzaj osadnictwa wojskowego na zasiedlanych ziemiach pogranicznych Rzeczypospolitej i Rosji.
Początki Kozaków zaporoskich, czyli niżowych, sięgają XV w. i związane są z południowo-wschodnimi ruskimi kresami Wielkiego Księstwa Litewskiego (Zaporożem), od unii lubelskiej (1569) w składzie Korony.
Kozacy w czasach Imperium Rosyjskiego dzielili się na: zaporoskich (do 1775), dońskich, kubańskich, terskich, astrachańskich, uralskich (jaickich), Siedmiorzecza, orenburskich, syberyjskich, zabajkalskich, amurskich, ussuryjskich, buskich, czarnomorskich i azowskich.
Po przewrocie bolszewickim, w trakcie wojny domowej w Rosji (1918–1920) opowiedzieli się w przeważającej mierze po stronie Białych. Prześladowani przez bolszewików w czasie wojny domowej i po ich zwycięstwie, byli mordowani i wysyłani do obozów koncentracyjnych Gułagu. Autonomię ziem kozackich zniesiono w 1918.
Współcześnie Kozacy zamieszkują przede wszystkim Rosję, gdzie odnawiane są tradycje wojsk kozackich.
Dzisiejsza Ukraina uznaje dzieje Kozaków zaporoskich za integralną część własnej historii i jedno z najważniejszych źródeł tożsamości narodowej. Bezpośrednie odniesienie do tradycji Kozaczyzny znajduje się w hymnie Ukrainy.
Pochodzenie nazwy.
Słowo "Kozak" lub "Kazak" według Aleksandra Brücknera jest pochodzenia tatarskiego i „wykłada się jakoby”: "chudy pachołek, zdobyczy sobie szukając, nikomu poddany, za pieniądze komu chce służy". Wszelkie nazwy starszeństwa ("ataman", "esauł" itd.), broni, ubioru, koni, żywności, urządzeń (np. "kureń"), były u Kozaków tatarskie.
Słowo „kozak” zostało po raz pierwszy zanotowane w rękopisie łacińsko-persko-kipczackim "Codex Cumanicus," spisanym w Kaffie pod koniec XIII wieku. W kodeksie oznaczało ono stróża, wartownika. W roku 1308 wspomina się również „kozaków”, ale już jako rozbójników. W wielu językach tureckich słowo to oznaczało najemników, żołnierzy, rozbójników stepowych, a szerzej – wygnańców, bezdomnych, awanturników. Kozaków-zbójników odnotowano w Polsce pierwszy raz w roku 1388, zapisano również, że uchodzili za muzułmanów. Jan Długosz pierwszy raz określił ich tatarską nazwą zbiegów i zbójów. W najstarszych spisach u większości Kozaków występują nazwiska tatarskie. Aż do końca XVI wieku „kozactwo” oznaczało zajęcie, a nie status społeczny.
Zarys historii Kozactwa.
Kozacy zaporoscy.
Pod datą 1492 wymienia się po raz pierwszy kozaków-chrześcijan. Kozacy naddnieprzańscy i naddniestrzańscy, rekrutujący się głównie z Kijowa, Niemirowa, Winnicy, Baru, zwani byli także przez współczesnych Niżowcami (tzw. Kozacy chrześcijańscy). W miarę upływu czasu stworzyli oni społeczność stosującą system demokracji wojennej. Głównie zaliczali się do nich uciekinierzy z Litwy, Wielkiego Księstwa Moskiewskiego, Mołdawii, Wołoszczyzny oraz Korony, którzy w XV w. zasiedlili słabo zamieszkane do tej pory ziemie zwane Dzikimi Polami. W rezultacie unii lubelskiej Dzikie Pola stały się częścią Korony.
Kozacy chrześcijańscy to ludność, która napływała w rejony naddnieprzańskie od XVI w., opuszczając ziemie Rzeczypospolitej z różnych powodów społeczno-politycznych, a więc byli to chłopi pańszczyźniani, uciekający przed daninami, różnego rodzaju przestępcy, słudzy uciekający przed gnębiącymi ich panami czy też ludzie fałszywie osądzeni. W pierwszej połowie XVI wieku szybko zostali zorganizowani przez starostę trembowelskiego Bernarda Pretwicza w społeczność o silnym charakterze wojskowym, co było spowodowane potrzebą obrony przed Tatarami. Zajmowali się handlem, rybołówstwem, hodowlą i wojaczką. Podejmowali na czajkach wyprawy łupieżcze do Imperium Osmańskiego.
Od czasu rządów Chmielnickiego istniała autonomiczna kozacka struktura terytorialna zwana Hetmanatem. Na jej czele stał hetman (pochodzący z wyboru), wokół niego skupiała się starszyzna kozacka oraz generalny pisarz. Najważniejsze decyzje zapadały na radzie kozackiej. W wyprawach wojennych uczestniczyli Kozacy, a lud wiejski stanowiła czerń.
Od XVI do XVII w. doszło do serii powstań kozaków zaporoskich przeciwko Koronie. Pierwsze w latach 1591–1593 pod wodzą Krzysztofa Kosińskiego. Drugim 1595–1597 dowodził Seweryn Nalewajko. Oba powstania zakończyły się klęską. Najważniejsze powstanie pod przewodnictwem Bohdana Chmielnickiego zakończyło się ugodą perejasławską (1654) pomiędzy Hetmanatem i carem Rosji Aleksym I, podporządkowującą Ukrainę Naddnieprzańską carowi. Konsekwencją była długoletnia (1654–1667) wojna Rzeczypospolitej z Rosją, która zakończyła się przejęciem Ukrainy Lewobrzeżnej z Kijowem przez Rosję. Ukraina Lewobrzeżna zachowała autonomiczny system rządów Hetmanatu, sukcesywnie po bitwie pod Połtawą (1709) ograniczany przez carów, aż do całkowitej likwidacji w 1764.
Sicz Zaporoska została zlikwidowana przez carycę Rosji Katarzynę II w roku 1775 po zwycięskiej wojnie z Turcją. Tytuł hetmana wojsk kozackich przysługiwał od tamtej pory panującej rodzinie carskiej. Starszyzna Siczy została zesłana. Starszyzna Hetmanatu została zrównana w prawach ze szlachtą rosyjską (tzw. dworiaństwem), wolnych Kozaków zrównano w prawach z chłopami rosyjskimi. Część Kozaków przesiedlono na Kubań (kraina) i nad Don, część zbiegła na terytorium tureckie, tworząc istniejąca do 1829 Sicz Dunajską. Manifest Katarzyny II brzmiał: „Sicz Zaporoska została zniszczona z wykluczeniem na przyszłe lata i samej nazwy zaporoskich Kozaków, (...) na rozkaz nasz przez postępki swoje (...) i okazane przez Kozaków nieposłuszeństwo wobec naszych najwyższych rozkazów”. Ziemie Zaporoża nadano szlachcie rosyjskiej, wywodzącej się po części z rodzin kozackich (m.in. Cyryl Razumowski) oraz dworzanom carskim (m.in. Grigorij Potiomkin, Aleksandr Prozorowski, Aleksandr Wiaziemski).
Kozacy dońscy.
Kozacy dońscy byli najliczniejszą grupą Kozaków w Imperium Rosyjskim. Są także najliczniejszą grupą Kozaków we współczesnej Rosji. Otrzymali do zasiedlenia autonomiczny region, zwany Krajem Wojska Dońskiego, znajdujący się na terenie części dzisiejszych obwodów rostowskiego, wołgogradzkiego i woroneskiego oraz Kałmucji w Rosji, a także obwodów łuhańskiego i donieckiego na Ukrainie. Nazwa tych Kozaków pochodzi od Donu, przepływającego przez ich terytorium. Stolicą Kraju Dońskiego były najpierw Razdory, a później Nowoczerkask.
Rekonstrukcje kozackich sztuk walki.
Patrz dział sztuki walki:

</doc>
<doc id="146951" url="https://pl.wikipedia.org/wiki?curid=146951" title="Marynarz (stopień wojskowy)">
Marynarz (stopień wojskowy)

Marynarz (mar.) – stopień wojskowy w polskiej Marynarce Wojennej, odpowiadający szeregowemu w Wojskach Lądowych i Siłach Powietrznych. Jego odpowiedniki znajdują się także w marynarkach wojennych innych państw.
Użycie.
Stopień "marynarza" powstał w Polsce w 1921, wraz z pozostałymi pierwszymi stopniami wojskowymi w Marynarce Wojennej. Wcześniej, od 1918 używano zapożyczonego z Wojsk Lądowych stopnia "szeregowego marynarki". Od 1921 "marynarz" jest najniższym stopniem wojskowym i znajduje się w hierarchii poniżej "starszego marynarza". Przez cały czas istnienia "marynarz" jest odpowiednikiem "szeregowego". Stopień wojskowy "marynarza" w kodzie NATO określony jest jako OR-01.

</doc>
<doc id="146952" url="https://pl.wikipedia.org/wiki?curid=146952" title="Starszy marynarz (stopień wojskowy)">
Starszy marynarz (stopień wojskowy)

Starszy marynarz (st. mar.) – stopień wojskowy w polskiej Marynarce Wojennej, odpowiadający starszemu szeregowemu w Wojskach Lądowych i Siłach Powietrznych. Jego odpowiedniki znajdują się także w marynarkach wojennych innych państw.
Geneza.
Tytuł "marynarza" wywodzi się z terminu "majtka", który był szeregowym członkiem załogi na statkach i okrętach. Marynarze także byli najniższym szczeblem stanu osobowego. Do ich obowiązków należało wykonywanie podstawowych prac pokładowych, takich jak dbanie o czystość jednostki, stawianie żagli oraz przeładowywanie amunicji. Z czasem, podobnie jak i inne tytuły, "marynarz" przekształcił się w stopień wojskowy.
Użycie.
Stopień "starszego marynarza" powstał w Polsce w 1921, wraz z pozostałymi pierwszymi stopniami wojskowymi w Marynarce Wojennej. Wcześniej, od 1918 używano zapożyczonego z Wojsk Lądowych stopnia "starszego szeregowego marynarki". W latach 1921-2022 "starszy marynarz" znajdował się w hierarchii pomiędzy "marynarzem" a "matem". Obecnie wyższym stopniem jest "starszy marynarz specjalista". Przez cały czas istnienia "starszy marynarz" jest odpowiednikiem "starszego szeregowego". 
Stopień wojskowy "starszego marynarza" jest zaszeregowany w grupie uposażenia nr 1, a w kodzie NATO określony jest jako OR-02.

</doc>
<doc id="146953" url="https://pl.wikipedia.org/wiki?curid=146953" title="Starszy mat">
Starszy mat

Starszy mat (st. mat) – wojskowy stopień podoficerski w polskiej Marynarce Wojennej, odpowiadający starszemu kapralowi w Wojskach Lądowych i Siłach Powietrznych. Jego odpowiedniki znajdują się także w marynarkach wojennych innych państw.
Geneza.
"Matowie" pojawili się w XV wieku jako funkcja między "majtkami" a "bosmanami". Zajmowali się bezpośrednim kierowaniem pracą określonych grup "majtków", a następnie "marynarzy". Ze względu na prace, jakie wykonywali "matowie" byli podzieleni na określone grupy specjalistów, np. "matowie-żaglomistrze", "matowie-magazynierzy" i wiele innych. Następnie w hierarchii pojawili się "bosmanmatowie", którzy byli pomocnikami "bosmanów" w danych specjalnościach. Po przekształceniu się tytułu "bosmana" w stopień wojskowy to samo stało się z "matami" i "bosmanmatami".
Użycie.
W Wojsku Polskim wprowadzony w 1967 roku. Od momentu powstania znajduje się w hierarchii pomiędzy "matem", a "bosmanmatem" i jest odpowiednikiem "starszego kaprala". 
W Siłach Zbrojnych PRL należał do grupy podoficerów młodszych.
Stopień "starszego mata" jest zaszeregowany dla grupy uposażenia nr 3, a w kodzie NATO określony jest jako OR-04.

</doc>
<doc id="146954" url="https://pl.wikipedia.org/wiki?curid=146954" title="Bosmanmat">
Bosmanmat

Bosmanmat (bsmt) – wojskowy stopień podoficerski w Marynarce Wojennej i Jednostce Wojskowej Formoza, odpowiadający plutonowemu w Wojskach Lądowych i Siłach Powietrznych. Jego odpowiedniki znajdują się także w marynarkach wojennych innych państw.
Geneza.
"Matowie" pojawili się w XV wieku jako funkcja między "majtkami" a "bosmanami". Zajmowali się bezpośrednim kierowaniem pracą określonych grup "majtków", a następnie "marynarzy". Ze względu na prace, jakie wykonywali "matowie" byli podzieleni na określone grupy specjalistów, np. "matowie-żaglomistrze", "matowie-magazynierzy" i wiele innych. Następnie w hierarchii pojawili się "bosmanmatowie", którzy byli pomocnikami "bosmanów" w danych specjalnościach. Po przekształceniu się tytułu "bosmana" w stopień wojskowy to samo stało się z "matami" i "bosmanmatami".
Użycie.
Stopień "bosmanmata" powstał w Polsce w 1921, wraz z pozostałymi pierwszymi stopniami wojskowymi w Marynarce Wojennej. Wcześniej, od 1918 używano zapożyczonego z Wojsk Lądowych stopnia "plutonowego marynarki". W latach 1921–1971 "bosmanmat" znajdował się w hierarchii przed "matem", a za "bosmanem". Od 1971 pomiędzy "matem" a "bosmanmatem" znajduje się stopień "starszego mata". W 1997 nad "bosmanmatem" utworzono stopień "starszego bosmanmata". Przez cały czas istnienia "bosmanmat" jest odpowiednikiem "plutonowego". 
W Siłach Zbrojnych PRL należał do grupy podoficerów młodszych.
Stopień wojskowy "bosmanmata" jest zaszeregowany dla grupy uposażenia nr 4, a w kodzie NATO określony jest (wraz z "bosmanem") jako OR-05.

</doc>
<doc id="146955" url="https://pl.wikipedia.org/wiki?curid=146955" title="Bosman (Polska)">
Bosman (Polska)

Bosman (bsm.) – wojskowy stopień podoficerski w Marynarce Wojennej i Jednostce Wojskowej Formoza, odpowiadający (spośród Sił Zbrojnych Rzeczypospolitej Polskiej) sierżantowi w Wojskach Lądowych, Siłach Powietrznych i Wojskach Specjalnych (z wyłączeniem JWF). Jego odpowiedniki znajdują się także w marynarkach wojennych innych państw.
Geneza.
Bosman jest najstarszym podoficerskim tytułem stosowanym na okrętach. Z języka angielskiego "boatswain" (skrótowiec "bosun") oznaczał kierującego pracą na łodzi. W Polsce termin "bosman" pojawił się w XVI wieku. Podobnie jak w innych marynarkach wojennych dotyczył osoby, która wykonywała rozkazy kapitana lub oficera i zajmowała się utrzymaniem porządku, konserwacją urządzeń, stawianiem żagli oraz wykonywaniem pozostałych prac pokładowych na okręcie. Z czasem, podobnie jak i inne tytuły "bosman" przekształcił się w stopień wojskowy.
Użycie.
Stopień bosmana powstał w Polsce w 1921, wraz z pozostałymi pierwszymi stopniami wojskowymi w Marynarce Wojennej. Wcześniej, od 1918 używano zapożyczonego z Wojsk Lądowych stopnia "sierżanta marynarki". W latach 1921–1997 "bosman" znajdował się w hierarchii przed "bosmanmatem", a za "starszym bosmanem". Od 1997 pomiędzy "bosmanmatem" a "bosmanem" znajdował się stopień "starszego bosmanmata". Przez cały czas istnienia "bosman" jest odpowiednikiem "sierżanta".
W Siłach Zbrojnych PRL należał do grupy podoficerów starszych.
Stopień wojskowy "bosmana" jest zaszeregowany dla grupy uposażenia nr 5, a w kodzie NATO określony jest (wraz z "bosmanmatem") jako OR-05.

</doc>
<doc id="146957" url="https://pl.wikipedia.org/wiki?curid=146957" title="Trzykosy">
Trzykosy

Trzykosy – wieś w Polsce, położona w województwie świętokrzyskim, w powiecie sandomierskim, w gminie Koprzywnica.
W administracji kościelnej rzymskokatolickiej wieś w Polsce położona w metropolii lubelskiej, w archidiecezji lubelskiej, w diecezji sandomierskiej, w dekanacie koprzywnickim, w parafii pw. św. Floriana.
W latach 1975–1998 miejscowość położona była w województwie tarnobrzeskim.
W 1998 r. Trzykosy miały 260 mieszkańców i 81 gospodarstw o łącznej powierzchni 230,21 ha.
Historia.
Wieś Trzykosy w źródłach historycznych nosi nazwę: "Crzykosch", "Krzikoszy", "Krzykosy", "Krzykossy" i "Krzykozy". W Trzykosach przed 1900 r. znaleziono bogaty skarb monet i srebra siekanego z XI wieku, który tylko w części trafił do muzeów państwowych. W oparciu o źródła pośrednie dzieje tej wsi można datować na okres sprzed poł. XIV wieku i że prawdopodobnie wchodziła w skład sandomierskiego klucza dóbr rodziny Bogoriów; wiadomo że leżała wtedy w całości tylko na lewym brzegu rzeki Koprzywianki.
Prawdopodobnie cała wieś lub jej znaczna część przed 1418 r. znalazła się we władaniu klasztoru cystersów z pobliskiej (4 km) Koprzywnicy. W 1418 r. bracia Bogoriowie ze Skotnik: Mikołaj (rektor kościoła w Niepołomicach) oraz Jan, swój dział w Gnieszowicach o wartości 100 grzywien zamienili z opatem koprzywnickim Jakubem na wieś Trzykosy. Chodziło zapewne o scalenie rozdrobnionych już wtedy włości szlacheckich na pograniczu tych dwóch wsi.
Trzykosy w połowie XV wieku były własnością Jana Kępki, herbu Bogoria, współdziedzica w Skotnikach. Dał on prawdopodobnie początek rodzinie Krzyko(w)skich herbu Bogoria, którzy jeszcze na początku XVI wieku dziedziczyli na Trzykosach, oraz na połowie Skotnik i wsi Bogorii, a także na Dąbrowicy i Siedleszczanach. Szlachetny Jan z Krzykos wzmiankowany jest jeszcze w źródłach z 1464 r. W połowie XV wieku we wsi Trzykosy wzmiankowane są gospodarstwa (łany) kmiece, z których dziesięcinę o wartości 6 grzywien płacono biskupowi krakowskiemu. Natomiast folwark rycerski w tym czasie płacił dziesięcinę plebanowi w Skotnikach. W 1499 r. wieś Trzykosy odziedziczył po ojcu Janie – Jan Krzyko(w)ski. Na początku XVI wieku występują w źródłach dwaj Krzykowscy: Paweł piszący się „de Boguria” (pleban w Miechocinie), oraz Jan, także współwłaściciele części w Siedleszczanach i Trzykosach. W 1508 r. Jan Krzykowski został dziedzicem wsi Trzykosy oraz dóbr w Parczowie, Parczówku (opoczyńskiem) oraz na połowie Skotnik i we wsi Bogorii, a także na Dąbrowicy i Siedleszczanach.
W 1578 r. osada Trzykosy (Krzikoszy) składała się z właściwej wioski, folwarku i osady młyńskiej; cała wioska miała wówczas 27 domów i 167 mieszkańców. W tym czasie właścicielem folwarku był Zbigniew Jakubowski z Trzykos herbu Topór; podatek płacił od 9 kmieci, 4 łanów, 4 ogrodników i 1 zagrodnika, 1 komornika, 3 ubogich i 1 rzemieślnika. W 1593 r. Zbigniew Jakubowski część swych dóbr w Trzykosach sprzedał a drugą część obciążył umowną rentą wykupną (tzw. wyderkafem) o wartości 200 florenów, z której nabywcy płaci rocznie 20 florenów. Wyderkaf kupił m.in. pleban z nieodległego Klimontowa.
W XVII wieku właścicielką wsi Trzykosy była szlachetna Katarzyna Jakubowska, herbu Topór, która pisała się "de Krzykosy". W 1665 r. wystawiła ona w kościele św. Jakuba w Sandomierzu (u Dominikanów) pomnik swojemu mężowi Teofilowi Szemberkowi a Raichenbach, herbu Lew (indygenat polski), generałowi artylerii koronnej za króla Zygmunta III Wazy i kasztelanowi kamienieckiemu (zm. w 1638 r. w Astrachanie, jako poseł królewski). Oto treść napisu nieistniejącego już pomnika: "Theophilus Semberk a Raichenbach et Katharina Jakubowska de Krzykosy conjuges suorum et posteritatis suae cinerum me hic custodem posuerunt. Hospes [...] vale [...] mortalemque te quoque cogita A.D. 1665". Później majątek w Trzykosach objęli prawdopodobnie ich dwaj synowie: Michał – rotmistrz chorągwi pancernej w kompucie wojska i Jacek – kasztelan kamieniecki (obaj zmarli bezpotomnie, oddając życie w służbie Rzeczypospolitej).
W 1827 r. Trzykosy były nadal wsią prywatną, w której odnotowano 27 domów i 85 mieszkańców. W 1884 r. folwark w Trzykosach był we władaniu Władysława Karskiego herbu Jastrzębiec (którego krewni władali dobrami m.in. we Włostowie) i jego żony Marii hr. Miączyńskiej h. Suchekomnaty; miał 344 morgi powierzchni, w tym: 299 mórg gruntów ornych i ogrodów, 14 mórg łąk, 23 morgi pastwisk i 8 mórg nieużytków (stosowano płodozmian: 12 – polówkę); budynków murowanych było 6, a drewnianych – 7. W samej wsi Trzykosy w 1884 r. gospodarowało 28 włościan na 103 morgach. Władysław Karski (1859-1916) i jego trzej synowie: Aleksander (ur. 1886), Tadeusz (ur. 1888) i Wincenty (ur. 1895) mieli plany rozbudowy folwarku, ale po I wojnie światowej rodzina Karskich (w następstwie wojennych wydarzeń) przeniosła się do swoich krewnych do Warszawy, a folwark uległ parcelacji.
Przed I wojną światową i później ze wsi Trzykosy kilka osób wyemigrowało za chlebem do USA, m.in. Stanisław (Stanley Pawlik), z Nasternaków – Jan, Andrzej i Józef, z rodziny Drożdżali, Pyszczków, Wałaszczyków, a później Wincenty Nasternak (Argentyna) i inni.
W 1929 r. wieś Trzykosy miała 22 domy i 164 mieszkańców, a kolonia Trzykosy miała 18 domów i 101 mieszkańców, w tym 15 Żydów. We wsi był młyn wodny nad rzeką Koprzywianką (później elektryczny, już nieczynny), który od 1915 r. należał do żydowskiego właściciela (Izmula Perelmana).
W 1930 r. na drodze w Trzykosach położono kamień (bruk) – 1061 m³.
Według spisu powszechnego z 1933 r. wieś Trzykosy miała 42 domy, 312 mieszkańców i 253,83 ha gruntów (Trzykosy -Wieś – 20 domów, 152 mieszkańców i 88,46 ha; Trzykosy Kolonia – Folwark – 2 domy, 9 mieszkańców i 2,86 ha; Kolonia Trzykosy – 17 domów, 124 mieszkańców i 136,6 ha; Trzykosy Kolonia „B” – 2 domy, 13 mieszkańców i 14,71 ha; Trzykosy Osada Młyńska – 1 dom, 14 mieszkańców i 11,2 ha).
W czasie II wojny światowej mieszkańcy Trzykosów wspierali lokalną partyzantkę, a kilkoro z nich poniosło śmierć z rąk hitlerowskiego okupanta (np. Władysław Chmielowiec, Jan Pyszczek). Większość żydowskich mieszkańców wsi (14 osób) zginęła w obozie zagłady w Treblince (rodzina Perelmanów, Milradów i Rozenblumów).
W latach 50. i 60. XX wieku – w ramach realizacji tzw. Wiejskiego Programu Rozwoju Rolnictwa podjętego przez IX Plenum KC PZPR istniały plany założenia Państwowego Gospodarstwa Rolnego w Trzykosach; miały one objąć 61 gospodarstw i 244 ha powierzchni; planów zaniechano dopiero w roku 1970.
Obecnie części wsi Trzykosy noszą nazwy: Czworak, Na Dole, Na Górze, Osada Młyńska, Za Rzeką. Wśród obiektów fizjograficznych występują nazwy: Bliskie – pola, Dworskie – pola, Góry – pola, Ogrody – pola, Olszyny – pola, Pastwisko – pola, Pod Górą – pola, Półanki – pola, Przymiarki – pola, Spławy – pola, Za Studnią – pola, Zakręty – pastwiska. Przez Trzykosy przepływa odnoga rzeki Koprzywianki zw. Młynówką.
W środku wsi znajduje się staw o pow. ok. 0,5 ha; i w pobliżu, naturalne niewielkie wzniesienie terenu zw. „Złotą Kaczką” lub „Zamkiem” – owiane miejscową legendą.
W Trzykosach jest jednostka Ochotniczej Straży Pożarnej; w roku 2005 ukończono budowę budynku strażackiego.
W Trzykosach urodził się Wincenty Karski (5.VII.1895), major Wojska Polskiego, rotmistrz 2 pułku szwoleżerów rokitniańskich w Wołkowysku, uczestnik wojny polsko-bolszewickiej, odznaczony Orderem Virtuti Militari V klasy (nr 2509, 26 I 1922); absolwent Mikołajewskiej Szkoły Jazdy w Petersburgu (1916) i Szkoły Jazdy w Saumar we Francji (1924); zmarł w Teheranie (26 IV 1934).

</doc>
<doc id="146958" url="https://pl.wikipedia.org/wiki?curid=146958" title="Starszy bosman">
Starszy bosman

Starszy bosman (st. bsm.) – wojskowy stopień podoficerski w Marynarce Wojennej, odpowiadający starszemu sierżantowi w Wojskach Lądowych i Siłach Powietrznych. Jego odpowiedniki znajdują się także w marynarkach wojennych innych państw.
Geneza.
"Bosman" jest najstarszym podoficerskim tytułem stosowanym na okrętach. Z języka angielskiego "boat swain" (skrótowiec "bosun") oznaczał kierującego pracą na łodzi. W Polsce termin "bosman" pojawił się w XVI wieku. Podobnie jak w innych marynarkach wojennych dotyczył osoby, która wykonywała rozkazy kapitana lub oficera i zajmowała się utrzymaniem porządku, konserwacją urządzeń, stawianiem żagli oraz wykonywaniem pozostałych prac pokładowych na okręcie. Z czasem, tak jak i inne tytuły "bosman" przekształcił się w stopień wojskowy.
Użycie.
Stopień "starszego bosmana" powstał w Polsce w 1921, wraz z pozostałymi pierwszymi stopniami wojskowymi w Marynarce Wojennej. Wcześniej, od 1918 używano zapożyczonego z Wojsk Lądowych stopnia "starszego sierżanta marynarki". W momencie utworzenia "starszy bosman" znajdował się w hierarchii pomiędzy "bosmanem" a "bosmanem floty". W 1934 stopień "bosmana floty" zmieniono na "chorążego marynarki". Od 1956 do 1963 zniesiono tymczasowo "chorążego marynarki", a wyższym od "starszego bosmana" był "podporucznik marynarki". Od 1971 ponad "starszym bosmanem" istnieje stopień "bosmana sztabowego". Od momentu powstania "starszy bosman" jest odpowiednikiem "starszego sierżanta". 
W Siłach Zbrojnych PRL należał do grupy podoficerów starszych.
Stopień wojskowy "starszego bosmana" jest zaszeregowany dla grupy uposażenia nr 6, a w kodzie NATO określony jest jako OR-06.

</doc>
<doc id="146960" url="https://pl.wikipedia.org/wiki?curid=146960" title="José Saraiva Martins">
José Saraiva Martins

José Saraiva Martins CMF (ur. 6 stycznia 1932 w Gagos do Jarmelo) – portugalski duchowny rzymskokatolicki, klaretyn, doktor teologii i filozofii, arcybiskup, sekretarz Kongregacji ds. Wychowania Katolickiego w latach 1988–1998, prefekt Kongregacji Spraw Kanonizacyjnych w latach 1998–2008, kardynał od 2001 (najpierw w stopniu diakona, w 2009 promowany do stopnia biskupa).
Życiorys.
Pochodzi z wielodzietnej rodziny, był szóstym z ośmiorga rodzeństwa. Wstąpił do zgromadzenia zakonnego klaretynów (Kongregacja Misjonarzy Synów Niepokalanego Serca Maryi, CMF), kształcił się w nowicjacie w Carvalhos; śluby zakonne złożył 22 sierpnia 1950. Odbył studia teologiczne na Papieskim Uniwersytecie Gregoriańskim w Rzymie (licencjat) i na Papieskim Uniwersytecie Św. Tomasza z Akwinu ("Angelicum") w Rzymie (doktorat); teologiczne kursy specjalistyczne odbył przy belgijskim uniwersytecie w Louvain, ponadto obronił doktorat z filozofii na Wolnym Uniwersytecie im. Gabriele D’Annunzio w Chieti. Przyjął święcenia kapłańskie 16 marca 1957 w Rzymie. Wykładał metafizykę w wyższym seminarium prowincji zgromadzenia zakonnego klaretynów w Marino, w latach 1959–1969 teologię dogmatyczną w "Claretianum" przy Papieskim Uniwersytecie Laterańskim. Był również profesorem Papieskiego Uniwersytetu Urbaniana w Rzymie, gdzie stał na czele Wydziału Teologicznego (1974–1977), a potem całej uczelni (1977–1983, 1986–1988); przewodniczył komitetowi rektorów uczelni Rzymu. Katolicki Uniwersytet Fu Jen w Tajpej (Republika Chińska (Tajwan)) nadał mu doktorat "honoris causa" (1977).
W 1983 był specjalnym sekretarzem VI zwykłej sesji Światowego Synodu Biskupów w Watykanie; w kolejnych sesjach Synodu brał udział już jako biskup. 26 maja 1988 został mianowany arcybiskupem tytularnym Tuburnica i powołany na stanowisko sekretarza Kongregacji Edukacji Katolickiej; sakry biskupiej udzielił mu 2 lipca 1988 w Rzymie sekretarz stanu, kardynał Agostino Casaroli. W maju 1998 Saraiva Martins został prefektem Kongregacji Spraw Kanonizacyjnych; 21 lutego 2001 Jan Paweł II mianował go kardynałem, z diakonią Nostra Signora del Sacro Cuore a Piazza Navona.
Od 1989 jest członkiem Papieskiej Akademii Św. Tomasza z Akwinu w Rzymie. Reprezentował Jana Pawła II na XIV Narodowym Kongresie Eucharystycznym Brazylii w Campinas w lipcu 2001 (jako specjalny wysłannik). W związku ze śmiercią papieża (2 kwietnia 2005) dalsze pełnienie przez kardynała Saraivę Martinsa funkcji prefekta Kongregacji Spraw Kanonizacyjnych uległo zawieszeniu. Benedykt XVI pozostawił go na swoim stanowisku.
9 lipca 2008 kardynał przeszedł na emeryturę, a na stanowisku prefekta zastąpił go Włoch, dotychczasowy sekretarz Kongregacji Nauki Wiary abp Angelo Amato.
24 lutego 2009 został mianowany przez papieża Benedykta XVI kardynałem biskupem Palestriny. 6 stycznia 2012 ukończył 80 lat i tym samym utracił prawo wyboru papieża na konklawe.

</doc>
<doc id="146961" url="https://pl.wikipedia.org/wiki?curid=146961" title="Integrated Pollution Prevention and Control">
Integrated Pollution Prevention and Control

IPPC (ang. "Integrated Pollution Prevention and Control" ) - Dyrektywa Unii Europejskiej nr 96/61/WE z 24 września 1996 r. dotycząca zintegrowanego zapobiegania zanieczyszczeniom i ich kontroli. Dyrektywa IPPC narzuca konieczność uzyskiwania tzw. pozwolenia zintegrowanego na funkcjonowanie w UE instalacji technologicznych, w niektórych, uznawanych za szczególnie uciążliwe dla środowiska, dziedzinach działalności gospodarczej, np. przemysłu. Są to niektóre instalacje technologiczne w ramach: przemysłu paliwowo-energetycznego, chemicznego, mineralnego, metalurgicznego, a również instalacje związane np. z gospodarką odpadami technologicznymi i komunalnymi oraz rolnictwem (m.in. ubojnie, mleczarnie, garbarnie).
Dyrektywa IPPC opiera się na czterech filarach, są to:

</doc>
<doc id="146962" url="https://pl.wikipedia.org/wiki?curid=146962" title="Jose Saraiva Martins">
Jose Saraiva Martins



</doc>
<doc id="146966" url="https://pl.wikipedia.org/wiki?curid=146966" title="Starszy bosmanmat">
Starszy bosmanmat

Starszy bosmanmat (st. bsmt) – wojskowy stopień podoficerski w polskiej Marynarce Wojennej, odpowiadający starszemu plutonowemu w Wojskach Lądowych i Siłach Powietrznych.
Geneza.
"Matowie" pojawili się w XV wieku jako funkcja między "majtkami" a "bosmanami". Zajmowali się bezpośrednim kierowaniem pracą określonych grup "majtków", a następnie "marynarzy". Ze względu na prace, jakie wykonywali "matowie" byli podzieleni na określone grupy specjalistów, np. "matowie-żaglomistrze", "matowie-magazynierzy" i wiele innych. Następnie w hierarchii pojawili się "bosmanmatowie", którzy byli pomocnikami "bosmanów" w danych specjalnościach. Po przekształceniu się tytułu "bosmana" w stopień wojskowy to samo stało się z "matami" i "bosmanmatami".
Użycie.
Stopień "starszego bosmanmata" powstał w Polsce w 1997 i został umiejscowiony pomiędzy "bosmanmatem", a "bosmanem". Od momentu utworzenia "starszy bosmanmat" jest odpowiednikiem "starszego plutonowego". Stopień wojskowy "starszego bosmanmata" jest tymczasowo utrzymany, z przeznaczeniem do likwidacji. W związku z tym nie jest zaszeregowany dla którejkolwiek grupy uposażenia, ani nie jest określony w kodzie NATO.
Na podstawie ustawy z dnia 11 października 2013 roku o zmianie ustawy o służbie wojskowej żołnierzy zawodowych oraz niektórych innych ustaw, z dniem 1 stycznia 2014 roku stopień starszego plutonowego (starszego bosmanmata) został zniesiony. Podoficerowie zawodowi, żołnierze rezerwy oraz osoby niepodlegające obowiązkowi służby wojskowej posiadający stopnie wojskowe starszego plutonowego (starszego bosmanmata) zostali mianowani z dniem 1 stycznia 2014 roku na stopień sierżanta (bosmana).

</doc>
<doc id="146967" url="https://pl.wikipedia.org/wiki?curid=146967" title="Bosman sztabowy">
Bosman sztabowy

Bosman sztabowy (bsm. szt.) – wojskowy stopień podoficerski w polskiej Marynarce Wojennej, odpowiadający sierżantowi sztabowemu w Wojskach Lądowych i Siłach Powietrznych.
Geneza.
"Bosman" jest najstarszym podoficerskim tytułem stosowanym na okrętach. Z języka angielskiego "boat swain" (skrótowiec "bosun") oznaczał kierującego pracą na łodzi. W Polsce termin "bosman" pojawił się w XVI wieku. Podobnie jak w innych marynarkach wojennych dotyczył osoby, która wykonywała rozkazy kapitana lub oficera i zajmowała się utrzymaniem porządku, konserwacją urządzeń, stawianiem żagli oraz wykonywaniem pozostałych prac pokładowych na okręcie. Z czasem, podobnie jak i inne tytuły "bosman" przekształcił się w stopień wojskowy.
Użycie.
Stopień "bosmana sztabowego" w Wojsku Polskim wprowadzono w 1967 roku.. Został umiejscowiony w hierarchii pomiędzy "starszym bosmanem", a "starszym bosmanem sztabowym". Od momentu utworzenia jest odpowiednikiem "sierżanta sztabowego". Stopień wojskowy "bosmana sztabowego" jest tymczasowo utrzymany, z przeznaczeniem do likwidacji. W związku z tym nie jest zaszeregowany dla którejkolwiek grupy uposażenia, ani nie jest określony w kodzie NATO.
W Siłach Zbrojnych PRL należał do grupy podoficerów starszych. Stopień ten występuje nadal jako stopień służbowy w Straży Granicznej w przypadku funkcjonariuszy używających umundurowania Marynarki Wojennej RP.

</doc>
<doc id="146969" url="https://pl.wikipedia.org/wiki?curid=146969" title="Starszy bosman sztabowy">
Starszy bosman sztabowy

Starszy bosman sztabowy (st. bsm. szt.) – wojskowy stopień podoficerski w polskiej Marynarce Wojennej, odpowiadający starszemu sierżantowi sztabowemu w Wojskach Lądowych i Siłach Powietrznych.
Geneza.
"Bosman" jest najstarszym podoficerskim tytułem stosowanym na okrętach. Z języka angielskiego "boat swain" (skrótowiec "bosun") oznaczał kierującego pracą na łodzi. W Polsce termin "bosman" pojawił się w XVI wieku. Podobnie jak w innych marynarkach wojennych dotyczył osoby, która wykonywała rozkazy kapitana lub oficera i zajmowała się utrzymaniem porządku, konserwacją urządzeń, stawianiem żagli oraz wykonywaniem pozostałych prac pokładowych na okręcie. Z czasem, tak jak i inne tytuły "bosman" przekształcił się w stopień wojskowy.
Użycie.
W Wojsku Polskim prowadzony w 1967 roku. Został umiejscowiony w hierarchii pomiędzy "bosmanem sztabowym", a "młodszym chorążym marynarki". Od momentu utworzenia jest odpowiednikiem "starszego sierżanta sztabowego". Stopień wojskowy "starszego bosmana sztabowego" jest tymczasowo utrzymany, z przeznaczeniem do likwidacji. W związku z tym nie jest zaszeregowany dla którejkolwiek grupy uposażenia, ani nie jest określony w kodzie NATO.
W Siłach Zbrojnych PRL należał do grupy podoficerów starszych.

</doc>
<doc id="146970" url="https://pl.wikipedia.org/wiki?curid=146970" title="Carskie Sioło">
Carskie Sioło

Carskie Sioło (, "Carskoje Sieło") – barokowy kompleks pałacowo-parkowy założony w XVIII wieku, rezydencja carów, ok. 25 km od Petersburga. Obecnie zespół znajduje się na terenie miasta Puszkin.
Pałac.
Pałac, a właściwie zespół pałacowo-parkowy, jest jedną z najznakomitszych rezydencji w stylu rosyjskiego baroku. W efekcie licznych prac, prowadzonych w XVIII i XIX wieku, w Carskim Siole powstał ogromny kompleks, w skład którego, oprócz głównego pałacu Katarzyny (Jekateryninskiego, Wielkiego), wchodzi wiele innych pomniejszych pałaców i budowli, ogrody i parki ze stawami i dodatkowymi budynkami.
Potężny kompleks założony był przez Katarzynę I na nierównych i bagiennych terenach pod Petersburgiem, które otrzymała w 1708 r. od swego przyszłego męża, cara Piotra I. Monarchini nakazała później wybudować na nich mały park na modłę XVIII-wieczną z niewielką oranżerią. W miejscu, gdzie dziś stoi Wielki Pałac, cesarzowa kazała postawić niewielką drewnianą cerkiew pod wezwaniem św. Katarzyny. W 1722 Katarzynie zbudowano niewielki pałacyk, na podstawie projektów Braunsteina. W 1725 roku całą posiadłość nazwano oficjalnie Carskim Siołem.
Dopiero za rządów cesarzowej Elżbiety (panującej w latach 1740-1762) pałac został gruntownie przebudowany według projektu Michaiła Ziemcowa. Powiększył on główny budynek o dwie galerie, łączące go z sąsiadującymi pawilonami. Po śmierci architekta, pracami zajęli się jego uczniowie, jednak największą rolę w rozbudowie rezydencji odegrał Francisco Bartolomeo Rastrelli. Zrezygnował on z pomysłu Ziemcowa, opierającego swój projekt na lekkich galeriach łączących trzy budynki i zamienił je w jedną całość, co dawało efekt monumentalności. Pałac otrzymał trzystumetrową fasadę, której lekkości nadaje nieprzerwany rząd okien oraz liczne elementy wertykalne, kolumny i atlasy. Rastrelli zastosował także grę intensywnych kolorów, błękitu, bieli i matowego złota posągów.
Katarzyna II, która zasiadła na tronie Rosji w roku 1762, postanowiła jeszcze bardziej upiększyć Carskie Sioło. Za jej panowania zapanowała moda na styl klasyczny, zatrudniła więc szkockiego architekta klasycystycznego, Charlesa Camerona. Dobudował on m.in. Galerię Camerona z kolumnadą i brązowymi popiersiami.
Miejsce to również wiąże się z ostatnim carem Mikołajem II, który został w nim umieszczony po aresztowaniu przez Rząd Tymczasowy.
W 1944 r., w czasie odwrotu Niemców, Carskie Sioło uległo zniszczeniu, a pałace Katarzyny i Aleksandra legły w gruzach. W przypadku pałacu Katarzyny winę częściowo ponosiła Armia Czerwona, która nie zdołała rozbroić pozostawionych przez Niemców dwóch ładunków wybuchowych z opóźnionym zapłonem. Jeden z nich wybuchł 3 lutego 1944, a więc tydzień po wycofaniu się Niemców.
Komnaty.
Sala Balowa o powierzchni około 900 m² powstała w latach 1752-1756 według projektu Rastrellego. Ściany sali pokryte są niemal w całości lustrami i kinkietami (696 lamp), co zwłaszcza w nocy daje efekt nieograniczonej przestrzeni. Plafon w całości pokryty jest freskiem, na którego obrzeżach wymalowana jest kolumnada, nadająca sufitowi lekkości i sprawiająca, że wydaje się być znacznie wyższy. Po niebie nad kolumnadą spacerują alegoryczne postaci i bóstwa. Sala została ozdobiona wyjątkowo rozrzutnie i tam, gdzie nie ma luster i kinkietów, umieszczone są małe złote rzeźby.
Bursztynowa Komnata. W 1701 roku wielbiciel sztuki Fryderyk I Hohenzollern rozkazał skonstruować komnatę, której ściany miały być w całości pokryte bursztynem. Zadania tego podjął się architekt Andreas Schlüter z Gdańska. Sala ta miała zdobić Pałac Charlottenburg, jednak ukończono ją tuż przed śmiercią Fryderyka I. Jego następca Fryderyk Wilhelm I niewiele miał wspólnego ze sztuką. Władca nakazał wysłać komnatę w prezencie carowi Piotrowi I, jako dar dyplomatyczny. Dopiero cesarzowa Elżbieta wykorzystała prezent i umieściła komnatę w Pałacu Zimowym, a następnie przeniesiono ją do Carskiego Sioła, gdzie pozostała do II wojny światowej. W 1941 roku Niemcy wywieźli komnatę, która pod koniec wojny zaginęła. Dziś w pałacu znajduje się rekonstrukcja stworzona na trzechsetną rocznicę założenia Petersburga. Remont Bursztynowej Komnaty trwał 23 lata i zużyto 6 ton bursztynu.
Ogrody.
Ogrody pałacowe składają się z trzech części. Pierwsza to ogród francuski o formach geometrycznych, założony ok. 1745 roku od strony południowo-wschodniej. Oś kompozycyjna parku znajduje się pomiędzy Pałacem Katarzyny a Ermitażem (pawilonem). Łączy je aleja przystrzyżonych cisów, grabów i bukszpanów. Ermitaż, zamykający ogród francuski, jest miniaturą pałacu. Zaprojektował go Rastrelli na planie krzyża greckiego. Pawilon służył cesarzowej Elżbiecie za kameralną jadalnię.
Część druga ogrodów to 70 hektarowy park krajobrazowy (ogród angielski), założony po 1770 roku przez Katarzynę II. Zdobi go wiele obelisków i łuków triumfalnych, wzniesionych na cześć licznych zwycięstw cesarzowej. John Busch zaprojektował wygląd ogrodu, a oprawą architektoniczną zajął się Cameron, który wzniósł dla Katarzyny „rzymskie ruiny” i wiele innych atrakcji, mających dodawać splendoru całemu kompleksowi pałacowemu. W ogrodzie założono Wielki Staw z Salą na Wyspie oraz Kolumną Czesmeńską, ustawioną na pamiątkę zwycięstwa Rosji nad flotą turecką w 1771 roku. W ogrodzie wzniesiono także łaźnię turecką w formie meczetu oraz Most Marmurowy z różnych marmurów syberyjskich. W jego pobliżu ustawiono rzeźbę "Dziewczyna z rozbitym dzbanem" Pawła Sokołowa, o której wiersz napisał Puszkin.
Trzeci park rozciąga się w pobliżu klasycystycznego Pałacu Aleksandrowskiego z lat 1792-96 (proj. Giacomo Quarenghi), wzniesionego dla wnuka Katarzyny II, Aleksandra Pawłowicza. Na jego terenie znajduje się lesisty Zwierzyniec – miejsce polowań, chińska wioska i chińskie mosty oraz park pejzażowy.
Liceum.
Pałac Katarzyny połączony jest z budynkiem Carskosielskiego Liceum, elitarnej szkoły dla uczniów ze szlacheckich rodzin, założonej w 1811 roku. Absolwentami jej byli m.in.: Aleksander Puszkin, Aleksandr Gorczakow, Nikołaj Danilewski i Michaił Sałtykow-Szczedrin. Nauka o profilu głównie humanistycznym trwała 6 lat i przez ten czas uczniowie nie opuszczali szkoły. W tej formie Liceum przetrwało do 1843, rok później jako Liceum Aleksandryjskie zostało przeniesione do Petersburga, a w 1918 roku zlikwidowane.
Obecnie w budynku liceum mieści się muzeum z odtworzonymi klasami i salami szkolnymi z 1811 roku. W parku przed szkołą stoi pomnik Puszkina, wykonany przez Romana Bacha w 1900 roku.

</doc>
<doc id="146972" url="https://pl.wikipedia.org/wiki?curid=146972" title="Animatik">
Animatik

Animatik (ang. animatic) - nakręcone na wideo lub w komputerze rysunki ze scenopisu obrazkowego (scenorysu) z mniej lub bardziej uproszczoną animacją postaci wewnątrz kadru oraz z planowanymi ruchami kamery. 
Animatik jest kolejnym etapem prac przygotowawczych do filmu po scenariuszu, scenopisie opisowym i scenopisie rysunkowym - nazywanym też scenorysem lub z angielska storyboardem. 
Animatiki powstają głównie do filmów reklamowych i animowanych, ale także przy przygotowaniu skomplikowanych scen filmu fabularnego z efektami inscenizacyjnymi. Służą do badania prawidłowości długości ujęć, sprawdzenia czytelności akcji, właściwego umieszczenia punktów kulminacyjnych, jakości dialogów w połączeniu z obrazem, bardzo dokładnego rozmieszczenia ujęć trickowych i efektów specjalnych.

</doc>
<doc id="146973" url="https://pl.wikipedia.org/wiki?curid=146973" title="Diggerzy">
Diggerzy

Diggerzy (z ang. "Kopacze") – antyfeudalna i antyklerykalna angielska organizacja chłopska, odłam lewellerów (tzw. "prawdziwi lewellerzy") w czasie rewolucji angielskiej.
Diggerzy wywodzili się z najbiedniejszych warstw społecznych. Reprezentowali radykalne poglądy, wśród których były: potępienie wojen i nierówności społecznych. Nawoływali do zniesienia własności prywatnej i zniesienia przywilejów. Twierdzili że prywatna własność ziemska powstała na skutek zagrabienia ziemi przez feudałów, którzy uczynili biedaków swoimi niewolnikami. Źródło zła upatrywali w prywatnej własności. Głównym ideologiem diggerów oraz autorem większości wydawanych przez nich pamfletów był kupiec Gerrard Winstanley. Antyklerykalizm diggerów przejawiał się głównie w krytyce księży. Winstanley twierdził, że podtrzymują oni ustrój feudalny i ucisk społeczny. Wzywał Olivera Cromwella do wprowadzenia demokratycznej republiki agrarnej, zniesienia dziesięciny i przekazania ziemi ludowi. 
W 1649 na leżących odłogiem ziemiach diggerzy założyli kilka gmin, gdzie próbowali wcielić w życie swoje idee. Ruch Diggerów został stłumiony w 1653 przy użyciu wojska.

</doc>
<doc id="146977" url="https://pl.wikipedia.org/wiki?curid=146977" title="Kabaret Starszych Panów">
Kabaret Starszych Panów

Kabaret Starszych Panów – nazwa autorskiego kabaretu Jeremiego Przybory i Jerzego Wasowskiego i tytuł cyklu programów telewizyjnych, nadawanego od 16 października 1958 do 22 lipca 1966 przez Telewizję Polską.
Dzięki Kabaretowi Przybora i Wasowski zostali uznani za twórców rozrywki telewizyjnej w Polsce lat 50. i 60. XX wieku. W programach Kabaretu występowali m.in. Irena Kwiatkowska, Barbara Krafftówna, Kalina Jędrusik, Aleksandra Śląska, Krystyna Sienkiewicz, Zofia Kucówna, Wiesław Gołas, Mieczysław Czechowicz, Wiesław Michnikowski, Edward Dziewoński, Tadeusz Olsza, Czesław Roszkowski, Bohdan Łazuka, Jarema Stępowski, Zdzisław Leśniak i Bronisław Pawlik.
Emisja.
Programy Kabaretu nadawano na żywo na antenie telewizyjnej, z wykorzystaniem jako playback piosenek zarejestrowanych wcześniej. Kabaret emitowany był również na antenie Polskiego Radia jako przygotowane osobno słuchowiska, powtarzające telewizyjną fabułę z tą samą obsadą.
Część oryginalnych programów telewizyjnych została zarejestrowana w technice telerecordingu (od "Wieczoru VI"). Wszystkie zachowane programy ukazały się na VHS i dwóch edycjach DVD (pierwsze wydanie dwupłytowe nie było kompletne, drugie wydanie zawiera cztery płyty, z czego czwarty krążek zawiera tylko II i III z nadprogramów "Piosenka jest dobra na wszystko").
Początkowe programy nie były rejestrowane, dlatego w okresie 1978–1980 zostały nagrane ponownie, w kolorze i ze zmianami obsadowymi. Cykl ten został nazwany "Kabaret Jeszcze Starszych Panów".
Lista odcinków.
Cykl uzupełniają:

</doc>
<doc id="146986" url="https://pl.wikipedia.org/wiki?curid=146986" title="Drużynowe mistrzostwa świata na żużlu">
Drużynowe mistrzostwa świata na żużlu

Drużynowe mistrzostwa świata na żużlu – cykl zawodów żużlowych organizowanych od 1960 roku pod patronatem Międzynarodowej Federacji Motocyklowej. Zawody wyłaniają najlepszą reprezentację narodową na świecie.
W 1959 roku w niemieckim Oberhausen rozegrano turniej z udziałem Norwegii, RFN, Szwecji i Wielkiej Brytanii, który był imprezą próbną przed drużynowymi mistrzostwami świata. Zakończył się on zwycięstem Szwedów. Drugie miejsce zajęli gospodarze, natomiast trzecie reprezentacja Wielkiej Brytanii. Rozgrywki okazały się sukcesem, w związku z czym w następnym roku zainaugurowano drużynowe mistrzostwa świata na żużlu.
W 1994 roku przeprowadzono reorganizację międzynarodowych rozgrywek mistrzowskich - zlikwidowano drużynowe mistrzostwa świata w dotychczasowej formie, nadając tę nazwę mistrzostwom par. Do 1998 roku żużlowe duety walczyły więc o medale jako drużyny narodowe, a oddzielne rozgrywki par zostały zaniechane.
W latach 2001–2017 mistrzostwa rozgrywano pod szyldem drużynowego Pucharu Świata. Turniej finałowy odbywał się podczas jednego tygodnia, zaś zwycięzca otrzymywał przechodnie trofeum im. Ove Fundina.
Od 2018 roku rozgrywane są mistrzostwa świata pod nazwą Speedway of Nations. Drużyny narodowe rywalizują w formie par, jednakże zwycięzcy otrzymują tytuł Drużynowych Mistrzów Świata. Jednocześnie od 2018 roku nie był rozgrywany drużynowy Puchar Świata (rozgrywany od 2001 roku jako kontynuacja drużynowych mistrzostw świata).
W 2020 roku poinformowano, że drużynowy Puchar Świata będzie ponownie organizowany, co trzy lata, od 2023 roku. W pozostałych latach rozgrywany ma być natomiast turniej Speedway of Nations.
Klasyfikacja medalowa.
Według zawodników.
Tabela obejmuje pierwszą 10. najbardziej utytułowanych zawodników.
Pogrubioną czcionką – zostali zaznaczeni zawodnicy, którzy kontynuują karierę żużlową.

</doc>
<doc id="146988" url="https://pl.wikipedia.org/wiki?curid=146988" title="Drużynowy Puchar Świata na żużlu">
Drużynowy Puchar Świata na żużlu

Drużynowy Puchar Świata na żużlu (ang. "Speedway World Cup") – cykl zawodów żużlowych organizowanych pod patronatem Międzynarodowej Federacji Motocyklowej w latach 2001–2017, jako kontynuacja drużynowych mistrzostw świata (ang. "Speedway World Team Cup"). Zawody wyłaniały najlepszą reprezentację narodową na świecie.
Turniej finałowy odbywał się podczas jednego tygodnia, zaś zwycięzca otrzymywał przechodnie trofeum im. Ove Fundina.
Od 2018 roku rozgrywane są mistrzostwa świata pod nazwą Speedway of Nations. Drużyny narodowe rywalizują w formie par, jednakże zwycięzcy otrzymują tytuł Drużynowych Mistrzów Świata.
W 2020 roku poinformowano, że drużynowy Puchar Świata będzie ponownie organizowany, co trzy lata, od 2023 roku. W pozostałych latach rozgrywany ma być natomiast turniej Speedway of Nations.
Historia.
Zasady wprowadzonego w 2001 roku Drużynowego Pucharu Świata zmieniają się praktycznie co roku. Celem cyklu jest wyłonienie najlepszej reprezentacji narodowej na żużlu.
2001–2003.
W 2001 roku do pierwszej edycji DPŚ zgłosiło się 16 narodowych drużyn. Rozgrywki zostały podzielone na dwa etapy: kwalifikacje oraz część finałową, rozgrywaną na przestrzeni jednego tygodnia w formie systemu pucharowego, w całości na terytorium jednego kraju (na wzór piłkarskiego mundialu). W finałach udział brało 12 drużyn (8 rozstawionych + 4 z rund kwalifikacyjnych), podzielonych na 3 grupy po 4 drużyny w każdej, których zwycięzcy kwalifikowali się bezpośrednio do wielkiego finału. Drużyny z drugich miejsc oraz dwie najlepsze drużyny spośród tych, które zajęły trzecie miejsca, awansowały do barażu. Dwie najlepsze drużyny z tych zawodów uzupełniły stawkę finalistów. W wielkim finale pięć drużyn walczyło o medale. Składy wszystkich zespołów na poszczególne zawody składały się z 5 zawodników bez rezerwowych. Na każdy z turniejów danej drużynie przydzielany był stały kolor kasku, obowiązujący jej reprezentantów przez wszystkie biegi turnieju: czerwony, niebieski, biały lub żółty. Tabela biegowa składała się z 25 wyścigów, w których każdy z zawodników spotkał się po jednym razie z każdym przedstawicielem przeciwnych drużyn. W barażach oraz wielkich finałach w jednym biegu walczyło 5 zawodników (piąta drużyna w kaskach koloru zielonego). W przypadku, gdy jeden z zespołów tracił do prowadzącej drużyny 6 punktów w przypadku zawodów rozgrywanych w formule czwórmeczu lub 8 punktów w przypadku pięciomeczu, przysługiwało mu prawo do skorzystania z rezerwy taktycznej – za zawodnika przewidzianego do startu w danym biegu zgodnie z tabelą mógł pojechać dowolny inny żużlowiec, z zastrzeżeniem że mógł być użyty jako taka rezerwa tylko raz. W przypadku straty na poziomie 6 punktów (8 w turniejach z udziałem 5 zespołów) istniała również możliwość zastosowania złotej rezerwy taktycznej (tzw. Jokera). Każda z drużyn miała taką możliwość tylko raz w turnieju. Joker nie musiał być stosowany tylko i wyłącznie jako zmiennik innego zawodnika. Jako Joker mógł zostać zgłoszony również zawodnik, który powinien wystartować w wyścigu zgodnie z rozkładem w programie zawodów. Punkty zdobyte przez Jokera liczone były podwójnie i nie miał on już możliwości wystartowania jako zwykła rezerwa taktyczna. W 2002 roku do DPŚ zgłosiło się 14 drużyn. Wtedy to też system rozgrywek poddano niewielkiej modyfikacji. Tym razem zagwarantowany udział w finałach miało 10 drużyn z poprzedniego roku, a o pozostałe 2 wolne miejsca walka toczyła się w rundzie kwalifikacyjnej. W 2003 roku system rozgrywek nie zmienił się, a w mistrzostwach wzięło udział 15 narodowych drużyn.
2004–2012.
Pierwsze istotne zmiany w systemie rozgrywania zawodów o DPŚ miały miejsce w 2004 roku. Do rozgrywek zgłosiło się wówczas 14 narodowych reprezentacji. W finałach, zamiast 12 drużyn, występowało odtąd 8 (6 najlepszych z DPŚ z 2003 + 2 z rund kwalifikacyjnych). Zrezygnowano też z rozgrywania biegów w pięcioosobowej obsadzie ze względu na dużą liczbę wypadków na torze. Finalistów podzielono na 2 grupy po 4 drużyny. Zwycięzcy tych grup awansowali bezpośrednio do wielkiego finału, a drużyny z miejsc drugich i trzecich walczyły w barażu o dwa pozostałe miejsca w wielkim finale. Zasady te nie uległy zmianom w następnych sezonach, jednak od 2005 roku odstąpiono od rozgrywania całego turnieju finałowego na terytorium jednego kraju, zachowując przy tym tygodniowy układ imprezy. Turnieje grupowe odbyły się wówczas w Szwecji i Anglii, a baraż i wielki finał w Polsce. W 2006 półfinały odbyły się w Polsce i Szwecji, a decydujące zawody w Wielkiej Brytanii. W 2007 półfinaliści ścigali się w Danii i Wielkiej Brytanii, natomiast o medale walczyli w Polsce. W sezonie tym wprowadzono ponadto drobną modyfikację w regulaminie – po raz pierwszy w historii DPŚ pojawiła się możliwość uzupełnienia składu drużyny o zawodnika rezerwowego, ale mógł on wyjechać na tor tylko w przypadku, gdy jeden z pozostałych żużlowców danego zespołu był niezdolny do dalszej jazdy. Z powodu licznych nadużyć, z przepisu tego zrezygnowano już w następnym roku. W 2008 półfinały odbyły się w Polsce i Anglii, a wielki finał w Danii. Z kolei w 2009 sytuacja wyglądała analogicznie jak w 2007, z tą różnicą, że angielski półfinał odbył się w Peterborough, a nie w Coventry. W 2010 roku po raz pierwszy reprezentacja Polski wywalczyła złoty medal DPŚ na obcej ziemi – dokonała tego w duńskim Vojens, a w pokonanym polu pozostawiła drużyny gospodarzy, Szwecji i Wielkiej Brytanii. W 2011 półfinały odbyły się w angielskim King’s Lynn i duńskim Vojens. Automatycznie awansowały z nich Polska i Dania, natomiast w barażu musiały walczyć Wielka Brytania, Rosja, Szwecja i Australia. Odpadły Czechy i Niemcy. Z barażu w Gorzowie Wielkopolskim ekipy Australii i Szwecji wywalczyły awans do finału, w którym po raz trzeci z rzędu najlepsza okazała się Polska, stając się jednocześnie pierwszą i jak dotychczas jedyną drużyną w historii DPŚ, która tego dokonała.
2012–2017.
Od sezonu 2012 Drużynowy Puchar Świata odbywał się według nowych zasad. W finałowym turnieju o trofeum Ove Fundina rywalizowało odtąd 9 reprezentacji, a nie jak miało to miejsce w poprzednich latach 8. Automatyczne miejsce w finale zagwarantowane miał gospodarz barażu i finału (w 2012 roku była to reprezentacja Szwecji), a oprócz nich o tytuł najlepszej drużyny na świecie rywalizowali zwycięzcy półfinałów oraz najlepszy zespół z barażu (a nie jak dotychczas 2 najlepsze). Dodatkowo liczebność składów każdej z drużyn okrojono do 4 zawodników, bez rezerwowych. Zmianie ulegnie również tabela biegowa – liczba wyścigów została zmniejszona z 25 do 20 (16 wyścigów fazy zasadniczej + 4 nominowane).
Klasyfikacja medalowa.
Według zawodników.
Tabela obejmuje pierwszą 10. najbardziej utytułowanych zawodników.
Pogrubioną czcionką – zostali zaznaczeni zawodnicy, którzy kontynuują karierę żużlową.

</doc>
<doc id="146990" url="https://pl.wikipedia.org/wiki?curid=146990" title="Apoloniusz z Tiany">
Apoloniusz z Tiany

Apoloniusz z Tiany, Apollonios z Tyany (ur. 15 w Tianie w Kapadocji, zm. 100 w Efezie) – neopitagorejski filozof, założyciel szkoły pitagorejskiej w Efezie. 
Życiorys.
Przez współczesnych uważany za pośrednika między bogami i ludźmi, cudotwórcę, czarownika i proroka. Wiele podróżował (m.in. Azja Mniejsza, Syria, Grecja, Rzym i Indie), zdobywając rozległą wiedzę o religiach i filozofii wschodniej. Doktrynę braminów usiłował pogodzić z nauką Pitagorasa. W dzisiejszej ocenie uznaje się go za religijnego wyznawcę neopitagoreizmu i teozoficznego gnostyka. Był autorem biografii Pitagorasa oraz księgi zatytułowanej "O ofiarach" (zachowany fragment). Zachowały się także "Listy" Apoloniusza, jednak autorstwo ich bywa podważane. Przypisywano mu również odnalezienie i opublikowanie "Tablicy szmaragdowej" – jednego z doniosłych tekstów alchemicznych i ezoterycznych (jakkolwiek współczesne badania uznają ją za utwór pochodzenia arabskiego, najwcześniej poświadczony u Balinusa (VIII w.), czasem określanego jako „pseudo-Apoloniusz z Tiany”).
Jego działalność wśród społeczeństwa przyczyniła się do jego sławy jako cudotwórcy: miał nauczać, uzdrawiać chorych i reformować kulty. Zdumiewające współczesnych dokonania zyskały mu sławę człowieka obdarzonego boskością (sam podawał się za Syna Bożego). Jego życie i dokonania w "Żywocie Apolloniosa z Tyany" przedstawił Flawiusz Filostrat na polecenie cesarzowej Julii Domny w III stuleciu n.e. jako idealny obraz greckiego filozofa.

</doc>
<doc id="146991" url="https://pl.wikipedia.org/wiki?curid=146991" title="Gobelin">
Gobelin



</doc>
<doc id="146992" url="https://pl.wikipedia.org/wiki?curid=146992" title="Drużynowe mistrzostwa świata juniorów na żużlu">
Drużynowe mistrzostwa świata juniorów na żużlu

Drużynowe mistrzostwa świata juniorów na żużlu (ang. "Team Speedway Junior World Championship") – rozgrywki żużlowe, organizowane przez Międzynarodową Federację Motocyklową od 2005 roku. Od 2022 zawody są rozgrywane pod nazwą Speedway of Nations 2.
W latach 2005–2020 drużyny składały się z 4 podstawowych zawodników oraz jednego rezerwowego. W każdym biegu każdą drużynę reprezentował jeden zawodnik. W 2021 zawody przybrały formę rywalizacji parowej
Klasyfikacja medalowa.
Według zawodników.
Tabela obejmuje pierwszą 10. najbardziej utytułowanych zawodników.
Pogrubioną czcionką – zostali zaznaczeni zawodnicy urodzeni w roku 2002 i później.

</doc>
<doc id="146994" url="https://pl.wikipedia.org/wiki?curid=146994" title="Miasteczko Śląskie">
Miasteczko Śląskie

Miasteczko Śląskie (; pierwotnie: "Żyglińskie Góry", niem. "Georgenberg") – miasto w Polsce, w województwie śląskim, w powiecie tarnogórskim.
Według danych z 31 grudnia 2011 miasto liczyło 7510 mieszkańców.
Położenie.
Miasteczko Śląskie położone jest na północnym krańcu Górnośląskiego Okręgu Przemysłowego. Miasto historycznie leży na Górnym Śląsku.
Według danych z 1 stycznia 2010 powierzchnia miasta wynosiła 67,83 km².
W Miasteczku Śląskim funkcjonują trzy sołectwa: Żyglin-Żyglinek (do 2021 dzielnica), Brynica i Bibiela.
Sąsiednie gminy.
Kalety, Ożarowice, Świerklaniec, Tarnowskie Góry, Tworóg (na odcinku ok. 100 m), Woźniki.
Nazwa miasta.
Od momentu powstania osady w I połowie XVI w. nosiła ona staropolską nazwę "Żyglińskie Gory" (co oznaczało ‘żyglińskie kopalnie’), której w dokumencie lokacyjnym z 23 kwietnia 1561, nadający jej prawa miejskie Jerzy Fryderyk von Ansbach, nadał niemiecką nazwę "Georgenberg" (co znaczyło po pol. 'gora, kopalnia (św.) Jerzego’). Obecna nazwa "Miasteczko" (czyli ‘małe miasto’) pojawia się dopiero w XIX w.
W alfabetycznym spisie miejscowości z terenu Śląska sporządzonym przez Johanna Knie (1830) miasto występuje pod polską nazwą "Miasteczko" oraz nazwą niemiecką "Georgenberg" we fragmencie „"Miasteczko", polnische Benennung von "Georgenberg", Kr. Beuthen”. Topograficzny opis Górnego Śląska z 1865 notuje miejscowość we fragmencie „"Georgenberg" polnisch "Miasteczko"”. Człon odróżniający "Śląskie" dodano do nazwy "Miasteczko" w 1963 r.
Herb miasta.
Żyglińskie Góry ("Georgenberg") w przywileju nadającym im prawa miejskie (1561) otrzymały prawo używania dwóch herbów i pieczęci:
Historia.
Początki górniczej osady Żyglińskie Góry sięgają odkrycia w latach 30. XVI w. w okolicy Żyglina złóż rud kruszconośnych (ołowiu i srebra). W dniu 23 kwietnia 1561 ówczesny właściciel zastawu ziemi bytomskiej – Jerzy Fryderyk von Ansbach nadał jej prawa miejskie, nazwę "Georgenberg" oraz prawo używania herbu i pieczęci (miejskiej i wójtowskiej). W 1562 Żyglińskie Góry ("Georgenberg") uzyskały status wolnego miasta górniczego.
Miasteczko trzykrotnie traciło prawa miejskie: w 1808 – stając się osadą targową (niem. "Marktflecken"), 1946 – zostając wiejską gminą Miasteczko Śląskie. Od 1954 r. wieś należała i była siedzibą władz gromady Miasteczko Śląskie, przekształconej w osiedle typu miejskiego, które przekształcono w gminy w 1973 r., w 1975 przyłączone do Tarnowskich Gór. Ponownie stało się miastem w latach 1866, 1963 oraz ostatnio 1995 (formalno-prawnie od 30 grudnia 1994).
W plebiscycie na Górnym Śląsku przeprowadzonym 20 marca 1921 w miejscowości większość osób głosowała za przyłączeniem do Polski. Za Polską oddano 666 głosów (56%), za Niemcami zaś 524 głosy (44%). W 1922 Miasteczko włączono do Polski.
W 1968 rozpoczęła działalność w Miasteczku Śląskim huta cynku i ołowiu.
Samorząd.
Miasteczko Śląskie formalnie stało się gminą o statusie miasta z dniem 30 grudnia 1994, jednak dopiero w marcu 1995 rozpoczęły działalność organy gminy: Rada Miejska i Burmistrz.
Zabytki.
Natomiast w gminnej ewidencji zabytków figurują m.in.:
Turystyka.
Przez miasto przebiega trasa rowerowa oraz szlaki turystyczne:
Przy rynku umiejscowione są m.in. zabytkowy kościół Wniebowzięcia NMP i św. Jerzego w Miasteczku Śląskim oraz ratusz. Na terenie miasta znajduje się kompleks boisk Orlik oraz hala sportowa przy ul. Sportowej 1.
Kolej wąskotorowa.
Od 1990 wprowadzono przewozy pasażerskie – turystyczne na odcinku Bytom – Miasteczko Śląskie, a na pozostałych odcinkach przewozy osobowe specjalne. Górnośląskie Koleje Wąskotorowe umożliwiają skorzystanie z przejazdów koleją o prześwicie 785 mm, która w 2003 skończyła 150 lat swego istnienia.
Transport.
Transport drogowy.
Przez teren miasta przebiegają:
Kolej.
Z Miasteczka Śląskiego można dostać się do Katowic, Lublińca i Wielunia – miasto znajduje się na trasie kolejowej Lubliniec – Katowice z przystankiem kolejowym Miasteczko Śląskie, na którym zatrzymują się pociągi osobowe. W granicach miasta rozpoczyna się jeden z największych węzłów kolejowych w Europie – stacja rozrządowa Tarnowskie Góry.
Komunikacja miejska.
Komunikację autobusową w Miasteczku Śląskim organizuje Zarząd Transportu Metropolitalnego na liniach 87, 145, 151, 614, 615 (poprzez 13 przystanków: 4 w Bibieli, 1 w Brynicy, 5 w Miasteczku Śl., 1 w Żyglinie i 2 w Żyglinku). Przez Miasteczko przebiegają również linie autobusowe: Trelek (Tarnowskie Góry – Kalety) i PKS (Tarnowskie Góry – Częstochowa).
Religia.
Kościół rzymskokatolicki.
Na terenie Miasteczka istnieją trzy parafie:
Gospodarka.
Przemysł.
Największym zakładem przemysłowym jest Huta Cynku w Miasteczku Śląskim nowoczesny zakład metalurgiczny, którego budowę podjęto w oparciu o licencję angielskiej firmy Imperial Smelting Processes z Bristolu. Proces przerobu prowadzony jest metodą pieca szybowego umożliwiającą uzyskanie cynku i ołowiu w jednym ciągu technologicznym. W skład ciągu technologicznego wchodzą: Wydział Spiekalni i Kwasu Siarkowego, Wydział Pieca Szybowego i Wydział Rafinerii Ołowiu. Huta Cynku „Miasteczko Śląskie” była w latach siedemdziesiątych i osiemdziesiątych XX w. jednym z poważniejszych źródeł emisji zanieczyszczeń do atmosfery w północnej części województwa katowickiego.
Podjęty na początku lat dziewięćdziesiątych XX w. program proekologiczny zakładał likwidację najbardziej wyeksploatowanych wydziałów, budowę nowych urządzeń odpylających i modernizację starych. Doprowadziło to do obniżenia emisji metali ciężkich przy jednoczesnym wzroście produkcji. Obecnie poziom emisji kadmu i ołowiu nie przekracza dopuszczalnych norm, a nowo wybudowany Wydział Rafinacji Cynku produkuje cynk najwyższej jakości. Obecne działania proekologiczne dotyczą ochrony powierzchni ziemi i gospodarki odpadami.
Przemiany gospodarcze.
Od XVI w. Miasteczko Śląskie było terenem rozwijającego się górnictwa kruszcowego oraz rud żelaza. W 1562 roku miasto otrzymało przywileje wolnego miasta górniczego, a górnikom tu zatrudnionym przyznano „ordunek górniczy”. Przez wieki różne były losy gospodarcze miasta, zależne przede wszystkim od górnictwa rud. Ostatecznie eksploatację zakończono 17 czerwca 1917 roku. Tego dnia zalano kopalnię w Pasiekach.
W 1963 r. rozpoczęto budowę huty cynku. Wybudowano osiedle dla 2500 mieszkańców, nową szkołę, przedszkole, nowoczesny ośrodek zdrowia oraz sieć obiektów usługowych. Do końca lat siedemdziesiątych XX w. hutę rozbudowywano, ale jej szkodliwe oddziaływanie na środowisko spowodowało nałożenie strefy ochronnej na dużym obszarze Miasteczka Śląskiego, Żyglina i Żyglinka, powodując zastój w rozwoju gospodarczym. Dopiero przemiany społeczno-gospodarcze na początku lat 90. XX w. spowodowały warunki do rozwoju przedsiębiorczości na terenie gminy.
Huta Cynku zlikwidowała najbardziej uciążliwe wydziały i zintensyfikowała produkcję, wprowadzając nowoczesne procesy technologiczne, eliminując w ten sposób prawie całkowicie swoje szkodliwe oddziaływanie. Na terenie zlikwidowanego zaplecza huty powstało kilka firm. Na terenie gminy powstało także kilkaset firm usługowych i handlowych, a ich ilość stale wzrasta.
Ekologia.
We współpracy z firmą Philips wymieniono całe oświetlenie uliczne na energooszczędne, co dało ponad 50% zmniejszenia zużycia energii elektrycznej poprawiając równocześnie stan oświetlenia ulic. Największym zadaniem, które rozpoczęto w 1999, to kanalizacja gminy i pełne wykorzystanie niedociążonej oczyszczalni ścieków. W 1995 dostęp do kanalizacji miało 30% mieszkańców, głównie na osiedlu, obecnie prawie 60%, a w samym Miasteczku 90%. Należy też podkreślić ogromne osiągnięcia Huty Cynku „Miasteczko Śląskie” w tej dziedzinie. Przy ponad dwukrotnym wzroście produkcji ilość zanieczyszczeń emitowanych do atmosfery spadła kilkanaście razy i nie przekracza dopuszczalnych norm od kilku lat.
Działania proekologiczne huty zostały uznane certyfikatami i nagrodami:
Wprowadzony przez hutę program naprawczy zaowocował skreśleniem jej z listy osiemdziesięciu największych trucicieli w Polsce. Huta jest jednym z dwóch zakładów, które po skreśleniu nie wróciły na listę.

</doc>
<doc id="146997" url="https://pl.wikipedia.org/wiki?curid=146997" title="Dembowska">
Dembowska



</doc>
<doc id="147000" url="https://pl.wikipedia.org/wiki?curid=147000" title="Problem kliki">
Problem kliki

Problem kliki – jeden z pierwszych zidentyfikowanych problemów NP-zupełnych. 
Klika w grafie jest zbiorem wierzchołków, w którym każda para wierzchołków jest połączona krawędzią, czyli zbiorem, który indukuje podgraf będący grafem pełnym. Problem kliki polega na stwierdzeniu, czy w danym grafie istnieje klika o podanym rozmiarze "k". Mając podane wierzchołki należące do takiej kliki, możemy trywialnie stwierdzić, że tworzą one klikę, dlatego problem ten należy do klasy NP. Odpowiadający mu problem optymalizacyjny, problem maksymalnej kliki, polega na wskazaniu maksymalnych klik w podanym grafie.
NP-zupełność tego problemu wynika łatwo z NP-zupełności problemu zbioru niezależnego, ponieważ w grafie istnieje klika o rozmiarze "k" wtedy i tylko wtedy, gdy w dopełnieniu grafu istnieje zbiór niezależny o rozmiarze "k".

</doc>
<doc id="147002" url="https://pl.wikipedia.org/wiki?curid=147002" title="Hermes Trismegistos">
Hermes Trismegistos

Hermes Trismegistos, zlat. Hermes/Mercurius Trismegistus ( – Hermes Po Trzykroć Wielki, Trzykroć Największy, łac. "Mercurius ter Maximus") – synkretyczne bóstwo hellenistyczne powstałe z połączenia cech greckiego boga Hermesa i egipskiego Thota, inspirowane także mistycznymi prądami judaizmu i magią żydowską oraz prawdopodobnie wierzeniami perskimi; często identyfikowane również z biblijnym patriarchą Henochem oraz hellenistycznymi bóstwami Serapisem (Oserapisem) i Hermanubisem.
Charakter wierzeń.
Wokół ubóstwionego mędrca na gruncie synkretyzmu filozoficzno-religijnego powstał kultowy system wierzeń pod nazwą hermetyzmu, łączący elementy greckiej filozofii z okultyzmem i astrologią. W jego ramach wykreowano odrębne koncepcje dotyczące powstania i struktury świata, a także roli i przeznaczenia człowieka. Zasadniczą tezą hermetyzmu jest jedność kosmosu o ściśle powiązanych i wzajemnie uzależnionych częściach, a rzeczywisty charakter tych związków można rozpoznać wyłącznie dzięki boskiemu objawieniu.
W wierzeniach Hermes Trismegistos reprezentuje boską triadę religii, nauki i sztuki, które tworzą w nim pełnię, stanowiąc jednocześnie symbol „tajemnej wiedzy” starożytności. Według mitycznych podań przypisuje mu się autorstwo 36529 ksiąg, zawierających całą wiedzę i mądrość świata starożytnego – przede wszystkim tzw. "Tabula Smaragdina" oraz traktatów "Corpus Hermeticum", stanowiących inspirację dla alchemii, mających wpływ na filozofię różokrzyżowców oraz innych tradycji ezoterycznych, gnostyckich i kabalistycznych. Uznano za bezsporne, że ten zbiór rozpraw, obok teorii o widocznym pochodzeniu neoplatońskim, zawiera wiele treści powstałych pod wpływem myśli egipskiej, mającej podstawy w starych tekstach hieroglificznych. Pierwsze pisma hermetyczne pojawiły się w Egipcie ptolemejskim, a ich ogromny wpływ na ówczesną naukę potwierdził Strabon, według którego tebańscy kapłani (24 r. p.n.e.) przypisywali Trismegistosowi całą swą wiedzę w zakresie astrologii i astrologicznej medycyny, magii i alchemii, filozofii i teozofii, astronomii i psychologii. 
Zgodnie z inskrypcją na tablicy szmaragdowej, miała być ona dziełem Hermesa Trismegistosa. Synkretyczne teorie hermetyczne zawarte są jednak również np. w poetyckiej treści epyllionu zatytułowanego "Hermes", którego autorem był uczony aleksandryjczyk Eratostenes.
Zarówno Thot, jak i Hermes, jako bogowie pisma i mądrości tajemnej, pełnili funkcję psychopomposa, czyli przewodnika odprowadzającego duszę w zaświaty. Egipski Thot był bogiem mądrości, patronem astrologii i alchemii, lecz Hermes Trismegistos nie był tożsamy z greckim Hermesem; zarówno większość Greków, jak i Rzymian nie zastąpiła nigdy jednej postaci bóstwa drugą. Wiara we wszechmoc Trismegistosa przejawiała się nawet w kierowanych do niego prostych zaklęciach, np. o schwytanie złodzieja, stanowiąc zarazem świadectwo ówczesnej teokrazji (zmieszania bóstw). Obecna jest w papirusach magicznych i w rytualnych tabliczkach z defiksjami, gdzie wymieniany jest jako "kosmokrator megas" lub "panton magon archigetes".
W historycznej spuściźnie.
W późniejszym czasie Hermes Trismegistos występuje jako postać przewodnia w wierzeniach pewnych kręgów ezoterycznych oraz gnostyckich sekt ofitów (nasseńczyków), sabejczyków i u setian w ich tekstach z tzw. Biblioteki z Nadż Hammadi.
W tarocie Trismegistos jest utożsamiany z kartą Maga i oznacza aktywność, intelekt, poznawanie świata, panowanie nad sobą i nad światem, silną wolę. Jest symbolem absolutnej jedności mistyki, nauki i sztuki.

</doc>
<doc id="147003" url="https://pl.wikipedia.org/wiki?curid=147003" title="Miód pszczeli">
Miód pszczeli



</doc>
<doc id="147004" url="https://pl.wikipedia.org/wiki?curid=147004" title="Klika">
Klika



</doc>
<doc id="147007" url="https://pl.wikipedia.org/wiki?curid=147007" title="Tablica szmaragdowa">
Tablica szmaragdowa

Tablica Szmaragdowa (łac. Tabula Smaragdina) – tekst hermetyczny, którego autorstwo przypisuje się Hermesowi Trismegistosowi. Do treści Tablicy odwoływali się średniowieczni alchemicy oraz różokrzyżowcy, a także adepci nauk okultystycznych i ezoterycznych. Alchemicy wierzyli, iż przekaz zawiera tajemnicę kamienia filozoficznego. 
Historia.
Utwór tradycyjnie uznawany był za starożytny, a jego odnalezienie przypisywano Apoloniuszowi z Tiany (I w. n.e.). Według badań historyków prawdopodobnie powstał jednak w kręgu języka arabskiego między VI a VIII wiekiem n.e. Po raz pierwszy poświadczony jest w "Kitāb sirr al-ḫalīqa" ("Księdze tajemnic stworzenia i sztuki natury"), kompilacji starszych tekstów zebranej przez Balinusa (VIII w. n.e.). Podawał on, że odnalazł tekst w grobowcu pod statuą Hermesa w Tianie. Był on zapisany na szmaragdowej tablicy, trzymanej w ręku przez zwłoki siedzące na złotym tronie. Pierwszy przekład na łacinę pochodzi z XII w. i jest autorstwa Hugona z Santalli. Jednego z późniejszych przekładów na język angielski dokonał Izaak Newton, który zajmował się też alchemią i okultyzmem.
Tłumaczenie.
Tłumaczenie tekstu z języka łacińskiego dokonane przez dr Romana Bugaja na podstawie "Bibliotheca chemica curiosa" autorstwa J. J. Mangeta:

</doc>
<doc id="147010" url="https://pl.wikipedia.org/wiki?curid=147010" title="Kolorowanie krawędzi">
Kolorowanie krawędzi

Kolorowanie krawędzi grafu – rozszerzenie klasycznego kolorowania grafu na krawędzie. Jest to przyporządkowywanie krawędziom grafu liczb naturalnych symbolizujących kolory.
Odwzorowanie formula_1 nazywamy kolorowaniem krawędzi grafu formula_2 natomiast zbiór formula_3 "zbiorem kolorów".
Niech formula_4 oznacza zbiór kolorów krawędzi incydentnych z wierzchołkiem formula_5
Prawidłowe pokolorowanie krawędzi (legalne, właściwe) to takie przyporządkowanie krawędziom kolorów, gdzie żadne dwie sąsiednie krawędzie nie są pokolorowane tak samo. (Krawędzie są sąsiednie jeśli mają wspólny jeden z końców). Czyli kolorowanie krawędzi nazywamy właściwym, jeżeli formula_6 dla każdych dwóch sąsiednich krawędzi, w przeciwnym przypadku kolorowanie nazywamy niewłaściwym.
k-kolorowaniem nazywamy kolorowanie formula_7 czyli kolorujemy przy użyciu formula_8 kolorów.
Optymalne pokolorowanie krawędzi grafu to legalne pokolorowanie, przy którym zużyto najmniejszą możliwą liczbę kolorów.
Indeks chromatyczny grafu to minimalna liczba kolorów wystarczająca do pokolorowania krawędzi grafu legalnie, oznaczamy go przez formula_9.
Kolorowanie krawędzi jest równoważne kolorowaniu wierzchołków grafu krawędziowego.
Kolorowanie krawędzi grafu formula_10 nazywamy kolorowaniem krawędzi rozróżniającym wierzchołki, jeśli dla każdej pary wierzchołków formula_11 i formula_12 zbiory formula_13 formula_4 są różne. Niech formula_15 będzie najmniejszą liczbą kolorów potrzebnych do takiego kolorowania, jeśli kolorowanie krawędzi grafu jest właściwe. Natomiast formula_16 będzie najmniejszą liczbą kolorów potrzebnych do niewłaściwego kolorowania rozróżniającego wierzchołki.
P.N. Balister, B. Bollobás oraz R.H. Schelp udowodnili następujące twierdzenie: Twierdzenie 1. Niech graf "G" będzie grafem dwuregularnym, wówczas formula_17
Algorytmy kolorowania krawędzi.
Problem kolorowania krawędzi, podobnie jak klasycznego kolorowania wierzchołków, jest NP-trudny – nie istnieją wielomianowe algorytmy kolorujące grafy zawsze w sposób optymalny. Do algorytmów przybliżonych należą:
Zastosowania.
Kolorowanie krawędzi grafu pełnego posłużyło do zdefiniowania liczb Ramseya.

</doc>
<doc id="147013" url="https://pl.wikipedia.org/wiki?curid=147013" title="Kalety">
Kalety

Kalety (niem. "Stahlhammer") – miasto w Polsce położone w województwie śląskim, w powiecie tarnogórskim.
Położenie.
Kalety położone są na terenie historycznej ziemi lublinieckiej, z wyjątkiem dzielnic Jędrysek i Truszczyca, po południowej stronie Małej Panwi, które należą do ziemi bytomskiej.
Miasto z punktu widzenia fizycznogeograficznego leży na Równinie Opolskiej, nad Małą Panwią.
Miasto historycznie przynależy do Górnego Śląska.
Według danych z 2002 r. Kalety mają obszar 76,68 km², w tym: użytki rolne 11%, użytki leśne 85%.
Według danych z 1 stycznia 2011 r. powierzchnia miasta wynosiła 76,29 km². Miasto stanowi 11,8% powierzchni powiatu.
W latach 1922–1939 miasto administracyjnie należało do województwa śląskiego, w latach 1945–1950 do województwa śląskiego, w latach 1950–1957 i w latach 1957–1975 do województwa katowickiego (w latach 1953–1956 zwanym województwem stalinogrodzkim), w latach 1975–1998 do województwa częstochowskiego.
Dzielnice.
Miasto składa się z 9 dzielnic:
oraz miejscowości Segenau, Zarach i Zawodzie.
Nazwa.
Nazwa miejscowości notowana była m.in. w formach "Stahlhammer" (1783), "Stahlhammer oder Neu-Sorge, Kalita" (1845), "Kalita", in. "Neusorge" al. "Stahlhammer" (1882), "Kalety" ("Stahlhammer") (1920).
Nazwa niemiecka wywodzi się od niemieckiego wyrazu pospolitego "Stahlhammer", czyli ‘młot stalowy, stalownia’ i ma związek z przemysłowym charakterem miejscowości. Oboczna nazwa niemiecka "Neusorge" powstała z połączenia wyrazów "neu" ‘nowy’ oraz "Sorge" ‘troska, zmartwienie’, ale także ‘opieka, piecza’, odnoszącego się do oznaczenia nowej osady, co było częstą praktyką w Niemczech. Polska nazwa pochodzi od nazwy osobowej "Kalita", "Kaleta", która na Śląsku często spotykana jest jako nazwisko.
Historia.
Historia hutnictwa i górnictwa na Górnym Śląsku wywodzi się z dzielnicy Kalet, Kuczowa. Żelazo wytapiano tutaj w kuźnicach, czyli manufakturach hutniczych. Używano do tego węgla drzewnego, którym rozpalano ogniska w tzw. dymarkach. Właściciel jednej z fabryk w Kaletach, Czech Koulhaas, w 1799 r. zakupił od kapitana Berharda von Mletzko wieś Katowice. Postanowił wydobywać tu węgiel kamienny. Stał się też właścicielem wtedy nieczynnej kuźnicy Boguckiej, którą uruchomił i unowocześnił. Dzięki temu dał podstawy do produkcji nowoczesnej stali na terenie Katowic. Wynalazek Koulhaasa doprowadził do upadku hut w dolinie Małej Panwi i tym samym przyczynił się do przemysłowego rozwoju Katowic, które między innymi, dzięki temu stały się najważniejszym miastem regionu.
Wspólnoty wyznaniowe.
Kościół katolicki.
Trzy parafie:
Kościół ewangelicko-augsburski.
Parafianie w składzie kościoła filialnego w Piasku Parafii Ewangelicko-Augsburskiej w Częstochowie
Świadkowie Jehowy.
Zbór Kalety
Przyroda.
W lesie na terenie Kalet znajduje się Cis Donnersmarcka – drzewo mające ok. 550 lat, 222 cm obwodu oraz 16 m wysokości (stan na 2013 r.). Jest to najgrubszy cis na terenie Lasów Państwowych.
Sąsiednie gminy.
Koszęcin, Miasteczko Śląskie, Tworóg, Woźniki

</doc>
<doc id="147017" url="https://pl.wikipedia.org/wiki?curid=147017" title="Herkules Dembowski">
Herkules Dembowski

Herkules Dembowski, Ercole Dembowski (ur. 12 stycznia 1812 r. w Mediolanie, zm. 19 stycznia 1881 r. w Albizzate) – włoski astronom polskiego pochodzenia.
Życiorys.
Jego ojcem był Jan Dembowski (Dębowski), uczestnik powstania kościuszkowskiego, później adiutant generała Jana Henryka Dąbrowskiego, wreszcie włoski generał i gubernator Ferrary, uhonorowany przez Napoleona Bonaparte tytułem barona, który odziedziczył syn. Matką była Włoszka Matylda Viscontini, przyjaciółka Stendhala. 
Do 1843 służył w marynarce cesarskiej. Po wzięciu dymisji zamieszkał w Neapolu, gdzie początkowo po amatorsku zaczął zajmować się astronomią.
Szczególnie interesowały go gwiazdy podwójne, dokonał ponad dwóch tysięcy ich pomiarów. Zmierzył między innymi wiele podwójnych gwiazd z katalogu Friedricha Struvego i zauważył zmianę pozycji niektórych z nich w przeciągu lat ze względu na ich orbity jako podwójnych układów słonecznych. Jego publikacje wzbudziły zainteresowanie i uznanie w świecie naukowym. W roku 1878 otrzymał Złoty Medal Królewskiego Towarzystwa Astronomicznego.
Jego imieniem nazwany został krater Dembowski na Księżycu a także jedna z planetoid, (349) Dembowska.

</doc>
<doc id="147021" url="https://pl.wikipedia.org/wiki?curid=147021" title="Wiosłonos amerykański">
Wiosłonos amerykański

Wiosłonos amerykański, wieloząb, wiosłonos ("Polyodon spathula") – gatunek słodkowodnej ryby jesiotrokształtnej z rodziny wiosłonosowatych. Jedyny przedstawiciel rodzaju "Polyodon".
Zasięg występowania.
Występuje w dorzeczu Missisipi i w jeziorze Erie. W 1974 został z powodzeniem introdukowany w Europie. Do Polski sprowadzono go w latach 90. XX wieku.
Charakterystyka.
Ryj – rostrum o kształcie poziomo ułożonego wiosła – stanowi niekiedy połowę długości całego ciała. Stanowi on czułe narzędzie czuciowe pokryte licznymi elektroreceptorami. Pysk nie jest wysuwalny jak u jesiotrów. Wiosłonos osiąga nawet do 2 m długości i 70 kg masy ciała.
Pokarm.
W charakterystyczny sposób chwyta pokarm, który stanowią głównie pelagiczne skorupiaki, pływając z szeroko otwartym pyskiem w strefie pozbawionej roślinności odfiltrowuje organizmy planktonowe za pomocą długich i gęstych wyrostków filtracyjnych (młode osobniki początkowo mają zęby, które z czasem zostają zresorbowane), zataczając koła, a często ósemki.
Rozmnażanie.
Tarło odbywa wczesną wiosną w rzekach i jeziorach w mętnej wodzie o piaszczysto-żwirowym lub kamienistym dnie, w temperaturze 14–15 °C. Samica składa od 80–250 tys. ziaren ikry. Tworzy wtedy duże stada, które wpływają do większych dopływów lub jezior. W swoim środowisku przebywa z dala od brzegu na znacznej głębokości.
Znaczenie gospodarcze.
Jeszcze kilkadziesiąt lat temu ryba ta miała duże znaczenie, a jej połowy dochodziły do 1000 ton rocznie. Szczególnie ceniona była jej ikra. Na skutek zanieczyszczenia i zabudowy rzek jego pogłowie znacznie się zmniejszyło.

</doc>
<doc id="147022" url="https://pl.wikipedia.org/wiki?curid=147022" title="Rasa nordycka">
Rasa nordycka



</doc>
<doc id="147024" url="https://pl.wikipedia.org/wiki?curid=147024" title="Ludwik Mateusz Dembowski">
Ludwik Mateusz Dembowski

Ludwik Mateusz Dembowski herbu Jelita (ur. w 1768 w Dębowej Górze, zm. w 1812 w Valladolid) – oficer polski, francuski generał dywizji i podróżnik, brat Jana Dembowskiego.
Życiorys.
Od 1784 oficer wojsk koronnych. Walczył przeciwko interwencji rosyjskiej 1792 i w powstaniu kościuszkowskim 1794.
Po upadku insurekcji kościuszkowskiej wyjechał do Francji i w 1796 wstąpił do Armii Alpejskiej gen. Kellermana. Wziął udział w kampaniach włoskich. Służył w Legionach Polskich pod dowództwem Jana Henryka Dąbrowskiego, po czym został wysłany wraz z armią francuską do San Domingo.
Brał udział w interwencji francuskiej w Hiszpanii. Ostatnio zastępca szefa sztabu korpusu ekspedycyjnego.
Generał z 1810. Za wybitne zasługi bojowe uzyskał donacje i tytuł barona cesarstwa.
Bronił traktowanej ludności i popadł w konflikt z francuskim komendantem miasta Valladolid. Poległ z nim w pojedynku.
W 1806 otrzymał Krzyż Kawalerski, a w 1810 Krzyż Oficerski Orderu Legii Honorowej.

</doc>
<doc id="147025" url="https://pl.wikipedia.org/wiki?curid=147025" title="Ercole Dembowski">
Ercole Dembowski



</doc>
<doc id="147030" url="https://pl.wikipedia.org/wiki?curid=147030" title="Transitus">
Transitus

Transitus – nabożeństwo upamiętniające śmierć św. Franciszka z Asyżu, który zmarł w nocy 3 października 1226 roku przy kapliczce Porcjunkuli, kolebce zakonu.
Rodzina franciszkańska na całym świecie, zgodnie z wielowiekową tradycją, spotyka się w wigilię uroczystości św. Franciszka na tym nabożeństwie.

</doc>
<doc id="147034" url="https://pl.wikipedia.org/wiki?curid=147034" title="Irena Kwiatkowska">
Irena Kwiatkowska

Irena Kwiatkowska-Kielska (ur. 17 września 1912 w Warszawie, zm. 3 marca 2011 w Konstancinie-Jeziornie) – polska aktorka teatralna, filmowa i telewizyjna, artystka kabaretowa.
Życiorys.
Córka zecera Kryspina Stanisława Kwiatkowskiego (1876–1950) i jego żony Marianny z Barabaszów (1877–1945). Absolwentka ówcześnie żeńskiego Gimnazjum Państwowego im. Klementyny Hoffmanowej w Warszawie. W 1935 ukończyła studia na Wydziale Aktorskim Państwowego Instytutu Sztuki Teatralnej, pod kierunkiem m.in. Aleksandra Zelwerowicza. Zadebiutowała w teatrze Cyrulik Warszawski, gdzie została zaproszona przez Fryderyka Jarosyego. Do wybuchu wojny grała w teatrach Powszechnym w Warszawie, Nowym w Poznaniu i Polskim w Katowicach.
Podczas okupacji niemieckiej pracowała w kuchni ZASP-u, podejmowała się też innych prac dorywczych. Była żołnierką AK, uczestniczyła w powstaniu warszawskim jako łączniczka w sztabie grupy „Północ” (ps. „Katarzyna”), grała w teatrze powstańczym w szpitalach i piwnicach. Po zakończeniu wojny, na prośbę Konstantego Ildefonsa Gałczyńskiego i Antoniego Bohdziewicza, wyjechała do Krakowa. Tam występowała w kabarecie Siedem Kotów, gdzie wiersze, piosenki oraz skecze dla niej pisał Gałczyński. Tutaj też w ramach Teatrzyku Zielona Gęś specjalnie dla Ireny Kwiatkowskiej stworzył postać Hermenegildy Kociubińskiej, "poetki hermetyczno-sympatycznej". Od 1948 związana ze scenami warszawskimi. Zagrała ponad sto ról teatralnych, 20 filmowych i telewizyjnych (m.in. jako matka Pawła w "Wojnie domowej", kobieta pracująca w "Czterdziestolatku"). Występowała w Kabarecie Dudek oraz Kabarecie Starszych Panów.
W latach 1953–1956 wykładowczyni w warszawskiej PWST. Przez niemal 65 lat współpracowała z Polskim Radiem. Pracowała w nim jako spikerka, wzięła udział w nagraniu wielu audycji radiowych, zwłaszcza dla dzieci. Czytała im m.in. wiersze Jana Brzechwy i Juliana Tuwima (jej wykonanie „Ptasiego radia” Tuwima do dzisiaj uchodzi za jedną z najwybitniejszych interpretacji wiersza w XX wieku), kolejne odcinki "Przygód Plastusia" (Marii Kownackiej), "Przygód Tomka Sawyera" (Marka Twaina) oraz książki "Ania z Zielonego Wzgórza" (Lucy Maud Montgomery). Występowała także m.in. w "Podwieczorku przy mikrofonie". Polskie Radio nagrodziło ją Złotym i Diamentowym Mikrofonem oraz Wielkim Splendorem.
Życie prywatne.
Jej mężem od 1948 do śmierci w 1993 był Bolesław Kielski (1915–1993), spiker Polskiego Radia. Irena Kwiatkowska była bezdzietna. Bolesław Kielski miał syna – Andrzeja Kielskiego – z pierwszego małżeństwa z Jadwigą Kozakiewicz.
Śmierć i pogrzeb.
Irena Kwiatkowska zmarła w Domu Aktora w Skolimowie. 
Pogrzeb artystki odbył się 14 marca 2011 w bazylice św. Krzyża w Warszawie. Mszy świętej przewodniczył ks. Wiesław Niewęgłowski, który odczytał list od metropolity warszawskiego kardynała Kazimierza Nycza. W ostatniej drodze aktorce towarzyszyła rodzina oraz licznie przybyli artyści m.in. Olgierd Łukaszewicz, Maja Komorowska, Barbara Krafftówna, Alina Janowska, Jerzy Gruza, Teresa Lipowska, Jerzy Połomski, Wojciech Młynarski, Stanisław Brejdygant, Jacek Kawalec, Jacek Bławut i inni. Obecny był również minister kultury Bogdan Zdrojewski, który wygłosił pożegnalne przemówienie. 
Została pochowana w kwaterze 189 u boku swojego męża na cmentarzu Stare Powązki w Warszawie (kwatera 189-1-6).

</doc>
<doc id="147037" url="https://pl.wikipedia.org/wiki?curid=147037" title="Sony">
Sony

 – japoński producent elektroniki użytkowej i zarazem jeden z największych światowych producentów w tej branży, założony 7 maja 1946 roku przez Masaru Ibukę i Akio Moritę w Tokio jako . Sony jest notowane na giełdach tokijskiej (TSE) i nowojorskiej (NYSE).
Firma Sony jest znana z wprowadzonego na rynek w 1979 r. przenośnego odtwarzacza kasetowego „Walkman”. Wprowadziła też i wypromowała takie znaki towarowe jak Discman czy Trinitron. Wśród jej produktów znajduje się MiniDisc, seria konsoli wideo PlayStation, pamięci Memory Stick czy seria komputerów VAIO. Była również autorem, konkurencyjnego wobec VHS, systemu zapisu wideo Betamax, nośnika pamięci HiFD oraz współtwórcą standardu płyty CD.
Przedsiębiorstwo dzięki przejęciom jest także właścicielem m.in. studia filmowego Columbia Pictures oraz Sony Music – jednego z największych wydawców muzycznych. 1 kwietnia 2006 firma przejęła dział lustrzanek cyfrowych koncernu Konica Minolta, poszerzając tym samym swoją ofertę o nowy obszar, jakim jest segment cyfrowych aparatów fotograficznych opartych na lustrzankach jednoobiektywowych z bagnetem "Minolta AF", nadawając przy tym nazwę nowej marki – Sony Alpha (Sony α).
Logo Sony zostało zaprojektowane przez bliskiego kolegę założycieli, Yasuo Kurokiego, który pracował dla tego przedsiębiorstwa jako designer od 1957 r. do czasu jego odejścia na emeryturę. Ostatnich zmian w stylistyce logotypu dokonał w 1973 i była to propozycja zmiany na 50-lecie istnienia przedsiębiorstwa, ale pomysł nie przypadł do gustu twórcom przedsiębiorstwa.
Historia.
Początki.
Przedsiębiorstwo powstało w Tokio w 1946 r. jako instytut badawczy Tōkyō Tsūshin Kenkyū-jo, początkowo utrzymujący się z drobnych usług serwisowych. Rok później przekształcił się on w nisko skapitalizowane przedsiębiorstwo o nazwie Tōkyō Tsūshin Kōgyō Kabushiki Kaisha (w skrócie Totsuko), której głównym celem była produkcja sprzętu telekomunikacyjnego i woltomierzy.
Lata 50..
Pierwsze produkty, jak elektryczny garnek do ryżu, poduszka elektryczna, czy megafon miały za zadanie zapewnić stałe wpływy i zagwarantować ciągłość wypłat dla pracowników. Przełomowe okazały się lata 50., kiedy przedsiębiorstwo wprowadziło na rynek m.in. magnetofon taśmowy (1950), czy radio tranzystorowe (1955). W roku 1955 dokonywała pierwszych transakcji na rynku pozagiełdowym, aby w grudniu 1958 zadebiutować na Tokyo Stock Exchange (TSE). Wcześniej, w styczniu tego samego roku zmieniła nazwę na Sony. Pochodzi ona od łacińskiego słowa „sonus” – dźwięk oraz „sonny – boy” – używanego przez Amerykanów na określenie małego chłopca. Dla jej twórców miało to taką zaletę, że nazwę tę w każdym języku wymawia się tak samo.
Lata 60..
Szybki wzrost spółki wpłynął na wzrost sprzedaży i reputacji. W roku 1960 podjęto decyzję o otwarciu pierwszych oddziałów zagranicznych w USA i Szwajcarii, przez co Sony stała się prawdziwą korporacją międzynarodową.
Lata 70..
W 1971 roku przedsiębiorstwo wprowadziło na rynek profesjonalny system zapisu kaset wideo o nazwie U-matic, który był wykorzystywany w latach 70. i 80. XX wieku, m.in. w zastosowaniach reporterskich (ang. "electronic news-gathering").
Sony wprowadziło także własny format zapisu kaset wideo – Betamax – który przegrał rywalizację na rynku z gorszym technicznie formatem VHS.
Jednym z pierwszych przełomowych produktów był "Walkman", który powstał w 1979 roku. Produkt utworzono przez usunięcie zbędnych funkcji magnetofonu i miniaturyzację pozostałych mechanizmów. Prace trwały rok. Mimo początkowo niskiego zainteresowania sprzedaż zaczęła gwałtownie rosnąć i w ciągu 2 lat sprzedano 1,5 mln sztuk, zaś w ciągu 15 lat od premiery na świecie sprzedało się 250 mln sztuk, z czego 120 mln wyprodukowała mająca ponad 40-procentowy udział w rynku Sony.
Pod koniec lat 70. XX wieku przedsiębiorstwo blisko współpracowało z holenderskim Phillipsem nad popularnym nośnikiem danych, płytą kompaktową.
Lata 80..
1 października 1982 roku Sony wprowadziło na rynek pierwszy konsumencki odtwarzacz płyt kompaktowych, Sony CDP-101, a dwa lata później pojawił się pierwszy przenośny odtwarzacz płyt, ochrzczony mianem "Discman". We współpracy z amerykańskim Hewlett Packardem korporacja opracowała i wprowadziła na rynek dyskietkę 3,5" o pojemności 1,44 MB.
Przedsiębiorstwo dopasowywało się do rynków, na których działało, oferując optymalną liczbę modeli produktu podzielonego na kilka linii. Krótki cykl życia i kolejne modyfikacje sprawiły, że na rynku odtwarzaczy przenośnych Sony stanowiła konkurencję dla siebie samego, pozostawiając pozostałe podmioty w tyle.
28 września 1989 roku Sony przejęło amerykańską wytwórnię filmową Columbia Pictures za 3,4 mld dolarów.
Lata 90..
W 1992 roku na rynek wszedł format "MiniDisc". W 1994 r. pod marką "Playstation" zaprezentowała swoją pierwszą konsolę do gier, a w 2000 r. wprowadziła na rynek jej kontynuację, Playstation 2.
W latach 90. Sony zaprezentowała telewizor plazmowy Sony Wega.
W 1996 roku wypuszczono pierwszy cyfrowy aparat fotograficzny Sony, "Cyber-shot".
XXI wiek.
Konsole PlayStation i PlayStation 2 przyniosły Sony Corporation ogromny rynkowy sukces. W 2004 roku wprowadziło przenośną konsolę do gier pod nazwą "PlayStation Portable (PSP)", a w 2006 roku trzecią odsłonę konsoli "PlayStation", wykorzystującą napęd blu-ray i procesor Cell.
6 czerwca 2006 r. koncern zadebiutował modelem Sony α100 w segmencie lustrzanek cyfrowych (ang. "DSLR, Digital Single Lens Reflex Camera") z wymienną optyką. W ciągu roku od daty premiery nowego systemu w ofercie Sony pojawiła się druga lustrzanka przeznaczona na rynek półprofesjonalny (Sony α700) oraz ponad 20 obiektywów Minolty oznaczonych już jako Sony Alfa. Pojawiły się też nowe konstrukcje, w tym zaprojektowane przez niemieckie przedsiębiorstwo Carl Zeiss. W maju 2010 przedsiębiorstwo Sony zaprezentowało nowy bagnet dla sprzętu fotograficznego i video. Nosi on nazwę Sony E i zyskuje na popularności (aparaty serii NEX, ILCE, wsparcie wiodących producentów obiektywów).
1 grudnia 2007 Sony wprowadziło na rynek pierwszy masowo produkowany telewizor wykonany w technologii OLED. Planowana miesięczna produkcja to jedynie 2000 szt. Celem jest przede wszystkim pokazanie możliwości technicznych nowej technologii. Według założeń, żywotność tego telewizora sięgać będzie 30 tys. godzin, co stanowi mniej niż połowę obecnej żywotności telewizorów LCD.
Z powodu problemów finansowych w listopadzie 2011 roku firma ogłosiła plan zwiększenia zysków, określając rynek komputerów osobistych i telewizorów jako kluczowe obszary poprawy zyskowności, co w rezultacie udało się znacznie zmniejszyć straty w obszarze telewizorów. W lutym 2014 roku ogłoszono decyzję o transferze biznesu komputerów osobistych na Japan Industrial Partners Inc.
Ogromny sukces odniosła również konsola PlayStation 4, która zadebiutowała na rynku 15 listopada 2013 roku w Stanach Zjednoczonych, a po 3 miesiącach sprzedała się na świecie już w ponad 5 milionach egzemplarzy.
W związku z Brexitem Sony planuje przenieść swoją europejską siedzibę do Holandii do Hoofddorp, niedaleko lotniska Schiphol, poprzez połączenie z założoną rok wcześniej spółką Sony Europe BV, europejskiej Sony Europe Limited.
Produkty.
Elektronika konsumencka.
Sony jest znanym producentem urządzeń audio/video do użytku domowego. Pod tą marką sprzedawano m.in. radioodbiorniki, przenośne i stacjonarne odtwarzacze kaset magnetofonowych i dysków kompaktowych, przenośne odtwarzacze cyfrowe, wieże audio od mikrowieży przez mini-wieże po pełne wieże Hi-Fi klas QS, ES (klasa wyższa) czy R (klasa high-end, tylko na zamówienie), słuchawki, kamery wideo, magnetowidy, telewizory kineskopowe i ciekłokrystaliczne, monitory oraz nośniki audio i video. Oprócz tego oferowano sprzęt komputerowy (konsole do gier, komputery przenośne i stacjonarne), fotograficzny i telefony komórkowe.
Sprzęt profesjonalny.
Od wielu lat Sony jest producentem sprzętu dźwiękowego oraz telewizyjnego przeznaczonego do użytku profesjonalnego. Kamery telewizyjne, studyjne i reporterskie, kamkordery, magnetowidy systemu Beta, Digital Beta, monitory telewizyjne, telebimy oraz system zapisu obrazu telewizyjnego XDCAM oparty na zapisie na dyskach optycznych za pomocą niebieskiego lasera, wykorzystywane są przez wiele studiów audio-wizualnych. Jako jedna z pierwszych zaczęła wytwarzać profesjonalne produkty na szeroką skalę.
Podzespoły elektroniczne.
Sony jest również producentem podzespołów elektronicznych: układów scalonych, przetworników obrazowych CCD i CMOS stosowanych zarówno w produktach marki Sony (profesjonalnych i powszechnego użytku), ale także w urządzeniach innych producentów (np. Canon, Nikon) sprzętu fotograficznego, wideo, kamerach internetowych (Webcam).
Nośniki danych.
Sony jest producentem napędów pamięci masowych: CD-ROM, DVD-ROM, Blu-ray oraz nagrywarek CD-R, DVD-R/-RW do komputerów PC i notebooków. Zajmuje się także produkcją nośników audio, wideo oraz danych takich jak:
Samochód elektryczny.
W styczniu 2020 roku odczas targów CES 2020 w amerykańskim Las Vegas Sony przedstawiło pierwszy w historii przedsiębiorstwa samochód osobowy pod nazwą Vision-S. Przyjął on postać 5-drzwiowego fastbacka o napędzie elektrycznym opracowanym we współpracy m.in. z Continentalem, Boschem czy Magną. Samochód powstał jako manifestacja wizji elektromobilności według Sony, bez planów wdrożenia do seryjnej produkcji.
Marki produktów Sony.
Do najbardziej znanych marek produktów Sony należą:

</doc>
<doc id="147040" url="https://pl.wikipedia.org/wiki?curid=147040" title="Bitwa na Morzu Jawajskim">
Bitwa na Morzu Jawajskim

Bitwa na Morzu Jawajskim – bitwa morska stoczona 27 lutego 1942 roku podczas II wojny światowej, między flotą aliancką a japońską na Morzu Jawajskim, na północ od Jawy. Zakończyła się zwycięstwem japońskim i zniszczeniem trzonu floty holenderskiej na obszarze Azji Południowo-Wschodniej. Następstwem bitwy było kilka mniejszych akcji morskich wokół Jawy, w tym mała, ale znacząca bitwa w Cieśninie Sundajskiej.
Podłoże.
Równocześnie z atakiem na amerykańską bazę morską Pearl Harbor 7 grudnia 1941, zapoczątkowującym działania II wojny światowej na Pacyfiku, Japończycy skierowali główne uderzenie na południe, w celu zajęcia w pierwszym rzędzie archipelagów Filipin i Indonezji oraz Półwyspu Malajskiego z Singapurem. Obszar Indonezji stanowił wówczas kolonię holenderską – Holenderskie Indie Wschodnie. Jej wielkim bogactwem były złoża ropy naftowej. Jedynym sposobem opanowania Filipin i Indii Wschodnich były desanty morskie przy pomocy statków transportowych, pod osłoną marynarki japońskiej i dominującego w powietrzu japońskiego lotnictwa. Jeszcze w grudniu Japończycy wylądowali na wyspie Borneo, a w styczniu na Celebesie. Od Sumatry i Jawy odgradzało ich wewnętrzne Morze Jawajskie.
Po zatopieniu dwóch brytyjskich pancerników 10 grudnia 1941 pod Kuantanem, flocie japońskiej mogły się przeciwstawić jedynie stosunkowo słabe i nieliczne siły państw alianckich na tym obszarze. 3 stycznia 1942 utworzono wspólne dowództwo nad sprzymierzonymi siłami amerykańskimi, brytyjskimi, holenderskimi i australijskimi na obszarze południowo-wschodniej Azji, nazwanymi ABDA (skrót od angielskich nazw sprzymierzonych państw). 15 stycznia dowództwo nad flotą ABDA objął amerykański wiceadmirał Thomas Hart. Jej główną bazą była Surabaja na Jawie. 3 lutego sformowano Zespół Uderzeniowy sił ABDA ("ABDACOM Striking Force"), pod dowództwem holenderskiego kontradmirała Karela Doormana, przeznaczony do walki z japońskimi zespołami inwazyjnymi. W jego skład początkowo wchodziły dwa holenderskie krążowniki lekkie „De Ruyter” i „Tromp”, amerykański krążownik ciężki USS „Houston” i lekki USS „Marblehead” oraz kilka niszczycieli. 
4 lutego, podczas ataku japońskich samolotów na siły zespołu koło wysp Kangean na północ od Bali, uszkodzony został krążownik USS „Houston”, na którym bomba zniszczyła jedną z trzech wież artyleryjskich oraz krążownik USS „Marblehead”, który następnie został odesłany na remont na Cejlon i nie uczestniczył w dalszych działaniach w tym rejonie. W skład Zespołu Uderzeniowego włączono za to brytyjski ciężki krążownik HMS „Exeter” i lekkie krążowniki: australijski HMAS „Hobart” i holenderski „Java”. 15 lutego zespół wyruszył w celu przechwycenia japońskich transportowców w pobliżu wyspy Bangka, lecz operacja nie powiodła się wobec ataku japońskiego lotnictwa pokładowego. W nocy z 19 na 20 lutego doszło do nocnego boju w cieśninie Badung koło Bali z japońskim zespołem transportowym, który jednak zakończył się niepowodzeniem aliantów. W walce z japońskimi niszczycielami uszkodzony został krążownik „Tromp”, na skutek czego został skierowany na remont do Australii oraz zatopiony został jeden holenderski niszczyciel.
Bitwa.
26 lutego alianci uzyskali informację, że w morze w kierunku Jawy wyszły na południe dwa japońskie duże zespoły transportowców, osłaniane przez grupy niszczycieli i krążowników. Holenderski wiceadmirał Conrad Helfrich, który zmienił wiceadmirała Harta na stanowisku głównodowodzącego flotą ABDACOM (mimo że samo dowództwo ABDACOM zostało już rozwiązane), nakazał Zespołowi Uderzeniowemu zaatakować Japończyków. Zespół wyszedł z Surabai wieczorem 26 lutego, w składzie krążowników ciężkich USS „Houston” i HMS „Exeter”, krążowników lekkich „De Ruyter”, „Java” i australijskiego HMAS „Perth” oraz 9 niszczycieli: holenderskich „Kortenaer”, „Witte de With”, brytyjskich HMS „Electra”, „Encounter” i „Jupiter” oraz starych amerykańskich typu "Clemson": USS „John D. Edwards”, „Alden”, „John D. Ford” i „Paul Jones”. Okrętem flagowym kontradmirała Doormana był „De Ruyter”. Przez noc i połowę następnego dnia 27 lutego zespół krążył u północnego wybrzeża Jawy w poszukiwaniu wroga, lecz bez skutku, więc zdecydował wrócić do portu dla uzupełnienia zapasów. Po godzinie 14, kiedy alianckie okręty już przymierzały się do wejścia do portu, kadm. Doorman uzyskał informację dowództwa o spostrzeżeniu japońskiego zespołu ok. 80 mil morskich od niego, na zachód od wysepki Bawean, po czym rozkazał zespołowi zawrócić.
O godzinie 16:12 brytyjskie niszczyciele jako pierwsze spostrzegły wrogie okręty, płynące w trzech zespołach. Były to dwie flotylle dużych niszczycieli prowadzone przez lekkie krążowniki „Jintsu” i „Naka” (łącznie 14 niszczycieli) oraz zespół sił przykrycia admirała Takagi w składzie dwóch ciężkich krążowników „Nachi” i „Haguro”. Okręty te oddzielały aliancki zespół od sił transportowych, na zniszczenie których miał nadzieję Doorman. Alianckie krążowniki płynęły w szyku: „De Ruyter”, HMS „Exeter”, USS „Houston”, „Java” i HMAS „Perth”. 
Japońskie ciężkie krążowniki otworzyły ogień jako pierwsze z odległości powyżej 24 000 m, po czym ogień otworzyły alianckie ciężkie krążowniki i oba zespoły skierowały się na zachód na kursach równoległych. Już o 16:31 krążownik „De Ruyter” otrzymał pierwsze trafienie, aczkolwiek bez groźnych skutków. Teoretycznie oba zespoły miały podobną siłę, lecz w rzeczywistości po stronie Japończyków leżał szereg atutów. Ich dwa ciężkie krążowniki należały do jednych z najsilniejszych na świecie, uzbrojone w 10 dział kaliber 203 mm każdy, podczas gdy brytyjski HMS „Exeter” należał do „oszczędnościowego” typu i uzbrojony był jedynie w 6 dział tego kalibru, a amerykański USS „Houston” miał również 6 dział sprawnych z powodu zniszczenia rufowej wieży artyleryjskiej. Mniejsze znaczenie miała niewielka przewaga aliantów w lekkich krążownikach. Niejednorodność alianckiego zespołu nie wpływała dobrze na jego sprawność, gdyż załogi nie miały wcześniej okazji do ćwiczeń w jednym zespole, podczas gdy japońscy marynarze byli świetnie wyszkoleni do walk w zespole, a zwłaszcza do walk w nocy. Wreszcie, znaczącym czynnikiem okazała się doskonałość techniczna torped kalibru 610 mm, w jakie uzbrojone były japońskie okręty. Ponadto, japońskie wodnosamoloty rozpoznawcze z okrętów przez większość czasu śledziły aliancki zespół i korygowały ogień artylerii, podczas gdy zespół kontradmirała Doormana pozbawiony był rozpoznania powietrznego. 
W celu wprowadzenia do walki artylerii 150 mm lekkich krążowników, kadm. Doorman zmienił kurs w celu zbliżenia się do przeciwnika. Niszczyciele japońskie z kolei wykonały atak torpedowy, ale nie był on skuteczny z dużej odległości. Na skutek jednak kolejnego ataku torpedowego, holenderski niszczyciel „Kortenaer” został trafiony torpedą, przełamał się i zatonął. Po godz. 17 krążownik „Exeter” został trafiony pociskiem, który rozerwał się w dziobowej kotłowni, uszkadzając 6 z 8 kotłów. W obłoku pary krążownik wykonał zwrot w lewo, na południe, w kierunku od przeciwnika. Za „Exeterem” zwrot wykonały zdezorientowane dalsze krążowniki, a w końcu, po około 5 minutach, także idący w czele flagowy „De Ruyter”. Lekki krążownik HMAS „Perth” postawił zasłonę dymną w celu osłony „Exetera”, kładąc się niemal na burtę w ciasnym zwrocie. Kadm. Doorman wysłał holenderskie i brytyjskie niszczyciele do ataku torpedowego. Brytyjski niszczyciel „Electra” po przejściu przez zasłonę dymną znalazł się w bezpośrednim pobliżu trzech niszczycieli japońskich, które, dysponując silniejszą artylerią kaliber 127 mm, zatopiły go w pojedynku ogniowym. Niewielkie uszkodzenia odniósł japoński „Asagumo”. Atak pozostałych niszczycieli alianckich nie powiódł się.
Bój uległ przerwaniu. Uszkodzony „Exeter” popłynął w eskorcie niszczyciela „Witte de With” z małą prędkością do Surabai, a pozostałe okręty zgrupowania skierowały się na wschód. Równolegle do nich zawróciły na północy również okręty japońskie, odcinając je ponownie od osłanianych sił transportowych. Kontradmirał Doorman wysłał jeszcze 4 amerykańskie niszczyciele do ataku torpedowego z dużej odległości, lecz bez powodzenia, a następnie, po 18:30, w zapadających ciemnościach, utracił kontakt z siłami przeciwnika. Mimo to, japońskie samoloty rozpoznawcze śledziły ruchy alianckiego zespołu. Sprzyjała też obserwacji księżycowa noc.
Ok. 19:30 ponownie okręty obu stron weszły w pojedynek artyleryjski z odległości 8000 m, lecz wkrótce przerwany odejściem sił alianckich na południe, ku wybrzeżu Jawy. Około godziny 21 cztery amerykańskie niszczyciele odłączyły się od zespołu i skierowały do Surabai z powodu kończącego się paliwa i wystrzelanych wszystkich torped. Mimo to, reszta zespołu dalej krążyła u wybrzeża Jawy, w poszukiwaniu japońskich sił desantowych. O godzinie 21:25 brytyjski niszczyciel HMS „Jupiter” wszedł na minę holenderskiej zagrody minowej i zatonął (w starszej literaturze istnieje wersja o storpedowaniu go przez japoński okręt podwodny, co nie znajduje potwierdzenia). 
Mając już tylko jeden niszczyciel, kontradmirał Doorman ponownie zawrócił na północ, w kierunku wroga. Przy tym, niszczyciel „Encounter” odnalazł w morzu rozbitków z zatopionego „Kortenaera”. O 23:15 ponownie kurs przegrodziły zespołowi alianckiemu japońskie ciężkie krążowniki, w odległości ok. 8000 m. Podczas wymiany ognia „De Ryuter” został trafiony w dziób, po czym kontradmirał Doorman zarządził zawrócić przez prawą burtę, na południe, w kierunku od przeciwnika. O 23:22 japońskie krążowniki ciężkie „Nachi” i „Haguro” wystrzeliły w stronę alianckiej kolumny salwy złożone odpowiednio z ośmiu i czterech torped, znanych jako „długie lance”. O godz. 23:36 lekki krążownik „De Ryuter” został trafiony jako pierwszy przez torpedę pochodzącą z „Haguro”, która eksplodowała przy rufowym zbiorniku. Niespełna cztery minuty później „Java” została trafiona jedną torpedą pochodzącą z krążownika „Nachi” w lewą burtę, co z kolei spowodowało eksplozję amunicji na rufie. „Java” zatonęła w ciągu 20 minut ok. 35 mil morskich na południowy zachód od wyspy Bawean, biorąc ze sobą na dno większość załogi – 512 z ok. 526 osób, wraz z dowódcą. Na tym starcie obu flot zakończyło się. Krążowniki HMAS „Perth” i USS „Houston” odeszły do Batawii. Po 3 godzinach „De Ruyter” zatonął z większością załogi – 344 osób (uratowano 90). Zginęli również dowódca i kontradmirał Doorman, którzy nie opuścili tonącego okrętu.
Podsumowanie.
Mimo że celem japońskich sił osłony nie było zniszczenie alianckiej floty, lecz osłona sił transportowych, co powodowało defensywną taktykę, zdołali oni rozbić ostatni zorganizowany zespół silnych okrętów alianckich działający na wodach Indonezji, a tym samym wyeliminować przeszkody do opanowania Jawy i mórz wewnętrznych Indonezji. Japończycy odnieśli zwycięstwo umiejętnie manewrując i wykorzystując przewagę rozpoznania, wyszkolenia oraz techniczną, nie ponosząc przy tym strat. Trzeba przy tym podkreślić, że liczba trafień na okrętach alianckich była stosunkowo niewielka, jak na kilkugodzinne starcie (zwłaszcza porównując z agresywnymi działaniami krążowników japońskich na wodach Guadalcanalu). Flota aliancka podejmowała kilkakrotne śmiałe próby ataku, lecz na przebiegu bitwy zaważył też brak planu starcia ze strony aliantów. Bitwa była przy tym katastrofą holenderskiej marynarki wojennej, która nie uczestniczyła już w wojnie jako samodzielna siła zbrojna. 
Pozostałości Zespołu Uderzeniowego ABDACOM alianci próbowali w ciągu kolejnych dni wyewakuować z północnego wybrzeża Jawy na Ocean Indyjski, lecz krążowniki USS „Houston” i HMAS „Perth” i holenderski niszczyciel „Evertsen” zostały przechwycone przez japońskie okręty i zatopione w bitwie w Cieśninie Sundajskiej 28 lutego. Krążownik „Exeter” i niszczyciele HMS „Encounter” i USS „Pope” zostały przechwycone na Morzu Jawajskim przez japońskie okręty i zatopione w nierównej walce 1 marca (starcie to określane jest także jako druga bitwa na Morzu Jawajskim). Niszczyciel „Witte de With” został uszkodzony bombą w porcie w Surabai 1 marca, następnego dnia samozatopiony. Jedyne okręty, którym powiodło się przedarcie na Ocean Indyjski, to cztery amerykańskie niszczyciele USS „John D. Edwards”, „Alden”, „John D. Ford” i „Paul Jones”.
Siły.
† - okręty zatopione (w toku samej bitwy)
Alianci.
Zespół Uderzeniowy ABDACOM – kadm. Karel Doorman
Japonia.
Wschodni zespół uderzeniowy – kadm. Shōji Nishimura 
Wschodni zespół wsparcia – kadm. Takeo Takagi 

</doc>
<doc id="147041" url="https://pl.wikipedia.org/wiki?curid=147041" title="Organizacja pożytku publicznego">
Organizacja pożytku publicznego

Organizacja pożytku publicznego (OPP) – termin wprowadzony w Polsce 1 stycznia 2004 przepisami ustawy o działalności pożytku publicznego i o wolontariacie.
W praktyce często mylone są pojęcia „organizacji pożytku publicznego” i „działalności pożytku publicznego”. Działalność pożytku publicznego jest pojęciem szerszym. Każda organizacja pożytku publicznego musi prowadzić działalność pożytku publicznego, choć nie każda organizacja, która prowadzi działalność pożytku publicznego, musi mieć status organizacji pożytku publicznego.
Status OPP może uzyskać organizacja pozarządowa (z wyjątkiem partii politycznych i należących do nich fundacji, związków zawodowych, organizacji pracodawców oraz samorządów zawodowych), jak również spółka kapitałowa powołana w celu niezwiązanym z prowadzeniem działalności gospodarczej, jeżeli prowadzi przez co najmniej dwa lata działalność w obszarach tzw. pożytku publicznego, które zostały określone ustawą o działalności pożytku publicznego i o wolontariacie. Ponadto organizacja musi spełniać dodatkowe kryteria, dotyczące m.in. jawności działania, kontroli w organizacji. Status OPP nadają organizacjom wydziały gospodarcze Krajowego Rejestru Sądowego sądów rejonowych odpowiednich dla adresu siedziby organizacji. Status ten jest nadawany na własny wniosek organizacji aspirującej, po sprawdzeniu jego formalnej i merytorycznej poprawności. Status ten może być odebrany wyłącznie na drodze sądowej.
Status OPP daje następujące przywileje:
Posiadanie przez organizację statusu organizacji pożytku publicznego nakłada na nią obowiązki sprawozdawczości, aby wszyscy zainteresowani mogli uzyskać informacje, na co wydane zostały pieniądze przekazywane przez darczyńców. Na obowiązki te składa się publikowanie i składanie w Departamencie Pożytku Publicznego Ministerstwa Pracy i Polityki Społecznej dorocznego sprawozdania finansowego i merytorycznego, które od 2011 r. składa się na specjalnych formularzach określających ściśle ich zawartość.
Oprócz Krajowego Rejestru Sądowego obowiązek prowadzenia rejestru organizacji OPP i ogólnego nadzoru nad nimi spoczywa na Departamencie Pożytku Publicznego Ministerstwa Pracy i Polityki Społecznej. Ta sama instytucja ma również prawo do przeprowadzania kontroli tych organizacji. Oprócz tego ustawa o OPP ustanowiła Radę Działalności Pożytku Publicznego oraz wojewódzkie, powiatowe i gminne rady działalności pożytku publicznego, które pełnią rolę organów doradczo-opiniujących.
W roku 2013 organizacji posiadającej status OPP było 7654, w wyniku nieprawidłowości status ten utraciło 338 organizacji.
W 2018 roku organizacji mających status OPP było 8887.
Darowizny przekazane przez osoby fizyczne organizacjom pożytku publicznego podlegają odliczeniu od dochodu, zmniejszając podstawę opodatkowania.

</doc>
<doc id="147049" url="https://pl.wikipedia.org/wiki?curid=147049" title="Indeks cefaliczny">
Indeks cefaliczny

Indeks cefaliczny, wskaźnik cefaliczny, wskaźnik głowowy - stosunek szerokości czaszki do jej długości, pomnożony przez 100.
formula_1
Mierzy się go na głowach osobników żywych. Wartości od 60 do 76 są charakterystyczne dla dolichocefalii, od 76 do 80 dla mezocefalii, a od 80 do 95 - brachycefalii. Mierzony na czaszkach jest o jeden punkt mniejszy. Nazywa się go wtedy wskaźnikiem czaszkowym.
Antropologia.
W antropologii fizycznej analizuje się zarówno współczesne zróżnicowanie międzypopulacyjne wskaźników głowy jak i zmienność tego wskaźnika w historii. Tendencję do skracania się długości głowy nazywamy brachycefalizacją. Krótkogłowość jest cechą ewolucyjnie nową, formy kopalne człowieka były długogłowe. Na krótko- i długogłowców podzielił ludzi w XIX w. szwedzki anatom Gustaf Retzius.
Jan Czekanowski w swoich badaniach dowodził, że w historii Europy środkowej miały miejsca cykliczne wahania długości głowy (zmiany ku krótkogłowości w epoce mezolitu, brązu i późnego średniowiecza (bez Skandynawii). Natomiast paleolit, neolit i epokę żelaza charakteryzuje tendencja do długogłowości).
Brachycefalizacja zanikła w XVII w., obecnie obserwuje się raczej długogłowienie.
Brachycefalizację mezolityczną i z epoki brązu tłumaczy się czasami migracjami ludności, przyczyny średniowiecznej nie są znane. Tym samym definitywne przyczyny brachycefalizacji nie są jasne (poza migracjami może odgrywać rolę zmiana warunków życia i dobór naturalny).

</doc>
<doc id="147050" url="https://pl.wikipedia.org/wiki?curid=147050" title="Łańcuch oddechowy">
Łańcuch oddechowy

Łańcuch oddechowy inaczej łańcuch transportu elektronów - zespół związków chemicznych uszeregowanych według wzrastających potencjałów oksydoredukcyjnych (jeden z etapów oddychania komórkowego).
Wprowadzenie.
Funkcją łańcucha transportu elektronów i fosforylacji oksydacyjnej jest utlenianie NADH i FADH2 oraz zatrzymywanie uwolnionej energii w cząsteczce ATP. U eukariontów transport elektronów i fosforylacja oksydacyjna zachodzą w wewnętrznej błonie mitochondrialnej, u prokariontów zaś procesy te przebiegają w błonie komórkowej.
Transport elektronów z NADH.
Elektrony są transportowane z NADH do atomów tlenu przez łańcuch transportu elektronów. NADH przenosi elektrony do dehydrogenazy NADH, dużego kompleksu białkowego zawierającego FMN i dwa typy centrów żelazowo-siarkowych (Fe-S) umieszczonych w białkach żelazowo-siarkowych. FMN przyjmuje elektrony przechodząc w FMNH2 i przekazuje je dalej do centrum Fe-S, gdzie atom żelaza odbiera i oddaje elektrony oscylując między stanem Fe3+ a stanem Fe2+. 
Z dehydrogenazy NADH elektrony są przenoszone do ubichinonu (koenzym Q, CoQ), przekształcają go w ubichinol (czyli CoQH2) i przechodzą dalej do kompleksu III cytochromów bc1. Ten ostatni obejmuje cytochrom b i cytochrom c1, a także białko Fe-S. 
Każdy cytochrom zawiera grupę hemową z umieszczonym w centrum atomem żelaza, który w trakcie przyjmowania elektronu przechodzi ze stanu Fe3+ do stanu Fe2+. Po oddaniu elektronu do następnego przenośnika atom żelaza powraca do stanu Fe3+. Kompleks cytochromów bc1 przenosi elektrony do cytochromu c, który z kolei przekazuje je do oksydazy cytochromowej, kompleksu IV zawierającego dwa cytochromy (cytochrom a i cytochrom a3), związane z dwoma atomami miedzi (odpowiednio Cu A i Cu B). Podczas przenoszenia elektronów atomy miedzi oscylują między stanem Cu2+ a stanem Cu+. 
W końcu oksydaza cytochromowa przenosi 4 elektrony do tlenu cząsteczkowego, z utworzeniem dwóch cząsteczek wody. Uwolniona w wyniku tych procesów energia i atomy wodoru uczestniczą w chemiosmozie

</doc>
<doc id="147055" url="https://pl.wikipedia.org/wiki?curid=147055" title="Leon Dembowski (polityk)">
Leon Dembowski (polityk)

Leon Dembowski herbu Jelita (ur. 16 października 1789 w Puławach, zm. 11 stycznia 1878) – polski polityk, kierownik wydziałów spraw wewnętrznych, sprawiedliwości i wojennego w Rządzie Tymczasowym w Królestwie Polskim w 1815 roku, minister skarbu Rządu Narodowego Królestwa Polskiego w czasie powstania listopadowego, zaufany współpracownik księcia Adama Jerzego Czartoryskiego.
Dembowski pochodził z zamożnej polskiej rodziny ziemiańskiej, szeroko skoligaconej ze sferami arystokratycznymi. Jego rodzicami byli Józef i Konstancja z Narbuttów. Ojciec był właścicielem majątków Harmaki i Hałuzińce, rotmistrzem kawalerii narodowej i kawalerem orderu św. Stanisława.
Leon Dembowski organizował Gwardię Narodową oraz rezerwową dywizję departamentu lubelskiego w wojnie 1812 r. W 1815 został członkiem Rządu Tymczasowego. W Królestwie Polskim był posłem na sejm w 1820 i 1830 r. W 1830 r. został mianowany senatorem z tytułem kasztelana.
W czasie powstania listopadowego był członkiem Rady Administracyjnej. Należał do grona polityków przeciwnych walce z Rosją. Jako senator podpisał 25 stycznia 1831 roku akt detronizacji Mikołaja I Romanowa.
W latach 1861–1867 piastował urząd członka Rady Stanu Królestwa Polskiego (jak i dyrektora Komisji Rządowej Sprawiedliwości). Potem był jeszcze prezesem Najwyższej Komisji Edukacyjnej.
Odznaczony Orderem Świętego Stanisława II klasy w 1825 roku.
Był właścicielem majątków Bronice i Drzewice, które przynosiły mu dość spore dochody.
Z małżeństwa z Julią z Korwin Kochanowskich przyszedł na świat Edward. Z drugą żoną, Seweryną z Chłędowskich (siostrą jego synowej) miał syna Henryka oraz dwie córki – Jadwigę i Marię.
Pochowany został na cmentarzu Powązkowskim w Warszawie w kwaterze numer 12, rząd 5, grób 17. Pozostawił po sobie obszerne pamiętniki, stanowiące cenne źródło wiedzy o jego czasach.
Był mistrzem obrzędów loży wolnomularskiej Wolność Odzyskana w 1815 roku.

</doc>
<doc id="147056" url="https://pl.wikipedia.org/wiki?curid=147056" title="Robert Fludd">
Robert Fludd

Robert Fludd lub Flud, ps. "Robertus de Fluctibus", "Rudolf Otreb", "Joachim Frizius", "Alitophilus" (ur. przed 17 stycznia 1574 w , zm. 8 września 1637 w Londynie) – angielski doktor medycyny, filozof, astronom, pisarz, zajmujący się m.in. studiowaniem ludzkiej psychiki, wybrany w 1609 roku do . Wyznawca nauk różokrzyża i alchemik.

</doc>
<doc id="147057" url="https://pl.wikipedia.org/wiki?curid=147057" title="(349) Dembowska">
(349) Dembowska

(349) Dembowska – duża planetoida w głównym pasie. Klasyfikowana jest jako planetoida typu R. Ze względu na rozmiar i wysokie albedo jest jedną z najjaśniejszych planetoid na niebie.
Odkrycie.
(349) Dembowska została odkryta 9 grudnia 1892 roku w Observatoire de Nice w Nicei przez Auguste’a Charloisa. Nazwa planetoidy została nadana na cześć Herkulesa Dembowskiego, włoskiego astronoma polskiego pochodzenia. Forma nazwiska jest żeńska, ponieważ ówczesna tradycja wymagała nadawania asteroidom wyłącznie żeńskich nazw. Przed nadaniem nazwy planetoida nosiła oznaczenie tymczasowe (349) 1892 T.

</doc>
<doc id="147060" url="https://pl.wikipedia.org/wiki?curid=147060" title="Konklawe 1914">
Konklawe 1914

Konklawe 1914 – zgromadzenie kardynałów zwołane 31 sierpnia 1914 po śmierci papieża Piusa X (20 sierpnia 1914) i zakończono 3 września 1914 wyborem Giacomo della Chiesa (Benedykt XV). 
Kontekst polityczny.
Pierwsza wojna światowa pokazała trudności przewodnictwa Świętego Miasta jako mediatora prowadzącego do zakończenia wojny, w której katolickie Belgia i Francja były atakowane przez protestanckie Niemcy, te zaś były wspierane przez katolicką Austrię, podczas gdy protestancka Wielka Brytania (wykluczając katolicką Irlandię) i prawosławna Rosja stały po stronie Francji. Zastanawiano się, czy Watykan powinien pozostawać neutralny, czy też powinien objąć moralne przewodnictwo, rzucając publiczne sądy krytykujące zachowania stron konfliktu.
Konklawe zgromadziło kardynałów z krajów będących w konflikcie ze sobą: Károly Hornig z Austro-Węgier, Louis-Henri Luçon z Francji, Felix von Hartmann z Niemiec oraz dwóch kardynałów ze Zjednoczonego Królestwa Wielkiej Brytanii i Irlandii Północnej, Francis Bourne (z Anglii i Walii) oraz Michael Logue (z Irlandii).
Zniesienie weta.
Po pogrzebie papieża Piusa X, kardynałowie zdecydowali zgromadzić się na konklawe pod koniec sierpnia 1914 roku. Najważniejszą różnicą w porównaniu do wcześniejszych konklawe było odebranie prawa weta świeckim monarchom wobec decyzji wyboru papieża dokonanej przez kardynałów. Po raz pierwszy w historii, kardynałowie mogli dokonać wyboru papieża samodzielnie.
Papabile.
Główna linia podziału w Kolegium Kardynalskim przebiegała według stosunku do konserwatywnego i radykalnie antymodernistycznego pontyfikatu Piusa X. Ci, którzy pragnęli kontynuacji linii Piusa X, grupowali się wokół sekretarza stanu Merry del Val i popierali kandydaturę Serafiniego. Faworytem frakcji bardziej umiarkowanej był arcybiskup Bolonii Giacomo Della Chiesa, pewne szanse dawano też kardynałowi Maffi.
Nowy papież.
Konklawe rozpoczęło się w kaplicy Sykstyńskiej 31 sierpnia.
Codziennie, począwszy od 1 września, odbywały się cztery głosowania, dwa rano i dwa po południu. Wyniki poszczególnych głosowań są znane dzięki zapiskom kardynała Piffla, arcybiskupa Wiednia, które zostały opublikowane po jego śmierci. Przedstawiały się one następująco:
1) rano 1 września:
2) rano 1 września:
3) po południu 1 września:
4) po południu 1 września:
5) rano 2 września:
6) rano 2 września:
7) po południu 2 września:
8) po południu 2 września:
9) rano 3 września:
10) rano 3 września:
3 września 1914, po dziesiątym głosowaniu, "Giacomo Kardynał della Chiesa", arcybiskup Bolonii we Włoszech został wybrany na papieża, otrzymawszy 38 głosów elektorskich, czyli dokładnie tyle ile wynosiła wymagana większość 2/3 głosów. Elekt przybrał imię Benedykta XV. Trzy dni później został koronowany w kaplicy Sykstyńskiej przez protodiakona Francesca Salesia della Volpe.
Dane dotyczące konklawe 1914.
17 elektorów mianował Leon XIII, pozostałych 40 – Pius X.
Bibliografia.
Cesare De Agostini „Konklawe XX wieku. Kulisy wyborów papieży”, Wyd. M, Kraków 2005

</doc>
<doc id="147062" url="https://pl.wikipedia.org/wiki?curid=147062" title="Snowdon">
Snowdon

Snowdon (wal. "Yr Wyddfa", wym. []) – najwyższy szczyt Gór Kambryjskich i jednocześnie najwyższy szczyt Walii, położony w Gwynedd. Wznosi się na wysokość 1085 m n.p.m. Od 1951 góra objęta jest parkiem narodowym.
Snowdon jest wyjątkowo atrakcyjnym punktem widokowym, choć często panują tu mgły.
Nazwa.
Nazwa oznacza "śnieżną górę", choć od roku 1994 ilość śniegu na szczycie zmniejszyła się o 55 procent. 

</doc>
<doc id="147063" url="https://pl.wikipedia.org/wiki?curid=147063" title="8,8 cm Flak 18">
8,8 cm Flak 18

8,8 cm Flak 18 (potocznie "osiemdziesiątka ósemka") – niemieckie działo przeciwlotnicze i przeciwpancerne z okresu II wojny światowej. Jest jednym z najbardziej znanych dział z tego okresu. Wyprodukowano kilka wersji tego działa: 8,8 cm Flak 18, 36, 37 i 37/41, a także nowszą konstrukcję tego kalibru – 8,8 cm Flak 41. „Flak” to w języku niemieckim skrót od słów „Flugabwehrkanone” (lub „Fliegerabwehrkanone”) – działo przeciwlotnicze, gdyż takie było oryginalne przeznaczenie tej broni. W wojsku niemieckim były one popularnie znane jako „Acht-Acht” (osiem-osiem), skrót od "Acht-Komma-Acht Zentimeter" (osiem przecinek osiem centymetra).
Historia.
Szybkie zmiany zachodzące w lotnictwie w czasie I wojny światowej i w okresie międzywojennym, a szczególnie coraz lepsze osiągi silników lotniczych oznaczały, że nowo powstające wtedy samoloty zaczęły latać znacznie szybciej i wyżej niż samoloty używane w czasie I wojny światowej. W czasie tej wojny do roli artylerii przeciwlotniczej zaadaptowano różne istniejące już działa polowe, ale te rozwiązania nie oferowały odpowiedniej wydajności przeciwko nowym typom samolotów – niewystarczający był nie tylko maksymalny pułap pocisków, działa te strzelały także stanowczo zbyt wolno, aby ustawić skuteczną zaporę ogniową zdolną do strącenia szybko poruszających się samolotów. Wielu teoretyków wojskowości uznało, że artyleria przeciwlotnicza stała się praktycznie bezużyteczna i większość krajów nie poświęciła zbyt dużo czasu na rozwiązanie tego problemu.
Niemieccy planiści zdecydowali się jednak zaprojektować nowy typ działa, zbudowanego specjalnie jako działo przeciwlotnicze, z dużą prędkością wylotową pocisku i z wysoką szybkostrzelnością. Poważny problem stanowił fakt, iż po pierwszej wojnie światowej zakazano Niemcom produkcji nowych typów broni. Niemcy obeszli ten zakaz, tworząc spółkę z zakładami Boforsa w Szwecji, stronę niemiecką reprezentowały zakłady Kruppa.
Pomimo uznania za optymalny kalibru 88 mm w pierwszej kolejności skonstruowano armatę kalibru 75 mm – 7,5 cm Flak L/60, która od 1932 roku zaczęła trafiać do jednostek jako sprzęt szkolny. Bazując na konstrukcji tego działa, zbudowano docelową armatę kalibru 88 mm, wprowadzoną na uzbrojenie pod dezinformującym oznaczeniem 8,8 cm Flak 18 (88 mm armata przeciwlotnicza wzór 1918), sugerującym jej pierwszowojenną proweniencję.
Armata 8,8 cm Flak 18 została zamontowana na łożu krzyżowym, co pozwalało na ostrzał okrężny – prowadzenie ognia we wszystkich kierunkach. Dwa ogony łoża były składane, co pozwalało na szybkie podniesienie działa na podwozie kołowe. Z powodu dużego ciężaru armata 8,8 cm Flak 18 mogła być holowana tylko przez duże pojazdy – początkowo trzyosiowe samochody ciężarowe, a standardowym holownikiem tego działa został z czasem półgąsienicowy ciągnik artyleryjski Sd.Kfz.7. Działo posiadało lufę o długości 56 kalibrów, z jednoczęściową rurą rdzeniową i wyposażone było w zamek półautomatyczny, który wyrzucał z komory nabojowej puste łuski, a także samoczynnie zamykał się po załadowaniu, co pozwalało na szybkie i proste ładowanie armaty. Szybkostrzelność wynosiła pomiędzy 15 a 20 strzałów na minutę – około o połowę więcej niż szybkostrzelność większości innych dział z tego okresu.
8,8 cm Flak 36, 8,8 cm Flak 37.
Po dojściu do władzy partii nazistowskiej w 1933 rozpoczęto już masową produkcję nowego działa i zostało ono użyte w czasie hiszpańskiej wojny domowej. Szybko okazało się, że jest to najlepsze dostępne działo przeciwlotnicze, a także znakomita, dalekosiężna armata zdolna do niszczenia wszystkich typów pojazdów. Znaleziono jednak szereg problemów i wad, które zostały poprawione w następnym modelu 8,8 cm Flak 36. Zastosowano w nim lufę z dzieloną rurą rdzeniową, zmodyfikowane łoże, a także nowe (i cięższe) podwozie, które pozwalało na holowanie działa zarówno w przód, jak i w tył.
Na uzbrojenie wprowadzono następnie nowy wariant 8,8 cm Flak 37, posiadający zmodyfikowany system łączności z przyrządem centralnym baterii.
8,8 cm Flak 41, 8,8 cm Flak 37/41.
Już w 1939 Luftwaffe, której w 1935 roku przekazano zadanie obrony przeciwlotniczej kraju, poprosiła o nowy typ działa, z jeszcze lepszymi osiągami. Zakłady Rheinmetall skonstruowały całkowicie nowa armatę 8,8 cm Flak 41 z większą prędkością wylotową pocisku, zwiększonym zasięgiem (do 15 000 m) i poprawioną szybkostrzelnością (do 25 strzałów na minutę). Nowe działo miało lufę z dzieloną rurą rdzeniową.
Armata 8,8 cm Flak 41 była bardziej skomplikowaną bronią i borykała się z problemami z amunicją, często blokowała się w niej łuska. Przeszła chrzest bojowy w Tunezji, ale z powodu problemów z obsługą i serwisem w warunkach polowych zaczęto używać jej wyłącznie w Niemczech, gdzie można było o nią lepiej dbać. Do sierpnia 1944 wyprodukowano tylko 157 egzemplarzy tej broni, a do zakończenia produkcji w styczniu 1945 linię produkcyjną opuściło zaledwie 318 sztuk 8,8 cm Flak 41.
Wyprodukowano także krótką serię (13 sztuk) armat 8,8 cm Flak 37/41, będącą nieudaną próbą przystosowania 8,8 cm Flak 37 do silniejszej amunicji z działa 8,8 cm Flak 41.
Armatę Flak 41 próbowano również zamontować na podwoziu czołgowym, jako samobieżne działo przeciwlotnicze. W 1941 roku zakłady Krupp zbudowały jeden taki pojazd, który jednak nigdy nie wszedł do służby.
Użycie bojowe.
Osiemdziesiątki ósemki były używane w dwóch rolach: jako ciężkie, ruchome baterie przeciwlotnicze, ale także jako statyczne działa służące do obrony przestrzeni powietrznej Niemiec. W tej drugiej roli działa były ustawiane w dużych bateriach, a ich ogień był kierowany przez jedno stanowisko dowodzenia.
Podczas bitwy o Francję Wehrmacht szybko nauczył się, że pociski armat przeciwpancernych kalibru 37 milimetrów nie wystarczą do przebicia pancerzy ciężkich czołgów francuskich i brytyjskich. W desperacji oddziały niemieckie obróciły przeciw nim najpotężniejszą broń – działo przeciwlotnicze 88 mm. Wykorzystywany przeciwko celom naziemnym Flak 88 mm radził sobie wyśmienicie: potrafił z łatwością eliminować obiekty z odległości 1800 metrów. Wystrzeliwane z dużą prędkością pociski wydawały charakterystyczny dźwięk, który skutecznie obniżał morale wroga. W czasie pierwszej fazy inwazji na Francję „88-ki” zaczęły być używane do zwalczania grubo opancerzonych czołgów jak francuski Char B1 czy brytyjska Mk II Matilda, których pancerz przedni okazał się niemożliwy do przebicia dla innych niemieckich dział. Powszechnie w tej roli zaczęto używać tych dział podczas operacji w Afryce Północnej i w Związku Radzieckim.
Pociski wystrzelone z tej armaty przebijały pancerz o grubości ponad 150 mm nawet z odległości 2 km. Oznaczało to, że była to niewątpliwie najlepsza broń przeciwpancerna początkowego okresu wojny i pozostała skuteczna aż do jej zakończenia, dopiero w 1945 pojawiło się kilka konstrukcji, które były odporne na bezpośrednie trafienie z „88”. Bez żadnej wątpliwości działo to było najbardziej skuteczne na płaskich pustyniach Afryki Północnej i otwartych stepach Rosji, gdzie mogło się ono wykazać dalekim zasięgiem i wysoką celnością.
Niektóre części armaty były wspólne dla różnych wersji i wiele z dział używanych w czasie wojny było w taki sposób naprawianych. W sierpniu 1944 Niemcy mieli w posiadaniu prawie 11 tysięcy dział typu 8,8 cm Flak 18, 36 i 37, z których większość służyła w bateriach systemu obrony przeciwlotniczej kraju. , ale zrealizowano ten plan tylko w niewielkim zakresie od przełomu lat 1944/1945.
Armaty przeciwpancerne.
Pod koniec lat trzydziestych skonstruowano pierwszą dedykowaną armatę przeciwpancerną kalibru 88 mm, będącą prostą modyfikacją 8,8 cm Flak 18. Działa te stosowane były w niewielkiej liczbie w ciężkich batalionach przeciwpancernych jako holowane, a także samobieżne na podwoziu opancerzonego ciągnika artyleryjskiego Sd.Kfz.8.
Na bazie armaty 8,8 cm Flak 36 opracowana została natomiast armata czołgowa 8,8 cm Kw.K. 36, stanowiąca uzbrojenie czołgu Tiger.
Bazując na niezrealizowanej armacie przeciwlotniczej o wysokich osiągach konstrukcji Kruppa, zaprojektowano armatę przeciwpancerną 8,8 cm PaK 43. Pokrewne tej konstrukcji działo 8,8 cm Kw.K. 43 stanowiło uzbrojenie czołgu Tiger II oraz niszczyciela czołgów Jagdpanther. Armaty te potrafiły przebić 200 mm pancerza z odległości 1000 m, co wystarczało na zniszczenie każdego czołgu z okresu II wojny światowej.
Słabości „88”.
Armata 8,8 cm Flak była niezwykle skuteczną bronią, ale jej legendarny status przesłaniają niektóre ważne taktyczne słabości tej broni w przypadku jej użycia bezpośrednio na linii frontu: „88” była stosunkowo dużą bronią, trudną nie tylko do transportu, ale i do zamaskowania w warunkach bojowych. W sytuacjach, w których walka z czołgami wymagała szybkiego przemieszczania się z miejsca na miejsce, stanowiło to duży problem, zwłaszcza kiedy alianci mieli praktycznie całkowite panowanie w powietrzu, transport tych dużych armat był bardzo trudny.
Stosunkowo niewiele tych dział znajdowało się w jednostkach liniowych wojsk lądowych i na polu bitwy nie pojawiały się one często. Wojska niemieckie miały znacznie więcej dział przeciwpancernych kalibru 37, 50 i 75 mm, wiele z relacji i wspomnień z tego okresu, szczególnie ze strony żołnierzy alianckich, myliło się po prostu w identyfikacji tego działa. Częstym przykładem jest przypisanie go czołgowi PzKpfw V „Pantera”, choć był on wyposażony w armatę 75 mm.
Wszystkie słabości tej broni nie przekreślają jednak faktu, że odpowiednio użyta w przeznaczonym dla niej teatrze działań była wyjątkowo skuteczną armatą. Alianci zachodni dopiero pod koniec wojny otrzymali broń o podobnych możliwościach, brytyjską armatę 17-funtową.

</doc>
<doc id="147069" url="https://pl.wikipedia.org/wiki?curid=147069" title="M18 Hellcat">
M18 Hellcat

76 mm Gun Motor Carriage M18 – amerykański niszczyciel czołgów z okresu II wojny światowej. Był to najszybszy pojazd gąsienicowy z okresu II wojny światowej, jego popularna nazwa to „Hellcat” (ang., jędza, wiedźma).
Historia.
W grudniu 1941 amerykański War Ordnance Department (departament ds. uzbrojenia) ogłosił konkurs na nowy niszczyciel czołgów z zawieszeniem typu Christie, silnikiem Wright Continental R-975 i armatą 37 mm.
Już w czasie kampanii północnoafrykańskiej (operacja Torch) zdecydowano na zmianę uzbrojenia na armatę 57 mm, a w czasie testów zwiększono jeszcze uzbrojenie główne kolejno na armaty 75 mm i 76 mm. Zdecydowano także porzucić oryginalnie zamówione podwozie Christie na rzecz podwozia z drążkiem skrętnym. W lutym 1943 zdecydowano się na ostateczny projekt i produkcja tego pojazdu rozpoczęła się w lipcu tego roku.
M18 wziął udział w walkach w Europie od 1944 i okazał się bardzo udanym pojazdem, znakomicie nadającym się do ataków z zasadzki i szybkich rajdów na nieprzyjaciela, do czego świetnie pasowały jego niska sylwetka, wysoka prędkość i armata o dużej mocy. Był on w stanie zniszczyć praktycznie wszystkie niemieckie czołgi. W rękach dobrze wyszkolonej załogi stanowił on znakomite narzędzie, na przykład 630. batalion niszczycieli czołgów w samym tylko lipcu 1944 zniszczył 53 Pantery, 15 dział pancernych i jednego Tygrysa, tracąc przy tym tylko 17 własnych pojazdów.
W odróżnieniu od M10 Wolverine, który powstał na bazie czołgu M4 Sherman, „Hellcat” został zaprojektowany od początku jako niszczyciel czołgów, z tego powodu był mniejszy, ważył o połowę mniej od M10, był znacznie szybszy i uzbrojony w lepszą armatę. Miał także przestronniejszy kadłub, w którym mieściła się pięcioosobowa załoga i zapas amunicji do działa – 45 pocisków.
Istniał tylko jeden wariant produkcyjny M18 – Armored Utility Vehicle M39. Była to bezwieżowa wersja M18, która była używana jako transporter opancerzony do przewozu żołnierzy i zaopatrzenia oraz jako ciągnik artyleryjski.
Produkcję M18 zakończono w październiku 1944 w związku ze zbliżającym się końcem wojny, do tego czasu wyprodukowano 2507 egzemplarzy tego pojazdu.
Projekt zamontowania działa 90 mm na podwoziu M18 został anulowany po zakończeniu II wojny światowej
M18 brał udział w walkach w Bośni i Chorwacji w 1992. Były używane głównie przez Serbów Bośniackich, lecz znane są też przypadki gdy Bośniaccy Muzułmanie używali wież M18 w celu zastąpienia uszkodzonych wież w czołgach T-55. Wieża od Hellcata została również użyta w serbskim pociągu pancernym „Kraina Express”.

</doc>
<doc id="147071" url="https://pl.wikipedia.org/wiki?curid=147071" title="M36 Jackson">
M36 Jackson

M36 Jackson – amerykański niszczyciel czołgów z okresu II wojny światowej, często nazywany również "Slugger" (pięściarz).
Historia.
Kiedy po napotkaniu na polu boju niemieckich czołgów Pantera i Tygrys okazało się, że standardowy amerykański niszczyciel czołgów M10 Wolverine ma niewystarczające uzbrojenie do pokonania tych pojazdów, rozpoczęto pracę nad nową generacją niszczycieli czołgów. W nowym pojeździe zdecydowano się użyć nowej armaty kalibru 90 mm M3.
M36 bazowany był na podwoziu M10A1 i oprócz lepszego działa, miał on w porównaniu z Wolverine lepszy silnik i grubszy pancerz z przodu pojazdu.
Służba.
Pierwsze pojazdy M36 Jackson pojawiły się na froncie dopiero w połowie 1944 i w czasie wojny wyprodukowano około 1400 tych pojazdów. Była to konstrukcja udana i lubiana przez załogi. Jako jeden z niewielu amerykańskich pojazdów pancernych mógł on zniszczyć niemieckie czołgi ciężkie nawet z dużych odległości – jak udowodniono to wielokrotnie w czasie działań w Ardenach.
Tak jak w przypadku innych amerykańskich niszczycieli czołgów, wieża Jacksona była tylko bardzo lekko opancerzona i otwarta od góry w celu maksymalnego zmniejszenia wagi. Już po wprowadzeniu M36 do służby wyprodukowano do niego lekki, składany dach nad wieżę mający osłaniać załogę przed odłamkami.

</doc>
<doc id="147079" url="https://pl.wikipedia.org/wiki?curid=147079" title="Baskak">
Baskak

Baskak – urzędnik administracji Chanatu Kara Kitajów i imperium mongolskiego. Do jego obowiązków należało egzekwowanie obciążeń podatkowych, posiadał także ograniczone kompetencje wojskowe i nadzorcze.
Znani z historii baskakowie:

</doc>
<doc id="147080" url="https://pl.wikipedia.org/wiki?curid=147080" title="Pierestrojka">
Pierestrojka



</doc>
<doc id="147083" url="https://pl.wikipedia.org/wiki?curid=147083" title="Białka konserwowane ewolucyjnie">
Białka konserwowane ewolucyjnie

Białka konserwowane ewolucyjnie są to takie białka, które niewiele zmieniają się w ciągu ewolucji. 
Zmiana struktury białka to zmiana sekwencji tworzących je aminokwasów i związana z tym zmiana przestrzennej struktury białka. Do najwolniej ewoluujących białek należą histony rdzeniowe, które, wraz z oplatającą je nicią chromosomowego DNA, tworzą nukleosomy). Mutacja genu kodującego histony jest najczęściej letalna (zabójcza) dla zmutowanej w ten sposób komórki. 
Konserwatywne są także białka obu podjednostek rybosomów. Natomiast białka regulacyjne, kierujące transkrypcją mRNA, białka tworzące receptory regulacyjne na powierzchni błony komórkowej, zmieniają się relatywnie szybko wpływając na morfogenezę, czyli zmienność gatunkową. Im dane białko uczestniczy w bardziej elementarnych dla życia funkcjach tym jest bardziej konserwatywne ewolucyjnie. 
Analiza sekwencji aminokwasów białek konserwatywnych jest stosowana w paleontologii molekularnej do ustalania ewolucyjnej kolejności pojawia się określonych gatunków przez dokonywanie ocen pokrewieństwa białek konserwatywnych pochodzących z różnych gatunków roślin i zwierząt, zarówno istniejących współcześnie jak i kopalnych. Białko często zachowuje się lepiej niż DNA. Znajomość na ile dane białka są konserwatywne ewolucyjnie może być więc wykorzystana do określania pokrewieństwa ewolucyjnego zachowanych próbek. W przypadku porównywania współcześnie żywych odgałęzień ewolucji lepsze rezultaty osiąga się porównując sekwencje DNA.

</doc>
<doc id="147085" url="https://pl.wikipedia.org/wiki?curid=147085" title="Crescenzio Sepe">
Crescenzio Sepe

Crescenzio Sepe (ur. 2 czerwca 1943 w Carinaro) – włoski duchowny katolicki, wysoki urzędnik Kurii Rzymskiej, arcybiskup Neapolu w latach 2006–2020, emerytowany arcybiskup Neapolu od 2020, kardynał.
Życiorys.
Studiował w seminariach w Aversa i Salerno, święcenia kapłańskie przyjął 12 marca 1967 w Aversa z rąk miejscowego biskupa ordynariusza Antonio Cece. Uzupełniał studia w Rzymie; na Papieskim Uniwersytecie Laterańskim obronił doktorat z teologii i licencjat z prawa kanonicznego, na Uniwersytecie "La Sapienza" obronił doktorat z filozofii, a na Papieskiej Akademii Duchownej uzyskał przygotowanie do pracy w dyplomacji watykańskiej. Po studiach wykładał na Papieskim Uniwersytecie Laterańskim oraz na Papieskim Uniwersytecie Urbaniana; od 1972 pozostawał w służbie dyplomatycznej Stolicy Apostolskiej, był sekretarzem nuncjatury w Brazylii. Od 1975 pracował w centrali Sekretariatu Stanu, początkowo w sekcji organizacji międzynarodowych, potem w biurze informacji i dokumentacji. W latach 1987-1992 pełnił funkcję asesora ds. ogólnych w Sekretariacie Stanu. W październiku 1987 otrzymał tytuł papieskiego prałata honorowego.
2 kwietnia 1992 został powołany na stanowisko sekretarza Kongregacji ds. Duchowieństwa i mianowany arcybiskupem tytularnym "Gradum"; odebrał sakrę biskupią 26 kwietnia 1992 z rąk Jana Pawła II (któremu asystowali kardynałowie Angelo Sodano i Franciszek Macharski). Od listopada 1997 pełnił funkcję sekretarza generalnego Komitetu Centralnego Obchodów Wielkiego Jubileuszu Roku 2000 oraz prezydenta instytucji "Peregrinatio ad Petri Sedem".
21 lutego 2001 Jan Paweł II mianował go kardynałem, nadając diakonię Dio Padre misericordioso. W kwietniu 2001 kardynał Sepe został mianowany prefektem Kongregacji Ewangelizacji Narodów; z funkcji szefa "Peregrinatio ad Petri Sedem" został odwołany w lipcu 2001. Brał udział w sesjach Światowego Synodu Biskupów w Watykanie, a także wielokrotnie reprezentował Jana Pawła II w charakterze specjalnego wysłannika na uroczystościach religijnych i rocznicowych; w sierpniu 2003 był papieskim wysłannikiem w Mongolii, gdzie udzielił sakry biskupiej pierwszemu prefektowi apostolskiemu Ułan Bator o. Wenceslao Padilli oraz konsekrował nową katedrę pod wezwaniem św. Piotra i Pawła.
W związku ze śmiercią Jana Pawła II (2 kwietnia 2005) dalsze pełnienie przez kardynała Sepe funkcji prefekta Kongregacji Ewangelizacji Narodów uległo zawieszeniu; 21 kwietnia 2005 nowy papież Benedykt XVI ponownie powołał Sepe na stanowisko prefekta. Pełnił on tę funkcję do maja 2006, kiedy został mianowany arcybiskupem Neapolu w miejsce emerytowanego Michele Giordano, tego dnia został również promowany do rangi kardynała prezbitera.
12 grudnia 2020 papież Franciszek przyjął jego rezygnację z funkcji arcybiskupa Neapolu, złożoną ze względu na wiek.
Uczestnik konklawe 2005 i konklawe 2013 roku.

</doc>
<doc id="147086" url="https://pl.wikipedia.org/wiki?curid=147086" title="Dzieje Żuromina">
Dzieje Żuromina



</doc>
<doc id="147089" url="https://pl.wikipedia.org/wiki?curid=147089" title="Blotting DNA">
Blotting DNA

Blotting DNA – transfer DNA z żelu agarozowego lub żelu poliakrylamidowego na membranę (filtr) hybrydyzacyjną najczęściej w celu hybrydyzacji z sondą, będącą znakowanym jednoniciowym DNA komplementarnym do badanej sekwencji w próbie.
Membrany (filtry) hybrydyzacyjne.
Membrana hybrydyzacyjna wykonana jest najczęściej z nitrocelulozy lub nylonu. Na membranie celulozowej można wykonać hybrydyzację jednokrotnie (rzadko więcej niż jeden raz), a na membranie nylonowej – wielokrotnie (po usunięciu sondy użytej w pierwszej hybrydyzacji). Poza tym membrana nylonowa jest mniej krucha i nie wymaga zwilżania przed nałożeniem próby.
Elektroforeza.
Wykonuje się ją w żelu agarozowym o stężeniu około 0,8–1,5%. Dla dsDNA i dsRNA wykonuje się ją w warunkach denaturujących, tak by otrzymać formy jednoniciowe, które są wymagane do hybrydyzacji. Elektroforeza służy rozdzieleniu przestrzennemu cząsteczek kwasów nukleinowych według ich ładunku i masy, a więc ich wielkości.
Transfer na membranę.
W praktyce laboratoryjnej najczęściej wykorzystuje się następujące metody:
Utrwalanie próby.
Po transferze z żelu DNA jest wiązany z membraną przez naświetlanie UV (membrana nylonowa) albo zapieczenie w mikrofalówce lub suszarce (membrana nitrocelulozowa).

</doc>
<doc id="147090" url="https://pl.wikipedia.org/wiki?curid=147090" title="Twarz człowieka">
Twarz człowieka

Twarz – przednia część głowy człowieka. Składa się z czoła, brwi, oczu, nosa, policzków, ust i podbródka. Jako najbardziej indywidualna część ciała jest ważnym elementem tożsamości człowieka – jej zdjęcie znajduje się zazwyczaj w dokumentach tożsamości: dowód osobisty, paszport oraz wielu innych: prawo jazdy, legitymacja szkolna itp. 
Charakterystyczne cechy twarzy są często wyolbrzymiane w karykaturach. Twarz jest również niezbędna do mimiki.
Antropologia fizyczna.
Wskaźnik twarzowy – jeden ze wskaźników antropologicznych, wielkość używana przy antropologicznych pomiarach twarzy; dzieli się na dwa rodzaje:
Wskaźnik górnotwarzowy: 
Wskaźnik twarzowy całkowity: 
Genetyka.
W 2012 odkryto zespół 5 genów (PRDM16, PAX3, TP63, C5orf50 i COL17A1), które są związane z różnym wyglądem twarzy.

</doc>
<doc id="147091" url="https://pl.wikipedia.org/wiki?curid=147091" title="Schronisko Młodzieżowe">
Schronisko Młodzieżowe



</doc>
<doc id="147092" url="https://pl.wikipedia.org/wiki?curid=147092" title="Kolor włosów">
Kolor włosów

Kolor włosów – barwa naturalna włosów człowieka, zróżnicowana w zależności od zawartości melaniny. Melanina dzieli się na eumelaninę, od której zależy ton włosów (im więcej eumelaniny tym włos ciemniejszy) oraz feomelaniny, która nadaje włosom odcień bardziej czerwony (włos pozbawiony feomelaniny przybiera odcień popielaty, a wraz ze zwiększeniem jej we włosie odcień staje się coraz cieplejszy, aż po intensywnie rudy).
Samoistne jaśnienie i ciemnienie włosów.
Zależnie od różnych czynników włosy człowieka zmieniają swoją barwę, zmniejsza się wtedy lub zwiększa zawartość melaniny.
Do takich czynników należą:
Galeria.
Kolory ludzkich włosów występujące w naturze.

</doc>
<doc id="147093" url="https://pl.wikipedia.org/wiki?curid=147093" title="Kolor oczu">
Kolor oczu

Kolor oczu – cecha wielogenowa, zależna przede wszystkim od ilości i typu pigmentów obecnych w tęczówce.
Ludzie i inne zwierzęta mają wiele możliwych fenotypów kolorów oczu. U ludzi są one zależne od zmiennych proporcji eumelaniny produkowanej przez melanocyty w tęczówce. Jasno zabarwione oczy wielu gatunków ptaków są w dużej mierze zdeterminowane przez inne pigmenty, takie jak pterydyny, puryny i karotenoidy.
Trzy główne elementy w obrębie tęczówki decydują o kolorze oczu: zawartość pigmentów (melaniny) nabłonka tęczówki, zawartość melaniny w zrębie tęczówki i zagęszczenie komórek zrębu tęczówki. Nabłonek tęczówki, oczu wszystkich barw, zawiera pigment eumelaninę. Warianty kolorów wśród różnych tęczówek są zazwyczaj zależne od zawartości melaniny w obrębie zrębu tęczówki. Gęstość komórek w obrębie zrębu decyduje, jak dużo światła jest pochłaniane przez zasadniczy pigment nabłonka.
Kolory oczu w skali Martina.
Skala Martina:
Ciemne: 
Oczy przejściowe albo mieszane:
Ciemne-mieszane – brązowe z niewielką domieszką jasnego pigmentu.
Mieszane – mieszanka pigmentów przybiera postać mniej więcej
równomiernego rozmieszczenia barwników w tęczówce (głównie w postaci
plamek) albo jasnej tęczówki otoczonej grubą brązową obwódką. Przy
jaśniejszych odcieniach z niewielką domieszką brązowego pigmentu w
postaci niewielkich plamek lub wąskiej obwódki wokół źrenicy.
Jasne:
Niektórzy antropolodzy za odcienie mieszane uznają również kolory szare (9-12).
Czynniki decydujące o kolorze oczu.
Kolor oczu jest cechą dziedziczną, na którą wpływ ma więcej niż jeden gen. Są dwa główne geny i inne pomniejsze, które odpowiadają za ogromną liczbę możliwych kombinacji kolorów oczu. U ludzi znane są trzy loci, związane z kolorem oczu: "EYCL1", "EYCL2" oraz "EYCL3". Geny te odpowiadają za trzy fenotypowe kolory oczu (brązowy, zielony i niebieski). Wszystkie trzy geny muszą określać ten sam kolor, aby kolor oczu był czysty; w przeciwnym wypadku otrzymamy kolor mieszany, np. piwny (brązowy + zielony), czy szary (niebieski + zielony). Kolor oczu zazwyczaj stabilizuje się około szóstego miesiąca życia.
W 2006 r. została przeanalizowana cząsteczkowa podstawa locus "EYCL3". Badając grupę 3839 ludzi, naukowcy stwierdzili, że 74% wszystkich wariacji koloru oczu można wyjaśnić przez polimorfizmy pojedynczych nukleotydów (SNP) blisko genu "OCA2". "OCA2" był wcześniej znany z tego, że jeśli jest zmutowany, gen ten może powodować rodzaj albinizmu. Najnowsze badania wykazały, że SNP mają silny związek z niebieskimi i zielonymi oczami, jak i z liczbą piegów, pieprzyków, odcieniem włosów i skóry. Autorzy podejrzewają, że SNP w "OCA2" mogą być sekwencją regulatorową i w ten sposób wpływają na ekspresję genu, co zmienia pigmentację.
Klasyfikacja kolorów.
Kolor tęczówki może dostarczać wielu informacji o człowieku, a klasyfikacja różnych kolorów może być użyteczna przy dokumentacji patologicznych zmian, czy przewidywaniu, jak dana osoba zareaguje na różne środki farmaceutyczne oczu. Są różne systemy klasyfikacji: od opisujących oczy jako „jasne” lub „ciemne” po szczegółowo stopniowane odcienie, używające fotografii do ich porównywania. Inne próbują ustalić obiektywne standardy porównywania kolorów.
Tak jak postrzeganie koloru jest zależne od czynników, w obecności których kolor jest widziany (np. natężenie i rodzaj oświetlenia, jak i odcień otoczenia), tak samo zależne jest postrzeganie koloru oczu.
Kolor oczu istnieje w odmianach od najciemniejszych odcieni brązu do najjaśniejszych błękitu. Widząc potrzebę ustandaryzowania systemu klasyfikacji, który byłby prosty, a mimo to wystarczająco szczegółowy do badań, Seddon et al. opracowali stopniowy system oparty na dominującym kolorze tęczówki (brązowy, jasnobrązowy, zielony, szary i niebieski) i zawartości brązowego lub żółtego pigmentu. W postrzeganiu koloru oczu można wyróżnić trzy podstawowe barwy: brązową, żółtą i szarą, a ich proporcje określają barwę oka. Na przykład jasno-piwne oczy mają dużo żółtego i trochę brązowego barwnika, niebieskie mają bardzo mało żółtego pigmentu i nie zawierają wcale barwnika brązowego, zielone to oczy niebieskie z dość dużą ilością żółtego pigmentu. Szare oczy są szare, ponieważ mają niewiele żółtego i nikłe ilości brązowego pigmentu. Brązowe oczy są brązowe, ponieważ większość oka zawiera barwnik brązowy.
Brązowe.
U ludzi, brązowe oczy zawierają duże ilości eumelaniny w podścielisku tęczówki, co służy pochłanianiu światła, szczególnie o krótszej długości fal. Bardzo ciemnobrązowe tęczówki mogą wydawać się czarne. W języku angielskim jasnobrązowe lub złote oczy są czasami określane jako "whiskey eyes" (oczy koloru whiskey).
Brązowy jest kolorem dominującym i u wielu populacji jest (z rzadkimi wyjątkami) najczęściej spotykanym kolorem tęczówki.
Ludzie o pochodzeniu europejskim i pozaeuropejskim mają ogólnie ciemne oczy i większą różnorodność, jeśli chodzi o kolor oczu, w obrębie rodzin. Mieszkańcy Afryki, Azji i obu Ameryk mają brązowe oczy. Brązowe oczy są równie często spotykane w Europie, Oceanii i Ameryce Północnej, chociaż w obrębie niektórych populacji europejskich nie są dominującymi w równym stopniu. Kolor brązowy jest uważany za najbardziej dominujący na świecie.
Ciemnobrązowe.
Ciemnobrązowe oczy mają najwięcej melaniny.
Bardzo ciemnobrązowe tęczówki mogą się wydawać czarne.
Piwne.
Piwny kolor oczu jest skutkiem połączenia rozpraszania Rayleigha i średniej ilości melaniny w przedgranicznej warstwie tęczówki. Wiele badań używających trzystopniowej skali oznaczyło „piwny” jako kolor pomiędzy brązowym a ciemnobrązowym. To może czasami dawać wielokolorową tęczówkę, np. oko, które jest brązowe blisko źrenicy, a ciemnoszare lub bursztynowe na zewnętrznych partiach źrenicy, kiedy jest otwarte na światło słoneczne.
Czasami są trudności w zdefiniowaniu „piwnego” koloru oczu, ponieważ często wydaje się być synonimem dla brązowego, a w innych przypadkach – dla zielonego. Został on określony jako jasny brązowy lub żółtawy brązowy, albo jako jaśniejszy odcień brązu. W Północnej Afryce określenie „piwne” jest często używane do opisania oczu, które zmieniły kolor, w zakresie od jasnobrązowego przez zielony, nawet do niebieskiego, w zależności, jaki kolor ubrania nosi dana osoba lub jaki kolor jest dominujący w jej bezpośrednim otoczeniu. Oczy, które zmieniły kolor tylko pomiędzy jasnymi kolorami oczu, na przykład niebieskim a zielonym, nie są nazywane piwnymi; pojęcie to dotyczy wyłącznie zmiennego koloru oczu, który zawiera brązowawy odcień.
W Ameryce Północnej określenie piwny (hazel – w istocie oznacza to „orzechowy”) używa się również do opisania zmiennego koloru oczu, ciężkiego do ustalenia, nawet w obrębie kolorów jasnych (niebieski, zielony i szary), na przykład szaro-niebieskie oko, w którym trudno jest określić dominujący kolor może być określane jako piwne.
Bursztynowe.
Bursztynowe oczy są jednolitego koloru i mają silne zielonkawe/złote i rdzawe/miedziane zabarwienie. Może za to być odpowiedzialne wytrącanie się żółtego pigmentu, zwanego lipochromem, w tęczówce (który jest również obecny w zielonych i fioletowych oczach).
Żółte oczy niektórych gołębi zawierają żółty fluorescencyjny pigment znany jako pterydyna. Uważa się, że jasnożółte oczy puchacza wirginijskiego są skutkiem obecności pterydynowego pigmentu ksantopteryny w pewnych chromatoforach (zwanych ksantoforami) w podścielisku tęczówki. U ludzi żółte plamki lub łatki są najprawdopodobniej wywołane pigmentem lipofuscyna, znanym również jako "lipochrom".
Zielone.
Zielone oczy są wynikiem obecności małej lub umiarkowanej ilości melaniny, co jawi się pod lampą szczelinową jako niebieskie oko z małymi kropkami koloru piwnego, rozprowadzonymi na przodzie. Niebieski i piwny razem dają zielony, nie ma jednak zielonego pigmentu. Jeśli ilość pigmentu nieco wzrośnie, może on przykryć niebieski. Jeśli pigment przykryje niebieski całkowicie, oko może stać się piwne. Zielone oczy są mało rozpowszechnione, ale najczęściej spotykane są u Europejczyków, szczególnie w Irlandii i Europie Północnej.
Spośród Amerykanów o europejskim pochodzeniu, zielone oczy są najczęściej spotykane wśród tych o germańskim i celtyckim pochodzeniu, około 16%.
Szare.
Szare oczy, podobnie jak oczy niebieskie i zielone, posiadają melaninę w tylnej części tęczówki, podczas gdy przednia część tęczówki zawiera znikome jej ilości. Szary kolor oka podobny jest nieco do barwy niebieskiej, jednak szara tęczówka posiada większe ilości kolagenu, przez co światło zostaje w niej rozszczepione w inny sposób niż w tęczówce niebieskiej. Uwzględniając biologiczne aspekty kolorów oka, barwa szara jest barwą wypadkową niebieskiego i zielonego koloru oczu. Jednocześnie sugeruje się, że oczy szare, oraz niebieskie mogą mieć różne zawartości melaniny, niezależnie od barwy. Gdy tęczówka barwy szarej widziana jest w powiększeniu, wykazuje niekiedy tendencję do posiadania bardzo niewielkich ilości barw żółtej i brązowej w przedniej części tęczówki.
Szare oczy najczęściej występują w Europie Północnej i Wschodniej, północnej części Bałkanów, oraz w niektórych rejonach Azji Zachodniej. Szara barwa tęczówki spotykana była także pośród niektórych berberyjskich ludów Algierii w Afryce Północnej, jak i również pośród niektórych mieszkańców Bliskiego Wschodu, Azji Środkowej oraz Azji Południowej.
Niebieskie.
Główna teoria mówi, że niebieskie oczy pojawiły się z czasem, przez tysiąclecia przystosowywania się do zimniejszego klimatu. Na początku 2008 duńscy naukowcy odnaleźli nowy trop, mogący wyjaśnić genezę niebieskich oczu. Opierając się na długich badaniach prowadzonych wśród społeczności Danii, Jordanii i Turcji doszli do wniosku, że niebieska barwa oczu pojawiła się wskutek mutacji. Tę samą konkluzję wysnuł australijski naukowiec Richard Sturm z Uniwersytetu Queensland w Brisbane. Według nich mutacja miała miejsce ok. 10 000 lat temu. Jej rozprzestrzenienie się nastąpić miało wraz z wędrówką na północ, zaś wcześniej jedyną barwą była brązowa. Pojawienie się mutacji u jednego osobnika rodzi domysł naukowców, że współcześni ludzie mający niebieskie oczy wywodzą się od wspólnego przodka.
Niebieskie oczy zawierają bardzo niewielką ilość melaniny w podścielisku tęczówki; światło o dłuższych falach jest absorbowane przez leżący pod spodem pigment nabłonka tęczówki, a krótsze fale są odbijane dzięki rozpraszaniu Rayleigha. Obecna jest eumelanina – rodzaj melaniny. Wzór dziedziczności, towarzyszący niebieskim oczom, jest uznawany za podobny do cechy recesywnej.
Niebieskie oczy są stosunkowo powszechne w całej Europie i innych rejonach, zamieszkanych przez ludność pochodzenia europejskiego, takich jak: Kanada, USA, Australia oraz w kilku krajach Ameryki Południowej: Argentynie, Urugwaju, czy Brazylii. W pozostałych częściach świata są stosunkowo rzadkie. Około 8% populacji świata ma niebieskie oczy.
Finlandia i Litwa mają największy odsetek niebieskookich ludzi; jest to również kolor oczu bardzo powszechny w innych krajach leżących nad Morzem Bałtyckim. Pewne badanie wykazało, że niemal 90% Islandczyków ma niebieskie lub zielone oczy. Badania w 2002 r. udowodniły powszechne występowanie niebieskiego koloru oczu wśród przedstawicieli rasy białej o nie-latynoskim pochodzeniu w Stanach Zjednoczonych – odsetek wynosi 33,8% dla urodzonych między 1935 a 1950 r. oraz 57,4% dla urodzonych między 1899 a 1905.
Jako że produkcja melaniny rośnie w ciągu pierwszych kilku lat życia, niebieskie oczy dzieci mogą ściemnieć, kiedy staną się starsze.
Fioletowe i czerwone.
Wrażenie fioletowych oczu jest wynikiem zmieszania czerwonych i niebieskich odbić. Fioletowe, oraz czerwone barwy tęczówki są niezwykle rzadkie, jako iż występują jedynie pośród ludzi dotkniętych albinizmem. Fioletowe oczy są niemal zupełnie pozbawione melaniny, natomiast oczy czerwone nie zawierają jej wcale. Od czasu pojawienia się nowych dowodów osobistych, istnieje możliwość oznaczenia barwy swoich oczu jako czerwonej.
Wady wrodzone.
Jedną z wad wrodzonych jest heterochromia, czyli różnobarwność tęczówki oka lub obu oczu.
W dokumentach.
Od 2015 r. w Polsce kolor oczu nie jest podawany w dowodzie osobistym.

</doc>
<doc id="147095" url="https://pl.wikipedia.org/wiki?curid=147095" title="Hybrydyzacja kwasów nukleinowych">
Hybrydyzacja kwasów nukleinowych

Hybrydyzacja kwasów nukleinowych – zjawisko spontanicznego łączenia się komplementarnych nici kwasów nukleinowych (DNA z DNA, RNA z RNA lub DNA z RNA). Komplementarne nici kwasów nukleinowych ulegają rozdzieleniu (tzw. denaturacji) pod wpływem wysokiej temperatury lub substancji chemicznych, takich jak formamid lub mocznik. Po usunięciu wpływu czynnika denaturującego, nici łączą się ponownie ("renaturacja"). Szybkość hybrydyzacji zależy między innymi od długości fragmentów kwasów nukleinowych, podobieństwa i różnorodności sekwencji w próbce poddanej hybrydyzacji. 
Zjawisko hybrydyzacji znalazło szereg użytecznych zastosowań w technikach biologii molekularnej. W szczególności hybrydyzacji z użyciem znakowanego izotopowo lub chemicznie fragmentu kwasu nukleinowego (tzw. sondy molekularnej) używa się do detekcji homologicznych fragmentów podczas:
W przeszłości prędkość hybrydyzacji DNA wyizolowanego z genomów dwóch różnych organizmów była używana jako miara pokrewieństwa ewolucyjnego. W ten sposób na przykład ustalono po raz pierwszy, że szympans jest najbliższym ewolucyjnie krewniakiem człowieka.

</doc>
<doc id="147096" url="https://pl.wikipedia.org/wiki?curid=147096" title="Mario Francesco Pompedda">
Mario Francesco Pompedda

Mario Francesco Pompedda (ur. 18 kwietnia 1929 w Ozieri, zm. 17 października 2006 w Rzymie) – włoski duchowny katolicki, wysoki urzędnik Kurii Rzymskiej, kardynał, prawnik.
Życiorys.
Studiował w seminariach w Sassari i Cuglieri, przyjął święcenia kapłańskie 23 grudnia 1951 w Rzymie. Kontynuował studia w Rzymie; obronił doktorat z teologii na Papieskim Uniwersytecie Gregoriańskim, licencjat z egzegezy Pisma Świętego uzyskał w Papieskim Instytucie Biblijnym; na Papieskim Uniwersytecie Laterańskim otrzymał tytuł doktora obojga praw, a w studium przy Trybunale Roty Rzymskiej tytuł prawnika "rotale". Niezależnie od wieloletnich studiów uzupełniających przez 30 lat pracował jako duszpasterz w rzymskiej parafii Nostra Signora di Guadalupe a Monte Mario. Z ramienia władz kościelnych był radcą Rzymskiej Unii Prawników Katolickich oraz Międzynarodowej Unii Prawników Katolickich. W Trybunale Roty Rzymskiej pełnił funkcję obrońcy węzła małżeńskiego, a od września 1993 – dziekana. Wykładał w Studio "Rotale" przy Trybunale Roty Rzymskiej oraz na Papieskim Uniwersytecie Gregoriańskim (Wydział Prawa Kanonicznego) i w Rzymskim Athenaeum "Santa Croce". Instytut Katolicki w Paryżu nadał mu w październiku 1995 tytuł doktora "honoris causa".
W listopadzie 1997 został mianowany prefektem Trybunału Sygnatury Apostolskiej oraz arcybiskupem tytularnym Bisarcio; sakry biskupiej udzielił mu 6 stycznia 1998 w Watykanie Jan Paweł II. W lutym 2001 ten sam papież wyniósł Pompeddę do godności kardynalskiej, nadając mu diakonię Annunciazione della B.V.M. a Via Ardeatina. Kardynał Pompedda brał udział w sesjach Światowego Synodu Biskupów w Watykanie, a w maju 2003 reprezentował papieża na obchodach 700-lecia śmierci św. Iwona, patrona prawników, we francuskiej diecezji Tréguier. Po osiągnięciu wieku emerytalnego (75 lat) złożył rezygnację z dalszego pełnienia funkcji prefekta Trybunału Sygnatury Apostolskiej w maju 2004.
Brał udział w konklawe 2005, które wybrało papieża Benedykta XVI.

</doc>
<doc id="147097" url="https://pl.wikipedia.org/wiki?curid=147097" title="Białko transbłonowe">
Białko transbłonowe

Białko transbłonowe (przezbłonowe, transmembranowe) – białko błonowe przebijające całą grubość dwuwarstwy. 
Białka transbłonowe dzieli się na:
Najbardziej znanym podręcznikowym przykładem jest kompleks pompy sodowo-potasowej transportującej jony sodu (Na+) na zewnątrz i jony potasu (K+) do wnętrza komórki. Wytworzona w ten sposób różnica potencjału elektrycznego (ok. 0,2 V) powoduje aktywny stan cytoplazmy i jest podstawą reaktywności komórek. Po śmierci komórki potencjał ten spada do 0. Białka transmembranowe są podstawą konstrukcji większości receptorów znajdujących się na powierzchni komórek.

</doc>
<doc id="147098" url="https://pl.wikipedia.org/wiki?curid=147098" title="Walter Kasper">
Walter Kasper

Walter Kasper (ur. 5 marca 1933 w Heidenheim an der Brenz) – niemiecki duchowny rzymskokatolicki, biskup Rottenburga-Stuttgartu w latach 1989–1999, wysoki urzędnik Kurii Rzymskiej, kardynał od 2001.
Życiorys.
Studiował w seminarium w Tybindze (gdzie obronił doktorat z teologii) i Monachium; święcenia kapłańskie przyjął 6 kwietnia 1957 w Rottenburgu. Pracował jako wikary parafii Najświętszego Serca Jezusa w Stuttgarcie, następnie wykładał w seminarium w Tybindze, gdzie w czasie przygotowań do obrony doktoratu z teologii był asystentem prof. Leo Scheffczyka (późniejszego kardynała). W latach 1961-1969 wykładał teologię dogmatyczną w Münster (był dziekanem Wydziału Teologii), potem w Tybindze (również pełnił funkcję dziekana Wydziału Teologii); w 1983 gościnnie wykładał w Waszyngtonie. Został powołany w skład Międzynarodowej Komisji Teologicznej oraz Akademii Nauk w Heidelbergu (1985). Na II nadzwyczajnej sesji Światowego Synodu Biskupów w Watykanie (listopad-grudzień 1985) był specjalnym sekretarzem; brał udział w późniejszych latach w kolejnych sesjach Synodu już jako biskup.
4 kwietnia 1989 został wybrany na biskupa Rottenburga-Stuttgartu; Jan Paweł II zatwierdził go 17 kwietnia 1989, a sakry udzielił Kasperowi 17 czerwca 1989 Oskar Saier (arcybiskup Fryburga). Od 1994 biskup Kasper był współprzewodniczącym Katolicko-Luterańskiej Komisji Promowania Jedności Chrześcijan. W marcu 1999 przeszedł do pracy w Kurii Rzymskiej i został powołany na sekretarza Papieskiej Rady do spraw Popierania Jedności Chrześcijan; w maju 1999 złożył rezygnację z rządów diecezją Rottenburg-Stuttgart. W lutym 2001 Jan Paweł II wyniósł go do godności kardynalskiej, z nadaniem diakonii Ognissanti in Via Appia Nuova, a miesiąc później powołał na prezydenta Papieskiej Rady do spraw Popierania Jedności Chrześcijan.
Po śmierci papieża Jana Pawła II (2 kwietnia 2005) pełnienie funkcji prezydenta Rady przez kardynała Kaspera uległo zawieszeniu. Powrócił na stanowisko 24 kwietnia 2005, po podjęciu posługi papieskiej przez Benedykta XVI.
Dnia 10 marca 2007 roku otrzymał tytuł doktora honoris causa Uniwersytetu Opolskiego.
1 lipca 2010 papież Benedykt XVI przyjął jego rezygnację z zajmowanego stanowiska w związku z osiągnięciem wieku emerytalnego. 21 lutego 2011 został awansowany do rangi kardynała prezbitera.
Uczestnik konklawe 2005 i konklawe 2013 roku. 13 marca 2013, z chwilą wyboru papieża Franciszka, w związku z ukończeniem kilka dni wcześniej 80 roku życia utracił prawo do czynnego uczestniczenia w przyszłych konklawe.
W trakcie przygotowań do synodu biskupów nt. małżeństwa i rodziny w 2014 był rzecznikiem kontrowersyjnej propozycji dopuszczenia w pewnych okolicznościach osób żyjących w nowych związkach po rozwodzie do sakramentów. Na konsystorzu kardynałów 21 lutego 2014 r. wyraził opinię, w której z jednej strony podkreślił to, iż Kościół nie może kwestionować słów Jezusa na temat nierozerwalności małżeństwa, a więc Konsystorz i Synod nie mogą przedstawić „łatwego”, ogólnego rozwiązania, które odnosiłoby się do każdego. Z drugiej strony stwierdził, że biorąc pod uwagę trudności, z jakimi borykają się obecnie rodziny i ogromny wzrost liczby nieudanych małżeństw, można zbadać nowe ścieżki, aby odpowiedzieć na głębokie potrzeby osób rozwiedzionych, które ponownie zawarły związek małżeński w związku partnerskim, ale uznając swą porażkę, nawracają się i po okresie pokuty proszą o ponowne przyjęcie do sakramentów. Kardynał Kasper tak uzasadnił swe stanowisko w wywiadzie udzielonym po konsystorzu:
Publikacje.
Kardynał Kasper napisał 16 książek z dziedziny teologii, szczególnie chrystologii.
&lt;poem&gt;
"Das Absolute in der Geschichte. Philosophie und Theologie der Geschichte in der Spätphilosophie Schellings" (1965)
"Glaube und Geschichte" (1970)
"Einführung in den Glauben" (1972)
"Jesus der Christus" (1974)
"Zur Theologie der Christlichen Ehe" (1977)
"Der Gott Jesu Christi" (1982)
"Leben aus den Glauben" (1995)
"Theologie und Kirche" (1987, 1999), 2 tomy
"Leadership in the Church" (2003)
"Sakrament der Einheit. Eucharistie und Kirche" (2004)
"Wege in die Einheit. Perspektiven für die Ökumene" (2005)
"Wo das Herz des Glaubens schlägt. Die Erfharung eines Leben" (2008), razem z dziennikarzem Danielem Deckersem
"Katolische Kirche: Wesen - Wirklichkeit - Sendung" (2011)
"Barmherzigkeit: Grundbegriff des Evangeliums - Schlüssel christlichen Lebens" (2012)
"Das Evangelium von der Familie. Die Rede vor dem Konsistorium" (2014)
"Papst Franziskus - Revolution der Zärtlichkeit und der Liebe" (2015)
&lt;/poem&gt;

</doc>
<doc id="147100" url="https://pl.wikipedia.org/wiki?curid=147100" title="Spacer po chromosomie">
Spacer po chromosomie

Spacer po chromosomie (ang. "Chromosome walking") to w kolokwialnym języku biologów molekularnych metoda pozwalająca znaleźć gen położony w pewnej odległości od zlokalizowanego wcześniej na danym chromosomie genu. 
Metoda ta ma wiele modyfikacji, historycznie pierwsza polegała na zapakowaniu DNA w kosmidach, która umożliwiała "spacer" "krokami" po ok. 50 kpz. Znaleziony przez blotting DNA kosmid jest prostowany restryktazą a jego koniec jest następnie odcinany i znakowany. W drugim etapie tak przygotowany kosmid jest stosowany do rozpoznawania identycznych sekwencji nukleotydów. Powtarzane sekwencje tego rodzaju operacji doprowadzają "spacerującego po chromosomie" badacza do celu jego poznawczej wędrówki. Dziś, kiedy masowo się sekwencjonuje całe genomy (patrz Projekt poznania ludzkiego genomu) metoda ta ma mniejsze znaczenie, gdyż jest za bardzo pracochłonna. W okresie jej rozwoju wykonanie "jednego kroku" zajmowało do paru dni.

</doc>
<doc id="147102" url="https://pl.wikipedia.org/wiki?curid=147102" title="Jacques Chaban-Delmas">
Jacques Chaban-Delmas

Jacques Chaban-Delmas (ur. 7 marca 1915 w Paryżu jako Jacques Delmas, zm. 10 listopada 2000 tamże) – francuski polityk, uczestnik ruchu oporu w okresie II wojny światowej, generał brygady. Działacz ugrupowań gaullistowskich, długoletni mer Bordeaux i deputowany, minister w różnych resortach, trzykrotnie przewodniczący Zgromadzenia Narodowego, w latach 1969–1972 premier Francji.
Życiorys.
W młodości grał zawodowo w rugby i tenisa. Kształcił się w "Lycée Lakanal" w Sceaux, po ukończeniu tej szkoły od 1933 pracował jako dziennikarz prasowy. Kontynuował jednocześnie naukę, w 1937 został absolwentem "École libre des sciences politiques", a rok później ukończył prawo na Uniwersytecie Paryskim. Uzyskał magisterium z ekonomii politycznej oraz z prawa publicznego. W 1939 ukończył uczelnię wojskową "École spéciale militaire de Saint-Cyr", otrzymując stopień podporucznika.
Uczestnik kampanii francuskiej z 1940. Po demobilizacji podjął nieudaną próbę przedostania się do Wielkiej Brytanii. Zaczął działać we francuskim ruchu oporu, należał do tajnej siatki wywiadowczej „Hector”. Używał konspiracyjnych pseudonimów: głównie „Lakanal” i następnie „Chaban” (ten ostatni po wojnie włączył do swojego nazwiska). Nawiązał współpracę z rządem Wolnej Francji, był członkiem delegatury wojskowej rządu, zastępcą delegata wojskowego, a od maja 1944 delegatem wojskowym. Odpowiadał za przekazywanie rozkazów generała Marie Pierre’a Kœniga z dowództwa alianckiego do ruchu oporu oraz za ich realizację. Również w 1944 awansowany na generała brygady. Pod koniec lipca tegoż roku znalazł się w Londynie, w sierpniu przerzucony do Francji. W tym samym miesiącu był jednym z dowódców powstania paryskiego, które zakończyło się wyzwoleniem francuskiej stolicy.
Wszedł następnie w skład gabinetu ministra wojny, gdzie odpowiadał m.in. za misję łącznikową i inspekcję. Od 1945 urzędnik administracji finansowej, od tegoż roku do 1946 pełnił funkcję sekretarza generalnego ministerstwa informacji. Początkowo działał w ugrupowaniu radykałów, jednak w 1947 związał się ze środowiskiem gaullistów. Od tego czasu należał do kolejnych formacji tworzonych przez środowisko skupione wokół Charles’a de Gaulle’a lub odwołujące się do gaullizmu. Działał w "Rassemblement du peuple français", "Républicains sociaux", "Union pour la nouvelle République", Unii Demokratów na rzecz Republiki i Zgromadzeniu na rzecz Republiki. Od 1954 do 1958 był sekretarzem generalnym gaullistowskiego stronnictwa URAS.
W 1946 uzyskał mandat posła do Zgromadzenia Narodowego I kadencji IV Republiki Francuskiej. Z powodzeniem ubiegał się o reelekcję na II i III kadencję (w 1951 i 1956). W 1958 wybrany w skład Zgromadzenia Narodowego I kadencji V Republiki Francuskiej. Mandat utrzymywał w dziewięciu kolejnych wyborach w 1962, 1967, 1968, 1973, 1978, 1981, 1986, 1988 i 1993. W 1947 został wybrany na mera Bordeaux, urząd ten sprawował nieprzerwanie do 1995.
Pełnił również różne funkcje rządowe. Był ministrem robót publicznych, transportu i turystyki (od czerwca do sierpnia 1954 i od września 1954 do lutego 1955), pełniącym obowiązki ministra do spraw mieszkalnictwa i odbudowy (od września do listopada 1954), ministrem stanu (od lutego 1956 do czerwca 1957) oraz ministrem obrony (od listopada 1957 do maja 1958). W grudniu 1958 wybrany na przewodniczącego Zgromadzenia Narodowego I kadencji, na czele niższej izby parlamentu stał do czerwca 1969. W czerwcu 1969 nowo zaprzysiężony prezydent Georges Pompidou powierzył mu stanowisko premiera. Stojąc na czele rządu, uchodził za zwolennika pewnej współpracy z lewicą. Odszedł z urzędu w lipcu 1972, powodem były różnice zdań między nim a prezydentem oraz spory wewnątrz Unii Demokratów na rzecz Republiki.
Po śmierci Georges’a Pompidou w 1974 został kandydatem gaullistów na prezydenta. Część tego środowiska odmówiła jednak jego poparcia – 43 parlamentarzystów pod przywództwem Jacques’a Chiraca podpisało petycję nawołującą do poparcia kandydatury reprezentującego środowisko republikanów Valéry’ego Giscarda d’Estainga, który ostatecznie zwyciężył w tych wyborach. Były premier zajął trzecie miejsce w pierwszej turze, otrzymując 15,1% głosów.
Jacques Chaban-Delmas pozostał aktywny we francuskiej polityce. Kontynuował działalność parlamentarną oraz samorządową. Pełnił dwukrotnie funkcję przewodniczącego rady regionalnej Akwitanii (1974–1979 i 1985–1988). Od kwietnia 1978 do maja 1981 i od kwietnia 1986 do czerwca 1988 ponownie był przewodniczącym Zgromadzenia Narodowego.
W 1995 nie ubiegał się o urząd mera, który przejął po nim Alain Juppé. Dwa lata później odszedł z francuskiego parlamentu, kończąc swoją wieloletnią polityczną aktywność. Zmarł 10 listopada 2000 w Paryżu. Po oficjalnych uroczystościach pogrzebowych, które odbyły się w "Dôme des Invalides", został pochowany w miejscowości Ascain.

</doc>
<doc id="147103" url="https://pl.wikipedia.org/wiki?curid=147103" title="Dehydrogenazy">
Dehydrogenazy

Dehydrogenazy – ogólna nazwa grupy enzymów zaliczanych do oksydoreduktaz, odczepiających atomy wodoru (łac. "hydrogenium") z rozmaitych związków organicznych występujących w organizmach żywych. Przykładem może być kompleks dehydrogenazy kwasów tłuszczowych czy enzymy cyklu Krebsa. Odrywany atom wodoru nie występuje w postaci rodnika tylko jest wiązany z NAD i tak używany do hydrogenacji (uwodorniania) albo utleniany w kaskadzie oksydacyjnej mitochondrium produkując ATP.

</doc>
<doc id="147105" url="https://pl.wikipedia.org/wiki?curid=147105" title="Świt astronomiczny">
Świt astronomiczny

Świt astronomiczny – okres przed wschodem Słońca, gdy promienie Słońca (brzask) na tyle rozświetlają niebo, że najsłabsze gwiazdy przestają być widoczne. Niebo przestaje być czarne, a instrumenty astronomiczne zaczynają rejestrować znaczący wzrost jasności tła nieba. Świt astronomiczny ma miejsce, kiedy środek tarczy Słońca znajduje się już wyżej niż 18° poniżej linii horyzontu i trwa do momentu, gdy środek tarczy Słońca przekroczy wysokość 12° poniżej linii horyzontu. Świt astronomiczny kończy okres nocy astronomicznej, a po nim (gdy środek tarczy słonecznej znajdzie się powyżej 12° poniżej linii horyzontu) zaczyna się świt żeglarski.
W Polsce w miesiącach wiosenno-letnich, przez pewien okres nie ma nocy astronomicznej, gdyż po zmierzchu astronomicznym następuje bezpośrednio świt astronomiczny (Słońce nie schodzi poniżej 18 stopnia pod horyzont). W zależności od szerokości geograficznej trwa to od 23 do 88 dni w pobliżu momentu przesilenia letniego.

</doc>
<doc id="147106" url="https://pl.wikipedia.org/wiki?curid=147106" title="Świt żeglarski">
Świt żeglarski

Świt żeglarski, świt nawigacyjny lub świt nautyczny – czas przed wschodem Słońca, gdy horyzont i krajobraz stają się na tyle widoczne, że możliwa staje się nawigacja w oparciu o oświetlone brzaskiem obiekty na ziemi lub morzu, a na niebie są jeszcze widoczne najjaśniejsze gwiazdy, wobec których można określić pozycję (astronawigacja żeglarska).
Świt żeglarski występuje w czasie, gdy środek tarczy Słońca znajduje się już wyżej niż 12° poniżej linii horyzontu, ale ciągle poniżej 6° poniżej linii horyzontu.
W Polsce w miesiącach wiosenno-letnich, przez pewien okres nie ma nocy astronomicznej lub zmierzchu astronomicznego, gdyż po zmierzchu żeglarskim następuje bezpośrednio świt żeglarski (Słońce nie schodzi poniżej 12 stopnia pod horyzont). W zależności od szerokości geograficznej trwa między 13 a 29 czerwca.

</doc>
<doc id="147107" url="https://pl.wikipedia.org/wiki?curid=147107" title="Świt cywilny">
Świt cywilny

Świt cywilny (także kalendarzowy) – czas przed wschodem Słońca, kiedy środek tarczy Słońca znajduje się już wyżej niż 6° poniżej linii horyzontu. Świt cywilny następuje po świcie żeglarskim.

</doc>
<doc id="147109" url="https://pl.wikipedia.org/wiki?curid=147109" title="Długie odwrócone powtórzenia końcowe">
Długie odwrócone powtórzenia końcowe

Długie odwrócone powtórzenia końcowe (LRTR) to sekwencje nukleotydów o długości kilkuset kodujących triad zasadowych, obecne na końcach łańcuchów DNA i RNA. Występują u retrowirusów i pozwalają na interkalacje z eukariotycznym DNA. Tak wszczepiony wirusowy gen jest przez komórkę rozpoznawany jako swój, co powoduje, że zostaje on włączony do jej genotypu. Takie fragmenty sekwencji nukleotydów występują m.in. u wirusa HIV.

</doc>
<doc id="147112" url="https://pl.wikipedia.org/wiki?curid=147112" title="Dimer tymidynowy">
Dimer tymidynowy

Dimer tymidynowy - kowalencyjne połączenie dwóch sąsiednich reszt tyminowych w DNA, następujące zazwyczaj w wyniku działania promieni UV. Wytworzenie dimerów tymidynowych prowadzi do uszkodzenia informacji genetycznej w DNA, prowadząc do mutacji. 
Naświetlanie promieniami UV to jeden ze sposobów sterylizacji materiałów.

</doc>
<doc id="147113" url="https://pl.wikipedia.org/wiki?curid=147113" title="Drobnoustrój">
Drobnoustrój



</doc>
<doc id="147115" url="https://pl.wikipedia.org/wiki?curid=147115" title="Fosfolipidy">
Fosfolipidy

Fosfolipidy (inaczej fosfatydy lub fosfotłuszczowce) – grupa organicznych związków chemicznych, lipidy, które oprócz reszt glicerolu i wyższych kwasów tłuszczowych zawierają resztę kwasu fosforowego związanego z zasadą azotową, np. choliną.
Fosfolipidy stanowią istotny składnik budowy błony komórkowej. Fosforylacja lipidów do fosforylowanego kwasu tłuszczowego jest też początkiem ich aktywacji biologicznej, po której następuje dekarboksylacja i dehydrogenacja, które są kolejnymi etapami procesu spalania tłuszczów w żywych organizmach. Występują obficie szczególnie w: tkance nerwowej, wątrobie i krwi.
Charakterystyczną cechą fosfolipidów jest to, że oprócz reszt kwasów tłuszczowych występują w nich również reszty kwasu fosforowego. W zależności od rodzaju alkoholu, stanowiącego zrąb cząsteczki, wyróżnia się glicerofosfolipidy (pochodne gliceryny) i sfingofosfolipidy (pochodne sfingozyny). Przez resztę fosforową do rdzenia glicerofosfolipidowego może być dołączony inny organiczny związek chemiczny (np. aminokwas lub amina). Fosfolipidy stanowią główny składnik lipidowy błon cytoplazmatycznych (np. fosfatydylocholina, zwana także lecytyną).

</doc>
<doc id="147117" url="https://pl.wikipedia.org/wiki?curid=147117" title="Édouard Balladur">
Édouard Balladur

Édouard Balladur (ur. 2 maja 1929 w Izmirze) – francuski prawnik i polityk pochodzenia ormiańskiego, były minister i premier, parlamentarzysta, kandydat w wyborach prezydenckich.
Życiorys.
Absolwent Instytutu Nauk Politycznych w Paryżu i École nationale d’administration. Działalność publiczną rozpoczął w latach 60. Był doradcą premiera Georges’a Pompidou. W okresie jego prezydentury był m.in. sekretarzem generalnym administracji prezydenckiej.
Jako kandydat gaullistowskiego Zgromadzenia na rzecz Republiki w 1986 po raz pierwszy został posłem do Zgromadzenia Narodowego. Zrezygnował z mandatu, obejmując stanowisko ministra stanu oraz ministra gospodarki, finansów i prywatyzacji w drugim rządzie Jacques’a Chiraca. Funkcje te pełnił przez dwa lata. W 1988 i 1993 ponownie był wybierany do niższej izby francuskiego parlamentu. W 1989 został też radnym Paryża, w radzie francuskiej stolicy zasiadał do 2008.
29 marca 1993, po wygraniu przez koalicję Zgromadzenia na rzecz Republiki i Unii na rzecz Demokracji Francuskiej wyborów parlamentarnych, został mianowany premierem nowego rządu, funkcjonującego w ramach koabitacji przy socjalistycznym prezydencie François Mitterrandzie (tzw. rząd drugiej kohabitacji).
Édouard Balladur zdecydował się wystartować w wyborach prezydenckich w 1995, mimo że jego partia wysunęła kandydaturę mera Paryża, Jacques’a Chiraca. Urzędujący premier uzyskał poparcie mniejszości gaullistów (jak Nicolas Sarkozy, Patrick Devedjian, Charles Pasqua) i większości UDF (przy sprzeciwie Valéry’ego Giscarda d’Estainga). W pierwszej turze Édouard Balladur zajął trzecie miejsce z wynikiem 18,58% głosów. 11 maja 1995, po zwycięstwie Jacques’a Chiraca, zakończył urzędowanie jako premier.
W 1995 powrócił do pracy w parlamencie, skutecznie ubiegał się o reelekcję w 1997. Rok później krótko był radnym Île-de-France. W 2002 zaangażował się w tworzenie Unii na rzecz Większości Prezydenckiej, a po jej sukcesie w wyborach parlamentarnych (w których ponownie zdobył mandat) wstąpił do Unii na rzecz Ruchu Ludowego. W 2007 zrezygnował z ubiegania się o kolejną kadencję, rezygnując z aktywności politycznej.
Odznaczony m.in. Legią Honorową II klasy, Orderem Narodowym Zasługi I klasy oraz Krzyżem Wielkim Orderu Zasługi Rzeczypospolitej Polskiej.

</doc>
<doc id="147118" url="https://pl.wikipedia.org/wiki?curid=147118" title="Nesebyr">
Nesebyr

Nesebyr (bułg. Несебър Nesebǎr) – miasto w Bułgarii, w obwodzie Burgas i siedziba gminy Nesebyr, położone na niewielkim półwyspie na wybrzeżu Morza Czarnego, 14 157 mieszkańców.
Miasto jest rezerwatem architektonicznym i archeologicznym od 1956, a od 1983 zabytki kultury w mieście zostały wpisane na listę światowego dziedzictwa kultury UNESCO.

</doc>
<doc id="147119" url="https://pl.wikipedia.org/wiki?curid=147119" title="Metody datowania skał">
Metody datowania skał

Metody datowań względnych.
Metody datowań względnych pozwalają określić wiek danej skały względem innych skał. Nie podają natomiast jej wieku bezwzględnego tzn. wyznaczonego konkretną liczbą.
Metody datowań bezwzględnych.
Są to metody pozwalające na określenie wieku skały w latach.

</doc>
<doc id="147123" url="https://pl.wikipedia.org/wiki?curid=147123" title="Neutrino mionowe">
Neutrino mionowe



</doc>
<doc id="147124" url="https://pl.wikipedia.org/wiki?curid=147124" title="Neutrino taonowe">
Neutrino taonowe



</doc>
<doc id="147127" url="https://pl.wikipedia.org/wiki?curid=147127" title="Wiek bezwzględny">
Wiek bezwzględny

Wiek bezwzględny - to wiek skał lub zdarzeń geologicznych wyrażony w latach, które upłynęły od tego zdarzenia do dziś.
Metody badań:
Wszystkie powyższe metody są tylko pomiarem (mniej lub bardziej szacunkowym) upływającego czasu. Uzyskany wynik pomiaru, ze względu na ograniczenia metodologiczne, niekoniecznie odpowiada temu jaki był w rzeczywistości.

</doc>
<doc id="147129" url="https://pl.wikipedia.org/wiki?curid=147129" title="Wierzbie (województwo śląskie)">
Wierzbie (województwo śląskie)

Wierzbie (niem. "Wiersbie") – wieś sołecka w Polsce położona w województwie śląskim, w powiecie lublinieckim, w gminie Koszęcin. Wieś liczy ok. 400 mieszkańców.
Wieś położona jest wzdłuż drogi wojewódzkiej nr 906 Zawiercie – Lubliniec. W centrum miejscowości znajduje się barokowy XVIII-wieczny pałacyk z parkiem i kaplica pw. św. Anny. Mieszkańcy wioski będący katolikami przynależą do parafii Sadów.
Nazwa.
Nazwa wywodzi się od polskiej nazwy drzewa – "wierzby". Niemiecki geograf oraz językoznawca Heinrich Adamy zaliczył ją do grupy miejscowości, których nazwy wywodzą się od tego drzewa – "von wierzba = Weide". W swoim dziele o nazwach miejscowych na Śląsku wydanym w 1888 roku we Wrocławiu wymienia jako najwcześniej zanotowaną nazwę wsi w formie "Wiersbie" podając jej znaczenie "Weidenbusch" – "Wierzbowe zarośla".
Sport.
W 2010 roku powstał Ludowy Klub Sportowy "Wierzbie", który występuje w Lublinieckiej Klasie "B"

</doc>
<doc id="147131" url="https://pl.wikipedia.org/wiki?curid=147131" title="Wierzbie">
Wierzbie



</doc>
<doc id="147132" url="https://pl.wikipedia.org/wiki?curid=147132" title="Wiek względny">
Wiek względny

Wiek względny - wiek obiektów geologicznych (skał, deformacji tektonicznych) oraz zdarzeń w odniesieniu do innych obiektów geologicznych. Określanie wieku względnego ustala tylko, które elementy i zdarzenia są starsze, a które młodsze, bez podawania wieku w latach.
Metody określania wieku względnego.
litostratygraficzne:
biostratygraficzne:
archeologiczna (analiza wytworów kultury materialnej człowieka)

</doc>
<doc id="147133" url="https://pl.wikipedia.org/wiki?curid=147133" title="19 Pułk Artylerii Lekkiej">
19 Pułk Artylerii Lekkiej

19 Pułk Artylerii Lekkiej (19 pal) – oddział artylerii lekkiej Wojska Polskiego w II Rzeczypospolitej.
Formowanie i walki.
Pułk swoje początki wiązał z artylerią organizowaną w 4 DP gen. Żeligowskiego. Dywizjon artylerii, organizowany z ochotników przez ppłk. Raję, wszedł w skład 10 pap.
Na podstawie rozkazu Generalnego Inspektora Artylerii z 1 lipca 1919 roku rozpoczęto organizować w Wołkowysku 1 pułk artylerii polowej Litewsko-Białoruskiej pod dowództwem pułkownika Kazimierza Radwiłłowicza. Pułk był formowany w oparciu o baterię zapasową, która przybyła do Wołkowyska. Zorganizowano II i III dywizjon, każdy w składzie trzech baterii. 25 października 1919 roku w skład pułku został włączony I „odeski” dywizjon.
Pułk brał udział w walkach w 1919 r. o ustalenie granic Polski, uczestniczył również w wojnie z bolszewikami w 1920 roku. 
We wrześniu 1920 pułk dysponował 76,2 mm armatami rosyjskimi.
Za zasługi bojowe pułk został odznaczony Krzyżem Srebrnym Virtuti Militari numer 6106.
Okres pokojowy.
W połowie lutego 1921 roku II dywizjon pod dowództwem kapitana Mariana Leszkiewicza został włączony do 2 pułku artylerii polowej Litewsko-Białoruskiej jako jego I dywizjon. Z pozostałych dwóch trzybateryjnych dywizjonów zorganizowano trzy dywizjony po dwie baterie każdy. Po reorganizacji dowództwo pułku z I i III dywizjonem przeszło do Nowej Wilejki, natomiast II dywizjon do Koszar ks. Józefa Poniatowskiego w Wilnie. Po wejściu w życie pokojowej dyslokacji wojska, III dywizjon został przeniesiony do Lidy, a II dywizjon do Malinowszczyzny, a później do Helenowa.
We wrześniu 1921 roku oddział został przemianowany na 19 pułk artylerii polowej.
19 kwietnia 1922 roku na placu Łukiskim w Wilnie Naczelnik Państwa i Naczelny Wódz, marszałek Polski Józef Piłsudski udekorował krzyżem VM trąbkę pułkową, a następnie wręczył ją ówczesnemu dowódcy oddziału, podpułkownikowi Janowi Górskiemu. Ceremonia dekoracji była jednym z elementów uroczystości związanych z przyłączeniem Ziemi Wileńskiej do Rzeczypospolitej. Uroczystości zwieńczyła rewia Wojska Litwy Środkowej.
21 maja 1929 roku folwark i zaścianek Helenowo zostały włączone do gminy miejskiej Mołodeczno.
31 grudnia 1931 roku minister spraw wojskowych marszałek Polski Józef Piłsudski przemianował 19 pułk artylerii polowej na 19 pułk artylerii lekkiej.
Na podstawie rozkazu L. 976/Tjn. I Wiceministra Spraw Wojskowych z 14 grudnia 1934 roku został sformowany IV dywizjon. W skład dywizjonu została włączona dotychczasowa 1 bateria, która została przemianowana na 10 baterię. Jednocześnie została utworzona nowa 11 bateria, a dotychczasowa 3 bateria przemianowana na „1”. IV dywizjon zajął nowo wybudowane koszary w Nowej Wilejce. Organizacja dywizjonu została zakończona w styczniu 1935 roku .
Mobilizacja pułku w 1939.
19 pułk artylerii lekkiej był jednostką mobilizującą. Zgodnie z planem mobilizacyjnym „W” sformował: 
w Mołodecznie, w mobilizacji alarmowej, w grupie jednostek oznaczonych kolorem zielonym:
w Lidzie, w mobilizacji alarmowej, w grupie jednostek oznaczonych kolorem zielonym:
w Nowej Wilejce, w mobilizacji alarmowej, w grupie jednostek oznaczonych kolorem czerwonym:
W maju 1939 roku została wprowadzona nowa organizacja pokojowa pułku, zgodnie z którą liczył on trzy dywizjony po dwie baterie, przy czym I dywizjon był uzbrojony w 75 mm armaty wz. 1897, natomiast II i III dywizjon w 100 mm haubice wz. 1914/1919 P.
Pod koniec czerwca 1939 roku podjęto decyzję, że III/19 pal zostanie włączony w skład 38 pułku artylerii lekkiej z chwilą ogłoszenia mobilizacji powszechnej (I rzut)i przydzielony do 38 Dywizji Piechoty Rezerwowej. W wyznaczonym czasie mobilizację zakończyło dowództwo pułku, dowództwa I i IV dywizjonu oraz zaledwie dwie baterie tych dywizjonów. Powodem był między innymi brak koni; np. w IV dywizjonie zabrakło 133 koni, tj. ok. 30%, 40% wozów nie nadawało się dla wojska. Opóźnienie w mobilizacji wynosiło od kilkunastu godzin do kilkudziesięciu. Dodatkowo zabrakło broni krótkiej dla oficerów i podoficerów rezerwy, lornetek, busoli, kątomierzy, radiostacji, kantarów, latarek taborowych, 70% karmiaków. Po zmobilizowaniu z brakami od 28 sierpnia rozpoczęto ładowanie baterii do 10 transportów kolejowych, które odjeżdżały z Mołodeczna i Nowej Wilejki przez Brześć n/Bugiem, Siedlce Warszawę i Łowicz do punktu wyładowania w Bednarach. Na miejsce pierwszy transport przybył o godz. 22:30 29 sierpnia, a ostatni 31 sierpnia o godz. 12:30. Dowództwo pułku stacjonowało w miejscowości Maków, I dywizjon w Graniczki-Leśna, II dywizjon Zagórze-Płyćwa, IV dywizjon w Mokra Prawa. Rozkazem dowódcy pułku drogą rekwizycji uzupełniano konie, głównie z gospodarstw kolonistów niemieckich, oraz wymieniano tą samą drogą wozy konne. Prowadzono prace organizacyjne i zgrywano zaprzęgi.
19 pal w kampanii wrześniowej.
W kampanii wrześniowej Pułk walczył w ramach 19 Dywizji Piechoty w składzie Armii „Prusy”. 1 września w godzinach przedpołudniowych 19 pal otrzymał rozkaz przegrupowania się i marszu wraz z pułkami piechoty przez Głuchów, Jeżów, Wolę Łokotowską na wschód od Koluszek. Poszczególne jego dywizjony zostały przydzielone do pułków 19 Dywizji Piechoty: I – do 85 pułku piechoty, II – do 86 pułku piechoty, IV – do 77 pułku piechoty; nakazany rejon osiągnęły 2 września przed południem. Po krótkim wypoczynku podjęto dalszy marsz do rejonu Tomaszowa Mazowieckiego, Ujazdu. Po przybyciu o świcie 3 września w nakazany rejon organizowano stanowiska ogniowe do walki z czołgami i maskowano je. Następnie w nocy 3/4 września wykonano marsz do lasów na północny wschód od Piotrkowa Trybunalskiego, który osiągnięto o świcie 4 września. Przydzielone do pułków piechoty dywizjony artylerii 19 pal działały oddzielnie. I dywizjon pozostał w lesie na południowym i zachodnim jego skraju wraz 85 pp. II dywizjon wraz z 86 pp zajął przedpole Piotrkowa od strony zachodniej na linii Bujny-Witów. IV dywizjon wraz z 77 pp wieczorem rozpoczął 30 kilometrowy marsz po drogach piaszczystych w kierunku Lubień, Łęczno. 
Do przedpołudnia 5 września dywizjon nie prowadził ostrzału; dopiero po podejściu do Piotrkowa oddziałów niemieckich rozpoczął ostrzał. Oddział Wydzielony niemieckiej 1 Dywizji Pancernej wyminął obronę polską i skierował się w kierunku na Wolbórz. Atak niemieckiego OW wspierało niemieckie lotnictwo nurkujące. Stanowiska ogniowe i punkty obserwacyjne były atakowane przez niemieckie samoloty. Jeden działon wysunięto na linię piechoty jako ppanc. Nocą 5/6 września dywizjon pomaszerował z 85 pp w kierunku Pilicy; w trakcie marszu przekroczono szosę Piotrków-Wolbórz, ale utracono kontakt z 85 pp. 
Ok. godz. 11:00 osiągnięto wieś Koło. Następnej nocy 6/7 września I/19 pal przeprawił się w bród przez Pilicę i osiągnął las Smardzewice. Nocą 7/8 września dywizjon dotarł do Nowego Miasta n/Pilicą; po dziennym postoju w lasach ponownie 8/9 września podjęto marsz nocny do Gielniowa niedaleko Przysuchy; spotkano tu grupę pod dowództwem płk dypl. Tadeusza Pełczyńskiego. Nocą 9/10 września wspólnie z piechotą płk Pełczyńskiego podjęto marsz do lasów przysuskich. 3 bateria wspólnie z piechotą rozbiła niemiecką kolumnę żywnościową uzupełniając zapasy. 10 września rano osiągnięto wieś Stefanów; do I/19 pal dołączyła 4 bateria haubic z macierzystego pułku. W rejonie leśniczówki Huta i gajówki Piecyki stwierdzono bataliony piechoty niemieckiej z artylerią. Miejsce postoju dywizjonu było ostrzeliwane nocą 11/12 września przez artylerię niemiecką. Przed południem 12 września oddziały niemieckie uderzyły na stanowiska grupy płk. Pełczyńskiego; armaty I dywizjonu prowadziły ogień „na wprost” z najbliższej odległości. Utracono armaty 2 baterii i na skutek okrążenia niebawem haubice 4 baterii w walce do ostatniego naboju. Z uwagi na wyczerpanie amunicji, na rozkaz płk. Pełczyńskiego zniszczono pozostałe armaty 1 i 3 baterii. Pod osłoną nocy grupa płk. Pełczyńskiego przebiła się z lasów przysuskich i w trzech nocnych marszach dotarła do lasów starachowickich, 15 września osiągając wieś Lipie. Po dwudniowych działaniach w tym rejonie płk Pełczyński rozwiązał grupę, kończąc istnienie dywizjonu I/19 pal i 4 baterii. Część 2 baterii utworzyła konny 40 osobowy oddział pod dowództwem por. Stefana Seligmana, który wyruszył na tyłach wojsk niemieckich w kierunku Kielc. Po uzyskaniu wiedzy o oddziałach mających przebywać w Górach Świętokrzyskich, oddział udał się tam 28 września po uzyskaniu informacji o kapitulacji Warszawy i wkroczeniu wojsk sowieckich. 5 października oddział zakopał broń i w kilkuosobowych grupach, w ubraniach cywilnych, podjął marsz w kierunku granicy węgierskiej. Część żołnierzy podążyła na wschód do SGO „Polesie”; dotarł tam kpt. Sergiusz Ursyn-Szantyr z małą grupką żołnierzy. 
Podczas rozbudowy sieci łączności na stanowiskach ogniowych i punktach obserwacyjnych natknięto się na dywersantów niemieckich podłączających się do sieci dywizjonu; jednego z nich schwytali żołnierze 4 baterii. Niemiecka artyleria ostrzelała i lotnictwo zbombardowało stanowiska obronne na przedpolu Piotrkowa. Zniszczeniu uległa kolumna amunicyjna dywizjonu. Nacierające oddziały niemieckiej 1. DPanc. zostały zatrzymane ogniem zaporowym II/19 pal pomimo kilkakrotnego przerwania łączności przez dywersantów niemieckich; prowadzono ostrzał również wg mapy. Pomimo ogni zaporowych, czołgi niemieckie przedarły się na tyły obrony 86 pp. Dywizjon zmuszony był zmienić stanowiska i poprzez Piotrków poszczególnymi bateriami osiągnął lasy na północny wschód od miasta. 6 bateria podczas zajmowania stanowisk została zaatakowana przez bombowce Ju-87 i rozbita, tracąc 5 zabitych, wielu rannych i większość zaprzęgów. Dowódca 6 baterii kpt. Wojciech Kopel wraz z obsadą punktu obserwacyjnego wycofał się wraz z piechotą i w rezultacie odłączył się od baterii, docierając aż do grupy płk Koca na Lubelszczyźnie. 4 bateria podczas wycofania się została zaatakowana przez lotnictwo niemieckie, ale udało się jej wycofać do lasu obok Bartkowic Mokrych; od ataków lotniczych na las poległ dowódca 4 baterii kpt. Antoni Wilczkiewicz. 
Rano 6 września nastąpił podział II dywizjonu. Bateria 5 i resztki 6 oraz dowództwo dywizjonu wycofało się do lasów nadleśnictwa Lubochnia, 4 bateria pod dowództwem ppor. Jana Ryczki udała się w ślad za rozbitkami 86 pp ppłk Walentego Peszka do lasów w rejonie Smardzewic, II/19 pal (bez 4 baterii) wycofał się za Pilicę do południowo zachodniej części lasu Brudzewice, a następnie 7 września rano dotarł do Inowłódza. 4 bateria haubic, nie napotykając polskich oddziałów, pomaszerowała 8 września samotnie do lasów koło Przysuchy. Dołączyła grupa żołnierzy z 5 baterii; dnia 10 września 4 bateria ppor. Ryczki dołączyła do dywizjonu I/19 pal i dzieliła dalsze losy z nim. II/19 pal pomaszerował nocą 7/8 września i rano osiągnął Drzewicę; dołączył do rozbitych oddziałów 19 i 29 DP. Na skutek ataku lotniczego i uderzenia niemieckiego oddziału pancerno-motorowego doszło do zamieszania, w wyniku czego dowództwo II dywizjonu i 5 bateria bez plutonu wycofały się w oddzielnie, a pluton 5 baterii, resztki 6 i tabor dywizjonu oddzielnie. 9 września w południe pluton haubic stoczył walkę z pancernym patrolem niemieckim; w trakcie potyczki uszkodzeniu uległa haubica. Grupa powiększała się o rozbitków z 19 i 29 DP i dotarła do Ryczywołu. Grupa dowódcy II dywizjonu mjr Jana Świerczyńskiego 9 września osiągnęła Grabowy Las koło Dobieszyna i razem z zgrupowaniem dowódcy 29 pal ppłk Tadeusza Graffa wyruszyła brzegiem Radomki w kierunku Wisły; około południa 10 września dotarła do lasów w rejonie Ryczywołu, łącząc się na nowo. 11 września zgrupowanie ppłk Graffa próbowało dwukrotnie przebić się przez kordon okrążenia niemieckiego XIV Korpusu. Nocny atak 11/12 września również zakończył się brakiem powodzenia; pozostałe 3 haubice 5 baterii kpt. Czesława Vogtmana wspierały polskie ataki, lecz niewielka ilość amunicji ograniczyła skuteczność jej działania. 12 września haubice wyciągnięto na skraj lasu i z odkrytych stanowisk otworzyły ogień na pozycje niemieckie. Dzięki szturmowi piechoty większość zgrupowania przebiła się ku Wiśle; haubice prowadziły ostrzał aż do wyczerpania amunicji; po uszkodzeniu haubic żołnierze 5 baterii i reszty II dywizjonu podążyli ku rzece. 
Po przeprawie przez Wisłę w małych grupach pod wsią Podole niedaleko Mniszewa, 13 i 14 września żołnierze dywizjonu pomaszerowali przez Maciejowice na Lublin osiągając go 17 września. Tam resztki II/19 pal weszły w skład oddziału pieszego organizowanego przez ppłk Leona Pichla w składzie XIX Brygady Piechoty płk. dypl. Jana Korkozowicza. Oddział walczył aż do rozproszenia brygady w dniu 23 września. Rozproszone grupy żołnierzy 19 pal dołączyły jeszcze do grupy „Kowel” płk. dypl. Leona Koca, walcząc w jej składzie do kapitulacji 2 października. 
5 września ok. godz. 10:30 IV dywizjon dotarł przez Przygłów, Łęczno i Lubień do lasów na zachód od tej ostatniej miejscowości. Mający wykonać kontrnatarcie na Cekanów i Rozprzę 77 pp spóźniał się. Natarcie było trzykrotnie nakazane i trzykrotnie odwołane przez gen. bryg. Rudolfa Dreszera dowódcę Grupy Operacyjnej. Po odwołaniu wieczorem ostatecznie natarcia, dywizjon podjął ponowny marsz docierając o świcie 6 września okolice Łęczna. Po zmianie kierunku marszu wieczorem IV/19 pal przebył Pilicę w bród, osiągając las Błogie koło Pruchańska. 
Tabor bagażowy i żywnościowy pod Przygłowem został zaatakowany przez niemiecki podjazd pancerny, a pod Przytykiem był atakowany przez lotnictwo niemieckie; z obu ataków zdołał się wycofać z niewielkimi stratami, a nawet zestrzelić atakujący samolot niemiecki. Do taboru dołączali rozbitkowie z oddziałów 19, 29 i 13 DP. Maszerując przez Radom, Białobrzegi, Warkę, Magnuszew, Żelechów, Łuków, Białą Podlaską, Brześć i Włodawę dołączył do formowanej XIX BP i wszedł jako piechota w skład oddziału ppłk Pichla. Nocą 7/8 września IV/19 pal dołączył w rejonie Antoninowa koło Szadkowic do 77 pp, następnie połączono się z częścią 85 pp, tworząc zgrupowanie ppłk dypl. Jana Kruk-Śmigli. 11 września wieczorem dywizjon wraz z 77 pp pomaszerował do lasów w rejonie Brudzewic. 12/13 września dotarł do rejonu Ulowa, a kolejnej nocy w rejon Głuskiego Lasku. 14 września, po wykryciu grupy, toczono leśny bój z niemiecką piechotą. 10 bateria zlikwidowała próbę niemieckiego oskrzydlenia kolumny. Przed wieczorem wydzielone działony z 10 i 12 baterii wspierały natarcie batalionu I/77 pp na wieś Kamień, które to otworzyło drogę wyjścia z okrążenia oddziałów kolumny północnej ze składu 85 pp; oba działony do dywizjonu nie dołączyły. 
Po dotarciu dywizjonu do Grabowego Lasu 15 września ok. godz. 9:30 kilkanaście samolotów zbombardowało biwak grupy; dywizjon miał tylko dwóch rannych kanonierów. Po ponownym ataku lotnictwa niemieckiego i ostrzelaniu przez niemiecką artylerię skierowano się ku Wiśle. W trakcie przekraczania szosy Głowaczów-Warka kolumna amunicyjna dywizjonu pod niemieckim ostrzałem straciła kilkanaście koni. Maszerująca za nią 12 bateria por. Wiesława Pyrza otworzyła do stanowisk broni maszynowej ogień na wprost, umożliwiając kolumnie amunicyjnej dalszy marsz. Jednak po ostrzale 12 bateria armat pomaszerowała po przekroczeniu Radomki do Puszczy Kozienickiej, gdzie po potyczkach 16 lub 17 września dostała się do niewoli niemieckiej. 16 września dywizjon (bez 12 baterii) dotarł do lasu Trzebień. Wieczorem 16 września dywizjon dotarł do Wisły; z uwagi na piaszczyste dno i silny prąd zrezygnowano z przeprawy armat. Zamki i przyrządy celownicze zakopano, a armaty pozostawiono na zachodnim brzegu Wisły.
Do świtu 17 września IV/19 pal bez dział przeprawił się przez Wisłę i wraz z resztkami 77 pp pomaszerował przez Domaszew, Życzyn, Sobieszyn i Ostrów Podlaski. 22 września dołączono do grupy „Niemen” płk Władysława Filipkowskiego. Poprzez Cyców, Rejowiec osiągnięto miejscowość Krzywe, gdzie znaleziono 7 haubic z nadwyżek 28 pułku artylerii lekkiej. Odbudowano 10 i 11 baterię, a napotkaną baterię armat 75 mm wz. 1897 z 61 pułku artylerii lekkiej wcielono do dywizjonu. Znaleziono amunicję i z kolumny intendenckiej sformowano kolumnę amunicyjną z 36 furmankami. Jedną z baterii haubic przekazano do grupy płk. Płonki. 28 września IV/19 pal wszedł w skład grupy płk. dypl. Tadeusza Zieleniewskiego w Zdzisławicach koło Dzwoli. 29 września baterie wsparły natarcie na Janów Lubelski, rozbijając ogniem armat i haubic budynek więzienia. Wieczorem dywizjon osiągnął rejon wsi Domostawy. 2 października grupa skapitulowała przed wojskami sowieckimi. Część oficerów i podoficerów dywizjonu nie skapitulowała i podjęła próbę przedostania się do granicy węgierskiej. Dywizjon do niewoli sowieckiej na ochotnika poprowadził por. rez. Hirszfeld.
Oddział Zbierania Nadwyżek 19 pal.
Po wyjeździe do rejonów koncentracji 19 DP i 38 Dywizji Piechoty rez. oraz dywizjonów 19 pal przystąpiono w ramach I rzutu mobilizacji powszechnej do organizacji baterii marszowej 1/19 pal oraz z pozostałości pułku i zgłaszających się rezerwistów Oddziału Zbierania Nadwyżek 19 pal. Z posiadanych zasobów wyposażano i uzbrojono w broń strzelecką baterię marszową 19 pal. Dla większości zgłaszających się rezerwistów w ramach mobilizacji powszechnej zabrakło umundurowania i broni. Nadwyżki II i III dywizjonów z Mołodeczna i Lidy prawdopodobnie udały się bezpośrednio do Ośrodka Zapasowego Artylerii Lekkiej nr 3 w Prużanie. Natomiast dowództwo nad nadwyżkami 19 pal w Nowej Wilejce sprawował kpt. Tadeusz Wygonowski. 5 lub 6 września bateria marszowa i OZN 19 pal z Nowej Wilejki przybyły do Wilna, gdzie zakwaterowano je w koszarach 4 pułku ułanów, a następnie w koszarach 3 pułku artylerii ciężkiej. Z żołnierzy OZN 19 pal z Nowej Wilejki zorganizowano w dniach 10-12 września trzy baterie:
Z magazynów przewidzianych dla OZAL nr 3 z Prużany 12 września przywieziono działa i amunicję do nich oraz inne wyposażenie i przekazano dla baterii haubic 100 mm 4 haubice, bateria armat kpt. Kazimierza Krassowskiego prawdopodobnie otrzymała 4 armaty 16 września. W Wilnie prowadzono szkolenie obsług haubic, jezdnych i zgrywano zaprzęgi, a także szkolono w baterii łączności drużyny łączności dla formowanych baterii i innych oddziałów garnizonu Wilna. Z uwagi na zagrożenie niemieckie prowadzono rozbudowę sieci łączności dla potrzeb Obszaru Warownego Wilno. Ze względu na braki w uprzęży w ciągu nocy 12/13 września rymarze z Wilna i okolicy wykonali lub naprawili łącznie kilkanaście uprzęży dla baterii haubic. Sformowano baterię haubic 100 mm wz. 1914/19A z 230 pociskami i 1 lkm wz. 08/15 w składzie:
Zgodnie z rozkazem NW o wysłaniu wszystkich w pełni zorganizowanych oddziałów bojowych na tzw. "Przyczółek Rumuński", baterię haubic włączono do dywizjonu artylerii z 19 pal. Ze względu na to, że jedynym pododdziałem bojowym ukompletowanym do walki była bateria kpt. Wygonowskiego, została ona wysłana wraz z dowództwem dywizjonu mjr st. sp. Stefana Czernika na południe kraju. Po załadunku do transportu kolejowego w nocy 13/14 września bateria 19 pal odjechała rano 14 września poprzez Lidę, Baranowicze, Łunieniec i Sarny, które osiągnięto 17 września. Z uwagi na agresję sowiecką w dniu przybycia do Sarn, bateria po wyładowaniu z transportu kolejowego dołączyła do pułku KOP „Sarny” ppłk. Nikodema Sulika. zajęła stanowiska ogniowe we wsi Znosicze na zachód od Sarn. W skład dywizjonu mjr Czernika weszła bateria artylerii lekkiej KOP „Kleck”. Na podstawie wskazań własnego rozpoznania dywizjonu, ostrzelano sowieckie oddziały w odległości 7-10 km na wschód od Sarn. Wkrótce bateria haubic wsparła ogniem nieudany kontratak dwóch kompanii KOP na zajęty przez sowiecką 60 Dywizję Strzelców las. O zmroku dywizjon mjr. Czernika wyruszył wraz z grupą ppłk. Edwarda Czernego na zachód w kierunku Rafałówki, którą osiągnięto 22 września. 23 września poprzez Maniewicze, Rudkę i Hutę bateria maszerowała do Kamienia Koszyrskiego, w okolicach Maniewicz. Bateria była atakowana przez samolot sowiecki; ranny został jeden kanonier i kilka koni. Po osiągnięciu Kamienia Koszyrskiego rano 24 września i wypoczynku, podjęto dalszy marsz przez Kaczyn na Ratno. 25 września o świcie we wsi Huta Stepańska dołączono do Grupy KOP gen. bryg. Wilhelma Rückemanna; dywizjon artylerii mjr. Czernika wraz z baterią przydzielono do pułku ppłk Sulika. W nocy 26/27 września Grupa KOP dotarła do Ratna, które było bronione przez bandę dywersyjną i jednostki sowieckie. Dywizjon artylerii zajął stanowiska ogniowe i wsparł natarcie kopistów na miasto, które zostało zdobyte, a nieprzyjaciel poniósł wysokie straty. W nocy 27/28 września po dojściu Grupy KOP do Szacka, rano o godz. 8:00 sowiecki oddział pancerno-motorowy wykonał natarcie na kopistów; bateria haubic 19 pal kpt. Wygonowskiego, położyła celny ostrzał na nieprzyjaciela nacierającego szosą na Luboml. Kilka sowieckich czołgów trafionych ogniem haubic spłonęło. Następnie wsparto natarcie własnej piechoty na Szack, który zdobyto. Ok. godz. 15:00 bateria 19 pal ostrzelała skutecznie sowieckie kontruderzenie z kierunku Piszczy. Po zmroku bateria wyruszyła wraz z pułkiem ppłk Sulika w kierunku Bugu; z uwagi na resztkę posiadanej amunicji porzucono puste i uszkodzone jaszcze. 29 września do świtu bateria przeprawiła się przez Bug pomiędzy Zbereżem a Grabowem i zatrzymała się na biwak w lesie w rejonie Kosynia. 30 września po godz. 17 bateria pomaszerowała na Hańsk i do lasów w rejonie Wytyczna. 1 października oddziały sowieckie ok. godz. 8:00 zaatakowały Grupę KOP pod Wytycznem, przy wsparciu lotnictwa i artylerii. Bateria haubic 19 pal, kilkakrotnie zmieniając stanowiska ogniowe, usiłowała wspierać oddziały grupy oraz toczyć pojedynki z artylerią sowiecką. Po wystrzeleniu ostatnich pocisków zniszczono haubice, a baterię rozwiązano, podobnie jak całą Grupę KOP gen. Rückemanna. 
Prawdopodobnie przed 17 września bateria kpt. Kazimierza Krassowskiego otrzymała 4 armaty 75 mm z OZAL nr 3. Armaty te po agresji ZSRR na Polskę 17 września zostały rozmieszczone od strony wschodniej i południowej na pozycjach obronnych w Wilnie na Antokolu: 3 armaty na wzgórzach nad Wilenką przy szosie Oszmiańskiej, 2 armaty na Zarzeczu oraz 2 armaty na Wzgórzu Ponarskim, strzelające na kierunku dworca kolejowego i magazynów na Burbiszkach. 18 września przynajmniej 6 armat 75 mm w godzinach popołudniowych prowadziło walkę z atakującymi czołówkami pancerno-motorowymi wojsk sowieckich; były to zapewne od 2 do 4 armat baterii kpt. Krassowskiego. Podczas wycofywania się z Wilna wieczorem i w nocy 18/19 września część armat pozostawiono na stanowiskach po wystrzelaniu całej amunicji i wycofaniu się zaprzęgów. Bateria kpt. Krassowskiego wycofała się przez Ponary ku granicy litewskiej, którą przekroczyła 19 września. Bateria łączności wieczorem 19 września, wycofując się z Wilna, została ostrzelana przez czołgi sowieckie podczas przemarszu przez jeden z mostów na Wilii; poległo dwóch jej żołnierzy. Wycofała się do wsi Zawias, którą osiągnęła 19 września rano. Część baterii przekroczyła granicę, część rozeszła się do domów.
Symbole pułkowe.
Sztandar.
10 grudnia 1937 roku Prezydent RP Ignacy Mościcki zatwierdził wzór sztandaru dla 19 pal.
3 lipca 1938 roku, w Wilnie, podczas uroczystości wręczenia oddziałom artylerii sztandarów ufundowanych przez społeczeństwo Wilna i północno-wschodnie ziemie Rzeczypospolitej, Marszałek Polski Edward Śmigły-Rydz wręczył dowódcy pułku sztandar.
Sztandar został wykonany zgodnie z wzorem określonym w rozporządzeniu Prezydenta Rzeczypospolitej z dnia 13 grudnia 1927 o godłach i barwach państwowych oraz o oznakach, chorągwiach i pieczęciach.
Na prawej stronie płata znajdował się amarantowy krzyż, w środku którego wyhaftowano orła w wieńcu laurowym. Na białych polach, pomiędzy ramionami krzyża, znajdowały się cyfry 19 w wieńcach laurowych.
&lt;br&gt;Na lewej stronie płata sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczach:
Na ramionach krzyża kawalerskiego znajdowały się wyhaftowane nazwy i daty ważniejszych bitew pułku:
Odznaka pamiątkowa.
29 października 1930 roku Minister Spraw Wojskowych, marszałek Polski Józef Piłsudski zatwierdził wzór i regulamin odznaki pamiątkowej 19 pułku artylerii polowej. Odznaka o wymiarach 35x32 mm ma kształt srebrnego orła wz. 1927 z nałożonym na piersi wizerunkiem Krzyża Srebrnego Orderu Virtuti Militari na tle złoconych skrzyżowanych luf armatnich. Na częściach dennych luf wyobrażone pociski artyleryjskie emaliowane na zielono, na których wpisano numer i inicjały pułku „19 PAP” (w 1931 roku zmienione „19 PAL”) oraz data utworzenia w Rosji I dywizjonu „15 X 18”. Odznaka oficerska, dwuczęściowa, wykonana w srebrze, emaliowana.
Żołnierze pułku.
Żołnierze 19 pułku artylerii lekkiej - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="147136" url="https://pl.wikipedia.org/wiki?curid=147136" title="Represor">
Represor

Represor w transkrypcji DNA to substancja spowalniająca wydajność wytwarzania mRNA. Represor wiąże się z DNA i jest przestrzenno-polowo komplementarny do zewnętrznej sekwencji nukleotydowej miejsca z którego po jego oderwaniu będzie zaczynać się transkrypcja mRNA.
Pierwszym poznanym represorem był represor termicznej indukcji bakteriofaga T1. Bakterie replikują się przez wiele pokoleń nosząc w sobie ten gen, który jest dla nich śmiercionośny. Uaktywnia się on po podgrzaniu bakterii do 41 °C na skutek odłączenia represora uruchamiającego masową, niekontrolowaną produkcję białek i DNA retrowirusa kończącą się rozerwaniem zarażonych bakterii i ich śmiercią.
Przykładem działania represora w i jego znaczenia jest proces transkrypcji genów kodujących enzymy przetwarzające laktozę w komórce. W procesie tym, represor, łącząc się z operatorem, blokuje wiązanie się polimerazy RNA z promotorem, gdy w komórce brak laktozy. Induktor, łącząc się z represorem, powoduje odblokowanie operatora, co umożliwia transkrypcję genów.

</doc>
<doc id="147137" url="https://pl.wikipedia.org/wiki?curid=147137" title="Sadów">
Sadów

Sadów (śl. "Sodowje", niem. "Sodow") – wieś sołecka w Polsce, położona w województwie śląskim, w powiecie lublinieckim, w gminie Koszęcin. W latach 1945-55 siedziba gminy Sadów.
Nazwa.
Nazwa pochodzi od słowa sad oznaczającej miejsce porośnięte drzewami owocowymi. Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu jako najstarszą nazwę miejscowości wymienia "Sadow" podając jej znaczenie "Gartenland" czyli w języku polskim "ziemia ogrodów". Nazwa wsi została później fonetycznie zgermanizowana na "Sodow" i utraciła swoje pierwotne znaczenie.
W 1295 w kronice łacińskiej "Liber fundationis episcopatus Vratislaviensis" (pol."Księdze uposażeń biskupstwa wrocławskiego") miejscowość wymieniona jest pod nazwą "Sadowe".
Polską nazwę "Sadów" śląską Sodów oraz zgermanizowaną nazwę "Sodow" wymienia również w 1896 roku śląski pisarz Konstanty Damrot.
Historia.
Podczas niemieckiego spisu powszechnego w 1910 roku z ogólem 630 mieszkańców 586 zadeklarowało język polski jako ojczysty, a 44 język niemiecki.
W ramach plebiscytu na Górnym Śląsku w 1921 roku w Sadowie 304 głosów oddano za pozostaniem w Niemczech, a 149 za przyłączeniem do Polski.
Zabytki.
Na terenie wsi znajduje się gotycki murowany kościół św. Józefa, konsekrowany w 1331 roku. Jest on jednym z najstarszych kościołów na Śląsku. Do parafii należą obecnie miejscowości Wierzbie, Droniowice oraz Harbułtowice. Wcześniej, do 1869 roku należały do niej 34 miejscowości m.in. Koszęcin, Boronów, Rusinowice i Olszyna wraz z otaczającymi je siołami. Parafia sadowska wzmiankowana była już w połowie XIII wieku.
Wybudowana przy kościele w XVII wieku dzwonnica znajduje się na szlaku architektury drewnianej województwa śląskiego. W dzwonnicy wiszą dwa dzwony, jeden z roku 1486, drugi z XVII wieku.
W miejscowości znajdują się także:

</doc>
<doc id="147142" url="https://pl.wikipedia.org/wiki?curid=147142" title="Rusinowice">
Rusinowice

Rusinowice (niem. "Ruschinowitz") – wieś sołecka w Polsce położona w województwie śląskim, w powiecie lublinieckim, w gminie Koszęcin.
Przez miejscowość przebiega linia kolejowa Katowice – Lubliniec.
Wieś liczy ok. 1300 mieszkańców. Na jej obszarze funkcjonuje od 1994 roku ośrodek rehabilitacyjno-edukacyjny dla niepełnosprawnych dzieci i młodzieży. Instytucja ta powstała dzięki inicjatywie Episkopatu Polski i amerykańskiej ambasady. Ośrodek prowadzony jest przez gliwicki oddział Caritas.
Zabytki.
W miejscowości znajduje się stara szkoła z 1898 r., kościół pod wezwaniem Znalezienia Krzyża Świętego i św. Katarzyny. Do parafii, erygowanej w 1985 roku, należy również wieś Piłka.
W miejscowości znajdują się:
W pobliżu Rusinowic ulokowany jest rezerwat przyrody Jeleniak Mikuliny.
W sierpniu 2008 przez miejscowość przeszła trąba powietrzna, przez którą zostały zniszczone lub uszkodzone domy mieszkalne i zabudowania gospodarskie.

</doc>
<doc id="147143" url="https://pl.wikipedia.org/wiki?curid=147143" title="Chromosome walking">
Chromosome walking



</doc>
<doc id="147144" url="https://pl.wikipedia.org/wiki?curid=147144" title="Jasc Software">
Jasc Software



</doc>
<doc id="147145" url="https://pl.wikipedia.org/wiki?curid=147145" title="JASC Software">
JASC Software

JASC Software, także Jasc Software – amerykańska firma software'owa, znana najlepiej jako producent programu malarskiego Paint Shop Pro.
Firmę założył w 1991 r. Robert Voit (zawodowo pilot linii lotniczych, stąd akronim nazwy, "Jets And Software Company") i w lecie tego samego roku na rynku pojawiła się pierwsza wersja Paint Shop Pro dla Windows, dostępna początkowo w sieci BBS. Paleta produktów została w ciągu następnych lat poszerzona o dalsze narzędzia, jak Animation Shop (program do animacji GIF), WebDraw (pierwotnie Jasc Trajectory, program do grafiki wektorowej SVG opartej na XML), Paint Shop Photo Album (album fotograficzny) i szereg dodatków.
W szczytowym momencie rozwoju, w 2004 r., firma zatrudniała w USA stu kilkudziesięciu pracowników. 14 października 2004 r. JASC Software została przejęta przez Corela, a jej paleta produktów wzbogaciła ofertę tej ostatniej firmy.

</doc>
<doc id="147146" url="https://pl.wikipedia.org/wiki?curid=147146" title="Tomasz Adam Ostrowski">
Tomasz Adam Ostrowski

Tomasz Adam Ostrowski herbu Rawicz 
(ur. 21 grudnia 1735 w Ostrowie Małym niedaleko Kocka – zm. 5 lutego 1817 w Warszawie) – prezes Senatu Królestwa Polskiego, marszałek Sejmu Księstwa Warszawskiego, minister skarbu w Straży Praw, podskarbi nadworny koronny od 1791, szambelan króla Stanisława Augusta Poniatowskiego w 1766 roku, hrabia od r. 1798.
Życiorys.
Syn Piotra Ostrowskiego i Konstancji Stoińskiej. W 1765 poślubił Józefę Godlewską, z którą miał córkę Julię. Po śmierci Józefy w 1780 poślubił Apolonię Ledóchowską (w 1781), z którą miał dziewięcioro dzieci, m.in. Antoniego Jana, Władysława i Mechtyldę Ludwikę Teofilę. Po śmierci Apolonii w 1795 poślubił Kunegundę Brzozowską (w 1796). 
W 1764 poparł elekcję Stanisława Augusta Poniatowskiego. Zasłużony dla gospodarczego dźwignięcia kraju, powstrzymywał króla od akcesu do konfederacji targowickiej, następnie więziony był przez Rosjan. W 1765 został pułkownikiem wojsk koronnych. Poseł ziemi nurskiej w latach 1766 i 1776, w 1773 został podkomorzym nurskim. Członek konfederacji Andrzeja Mokronowskiego w 1776. 
Od 1777 kasztelan czerski. W latach 1776, 1778, 1782 i 1786 był członkiem Rady Nieustającej. W r. 1788 w dobrach ujezdzkich założył osadę hutniczą Kuźnice Tomaszowe, która w r. 1822 przez syna Antoniego Jana została nazwana na cześć ojca Tomaszowem Mazowieckim. 
Był członkiem konfederacji Sejmu Czteroletniego. Od 1791 podskarbi nadworny koronny, wszedł do Straży Praw. Był jednym z założycieli Zgromadzenia Przyjaciół Konstytucji Rządowej. W czasie wojny polsko-rosyjskiej, na zebraniu 23 lipca 1792 był przeciwny decyzji króla Stanisława Augusta Poniatowskiego o jego przystąpieniu do konfederacji targowickiej i zalecał wydanie walnej bitwy wojskom rosyjskim. W 1808 został prezesem Głównej Izby Obrachunkowej. Marszałek Sejmu Księstwa Warszawskiego, wszedł do senatu Księstwa jako wojewoda. W 1811 został prezesem Senatu. W 1812 roku jako członek Towarzystwa Królewskiego Gospodarczo-Rolniczego przystąpił do Konfederacji Generalnej Królestwa Polskiego. W 1814 po klęsce wojsk napoleońskich stanął na czele stworzonego przez Rosjan Komitetu Organizacyjnego Cywilnego, a następnie w 1815 komitetowi mającemu ułożyć konstytucję. W 1817 jako senator-wojewoda został prezesem Senatu Królestwa Polskiego.
Odznaczony Orderem Orła Białego (1780) i Orderem św. Stanisława (1777). Jego synami byli Antoni Jan Ostrowski, gen., dowódca Gwardii Narodowej w czasie powstania listopadowego i Władysław Tomasz Ostrowski, marszałek Sejmu Królestwa Polskiego w latach 1830-1831. 

</doc>
<doc id="147147" url="https://pl.wikipedia.org/wiki?curid=147147" title="Bernardin Gantin">
Bernardin Gantin

Bernardin Gantin (ur. 8 maja 1922 w Toffo, zm. 13 maja 2008 w Paryżu) – beniński duchowny katolicki, arcybiskup Kotonu, wysoki urzędnik Kurii Rzymskiej, kardynał, do listopada 2002 dziekan kolegium kardynalskiego.
Życiorys.
Studiował w seminarium w Ouidah, święcenia kapłańskie przyjął 14 stycznia 1951 w Kotonu; uzupełniał studia w Papieskim Miejskim Athenaeum w Rzymie (1953-1956). Pracował jako duszpasterz w rodzinnej archidiecezji Kotonu, wykładał w seminarium w Ouidah; po studiach uzupełniających został 11 grudnia 1956 mianowany biskupem pomocniczym Kotonu, ze stolicą tytularną Tipasa di Mauretania; sakry udzielił mu w Watykanie 3 lutego 1957 kardynał Eugène Tisserant, ówczesny dziekan Kolegium Kardynalskiego. W chwili nominacji Gantin był jednym z najmłodszych biskupów na świecie. W styczniu 1960 został promowany na arcybiskupa Kotonu; zastąpił francuskiego zwierzchnika archidiecezji Louisa Parisota i został pierwszym arcybiskupem pochodzącym z Beninu (wówczas pod nazwą Dahomej). Brał udział w wielu sesjach Światowego Synodu Biskupów w Watykanie, m.in. wiosną 1994 w sesji specjalnej poświęconej Kościołowi afrykańskiemu.
W marcu 1971 przeszedł do pracy w Kurii Rzymskiej. Został zastępcą sekretarza Kongregacji Ewangelizowania Ludów i w czerwcu 1971 złożył rezygnację z rządów w archidiecezji Kotonu; w lutym 1973 awansował na stanowisko sekretarza. W grudniu 1975 został mianowany wiceprezydentem Papieskiej Komisji "Iustitia et Pax", rok później – proprezydentem tej instytucji. Pełnoprawnym prezydentem został po nominacji kardynalskiej (czerwiec 1977).
27 czerwca 1977 Papież Paweł VI wyniósł go do godności kardynalskiej na swoim ostatnim konsystorzu, nadając diakonię Sacro Cuore di Cristo Re. We wrześniu 1978 kardynał Gantin objął funkcję przewodniczącego Papieskiej Rady "Cor Unum". Wziął udział w obu konklawe 1978. Zachował stanowiska w administracji Jana Pawła II, a w kwietniu 1984 przeszedł na stanowisko prefekta Kongregacji ds. Biskupów i prezydenta Papieskiej Komisji ds. Ameryki Łacińskiej. Jednocześnie został promowany do rangi kardynała prezbitera (zachował diakonię Sacro Cuore di Cristo Re, podniesioną do rangi tytułu prezbiterskiego "pro illa vice"). We wrześniu 1986 otrzymał kolejny awans kardynalski – został kardynałem biskupem, ze stolicą podmiejską Palestrina. Od czerwca 1993 pełnił funkcję kardynała biskupa Ostii oraz przypisaną do stolicy biskupiej Ostia godność dziekana Kolegium Kardynalskiego.
Wielokrotnie reprezentował papieża Jana Pawła II na uroczystościach religijnych i rocznicowych w charakterze specjalnego wysłannika lub legata. Był m.in. legatem na Międzynarodowym Kongresie Eucharystycznym w Lourdes (Francja) w lipcu 1981 oraz przedstawicielem papieża na pogrzebach biskupa Oranu (Algieria) Pierre’a Claveriego (zabitego w zamachu bombowym w sierpniu 1996) i króla Maroka Hasana II (lipiec 1999). Brał udział w sesjach plenarnych Kolegium Kardynalskiego w Watykanie oraz IV konferencji generalnej Episkopatów Latynoamerykańskich w Santo Domingo (Dominikana, październik 1992).
W czerwcu 1998 zrezygnował z pełnienia funkcji prefekta Kongregacji ds. Biskupów i prezydenta Papieskiej Komisji ds. Ameryki Łacińskiej ze względu na osiągnięcie wieku emerytalnego (75 lat). W maju 2002 ukończył 80 lat, utracił tym samym prawo udziału w kolejnych konklawe; w listopadzie 2002 zrezygnował z tytułu kardynała biskupa Ostii i dziekana Kolegium Kardynalskiego (został zastąpiony przez kardynała Ratzingera). W grudniu 2002 powrócił do Beninu, zachowując tytuł kardynała biskupa Palestriny.
Odznaczenia.
W 1996 roku został odznaczony Orderem Lwa Białego II klasy.

</doc>
<doc id="147150" url="https://pl.wikipedia.org/wiki?curid=147150" title="Brusiek">
Brusiek

Brusiek (niem. "Bruschiek") – wieś w Polsce, położona w województwie śląskim, w powiecie lublinieckim, w gminie Koszęcin. 
Liczy ok. 50 stałych mieszkańców. Położona jest przy trasie Tworóg – Koszęcin i ma charakter wielodrożnicy. Przez miejscowość przepływa rzeka Mała Panew.
W latach 1975–1998 miejscowość administracyjnie należała do województwa częstochowskiego.
Historia miejscowości.
W okresie międzywojennym w miejscowości stacjonowała placówka Straży Granicznej I linii „Brusiek”.
Z Bruśka wywodzą się przodkowie Walentego Roździeńskiego.

</doc>
<doc id="147151" url="https://pl.wikipedia.org/wiki?curid=147151" title="Edytor grafiki rastrowej">
Edytor grafiki rastrowej

Edytor grafiki rastrowej – program do tworzenia grafiki rastrowej (w odróżnieniu od wektorowego programu graficznego). Program tego typu nadaje się szczególnie do odręcznych rysunków, szczególnie z użyciem tabletu i pióra.
Edytor grafiki rastrowej zawiera szereg gotowych narzędzi do tworzenia figur, jak linie proste, krzywe, okręgi, wielokąty czy prostokąty, predefiniowane kształty specjalne, z możliwością ich wypełniania.
Edytory grafiki rastrowej, które w latach 90. traciły swoją pozycję na rzecz programów rysunkowych, przeżywają drugą młodość z chwilą upowszechnienia się fotografii cyfrowej.
Przykłady.
Przykładowe programy do edycji grafiki rastrowej:

</doc>
<doc id="147152" url="https://pl.wikipedia.org/wiki?curid=147152" title="59. ceremonia wręczenia Złotych Globów">
59. ceremonia wręczenia Złotych Globów

Złote Globy za rok 2001 – uroczysta ceremonia wręczenia nagród Stowarzyszenia Prasy Zagranicznej w Hollywood odbyła się w niedzielę, 20 stycznia 2002, w hotelu Beverly Hills w Los Angeles.
Film "Piękny umysł" Rona Howarda z Russellem Crowe’em w roli głównej zdobył cztery Złote Globy za rok 2001, w tym za najlepszy obraz dramatyczny. W kategorii komediowej triumfował musical "Moulin Rouge!" Baza Luhrmanna, uhonorowany w sumie trzema statuetkami.
Nagrodę Cecila B. DeMille’a w tym roku otrzymał Harrison Ford.
Kino.
Najlepszy film, dramat.
"Piękny umysł", reż. Ron Howard
nominacje:
Najlepsza aktorka w dramacie.
Sissy Spacek – "Za drzwiami sypialni"
nominacje:
Najlepszy aktor w dramacie.
Russell Crowe – "Piękny umysł"
nominacje:
Najlepszy film, komedia lub musical.
"Moulin Rouge!", reż. Baz Luhrmann
nominacje:
Najlepszy aktorka i film, komedia lub musical.
Nicole Kidman – "Moulin Rouge!"
nominacje:
Najlepszy aktor w komedii lub musicalu.
Gene Hackman – "Genialny klan"
nominacje:
Najlepszy film zagraniczny.
"Ziemia niczyja", reż. Danis Tanović 
nominacje:
Najlepsza aktorka drugoplanowa.
Jennifer Connelly – "Piękny umysł"
nominacje:
Najlepszy aktor drugoplanowy.
Jim Broadbent – "Iris"
nominacje:
Najlepszy reżyser.
Robert Altman – "Gosford Park"
nominacje:
Najlepszy scenariusz.
Akiva Goldsman – "Piękny umysł"
nominacje:
Najlepsza muzyka.
Craig Armstrong – "Moulin Rouge!"
nominacje:
Najlepsza piosenka.
„Until…” – "Kate i Leopold" – muzyka i słowa: Sting
nominacje:
Telewizja.
Najlepszy serial dramatyczny.
Sześć stóp pod ziemią
nominacje:
Najlepsza aktorka w serialu dramatycznym.
Jennifer Garner – "Agentka o stu twarzach"
nominacje:
Najlepszy aktor w serialu dramatycznym.
Kiefer Sutherland – "24 godziny"
nominacje:
Najlepszy serial komediowy/musical.
Seks w wielkim mieście
nominacje:
Najlepsza aktorka w serialu komediowym/musicalu.
Sarah Jessica Parker – "Seks w wielkim mieście"
nominacje:
Najlepszy aktor w serialu komediowym/musicalu.
Charlie Sheen – "Spin City"
nominacje:
Najlepszy miniserial lub film telewizyjny.
"Kompania braci", reż. Richard Loncraine, Mikael Salomon, Tony To, Phil Alden Robinson, David Nutter, David Frankel, Tom Hanks, David Leland
nominacje:
Najlepsza aktorka w serialu lub filmie telewizyjnym.
Judy Davis – "Historia Judy Garland"
nominacje:
Najlepszy aktor w serialu lub filmie telewizyjnym.
James Franco – "James Dean - buntownik?"
nominacje:
Najlepsza aktorka drugoplanowa w serialu lub filmie telewizyjnym.
Rachel Griffiths – "Sześć stóp pod ziemią"
nominacje:
Najlepszy aktor drugoplanowy w serialu lub filmie telewizyjnym.
Stanley Tucci – "Ostateczne rozwiązanie"
nominacje:

</doc>
<doc id="147153" url="https://pl.wikipedia.org/wiki?curid=147153" title="62. ceremonia wręczenia Złotych Globów">
62. ceremonia wręczenia Złotych Globów

Złote Globy za rok 2004 przyznane zostały w 13 kategoriach filmowych i 11 telewizyjnych.
Nagrodę im. Cecila B. DeMille’a za całokształt twórczości otrzymał Robin Williams.
Kino.
Najlepszy film, dramat.
Aviator, reż. Martin Scorsese
nominacje:
Najlepsza aktorka w dramacie.
Hilary Swank – Za wszelką cenę
nominacje:
Najlepszy aktor w dramacie.
Leonardo DiCaprio – Aviator
nominacje:
Najlepszy film, komedia lub musical.
Bezdroża, reż. Alexander Payne
nominacje:
Najlepsza aktorka, komedia lub musical.
Annette Bening – Julia
nominacje:
Najlepszy aktor w komedii lub musicalu.
Jamie Foxx – Ray
nominacje:
Najlepszy film zagraniczny.
W stronę morza, reż. Alejandro Amenábar 
nominacje:
Najlepsza aktorka drugoplanowa.
Natalie Portman – Bliżej
nominacje:
Najlepszy aktor drugoplanowy.
Clive Owen – Bliżej
nominacje:
Najlepszy reżyser.
Clint Eastwood – Za wszelką cenę
nominacje:
Najlepszy scenariusz.
Alexander Payne i Jim Taylor – Bezdroża
nominacje:
Najlepsza muzyka.
Howard Shore – Aviator
nominacje:
Najlepsza piosenka.
Mick Jagger, David A. Stewart – „Old Habits Die Hard” – Alfie
nominacje:
Telewizja.
Najlepszy serial dramatyczny.
Bez skazy
nominacje:
Najlepsza aktorka w serialu dramatycznym.
Mariska Hargitay – Prawo i bezprawie
nominacje:
Najlepszy aktor w serialu dramatycznym.
Ian McShane – Deadwood
nominacje:
Najlepszy serial komediowy lub musical.
Gotowe na wszystko
nominacje:
Najlepsza aktorka w serialu komediowym lub musicalu.
Teri Hatcher – Gotowe na wszystko
nominacje:
Najlepszy aktor w serialu komediowym lub musicalu.
Jason Bateman – Bogaci bankruci
nominacje:
Najlepszy miniserial lub film telewizyjny.
, reż. Stephen Hopkins
nominacje:
Najlepsza aktorka w miniserialu lub filmie telewizyjnym.
Glenn Close – Lew w zimie
nominacje:
Najlepszy aktor w miniserialu lub filmie telewizyjnym.
Geoffrey Rush – 
nominacje:
Najlepsza aktorka drugoplanowa w serialu, miniserialu lub filmie telewizyjnym.
Anjelica Huston – Niezłomne
nominacje:
Najlepszy aktor drugoplanowy w serialu, miniserialu lub filmie telewizyjnym.
William Shatner – Orły z Bostonu
nominacje:

</doc>
<doc id="147156" url="https://pl.wikipedia.org/wiki?curid=147156" title="Alfonso Lopez Trujillo">
Alfonso Lopez Trujillo



</doc>
<doc id="147159" url="https://pl.wikipedia.org/wiki?curid=147159" title="Yossarian">
Yossarian

Yossarian (kapitan John Yossarian) – główny bohater powieści "Paragraf 22" autorstwa Josepha Hellera, a także jej kontynuacji pt. "Ostatni rozdział, czyli Paragraf 22 bis", pojawia się też w wyborze opowiadań pt. "Paragraf 23". Bombardier 256. eskadry Korpusu Powietrznego Armii Stanów Zjednoczonych.
Głównym problemem Yossariana, przewijającym się przez cała powieść, był fakt, że, jak sam twierdził, wszyscy próbowali go zabić: albo bezpośrednio, atakując jego samolot, albo pośrednio, zmuszając go do latania.
Życiowym mottem Yossariana było "żyć wiecznie albo umrzeć, próbując tego dokonać".
Yossarian w trosce o ocalenie życia ubiegał się o zwolnienie z udziału w lotach bojowych. Zgodnie z tytułowym Paragrafem 22, zwolnienie takie było możliwe tylko w przypadku uznania lotnika przez lekarza wojskowego za chorego psychicznie. Chorym psychicznie był każdy lotnik, który wykonywał tak śmiertelnie niebezpieczne zadania, że tylko szaleniec mógłby się na to zdecydować. Niestety, by zostać zbadanym na okoliczność bycia aż tak "chorym", zainteresowany musiał osobiście wystąpić o przebadanie. Jednak taka prośba była uważana za przejaw zdrowia psychicznego, a zatem wykluczała uznanie lotnika za psychicznie chorego. 
Tworząc postać Yossariana, Heller bazował na własnych doświadczeniach – w okresie II wojny światowej służył jako bombardier na wyspie u wybrzeży Włoch i, tak jak Yossarian, stracił członków załogi, gdy jego samolot został zaatakowany w drodze do Awinionu.

</doc>
<doc id="147160" url="https://pl.wikipedia.org/wiki?curid=147160" title="Twierdzenie proste">
Twierdzenie proste

Twierdzenie proste – pojęcie używane w logice matematycznej, określane dla twierdzenia wyjściowego dla innego twierdzenia. Przykładowo, w twierdzeniu przeciwnym do wyjściowego, wyjściowe można nazwać prostym.

</doc>
<doc id="147167" url="https://pl.wikipedia.org/wiki?curid=147167" title="Antonio Lopez Avina">
Antonio Lopez Avina



</doc>
<doc id="147170" url="https://pl.wikipedia.org/wiki?curid=147170" title="GPT (reklama)">
GPT (reklama)

GPT, GPTR, GPTC () – rodzaj działalności polegającej na oferowaniu niewielkich sum pieniędzy za klikanie bądź czytanie bannerów, e-maili i innych form reklamy. Aby wypłacić zarobione pieniądze, należy osiągnąć określoną minimalną sumę pieniędzy, która nierzadko jest zbyt wysoka, by można było ją osiągnąć, nawet pomimo poświęcenia stosunkowo dużej ilości czasu.

</doc>
<doc id="147175" url="https://pl.wikipedia.org/wiki?curid=147175" title="Aktywizm">
Aktywizm

Aktywizm (łac. "activus" – czynny, działający) – stanowisko filozoficzne głoszące metafizyczne pierwszeństwo aktywności i zmiany nad trwałością i stałością. Stanowiska aktywistyczne pojawiły się dopiero w filozofii nowożytnej jako opozycja do obecnego szczególnie silnie w metafizyce klasycznej substancjalizmu. Według aktywistów substancja nie jest – jak głosili substancjaliści – podstawowym, autonomicznym ontycznie elementem Bytu, ale jest zależna od aktywności podmiotu.
W antropologii filozoficznej ontologiczny aktywizm łączy się ściśle z przekonaniami o wyższości woli nad rozumem i czynu nad działalnością intelektualną (woluntaryzm). W filozofii historii łączy się ściśle z przekonaniami o wyższości postępu nad tradycją.

</doc>
<doc id="147182" url="https://pl.wikipedia.org/wiki?curid=147182" title="Stanisław Karwowski (1848–1917)">
Stanisław Karwowski (1848–1917)

Stanisław Karwowski herbu Pniejnia (ur. 25 lutego 1848 w Lesznie, zm. 1917 w Berlinie) – profesor, historyk, geograf, lingwista, pedagog, publicysta, działacz społeczny w Wielkopolsce i na Śląsku.
Życiorys.
Pochodził z mazowieckiej szlacheckiej rodziny herbu Pniejnia, osiadłej w miastach Wielkopolski. Syn Adama Karwowskiego, nauczyciela matematyki i polskiego w gimnazjum w Lesznie i matki Ferdynardy Habdank Białoskórskiej. Ukończył gimnazjum w Lesznie, studiował na uniwersytetach we Wrocławiu i w Berlinie, w 1870 r. otrzymał w Halle tytuł doktora w dziedzinie filozofii pracą pt. "De Livonia imperio Sigismundi Augusti, regis Poloniae subjecta".
Profesor w Królewskim Katolickim Gimnazjum w Ostrowie. Występował przeciwko germanizacji. W 1874 przesiedlony przymusowo, za odmowę nauczania w języku niemieckim, do Żagania. Później pracował jeszcze jako profesor gimnazjalny w Głubczycach. W 1907 r. jako emeryt zamieszkał w Poznaniu, gdzie był m.in. wiceprezesem PTPN. Został pochowany w Poznaniu na starym cmentarzu świętomarcińskim.
Badacz dziejów Wielkopolski. Członek Towarzystwa Literacko-Słowiańskiego, przewodniczący Wydziału Historyczno-Literackiego Towarzystwa Przyjaciół Nauk. Interesował się dziejami Wielkopolski, ale także i Śląska oraz genealogią wybitnych rodzin szlacheckich.
W dorobku Karwowskiego wysuwa się na czoło 3 tomowa "Historia Wielkiego Księstwa Poznańskiego", którą ocenia się jako nieocenioną kronikę życia politycznego oraz społeczno-kulturalnego z okresu zaboru. Publikował w «Roczniku Towarzystwa Przyjaciół Nauk», «Przeglądzie Wielkopolskim» i innych.
Autor monografii wielkopolskich miast: Gniezna, Leszna, Jarocina, Lwówka, Rakoniewic- "Jarocin i jego dziedzice" (1903); "Genealogia Łodzia Brodnickich" (1910); "Szlachta polska a chłopi" (1911); "Lwówek i jego dziedzice" (1914); "Leszczyńscy herbu Wieniawa" (1914) oraz wiele innych.
Pochowany na cmentarzu św. Jana Vianneya w Poznaniu.
Żoną Stanisława Karwowskiego była Maria Pstrokońska, synem Adam Karwowski, lekarz, dermatolog, wenerolog, profesor Uniwersytetu Poznańskiego, który zyskał dużą popularność.
Jego imię nosi ulica w Poznaniu, Jarocinie i w Lesznie (tu ul. Karwowskich).
Linki zewnętrzne.
Dzieła w:

</doc>
<doc id="147202" url="https://pl.wikipedia.org/wiki?curid=147202" title="Góra Grojec">
Góra Grojec

Góra Grojec (365 m n.p.m.) – wapienne wzniesienie znajdujące się w gminie Woźniki na obszarze administracyjnym sołectwa Lubsza. W opinii mieszkańców mylnie przynależy do Psar, jednak z map wynika, że rezerwat leży na terenie Lubszy. Wzgórze to określane jest wśród miejscowej ludności także w wersji zgermanizowanej jako Grojecberg.
Nazwa wzgórza wskazuje, że musiało się na nim kiedyś znajdować jakieś grodzisko lub inny punkt obrony. Dziś nie znajdziemy już po nim żadnego śladu, jednak ukształtowanie terenu może świadczyć o istnieniu tu w przeszłości jakichś budowli. Z tego względu wzgórze jest tematem wielu miejscowych podań i legend. Jedno z nich mówi, że "na wzgórzu miał znajdować się gród, który się zapadł. Ten, kto o północy w świetle Księżyca oborze wzgórze dwoma wołami na kolanach, przyczyni się do tego, że gród znów znajdzie się na dawnym miejscu". Legenda o grodzie spisana była po raz pierwszy przez Józefa Lompę. Druga legenda twierdzi, że zamek istniejący niegdyś na wzgórzu miał podziemne przejścia do Psar i Lubszy i że był punktem obrony przed najazdem tatarskim w 1241 r. Inne źródła podają także, że w grodzie na Grojcu miał znaleźć ostatnie schronienie ród Drogosławowiczów – rycerzy-rozbójników, pokonany ostatecznie przez Kazimierza Sprawiedliwego. 
Jak wynika z opisu wzgórza oraz rozległej panoramy, jaka się z niego roztaczała, pozostawionych przez Józefa Lompę, kiedyś szczyt wzgórza nie był tak szczelnie pokryty lasem, jak obecnie. Przez wiele lat miejsce to pełniło funkcje integracyjne dla mieszkańców okolicznych wsi. Na szczycie wzniesienia urządzany był sylwester. W dniu 1 września 1939 r. Góra Grojec leżała na linii obrony wojsk polskich – broniła się tu Krakowska Brygada Kawalerii.
Od 1996 r. wzgórze objęte jest ochroną jako rezerwat przyrody „Góra Grojec”.

</doc>
<doc id="147207" url="https://pl.wikipedia.org/wiki?curid=147207" title="Kości długie">
Kości długie

Kości długie () – rodzaj kości, których długość znacznie przewyższa ich szerokość i grubość. W ich budowie wyróżnia się trzon oraz dwie nasady (końce) – bliższą i dalszą. Powierzchnia kości zbudowana jest z istoty zbitej, przy czym wewnątrz trzonu znajduje się przestrzeń (jama szpikowa), wypełniona szpikiem kostnym, a nasady pod cienką powłoką istoty zbitej wnętrze mają wypełnione istotą gąbczastą. Rozwój kości długich u człowieka (kostnienie na podłożu chrzęstnym) rozpoczyna się już w życiu płodowym, trwając jeszcze do 20–25 roku życia dzięki pozostałym w obu nasadach chrząstkom nasadowym, które umożliwiają wzrost kości na długość. Chrząstka nasadowa zaczyna zanikać ok. 15–17 roku życia (wcześniej u płci żeńskiej). Kości długie u człowieka występują przede wszystkim w kończynach, przykładami takich kości są obojczyk, kość ramienna, kość łokciowa, kość promieniowa, kość udowa, kość piszczelowa i kość strzałkowa.

</doc>
<doc id="147209" url="https://pl.wikipedia.org/wiki?curid=147209" title="Stefan Pawlicki">
Stefan Pawlicki

Stefan Zachariasz Pawlicki (ur. 2 września 1839 w Gdańsku, zm. 28 kwietnia 1916 w Krakowie) – ksiądz katolicki, zmartwychwstaniec (CR), profesor, filozof i historyk filozofii, teolog, psycholog, etyk, logik, rektor Uniwersytetu Jagiellońskiego. Prekursor naukowej apologetyki w Polsce.
Życiorys.
Pochodził z rodziny kupieckiej. Początkowo kształcił się w Gdańsku, później, po przeniesieniu się rodziny do Wielkopolski, w Pleszewie. W wieku trzynastu lat stracił rodziców podczas epidemii. Ukończył pleszewskie progimnazjum dzięki pomocy miejscowego proboszcza, księdza Basińskiego. Naukę kontynuował w latach 1853-1858 w Królewskim Katolickim Gimnazjum w Ostrowie, dzięki stypendium otrzymanemu od Jana Działyńskiego z Kórnika. Na egzaminie maturalnym w 1858 roku zwolniony był, jako jeden z najlepszych uczniów, z części ustnej. Podczas rozdawania świadectw wygłosił mowę pt. "De vita et scriptis Sarbievii Poloni".
W latach 1858-1862 studiował filologię klasyczną na Uniwersytecie Wrocławskim. We Wrocławiu był sekretarzem i prezesem Towarzystwa Literacko-Słowiańskiego. W 1862 roku opuścił Wrocław bez uzyskania stopnia akademickiego. W latach 1862-1864 był w Rogalinie guwernerem Edwarda Aleksandra Raczyńskiego. Od 1864 studiował na Wydziale Filozofii na Uniwersytecie Wrocławskim. Równolegle uczęszczał też na wykłady z psychologii i logiki. W 1865 roku obronił pracę doktorską "De Schopenhaueri doctrina et philosophandi ratione" – pionierską wówczas rozprawę na temat myśli Arthura Schopenhauera.
W 1866 roku uzyskał za rozprawę "Szkoła Eleatów" docenturę w Szkole Głównej w Warszawie. Wykładał tam do roku 1868 na Wydziale Filologiczno-Historycznym historię filozofii. Prowadził też w Warszawie otwarte wykłady dla inteligencji. W 1868 został członkiem redakcji "Biblioteki Warszawskiej", na łamach której publikował recenzje teatralne i literackie.
W Warszawie pod wpływem założyciela i przełożonego generalnego Zgromadzenia Księży Zmartwychwstania Pańskiego, księdza Piotra Semenenki dokonuje się w nim przełom duchowy. W 1868 roku wyjechał do Rzymu i wstąpił do nowicjatu zmartwychwstańców. W 1872 roku przyjął w bazylice św. Jana na Lateranie święcenia kapłańskie.
W 1869 roku rozpoczął studia filozofii chrześcijańskiej i teologii w jezuickim "Collegium Romanum". W 1873 roku obronił doktorat z teologii na temat "Tajemnica Trójcy Świętej". W tym samym roku został Wicerektorem Kolegium Polskiego w Rzymie. W 1887 próbował uzyskać katedrę filozofii na Uniwersytecie Jagiellońskim w Krakowie. Jego starania zakończyły się niepowodzeniem, pozostał w Rzymie i został powołany przez papieża Piusa IX na wykładowcę "Accademia di Religione Cattolica".
W 1882 roku uzyskał profesurę na Wydziale Teologicznym krakowskiego uniwersytetu. Jego przybycie Leon XIII zapowiedział słowami: "Magnum lumen vobis mitto" ("Posyłam wam wielkie światło"). Na konsystorzu, który odbył się 10 listopada 1884 papież pragnął wynieść ks. Pawlickiego do godności kardynała, jednakże ten odmówił. W 1884 wybrany został członkiem korespondentem Wydziału Historyczno-Filozoficznego Akademii Umiejętności, a w 1891 jej członkiem czynnym. W 1894 przeszedł na Wydział Filozoficzny Uniwersytetu Jagiellońskiego. W latach 1888-1889 oraz 1892-1893 dziekan Wydziału Teologicznego krakowskiego uniwersytetu. W roku akademickim 1905-1906 pełnił funkcję rektora w tejże uczelni. Przeszedł na emeryturę w 1910 wykładając potem na uczelni jako profesor honorowy.
Obdarzony poczuciem humoru, niezwykle lubiany jako wykładowca, uchodził za profesora posiadającego wielką wiedzę i erudycję oraz umiejętność dzielenia się nią z innymi, tytułowany "ozdobą Uniwersytetu i legendą Krakowa".
Po przejściu na emeryturę prowadził wykłady z filozofii na Kursach Wyższych dla Kobiet im. Adriana Baranieckiego. Od 1911 roku przewodniczył Komisji Historii Filozofii Polskiej. Był członkiem Towarzystwa Filozoficznego w Krakowie i Polskiego Towarzystwa Filozoficznego we Lwowie. Należał ponadto do szeregu włoskich i niemieckich towarzystw naukowych. Brał udział w zjazdach filozofów i wygłaszał na nich odczyty.
Pochowany na Cmentarzu Rakowickim w Krakowie (kwatera O, zach.). Bogaty księgozbiór zapisał Bibliotece Jagiellońskiej.
Uhonorowany w Krakowie ulicą jego imienia.
Poglądy.
Zajmował się głównie historią filozofii, stąd też nie stworzył szkoły filozoficznej. Filozofia była dla profesora Pawlickiego "Sztuką życia" i "przeglądem różnorodnych aspektów świata, różnorodnych pomysłów, jak można patrzeć na świat". Istotę filozofii według Pawlickiego określa jej historia oraz stosunek do nauk szczegółowych, których wyniki filozofia uogólnia. W stosunku do różnych systemów filozoficznych zajmował stanowisko liberalne twierdząc, że ich sprzeczność jest tylko pozorna, ponieważ każdy z nich uchwycił "inny promień prawdy". Stanowisko mediatorskie zajmował także w stosunku do dylematu idealizm-realizm. Dążył do stworzenia nowego systematu o nowej metodzie filozoficznej, biorąc za punkt wyjścia człowieka. Miała to być metoda psychologiczna, ale szerzej pojęta niż u Kartezjusza i Kanta – Pawlicki domagał się również uwzględnienia strony uczuciowej człowieka, oraz jego więzi społecznej.
Linki zewnętrzne.
Prace S. Pawlickiego w bibliotece cyfrowej Polona.pl

</doc>
<doc id="147210" url="https://pl.wikipedia.org/wiki?curid=147210" title="Kości płaskie">
Kości płaskie

Kości płaskie () – kości, których długość i szerokość znacznie przekraczają ich grubość. Przykładami są kości sklepienia czaszki, mostek, kość biodrowa i łopatka. Tego rodzaju kości pełnią przede wszystkim funkcje ochronne i krwiotwórcze. Posiadają płaski trzon. Są wytrzymałe na urazy mechaniczne. Zewnętrzna i wewnętrzna warstwa kości płaskich zbudowana jest z istoty zbitej. Między tymi warstwami leży istota gąbczasta (choć w cienkich częściach kości płaskich często jej nie ma), w kościach czaszki stanowiąca śródkoście ().

</doc>
<doc id="147211" url="https://pl.wikipedia.org/wiki?curid=147211" title="Kości krótkie">
Kości krótkie

Kości krótkie (łac. "ossa brevia") – rodzaj kości, w którym wszystkie wymiary są podobne. Do tej grupy należą liczne kości nadgarstka i stępu (kość skokowa, kość łódkowata, kość piętowa z guzem piętowym, kość sześcienna, klinowata: przyśrodkowa, pośrodkowa i boczna) oraz trzeszczki.

</doc>
<doc id="147213" url="https://pl.wikipedia.org/wiki?curid=147213" title="Minas Morgul">
Minas Morgul

Minas Morgul (sin. "Wieża złych czarów", do roku 2002 Trzeciej Ery Minas Ithil, sin. "Wieża Księżyca") – miasto-twierdza ze stworzonej przez J.R.R. Tolkiena mitologii Śródziemia.
Minas Ithil.
Zostało założone przez Isildura ok. 3320 roku Drugiej Ery na zewnętrznym grzbiecie Ephel Dúath w Ithilien. Na dziedzińcu rosło Białe Drzewo, spalone po zdobyciu miasta przez Saurona; w mieście był też przechowywany jeden z palantírów.
W 3429 roku DE zdobyte przez Saurona, odzyskane przez wojska Ostatniego Sojuszu prawdopodobnie ok. 3434 roku Drugiej Ery.
Nocą mury miasta lśniły odbijającym się światłem księżyca.
Minas Morgul.
W 2000 roku Trzeciej Ery Minas Ithil zostało zaatakowane przez Nazgûli i zdobyte po dwóch latach oblężenia. Nazgûle uczyniły je swoją siedzibą, a wtedy miasto zyskało nową nazwę.
Miasto leżało w górnej części doliny nazwanej w 2002 roku "Imlad Morgul" (sin. "Dolina złych czarów"). Wypływały z niej zatrute strumienie (m.in. Morgulduina, sin. "Morgulduin", "Rzeka złych czarów", wpadająca do Anduiny).
Prawdopodobnie w tym mieście zginął ostatni król Gondoru z linii Anáriona, Eärnur, którego Czarnoksiężnik z Angmaru wyzwał na pojedynek w 2043 roku. Eärnur w 2050 roku Trzeciej Ery przyjął wyzwanie i pojechał do Minas Morgul wraz z niewielką świtą. Powszechnie przypuszczano, że zginął tam torturowany.
Obok miasta znajdowały się Kręte Schody, tajna ścieżka do Mordoru.
Przełom Trzeciej i Czwartej Ery.
Miasto to widzieli podczas swej wyprawy Frodo Baggins i Samwise Gamgee. Podczas Wojny o Pierścień z Minas Morgul wyszły wojska prowadzone przez Wodza Nazgûli na wojnę z Gondorem.
Król Elessar kazał zburzyć Minas Morgul z powodu złej sławy, jaką się cieszyło oraz ze względu na jego wcześniejszych mieszkańców – orków i Nazgûli. Łąki na Imlad Morgul zostały spalone, a most na Morgulduinie zburzony.

</doc>
<doc id="147214" url="https://pl.wikipedia.org/wiki?curid=147214" title="Jan Żniniewicz">
Jan Żniniewicz

Jan Norbert Żniniewicz (ur. 1 grudnia 1872 w Ostrowie Wielkopolskim, zm. 25 lipca 1952 w Poznaniu) – polski balneolog, pionier nowoczesnej akwaterapii w Polsce.
Życiorys.
Opracowywał nowe metody wodolecznicze, z których jedna została w latach międzywojennych wprowadzona w 12 polskich sanatoriach. Założył zakład wodoleczniczy w Poznaniu, w którym wyleczył swoją metodą ponad 30 tysięcy osób.
Został pochowany na cmentarzu Górczyńskim w Poznaniu (kwatera ILa-13-16). Wraz z siostrą Janiną Żniniewicz uhonorowany ulicą w Poznaniu.
Jest bohaterem powieści Eugeniusza Paukszty pt. "Opowieść o zwycięskiej starości".

</doc>
<doc id="147215" url="https://pl.wikipedia.org/wiki?curid=147215" title="Kości różnokształtne">
Kości różnokształtne

Kości różnokształtne () – kości o najbardziej nieregularnym kształcie, na przykład żuchwa, rzepka, kości podniebienne, kosteczki słuchowe, czy kręgi.

</doc>
<doc id="147216" url="https://pl.wikipedia.org/wiki?curid=147216" title="Lista symboli matematycznych">
Lista symboli matematycznych

Lista symboli matematycznych – artykuł zawierający listę podstawowych symboli i oznaczeń matematycznych.
Wiele symboli może być zaprzeczonych przez ich przekreślenie lub przekreślenie ich części, np. formula_1 oznaczający brak przynależności do zbioru jest zaprzeczeniem symbolu formula_2 oznaczającego przynależność elementu do zbioru, czy też formula_3 oznaczający niewłaściwe zawieranie zbiorów oraz formula_4 oznaczający "explicité" właściwe zawieranie zbiorów. W niektórych symbolach poniżej przez formula_5 oraz formula_6 oznaczone są miejsca przyłożenia argumentów i parametrów. W większości wypadków nazwy zbiorów i operatorów można pisać wielką lub małą literą (choć ustalony jest często jeden z zapisów), jednak czasami wielkość liter ma znaczenie, np. formula_7 oraz formula_8

</doc>
<doc id="147218" url="https://pl.wikipedia.org/wiki?curid=147218" title="Rezerwat przyrody Góra Grojec">
Rezerwat przyrody Góra Grojec

Rezerwat przyrody Góra Grojec – rezerwat położony na terenie gminy Woźniki w województwie śląskim na terenie wzniesienia Góra Grojec, utworzony 31 października 1996 roku. Rezerwat wchodzi w skład nadleśnictwa Koszęcin. Obszar rezerwatu podlega ochronie czynnej.
Powierzchnia rezerwatu wynosi 17,53 ha. Obejmuje izolowane, wapienne wzgórze porośnięte lasem bukowym. Obok buka pospolitego występują na obszarze rezerwatu świerki, jodły, jawory, graby, rzadziej dęby, lipy czy klony. Licznie występują krzewy leszczyny. W runie lasu rosną m.in. chronione prawnie rośliny zielne, m.in.: wawrzynek wilczełyko, lilia złotogłów, zanokcica skalna, konwalia majowa, czworolist pospolity i kokoryczka wonna.
Urozmaicony skład gatunkowy drzewostanu i bogaty podszyt umożliwiają bytowanie szeregu gatunków ptaków, m.in.: bażant łowny, czyż, dzięcioł duży, słowik rdzawy, sójka, zięba, kilka gatunków sikor i in. Z płazów spotykana jest m.in. ropucha szara, z gadów, żmija zygzakowata i padalec zwyczajny.
Rezerwat, ze względu na to, iż wcześniej był miejscem częstych spotkań i świętowań miejscowej ludności, ulega ciągłej dewastacji, szczególnie dzięki penetrowaniu wzgórza przez młodzież urządzającą na jego terenie „rajdy rowerowe”.

</doc>
<doc id="147219" url="https://pl.wikipedia.org/wiki?curid=147219" title="Nowicjat">
Nowicjat

Nowicjat (łac. "novitiatum") – nie dłuższy niż dwuletni okres rozpoczynający życie we wspólnocie zakonnej. 
Nowicjat ma na celu:
Prawo kanoniczne stanowi, że nowicjusze powinni być doprowadzeni do zdobycia cnót ludzkich i chrześcijańskich.

</doc>
<doc id="147228" url="https://pl.wikipedia.org/wiki?curid=147228" title="Jama stawowa">
Jama stawowa

Jama stawowa () – szczelinowata przestrzeń między kontaktującymi się ze sobą powierzchniami stawowymi, wypełniona biologicznym środkiem zmniejszającym tarcie, czyli mazią stawową zawierającą bardzo dużo tłuszczowców. Panuje wewnątrz odpowiednie ciśnienie wewnątrzstawowe regulowane ilością mazi stawowej, napięciem mięśni otaczających staw oraz będące pod wpływem zewnętrznego ciśnienia powietrza atmosferycznego.
Wielkość jamy stawowej może być różna; u człowieka waha się od kilku mililitrów w najmniejszych stawach do ponad 300 ml w stawie kolanowym (łącznie z kaletkami maziowymi). W stanach zapalnych przez silniejsze wydzielanie mazi stawowej przez błonę maziową wzrasta ciśnienie wewnątrzstawowe a powiększona jama stawowa dużych stawów może zawierać ok. 1,5 litra płynu. Szczelina stawowa może być wyczuwalna, u osób chudych nawet widoczna, jak np. w stawach paliczków czy w stawie kolanowym.

</doc>
<doc id="147230" url="https://pl.wikipedia.org/wiki?curid=147230" title="Torebka stawowa">
Torebka stawowa

Torebka stawowa () – powłoka łącząca powierzchnie stawowe kości, tworząc jednocześnie osłonę stawu.
Składa się ona z dwóch warstw:
Błona włóknista zbudowana jest głównie z włókien kolagenowych, a jej grubość zależy od zakresu ruchów oraz obciążenia stawu.
Błona maziowa wytwarza maź (jasną ciecz zawierającą kuleczki tłuszczu oraz mucynę), która wypełnia przestrzeń między kościami, umożliwia ich przyczepność względem siebie, a także zmniejsza tarcie powierzchni zachodzące w stawie podczas wykonywania ruchów.

</doc>
<doc id="147231" url="https://pl.wikipedia.org/wiki?curid=147231" title="Towarzystwo Sportowe Polonia Bytom">
Towarzystwo Sportowe Polonia Bytom

Klub Sportowy "Polonia" Bytom Spółka Akcyjna – wielosekcyjny polski klub sportowy założony w 1920 roku w Bytomiu

</doc>
<doc id="147233" url="https://pl.wikipedia.org/wiki?curid=147233" title="Runescape">
Runescape



</doc>
<doc id="147235" url="https://pl.wikipedia.org/wiki?curid=147235" title="Audiencja">
Audiencja

Audiencja (łac. "audientia" od "audire" – 'słyszeć; słuchać') – prywatne lub publiczne spotkanie lub oficjalne posłuchanie. Audiencji udziela zwykle osoba piastująca wysokie stanowisko (w szczególności król lub papież).

</doc>
<doc id="147236" url="https://pl.wikipedia.org/wiki?curid=147236" title="I Liceum Ogólnokształcące im. Jana Kompałły i Wojciecha Lipskiego w Ostrowie Wielkopolskim">
I Liceum Ogólnokształcące im. Jana Kompałły i Wojciecha Lipskiego w Ostrowie Wielkopolskim

I Liceum Ogólnokształcące im. ks. Jana Kompałły i Wojciecha Lipskiego w Ostrowie Wielkopolskim – najstarsza szkoła ponadpodstawowa w Ostrowie Wielkopolskim.
Alma Mater Ostroviensis.
Wobec wzrastającego udziału ludności polskiej w Ostrowie konieczne stało się wybudowanie szkoły nauczającej w języku polskim. Jej uroczyste otwarcie nastąpiło 14 kwietnia 1845 r. W jego powstanie mocno zaangażowane było całe społeczeństwo ostrowskie. Prym wiedli tutaj założyciele: ksiądz Jan Kompałła, który szkole poświęcił majątek i zdrowie (w 1840 roku wygłosił apel wzywający do zaangażowania w budowę gimnazjum, nie doczekał niestety inauguracji) oraz ziemianin z Lewkowa, Wojciech Lipski. Na uwagę zasługują także dobrodzieje i darczyńcy – miejscowi możni: Konstanty Kossecki, Teofil Morawski, Jan Nepomucen Niemojowski, Bogusław Fryderyk Radziwiłł i Wilhelm Radziwiłł, czy też społeczeństwo sąsiedniej wsi Krępa – bez wyjątku niepiśmienni chłopi, którzy jednak apel księdza Kompałły poparli jak jeden mąż. Działalność Gimnazjum wspomagały liczne organizacje społeczne i narodowe, takie jak Towarzystwo Pomocy Naukowej im. dra Karola Marcinkowskiego, czy Towarzystwo Popierania Uczącej się Młodzieży. Pierwszymi przedmiotami wykładowymi były: religia, język polski, język łaciński, język niemiecki, język hebrajski, język francuski, język grecki, historia i geografia, matematyka i rachunki, fizyka, historia naturalna, rysunki, kaligrafia, śpiew, turnieje. Pierwsza nazwa szkoły to Królewskie Katolickie Gimnazjum, z czasem zaczęto jednak nazywać ją Polskimi Atenami i Wielkopolską Szkołą Edukacji Narodowej – była kuźnią polskich kadr i ośrodkiem walki z germanizacją. Około roku 1870 powstało koło tzw. Marianów, później zawiązał się Związek Młodzieży Polskiej „Zet” podległy Lidze Polskiej. Prowadziły one tajną edukację, sprowadzały wydawnictwa narodowe, prowadziły działalność polityczną. Ze szkołą ściśle związane były organizacje skautowskie (m.in. poprzez osobę księdza Lecha Ziemskiego) oraz mające wybitnie narodowy charakter, jedne z pierwszych w Polsce, kluby sportowe: „Venetia” (zał. 1908, ob. SKS „Venetia”) i „Ostrovia” (zał. 1909, ob. TP „Ostrovia”).
Po odzyskaniu niepodległości szkołę – teraz już Gimnazjum Męskie, zrepolonizowano, przekształcono z typu staroklasycznego na klasyczny zreformowany. W 1932 r. dokonano kolejnej reformy. Przekształcono szkołę na gimnazjum czteroletnie i liceum dwuletnie oraz nadano imię marszałka Józefa Piłsudskiego. Gimnazjum w dalszym ciągu pozostało przodującym w regionie ośrodkiem edukacji, działały organizacje skautowskie, chóry. Od 1925 redagowano i wydawano w szkole miesięcznik "Promień". Publikowali w nim między innymi:
Podtrzymywano tradycje niepodległościowe, co znalazło swój wyraz w czasie okupacji – wielu z wykładowców, uczniów i absolwentów zostało żołnierzami, dowódcami, działaczami podziemia. Także wielu z nich zostało zamordowanych ("Alma Mater Ostroviensis – Księga Pamięci – Non Omnis Moriar", tom 8). Sama szkoła w latach wojennych została zamknięta przez hitlerowców. Rozpoczęło swoją działalność ponownie 22 lutego 1945 roku dzięki działaniom organizacyjnym dra Józefa Jachimka. W kwietniu tego roku ks. Lech Ziemski reaktywował w Gimnazjum przedwojenne drużyny harcerskie. W roku 1950 przekształcono szkołę w liceum ogólnokształcące.
W 1970 r. obchodzono jubileusz 125-lecia szkoły. Opublikowano pierwszą obszerną monografię ("Wielkopolska Szkoła Edukacji Narodowej..."), a 2 września w liceum odbyła się oficjalna centralna inauguracja roku szkolnego z transmitowanym w Polskim Radiu przemówieniem Ministra Oświaty i Szkolnictwa Wyższego. W tym też czasie władza komunistyczna zadecydowała, wbrew uchwale Rady Pedagogicznej, o nadaniu szkole imienia generała Aleksandra Zawadzkiego, sekretarza PZPR, przewodniczącego Rady Państwa. Decyzję tę cofnięto na początku lat 90. Postanowiono też uhonorować założycieli szkoły Jana Kompałłę i Wojciecha Lipskiego nadając Liceum ich imię.
Szkoła obchodzi swoje święto każdego roku, w kwietniu. Nadawane są wówczas tytuły Honorowego Profesora. Wychowanków Gimnazjum i Liceum skupia Stowarzyszenie Absolwentów „Alma Mater Ostroviensis”, które publikuje "Księgi Pamięci" opisujące losy uczniów szkoły.
Budynek.
Znajduje się w Śródmieściu Ostrowa, przy ulicy Gimnazjalnej, w bezpośrednim sąsiedztwie ogrodu parafii konkatedralnej.
Szkoła powstawała w latach 1843–1845. Początkowo dwukondygnacyjna, w latach 1925–1926 dokonano udatnej nadbudowy szkoły (z zachowaniem części jej cech stylowych). W latach II wojny światowej w budynku znajdowały się koszary wojskowe i policyjne oraz punkt etapowy dla Niemców oczekujących na przydział mieszkań po Polakach. Szkoła posiadała także stylową salę gimnastyczną (położoną na skraju obecnej sali, prostopadle do budynku szkoły) jednak została ona w 1945 roku spalona przez Czerwonoarmistów.
W części środkowej – ryzalit, w którego trzech wysokich oknach znajdują się zabytkowe witraże z lat 80. XIX wieku (wrocławska pracownia Adolfa Seilera). Przedstawiają one personifikacje techniki, nauki i sztuki. Zabytkowy witraż, z 1870 roku, znajduje się także w reprezentacyjnej auli. Przedstawia Jezusa Chrystusa – Zbawiciela Świata ("Salvator Mundi") oraz napis "Ich bin die Wahrheit". Aula posiada wielobarwną polichromię, projektu Antoniego Serbeńskiego, wielokrotnie odnawianą (niszczyli ją zarówno hitlerowcy, jak i komuniści). Na ścianach znajdują się namalowane medaliony przedstawiające najważniejsze dla historii Polski i Wielkopolski postaci. W ściany szkoły wmurowane są liczne tablice pamiątkowe: ku czci poległych wychowanków i profesorów w latach 1863–1864 (wymieniono 17 nazwisk), 1914-1921 (37 nazwisk) i 1939-1945 (236 nazwisk), oraz dra Józefa Jachimka, por. Bogdana Chrzanowskiego, Jana Kompałły i Wojciecha Lipskiego, gen. Kazimierza Glabisza. Na ścianach wiszą portrety założycieli, najznaczniejszych wychowanków, wykładowców, dyrektorów, osób związanych z miastem. Przed szkołą stoją: postument ku czci założycieli oraz popiersie absolwenta Gimnazjum, pisarza i prozaika Wojciecha Bąka.
Wraz ze szkołą pobudowano w jej bezpośrednim sąsiedztwie także tzw. Domy Profesorskie oraz, w latach późniejszych, willę dyrektorską. Prawdopodobnie wówczas wytyczono także ulicę Nową (obecnie Staszica), dzięki czemu otworzył się widok na fasadę Gimnazjum (p. zdjęcie). W 1845 przemianowano nazwę ulicy, przy której postawiono szkołę, z Kamienieckiej na Gimnazjalną.
Ponadto: w dzielnicy Wenecja znajduje się głaz narzutowy z tablicą upamiętniającą gimnazjalny klub sportowy „Venetia”, a w miejscowości Kania, nad Prosną, na skraju powiatu ostrowskiego, znajduje się ośrodek szkolny, w którym organizuje się m.in. letnie wyjazdy integracyjne dla klas i nauczycieli. Ośrodek znajduje się w starym, zabytkowym już, wiejskim domu z ogrodem, na skraju lasu. Po sąsiedzku znajduje się jeden z zabytkowych, bogato rzeźbionych, drewnianych krzyży Pawła Brylińskiego.

</doc>
<doc id="147239" url="https://pl.wikipedia.org/wiki?curid=147239" title="II Liceum Ogólnokształcące im. Władysława Reymonta w Ostrowie Wielkopolskim">
II Liceum Ogólnokształcące im. Władysława Reymonta w Ostrowie Wielkopolskim

II Liceum Ogólnokształcące im. Władysława Stanisława Reymonta w Ostrowie Wielkopolskim – liceum ogólnokształcące w Ostrowie Wielkopolskim, założone w 1907 jako niemiecka miejska szkoła średnia dla dziewcząt.
Historia.
Początki szkolnictwa żeńskiego w Ostrowie sięgają końca pierwszej połowy XIX wieku, kiedy to nauczyciel o nazwisku Lasswitz założył prywatną szkołę żeńską, a lekcje odbywały się w mieszkaniu pedagoga. Około połowy wieku powstaje pierwsza wyższa szkoła żeńska w pełniejszym tego słowa znaczeniu – z klasami i gronem pedagogicznym. Początkowo była to szkoła polska, jednak po zmianach kadrowych w latach Kulturkampfu (objęcie przez Niemkę Amandę Schirmer stanowiska dyrektora w 1867) zaczęła nabierać niemieckiego charakteru. Później, do I wojny światowej, szkole przewodzili już tylko Niemcy. Zmieniała ona w tym czasie swoją siedzibę kilkakrotnie. W 1907 prywatną szkołę przejęło miasto, a jej dyrektorem został dr Robert Bergmann. Nosiła odtąd nazwę Państwowej Wyższej Szkoły Żeńskiej.
Decyzja o budowie nowej siedziby przy ulicy „krótkiej” Wrocławskiej zapadła w 1909. Oficjalne otwarcie nowego gmachu nastąpiło niecałe dwa lata później, 26 sierpnia 1911.
Ostatni niemiecki dyrektor, dr Bergmann, przekazał w 1920 kierownictwo szkoły Eleonorze Bojdzińskiej, byłej siostrze zakonnej, która sprawowała funkcję przełożonej do 1935.
Od 1 kwietnia 1921 szkoła nosiła nazwę Państwowe Gimnazjum im. Emilii Sczanieckiej. Od lat 50. XX w. mieściło się tu Liceum im. Emilii Sczanieckiej, które w 1964 przekształcono w koedukacyjne. W 1968 po raz kolejny zmieniono nazwę, tym razem na II Liceum Ogólnokształcące im. Władysława Reymonta.
Z niewyjaśnionych do dziś powodów wojewódzkie kuratorium zadecydowało w 1978 o likwidacji szkoły i jej włączeniu w struktury I Liceum. Placówkę przy ulicy Wrocławskiej zajmowała tymczasem szkoła podstawowa. Po odrodzeniu się samorządów w 1989 działacze ostrowscy rozpoczęli starania o reaktywowanie II Liceum. Udało się to 1 maja 1992.
Szkolna gazetka "Re(y)moncik" została w 1991 odznaczona jako najlepsza w Polsce.
Budynek.
II Liceum Ogólnokształcące znajduje się w Śródmieściu, przy ulicy „krótkiej” Wrocławskiej, przy jej skrzyżowaniu z ulicą Chopina, naprzeciw Parku Emilii Sczanieckiej.
Szkoła wybudowana została w latach 1910–1911 w stylu wczesnego modernizmu z elementami neorenesansu i secesji. Poszczególne części: korpus główny, skrzydła, willowy aneks z mieszkaniem dyrektorskim tworzą nieregularną bryłę budynku, nakryte są dwuspadowymi, przenikającymi się dachami. Elewacja pokryta jest tynkiem drapanym. Szkoła posiada liczne ryzality, wykusze, balkony, rzeźby, płaskorzeźby. W auli znajdują się witraże, natomiast w głównym korpusie budynku umiejscowiona jest loggia. Obiekt posiadał niegdyś także płytki ogródek zlikwidowany przy poszerzaniu ulicy Chopina. Późniejsze przebudowy wnętrza zatarły częściowo dawną funkcjonalność wnętrz oraz auli (uznawanej niegdyś za salę o najlepszej w Ostrowie akustyce). Elewację odrestaurowano w 2006.
W szkole znajdują się pamiątkowe tablice ku czci Emilii Sczanieckiej, Eleonory Bojdzińskiej, Marii Bojarskiej oraz uczennic poległych w latach II wojny światowej.

</doc>
<doc id="147242" url="https://pl.wikipedia.org/wiki?curid=147242" title="Kość skroniowa">
Kość skroniowa

Kość skroniowa (łac. "os temporale") – parzysta, silnie spneumatyzowana kość wchodząca w skład mózgoczaszki, położona pomiędzy kością potyliczną a kością klinową. Poza funkcją strukturalną pełni dodatkowe role:
1). W jej wnętrzu zawarty jest błędnik kostny, który stanowi jamę złożoną z kanalików i komórek, w których mieści się błędnik błoniasty, stanowiący narząd słuchu i równowagi za sprawą zawartych w nim receptorów słuchu i nacisku. 
2). Współtworzy staw skroniowo-żuchwowy - tworzy panewkę dla tego stawu. Podczas żucia amortyzuje ruchy żuchwy i przenosi ciśnienie na sąsiednie kości czaszki. 
3). W dolnej powierzchni kości skroniowej, która stanowi część podstawy zewnętrznej czaszki (łac. "basis cranii externa"), znajdują się miejsca przyczepy więzadeł i ścięgien mięśni szyi oraz powięzi gardłowo-podstawnej (łac. "fascia pharyngobasalis"). Za pomocą tych struktur, a także za pośrednictwem żuchwy kość skroniowa dźwiga trzewia szyi (gardło, przełyk, tchawicę i krtań).
U człowieka na kość skroniową składają się cztery części:
Część łuskowa.
Część łuskowa (łac. "pars squamosa") albo łuska skroniowa (łac. "squama temporalis") – przednio-górna część kości skroniowej, składająca się ze strzałkowo ustawionej płyty kostnej stanowiącej boczną część ściany mózgoczaszki, oraz z dolnej, masywniejszej części w której znajduje się powierzchnia stawowa stawu skroniowo-żuchwowego.
Część sutkowa.
Część sutkowa (łac. "pars mastoidea"), niekiedy uznawana za część składową piramidy. Tworzy tylną część kości skroniowej, położoną do tyłu od przewodu słuchowego zewnętrznego. Wykształca się dopiero u dorosłych wyodrębniając się z elementów łuski i piramidy (część skalista ma większy udział w budowie części sutkowej) łączących się szwem łuskowo-sutkowym (łac. "sutura squamosomastoidea"), który u osobników dorosłych widoczny jest w około 1/3 przypadków. Szew ten rozciąga się od wcięcia ciemieniowego do przedniego brzegu wyrostka sutkowatego. We wnętrzu części sutkowej kości skroniowej znajdują się jamki powietrzne, które ku przodowi są coraz większe i mniej liczne. Z przodu znajduje się jama sutkowa, która łączy się od wnętrza jamy bębenkowej z komórkami oraz zachyłkiem nadbębenkowym (łac. "recessus epitympanicus"), leżącym tuż pod pokrywką jamy bębenkowej.
Część bębenkowa.
Buduje ścianę przednią, dolną i część tylnej przewodu słuchowego zewnętrznego (pozostałą część przewodu uzupełnia część łuskowa kości skroniowej), stanowiąc cewkowatą blaszkę, która przyczepia się do przedniej powierzchni wyrostka sutkowatego. Tutaj wytwarza się szczelina bębenkowo-sutkowa (łac. "fissura tympanomastoidea"), a w niej znajduje się tylny koniec kanalika sutkowego (łac. "canaliculus mastoideus"), z którego wychodzi gałąź uszna nerwu błędnego (aby unerwić skórę przyśrodkowej powierzchni małżowiny i fragment skóry do tyłu od małżowiny), która wcześniej wchodzi do tego kanalika na podstawie czaszki w bocznej części dołu szyjnego (na części skalistej kości skroniowej). Przednia część cewki przylega do części łuskowej kości skroniowej (do brzegu dolnego, bezpośrednio do tyłu od dołu żuchwowego), bocznie się z nią zrastając. Przyśrodkowo między część łuskową a bębenkową wciska się wyrostek dolny pokrywki bębenkowej (fragment części skalistej). Przyśrodkowo wyrostek części bębenkowej kończy się grzebieniem bębenkowym (łac. "crista tympanica"), która otacza od przodu wyrostek rylcowaty kości skroniowej tworząc jego pochwę.
Oś długa przewodu słuchowego zewnętrznego (o długości ok. 2 cm) jest skierowana ku dołowi i tyłowi. Na przekroju jest kształtu owalnego. Jej koniec wewnętrzny zamknięty jest błoną bębenkową. Bocznie kończy się otworem słuchowym zewnętrznym (łac. "porus acusticus externus"), którego ograniczeniami są od góry odnoga tylna wyrostka jarzmowego, a od tyłu kolec nadprzewodowy (łac. "spina suprameatica").
Błona bębenkowa osadzona jest w pierścieniu bębenkowym (łac. "anulus tympanicus") położonym wzdłuż bruzdy bębenkowej. Przedni kolec bębenkowy większy i tylny kolec bębenkowy mniejszy przylegają do wcięcia bębenkowego łuski (gdzie nie ma bruzdy bębenkowej) i stanowią końce pierścienia bębenkowego. Tutaj znajduje się część wiotka błony bębenkowej (łac. "pars flaccida membranae tympani").
Część skalista (Piramida).
Jest kształtu czworościennego ostrosłupa, którego oś długa ustawiona jest pod kątem 45 stopni do płaszczyzny strzałkowej. Szczyt piramidy skierowany jest do przodu i przyśrodkowo a podstawa jest skierowana bocznie i uległa zrośnięciu z powierzchnią wewnętrzną części łuskowej i sutkowej. Szczyt piramidy zawiera otwór wewnętrzny kanału tętnicy szyjnej ograniczający otwór poszarpany.
To najtwardsza kość w organizmie ssaków.
Powierzchnie piramidy.
Kanał nerwu skalistego większego zawiera:
Bocznie od poprzedniego otworu, również w okolicy szczytu piramidy leży rozwór kanału nerwu skalistego mniejszego (łac. "hiatus canalis nervi petrosi minoris"). Przez ten rozwór przechodzą:
W pobliżu szczytu piramidy znajduje się wycisk zwoju nerwu trójdzielnego (łac. "impressio nervi trigemini") dla zwoju troistego (półksiężycowatego) nerwu trójdzielnego (łac. "ganglion semilunare nervi trigemini").
Przewód słuchowy wewnętrzny zawiera:
Przewód słuchowy wewnętrzny kończy się dnem przewodu słuchowego wewnętrznego (łac. "fundus meatus acustici interni"), który jest owalny i stanowi pionowo postawioną płytkę kostną, będąca ścianą przyśrodkową błędnika kostnego przedsionka i ślimaka. Dno dzieli grzebień poprzeczny (łac. "crista transversa") na górne pole mniejsze i na dolne pole większe, a pionowe pasmo dodatkowo dzieli oba pola na części przednie i tylne.
Podział dna przewodu słuchowego wewnętrznego:
Dół podłukowaty (łac. "fossa subarcuata") znajduje się pod wyniosłością łukowatą i prowadzi ślepo pod kanał półkolisty przedni błędnika i zawiera wypustkę opony twardej. Bardziej bocznie i ku dołowi leży otwór zewnętrzny (łac. "apertura externa") do kanału wodociągu przedsionka (łac. "aqueductus vestibuli"). Kanał ten łączy woreczek i łagiewkę z przestrzenią podoponową.
Kanał wodociągu przedsionka zawiera:
 Powierzchnia dolna – posiada również przedni odcinek, niekiedy określany jako powierzchnia przednio-dolna, która jest bezpośrednio przyrośnięta do części łuskowej kości klinowej, przez co jest całkowicie ukryta w obrębie kości i niewidoczna i leży na przyśrodkowym odcinku przewodu słuchowego zewnętrznego. Powierzchnia dolna jest nierówna, nieregularna i jest położona poziomo. Tworzy część powierzchni zewnętrznej podstawy czaszki. Na brzegu tylnym tej części znajduje się wcięcie szyjne (łac. "incisura jugularis"), przedzielone kostną listewką – wyrostkiem śródszyjnym (łac. "processus intrajugularis") na mniejszą część przyśrodkową (przednią) oraz na boczną (tylną). Kość potyliczna uzupełnia wcięcie szyjne kości skroniowej własnym wcięciem szyjnym, położonym na bocznej krawędzi części bocznej kości potylicznej.
Przez otwór szyjny biegną:
Do przodu i z boku od wcięcia szyjnego leży duży, głęboki dół szyjny (łac. "fossa jugularis"). W nim leży opuszka górna żyły szyjnej wewnętrznej (łac. "bulbus superior venae jugularis internae"). Nad tym dołem leży dno jamy bębenkowej. W ścianach dołu szyjnego mogą znajdować się komórki bębenkowe (łac. "cellulae tympanicae"). Na dnie dołu szyjnego znajduje się drobna, słabo widoczna rynienka do kanalika sutkowego (łac. "canalicus mastoideus"), który prowadzi gałąź uszną nerwu błędnego do szczeliny bębenkowo-sutkowej. W swoim przebiegu gałąź ta oddaje też drobne gałązki do błony śluzowej przewodu słuchowego zewnętrznego. Pomiędzy dołem szyjnym a częścią przednią wcięcia szyjnego leży trójkątne wgłębienie na którego dnie znajduje się otwór zewnętrzny kanalika ślimaka (łac. "foramen externum canaliculi cochlae"). Do przodu od dołu szyjnego leży okrągły otwór zewnętrzny kanału tętnicy szyjnej (łac. "foramen externum canalis carotici"). Prowadzi on do kanału tętnicy szyjnej. Kanał ten jest zagięty i biegnie pionowo, po czym zagina się i biegnie poprzecznie, skośnie do przodu i przyśrodkowo w obrębie części skalistej, po czym uchodzi na szczycie piramidy otworem wewnętrznym kanału tętnicy szyjnej (łac. "foramen interum canalis carotici"). W ścianie kanału tuż przy otworze zewnętrznym znajdują się otworki, które prowadzą do kanalików szyjno-bębenkowych (łac. "canaliculi caroticotympanici") dla gałązki szyjno-bębenkowej od tętnicy szyjnej wewnętrznej i nerwów szyjno-bębenkowych od nerwu bębenkowego (od nerwu językowo-gardłowego), które dochodzą do jamy bębenkowej.
Przez kanał tętnicy szyjnej przechodzą:
Dołek skalisty (łac. "fossula petrosa") leży między otworem zewnętrznym kanału tętnicy szyjnej a dołem szyjnym i otworem zewnętrznym kanalika ślimaka. Tutaj leży zwój dolny nerwu językowo-gardłowego.
Przez kanalik ślimaka przebiegają:
Bocznie od dołka skalistego położony jest wyrostek rylcowaty (o dł. 4-5 cm), który jest miejscem przyczepu tzw. bukiet Riolana. Wyrostek objęty jest od przodu kostną pochwą wyrostka rylcowatego (łac. "vagina processus styloidei"), należącą do części bębenkowej kości skalistej. Jednakże dalsza część pochwy położona na wyrostku powstaje z części skalistej.
Otwór rylcowo-sutkowy (łac. "foramen stylomastoideus") położony jest między wyrostkiem rylcowatym a sutkowym. Jest to zakończenie kanału nerwu twarzowego. Przez otwór wychodzi komponenta parasympatyczna nerwu twarzowego (nerw pośredni), a do otworu wchodzi tętnica rylcowo-sutkowa (łac. "arteria stylomastoidea") – pochodząca od t. szyjnej zewnętrznej. Przy szczycie piramidy znajduje się czworoboczne pole dla przyczepu mięśnia dźwigacza podniebienia miękkiego i dla części chrzęstnej trąbki słuchowej. Występuje tutaj również chrząstkozrost skalisto-potyliczny (łac. "synchondrosis petrooccipitalis").

</doc>
<doc id="147243" url="https://pl.wikipedia.org/wiki?curid=147243" title="Szombierki Bytom">
Szombierki Bytom

GKS Szombierki Bytom – klub sportowy powstały jako Poniatowski w 1919 roku w Szombierkach. Obecnie działa tylko sekcja piłkarska.
Historia.
Klub powstał jesienią 1919 roku w Szombierkach, późniejszej dzielnicy Bytomia. Spotkanie założycielskie odbyło się w listopadzie w mieszkaniu Wiktora Maksa. Jego założycielami byli: Wiktor Maks (Prezes), Wiktor Kostka, Józef Matusik, Ignacy Tyrol II, Jan Pakuła, Jan Skrzypek, Robert Kostoń. Natomiast 21 lutego 1920 roku odbyło się walne zebranie członków klubu, które oficjalnie zatwierdziło istniejące już Towarzystwo Sportowe Poniatowski. Pierwszy mecz Szombierki rozegrały wiosną 1920 roku pokonując Polonię Bytom 4:1. Mecz odbył się na boisku gdzie obecnie znajduje się plac Jana III Sobieskiego. Klub grał w regularnych rozgrywkach zorganizowanych w 1920 roku na terenie Śląska. Po wygraniu grupy Obwodu Bytomskiego, Poniatowski awansował do A-klasy, w której udział brały po dwie najlepsze drużyny z poszczególnych obwodów. 
Po wybuchu III Powstania Śląskiego część działaczy i zawodników Poniatowskiego wzięła w nim udział, a kilku z nich poległo na polach walk. Ostatecznie Poniatowski został rozwiązany w 1922 roku przez administrację niemiecką po plebiscycie, który przesądził o tym, że Szombierki znalazły się w granicach Niemiec. 
W roku 1922 w Szombierkach został założony niemiecki klub SV Schomberg 22, który grał na boisku Poniatowskiego. Nowo powstały klub nie miał jednak nic wspólnego (poza boiskiem) z Poniatowskim, bowiem był to klub niemiecki (w przeciwieństwie do Poniatowskiego, który na każdym kroku podkreślał swą polskość, przybierając nawet biało-czerwone barwy).
Po wojnie – w 1945 roku klub reaktywowano pod nazwą "Robotniczy Klub Sportowy Szombierki". Pierwszy raz w polskiej, I lidze klub wystąpił w sezonie 1949. 20 marca w pierwszej kolejce Szombierki spotkały się z warszawską Legią, z którą przegrały 1:2, a premierowego gola w lidze zdobył Fuchs. W tym samym roku miał miejsce mecz klubu z Wisłą Kraków. Jedenastka Szombierek w pierwszych minutach zdobyła dwie bramki, które przesądziły o losach pojedynku. Mecz ten wywołał rekordowe zainteresowanie wśród załogi kopalni. Zanosiło się nawet na to, że kopalnia będzie musiała całkowicie stanąć i kierownictwo szukało rozwiązania wybrnięcia z tej sytuacji. Postanowiono zapewnić górnikom, pracującym w podziemiach, bieżącą informację za pośrednictwem specjalnej transmisji. Była to najprawdopodobniej pierwsza w dziejach górnictwa transmisja sportowa. W sezonie 1964/1965 klub wywalczył wicemistrzostwo Polski. 15 lat później klub w sezonie 1979/1980 sięgnął po tytuł Mistrza Polski, natomiast rok później – w sezonie 1980/1981 zdobywa 3 miejsce. Pierwszy mecz o Superpuchar Polski planowano zorganizować 22 czerwca 1980 roku, w którym miała zagrać drużyna Szombierek Bytom (Mistrz Polski) oraz Legii Warszawa (zdobywca Pucharu Polski). Ostatecznie jednak – z nie do końca jasnych dziś powodów – do niego nie doszło. Ogólnie drużyna Szombierek Bytom grała w ekstraklasie 25 sezonów, rozegrała 702 mecze, z których 235 wygrała. Jest na 18. miejscu w tabeli wszech czasów polskiej ekstraklasy.
7 lipca 1997 z inicjatywy władz miasta i szefów Bytomskiej Spółki Węglowej doszło do połączenia sekcji piłkarskich Szombierek z lokalnym rywalem – Polonią. Na bazie tych dwóch utytułowanych klubów miał powstać jeden silny. Niestety, wewnątrz władz nowego tworu szybko doszło do konfliktów i 30 listopada 1998 postanowiono o ponownym rozłączeniu klubów. W 2005 roku wskutek problemów finansowych i kadrowych klubu planowano kolejną fuzję – tym razem z GKS Katowice, do której jednak nie doszło. 16 marca 2007, z powodów finansowych i braku zaangażowania ze strony piłkarzy, zarząd klubu wycofał drużynę seniorów z rozgrywek klasy okręgowej i skupił się wyłącznie na szkoleniu młodzieży. 4 lipca 2007 nastąpiło przejęcie obiektów sportowych przez Ośrodek Sportu i Rekreacji w Bytomiu. TS Szombierki dalej będzie korzystało z części obiektów w formie wypożyczenia. Nastąpiła reaktywacja drużyny seniorów – skład został zgłoszony do B-klasy.
Sukcesy.
Europejskie Puchary:
Kibice.
Ruch kibicowski na trybunach GKS Szombierki powstał w końcówce lat 70. XX wieku. Kibice "Zielonych" byli jednymi z pierwszych w tym aspekcie w skali całego kraju, którzy dzięki flagom, transparentom i przede wszystkim dopingowi na trybunach wspierali swoją drużynę. W latach 80. bardzo popularne stały się wyjazdy autokarowe organizowane przez sponsora klubu - kopalnię "Szombierki", dzięki czemu piłkarze biało-zielonych niejednokrotnie mogli się czuć podczas meczów wyjazdowych jak u siebie w domu. Scena kibicowska w ramach struktur GKS Szombierki przetrwała po dziś dzień, mimo marazmu, jaki wkradł się wraz z XXI wiekiem w poczynania klubu. Od roku 2014 na meczach GKS Szombierki prezentowana jest flaga reprezentacyjnej grupy kibiców pod nazwą "Zielona Hołota", w ramach której skupiają się najaktywniejsi fanatycy popularnych Szombrów. 

</doc>
<doc id="147244" url="https://pl.wikipedia.org/wiki?curid=147244" title="Beleriand">
Beleriand

Beleriand ("Kraina Balaru", sin. "Balar-kraj"), także Kraj Elfów – fikcyjna kraina ze stworzonej przez J.R.R. Tolkiena mitologii Śródziemia występująca w wielu jego dziełach, między innymi "Silmarillionie". Istniała do końca Pierwszej Ery. Termin ten początkowo odnosił się jedynie do ujścia Sirionu, naprzeciw wyspy Balar, później jednak objął szersze obszary na północnym zachodzie Śródziemia.
Mieszkańcy.
Ludy i ich siedziby.
Beleriand zamieszkiwali elfowie: Falathrimowie pod wodzą Círdana na wybrzeżu, Elfowie Zieloni w Ossiriandzie oraz Sindarowie pod wodzą Thingola w Królestwie Doriath. Po powrocie Ñoldorów do Śródziemia zamieszkali oni w Dorthonionie oraz na wschód od Doriathu; Turgon zaś osiedlił się w Nevraście, później zaś przeniósł się do doliny pośród gór Echoriath, gdzie założył królestwo Gondolinu. Finrod i Orodreth przebywali w Przełomie Sirionu, później zaś pierwszy z nich przeniósł się nad rzekę Narog, gdzie zbudował Nargothrond.
Po przybyciu ludzi do Beleriandu ród Bëora osiedlił się na terenach podległych Amrodowi i Amrasowi na wschodnim brzegu Celonu, na południe od Nan Elmoth, w pobliżu granicy Doriathu, któremu później nadano nazwę Estolad ("Obozowisko"). Haladinowie zatrzymali się w Thargelionie. Marach wraz ze swoimi ludźmi zamieszkali na południowy wschód od osiedli rodu Barana, syna Bëora. Po jakimś czasie jednak Edainowie zaczęli przenosić się do krajów, gdzie panowali synowie Fëanora: lud Bëora udał się do Dorthonionu, lud Aradana (Malacha), syna Maracha, powędrował na zachód, z którego część zatrzymała się na jakiś czas w dolinach wśród stoków Ered Wethrin. Bereg wyprowadził tysiąc ludzi z rodu Bëora na południe. Lud Amlacha po wyjeździe swojego wodza na służbę do Maedrosa wrócił za góry do Eriadoru. Po śmierci ojca i braci Halethy poprowadziła ona swój lud do Estoladu, a następnie na zachód, gdzie osiedlili się wśród lasów Talath Dirnen za Teiglinem, a niektórzy zapuszczali się w głąb królestwa Nargothrondu. Ostatecznie powiodła ich do lasu Brethil. Między ludem Halethy mieszkało możliwe, że nawet kilka setek Drúedainów; ludy te żyły we wspólnej przyjaźni.
Nie jest wspomniane, czy krasnoludowie osiedlali się w większych grupach w Beleriandzie, ale ze swoich siedzib na wschodnich stokach Gór Błękitnych prowadzili handel z elfami z tej krainy. Krasnolud Mîm mieszkał jednak wraz z synami na Amon Rûdh na południe od Brethilu.
Używane języki.
Na terenie Beleriandu używano w głównej mierze sindarinu (nazywanego też "językiem Beleriandu" lub "językiem elfów z Beleriandu"). Po przybyciu Ñoldorów do Śródziemia początkowo używali oni quenyi, jednak gdy Sindarowie przestali z niego korzystać pod wpływem rozkazu Thingola, również przybyli z Amanu elfowie zaczęli stosować w codziennym życiu sindarinu; tylko książęta Ñoldorów między sobą posługiwali się w dalszej chwili Szlachetnym Językiem Zachodu.
Edainowie posługiwali się swoją ojczystą mową, z której powstał potoczny Adûnaic, język późniejszych Númenorejczyków, a także językiem elfów.
Historia.
Lata Drzew.
Beleriand ukształtował się w trakcie Wielkiej Bitwy Potęg, kiedy armia Valarów starła się z siłami Melkora.
Elfowie po raz pierwszy trafili do Beleriandu, gdy pod przewodnictwem Oromëgo zmierzali do Amanu. Vanyarowie i Ñoldorowie zostali przetransportowani na wyspie sprowadzonej przez Ulma do Valinoru, jednak jej część oderwała się i w ten sposób powstała wyspa Balar.
Pod koniec wędrówki Teleri przez długi czas odpoczywali w Beleriandzie Wschodnim, za rzeką Gelion. Tam jeden z wodzów tego szczepu – Elwë – spotkał w lesie Melianę, przedstawicielkę Majarów, którą następnie poślubił. Wspólnie założyli królestwo Doriath ze stolicą w Menegroth.
Pierwsza Era.
Po śmierci Drzew Valarów i kradzieży Silmarili przez Melkora, zbiegł on do Śródziemia. W pościg za nim ruszyli Ñoldorowie pod wodzą Fëanora, co spowodowało Wojnę o Beleriand. W trakcie ich pobytu powstały królestwa Gondolinu (w roku 104) oraz Nargothrondu. Po około trzystu latach od ich przybycia, około 310 roku do Beleriandu wkroczyli pierwsi ludzie.
W 455 roku w wyniku bitwy Dagor Bragollach Morgoth przejął kontrolę nad Ard-galen oraz Dorthonionem, a Marchia Maedhrosa została poważnie osłabiona. W 473 upadło Falas, a w 496 Nargothrond. Po śmierci Diora około 509 roku Doriath został opuszczone, a latem 511 roku padł Gondolin.
Pod koniec Pierwszej Ery Eärendil wraz z żoną Elwingą i jednym z Silmarili wyruszył do Amanu, by prosić Valarów o ulitowanie się nad Śródziemiem. Został wysłuchany i armia Valarów wyruszyła na wschód. Należeli do niej Vanyarowie i ci Ñoldorowie, którzy nie opuścili Valinoru. Zapoczątkowało to Wojnę Gniewu (inaczej zwana Wielką Bitwą), ostatnią z bitew o Beleriand, która zakończyła panowanie Morgotha. Valarowie skuli go ponownie łańcuchem Angainorem i wyrzucili przez Bramy Nocy poza mury Świata, w bezczasową otchłań. Jednakże w wyniku starcia Beleriand został zalany przez wody Wielkiego Morza; ściana Gór Błękitnych pękła i utworzyła się z tej przyczyny zatoka Lhûn, nazwana tak od rzeki o tej samej nazwie, która zmieniła koryto i wpadała do niej. Przetrwały Lindon, gdzie pozostało wielu Eldarów, nie chcąc jeszcze opuścić Beleriandu, oraz Tol Morwen, Tol Fuin i wzgórze Himring, które stało się wyspą i zmieniło nazwę na Himling.
Położenie Beleriandu.
Beleriand był najbardziej wysuniętą na zachód częścią Śródziemia i znajdował się na jego północy, na zachód od Eriadoru; granicą pomiędzy tymi krainami były Góry Błękitne ("Ered Luin"). Na zachodzie znajdowało się morze Belegaer, a na północy pasmo górskie Ered Wethrin ("Góry Cienia") oddzielało tę krainę od Hithlumu. Granicę Beleriandu na północy stanowiła także Marchia Maedhrosa. Przez Beleriand płynęła rzeka Sirion biorąca początek w Eithel Sirion, która dzieliła go na Beleriand Zachodni i Wschodni. Krainę przecinał łańcuch wzgórz prostopadły do Sirionu dzielący ją w poprzek, który nosił nazwę Andram ("Wielki Mur"). Czasami do Beleriandu zaliczane były także Nevrast z powodu łagodniejszego klimatu niż w Hithlumie, oraz Dorthonion.
Beleriand Zachodni.
Beleriand Zachodni obejmował tereny położone na zachód od Sirionu. Leżały w nim między innymi królestwo Ñoldorów pod wodzą Finroda – Nargothrond, zachodnie wybrzeże Falas (gdzie znajdowały się przystanie Telerich – na północy Brithombar, na południu – Eglarest), Arvernien, las Nivrim ("Marchia Zachodnia"), będący częścią Doriathu, oraz las Brethil, a czasami zaliczany był do niego także Nevrast. Płynęły przez niego rzeki Narog oraz Teiglin, które wpadały do Sirionu.
Arvernien.
Arvernien to kraj nadmorski na południu Beleriandu, gdzie Eldarowie mieszkali pod koniec Pierwszej Ery. Tam Eärendil Żeglarz zbudował swój okręt, którym popłynął do Valinoru.
Beleriand Wschodni.
Beleriand Wschodni był położony pomiędzy rzeką Sirion a Górami Błękitnymi, u podnóża których leżała kraina Ossiriand ("Kraj Siedmiu Rzek"), którego główną rzeką był Gelion wraz z dopływami; kraina rozciągała się na 600 staj, a w najszerszym miejscu mierzyła 100 staj. Znajdowało się w niej między innymi królestwo Doriathu (nazywane wcześniej "Egladorem") pod władzą Sindara Elu Thingola ze stolicą w Menegroth ("Tysiąc Grot"), które objęte było Obręczą Meliany, oraz Gondolin założony przez Turgona. Oprócz tego położone w nim były las Taur-im-Duinath, pustkowie Dimbar pod szczytami Crissaegrimu, Nan Dungortheb ("Dolina Okropnej Śmierci"; zamieszkała tam uciekająca przed balrogami Morgotha Ungolianta) pod Ered Gorgoroth ("Górami Grozy"), Dor Dínen ("Milczący Kraj"), puszcza Region (będąca południową częścią Doriathu) oraz północne marchie synów Fëanora. Dopływami Sirionu płynącymi przez tę część Beleriandu były: Mindeb, Rivil, Esgalduina i Aros, które spływały z Dorthonionu (Celon, dopływ Arosu, wypływał ze wzgórz Himring, niedaleko źródeł Małego Gelionu).
Krainy sąsiednie i pograniczne.
Hithlum.
Hithlum – otoczona górami kraina, położona na północ od Beleriandu, a na wschód od oceanu, zwanego Belegaerem. Od Beleriandu był oddzielony pasmem górskim Ered Wethrin, a od oceanu pasmem Ered Lomin. Jego południowo-zachodnia część była nazywana Dor-lómin, południowo-wschodnią był Mithrim. Hithlum („Kraina Mgły”) miał chłodny klimat.
W Pierwszej Erze Hithlum był pod ciągłymi atakami Morgotha, został stracony po Nirnaeth Arnoediad. Hadorianie (Ród Hadora - Trzeci Ród Edainów) zostali rozproszeni, zabici lub wzięci w niewolę, Noldorowie zaś musieli pracować w kopalniach Morgotha. Hithlum został zatopiony w wyniku Wojny Gniewu.
W qyenyi nazwa tej krainy brzmiała "Hísilómë" i oznaczała "Krainę Mgły".
Mithrim.
Mithrim był południowo-wschodnią częścią Hithlumu, położoną na zachód od Dor-lóminu, od którego oddzielały ją Góry Mithrim na północ od Beleriandu, otoczoną Ered Wethrin. Klimat był tam taki sam, jak w Hithlumie – chłodny.
W Mithrimie znajdowało się Jezioro Mithrim. Zamieszkali tam Ñoldorowie oraz Sindarowie. Za czasów Pierwszej Ery gęsto zaludnionym Mithrimem rządził Fingolfin.
Lammoth.
Kraina między brzegiem Belegaeru, a górami Ered Lómin oddzielającymi ją od Hithlumu.
Lothlann.
Lothlann (sin. "Szeroka i pusta") to rozległa równina położona na północ od Beleriandu. Rozciągała się na północ od Marchii Maedhrosa. Toczyły się tam walki podczas poszczególnych Bitew o Beleriand, zwłaszcza podczas Dagor Bragollach (455 rok Pierwszej Ery).
Nevrast.
Nevrast (sin. "Bliższy Brzeg") to przybrzeżna kraina Beleriandu położona na północ od Falas i na południe od zatoki Drengist.
Była to kraina o umiarkowanym klimacie, ze wszystkich stron osłonięta górami lub nabrzeżnymi wzgórzami i ogrzewana morską bryzą. Przez niektórych uznawana za część Beleriandu. Rzeki Nevrastu nie wpadały do morza, lecz do Linaewen lub do Bagien Nevrastu.
Po powrocie Ñoldorów do Beleriandu został zajęty przez Turgona, który zbudował tam Vinyamar. Nevrast był częścią królestwa Turgona do 104 roku Pierwszej Ery. Po jego przeniesieniu się do Gondolinu kraina opustoszała, dopóki nie przybył do niej Tuor, posłaniec Ulma.
Nevrast był pierwszą ziemią Beleriandu zasiedloną przez Ñoldorów, ale był także wcześniej zamieszkiwany przez Sindarów. Ludność Nevrastu szybko się wymieszała, w przeciwieństwie do innych królestw Beleriandu.
Ossiriand.
Kraina na wschód od Beleriandu, między Gelionem a Ered Luin.

</doc>
<doc id="147245" url="https://pl.wikipedia.org/wiki?curid=147245" title="Kość potyliczna">
Kość potyliczna

Kość potyliczna (łac. "os occipitale") – kość mózgoczaszki ptaków i ssaków, położona w jej okolicy potylicznej.
Zarówno u ptaków, jak i ssaków kość potyliczna powstaje w wyniku zespolenia czterech występujących u gadów kości: potylicznej górnej, lewej i prawej potylicznej bocznej oraz potylicznej podstawowej. W podstawnej części tej kości znajduje się otwór potyliczny wielki, łączący jamę mózgoczaszki z kanałem kręgowym kręgosłupa.
Ptaki.
U ptaków w części powstałej z kości podstawowej wyrasta półkolisty kłykieć potyliczny, obok którego leży dół podkłykciowy ("fossa subcondylaris"). W każdej z części powstałych z kości bocznych leży: położony niedaleko otworu potylicznego wielkiego kanał nerwu podjęzykowego, ulokowany bocznie od tego kanału otwór nerwu błędnego oraz położone najbardziej bocznie ujście tętnicy szyjnej i kanału ocznego zewnętrznego. Na części nadpotylicznej, podzielonej na powierzchnie: mózgową i karkową, leży otwór żyły potylicznej zewnętrznej.
Ssaki.
U ssaków również wyróżnia się 4 części kości potylicznej. Część podstawna, powstała z kości podstawowej, wchodzi w skład podstawy czaszki i obramowuje otwór potyliczny wielki. U młodych zwierząt często łączy się chrząstkozrostem z kością podstawnoklinową. Części boczne, powstałe z kości potylicznych bocznych, wykształcone są w parzyste kłykcie potyliczne i wyrostki podkłykciowe.
Szczytową część kości potylicznej stanowi łuska potyliczna. Powstała ona w wyniku zlania się występujących u terapsydów: kości potylicznej górnej i nieparzystej kości zaciemieniowej. Łuska dzieli się na zewnętrzną powierzchnię karkową i wewnętrzną powierzchnię mózgową. Jej budowa różni się u poszczególnych grup. U psa i świni łuska ta sięga aż do otworu potylicznego wielkiego. U wielu gatunków występują na jej zewnętrznej powierzchni takie twory jak guzowatość potyliczna zewnętrzna, grzebień karkowy lub kresa karkowa, służące za punkty przyczepu mięśni lub powrózków. Na sklepienie czaszki zachodzić może wyrostek międzyciemieniowy. U niektórych waleni łuska nasuwa się na kości cieminiowe i czołowe tak dalece, że sąsiaduje z kośćmi nosowymi.
U naczelnych kość potyliczna łączy się z sześcioma kośćmi: dwiema ciemieniowymi, dwiema skroniowymi, z kością klinową i z kręgiem szczytowym.

</doc>
<doc id="147247" url="https://pl.wikipedia.org/wiki?curid=147247" title="Tarasy rolne">
Tarasy rolne

Tarasy rolne ("pola tarasowe") – poziome pola w formie schodkowo ułożonych stopni tworzone na stokach górskich w celu zwiększenia powierzchni uprawnych i utrzymania wody na polu.
Pola tarasowe, na których uprawia się ryż, są charakterystycznym elementem krajobrazu Chin.
Poprzeczny w stosunku do stoku układ tarasów zapobiega także erozji gruntu wywoływanej przez spływającą po stokach wodę.

</doc>
<doc id="147249" url="https://pl.wikipedia.org/wiki?curid=147249" title="Edouard Balladur">
Edouard Balladur



</doc>
<doc id="147253" url="https://pl.wikipedia.org/wiki?curid=147253" title="Wyspa Wake">
Wyspa Wake



</doc>
<doc id="147254" url="https://pl.wikipedia.org/wiki?curid=147254" title="Wierzchołek izolowany">
Wierzchołek izolowany

Wierzchołek izolowany grafu – wierzchołek stopnia 0, to znaczy wierzchołek niebędący końcem żadnej krawędzi grafu. Jedynym grafem spójnym zawierającym wierzchołek izolowany jest K1.

</doc>
<doc id="147257" url="https://pl.wikipedia.org/wiki?curid=147257" title="Wake">
Wake

Wake (ang. "Wake Island") – atol na Oceanie Spokojnym, na obszarze Oceanii, położony w około dwóch trzecich odległości pomiędzy Hawajami a Marianami Północnymi stanowiący terytorium zależne Stanów Zjednoczonych. Atol obecnie nie posiada rdzennej ludności, wszyscy pierwotni mieszkańcy zostali zamordowani bądź uciekli podczas japońskich bombardowań 23 grudnia 1941.
Geografia.
Pomimo że Wake oficjalnie nazywa się wyspą, faktycznie jest to atol. Składa się on z trzech wysp koralowych otaczających lagunę: Wake, Peale, Wilkes. Powierzchnia lądowa atolu wynosi 6,5 km², a jego linia brzegowa ma długość 33,8 km (w tym sama wyspa Wake – 19,3 km). Atol nie posiada stałych mieszkańców, zamieszkuje tu jednak około 200 robotników kontraktowych.
Dla celów statystycznych atol jest grupowany wraz z innymi drobnymi terytoriami amerykańskimi w tzw. Dalekie Wyspy Mniejsze Stanów Zjednoczonych. Na atolu znajduje się port lotniczy Wake.
Ustrój polityczny.
Jest to niezorganizowane, nieinkorporowane terytorium należące do Stanów Zjednoczonych, zarządzane przez amerykański Departament Spraw Wewnętrznych, w praktyce kontrolowane przez Siły Powietrzne USA. Do atolu roszczenia zgłaszają Wyspy Marshalla.
Historia.
Atol odkryła ekspedycja Álvaro de Mendaña de Neyra w 1568 i zaanektowała go w imieniu Hiszpanii, jednak poza aktem aneksji nie podjęto żadnych innych działań. Nazwa pochodzi od brytyjskiego kapitana Williama Wake, który dotarł do wyspy w 1796. 4 lutego 1898 wyspy zajęły Stany Zjednoczone, a 17 stycznia 1899 formalnie ustanowiono z atolu terytorium zależne Stanów Zjednoczonych. W 1935 linie lotnicze Pan American zbudowały na wyspie małą osadę i lotnisko do obsługi połączeń lotniczych USA z Chinami. Wyspa przeszła pod administrację marynarki wojennej już w grudniu 1934, lecz pierwsze instalacje wojskowe zaczęto wznosić kilka lat później – w styczniu 1941 otwarto na wyspie dużą amerykańską bazę wojskową. W jej skład wchodziło 517 osób personelu wojskowego i 1221 pracowników cywilnych.
W dniu ataku na Pearl Harbor – 7 grudnia 1941, Japonia dokonała ataku lotniczego na atol. Bitwa o Wake zakończyła się 23 grudnia zajęciem atolu przez wojska japońskie. W czasie wojny atol był tylko sporadycznie bombardowany przez wojska amerykańskie i pozostawał w rękach japońskich do końca wojny – garnizon japoński skapitulował 4 września 1945.
W czerwcu 1947 została zlikwidowana amerykańska baza lotnicza marynarki wojennej, a administracja nad atolem przeszła w ręce amerykańskiej Cywilnej Administracji Lotniczej. W latach 1962–1972 atolem administrował Departament Spraw Wewnętrznych, po czym administrację przejęły wojska lotnicze – utworzono "Wake Island Air Force Base". W 1994 administracja przeszła do Departamentu Obrony (wyspa podlegała pod Organizację Balistycznych Pocisków Obronnych), a w 1997 powróciła pod administrację Departamentu Spraw Wewnętrznych.
W kulturze.
Wyspa Wake występuje w grze War Thunder oraz serii Battlefield jako mapa gry wieloosobowej.
James Graham Ballard pisał o Wyspie Wake w jednej ze swoich opowiadań ze zbioru „Low-Flying Aircraft and Other Stories”.

</doc>
<doc id="147258" url="https://pl.wikipedia.org/wiki?curid=147258" title="Kręgi szyjne">
Kręgi szyjne

Kręgi szyjne (łac. "vertebrae cervicales" skrót: C) występują w odcinku szyjnym kręgosłupa. Kręgi te są najmniejszymi ze wszystkich. U ssaków zasadniczo występuje 7 kręgów, istnieją jednakże wyjątki od tej reguły. Nieliczne ssaki mają tylko 6 kręgów szyjnych, natomiast leniwce trójpalczaste 8–10 kręgów. Badania rozwoju embrionalnego leniwców wykazały, że kręgi &gt;7 rozwojowo należą do odcinka piersiowego. U człowieka odcinek szyjny kręgosłupa tworzy krzywiznę wtórną - lordozę.
Charakterystyka.
Typowe kręgi szyjne.
Typowymi kręgami są kręgi C3-C6. Ich trzon jest niewielki, o kształcie sześciennym. Na górnej powierzchni po bokach trzonu występują haki trzonu, tworzące staw hakowo-trzonowy z kręgiem położonym wyżej. Od trzonu za pomocą nasad odchodzą blaszki łuku, łączące się w płaszczyźnie strzałkowej w wyrostek kolczysty. Blaszki ograniczają trójkątny otwór kręgowy ("foramen vertebrale"). Wyrostek kolczysty ("processus spinosus") jest krótki i rozdwojony na końcu. Parzyste górne i dolne wyrostki stawowe są pochylone pod kątem 45° do płaszczyzny poziomej. 
Parzyste wyrostki poprzeczne ("processus transversi") są wysunięte do przodu i zakończone guzkiem przednim i tylnym, pomiędzy którymi znajduje się bruzda nerwu rdzeniowego. Wyrostki poprzeczne ograniczają otwór wyrostka poprzecznego ("foramen transversarium") – przebiega w nim tętnica kręgowa z żyłami oraz splotem nerwowym. 
Kręgi szyjne nietypowe.
Najbardziej nietypowe są dwa pierwsze kręgi odcinka szyjnego: dźwigacz ("atlas", kręg szczytowy) oraz obrotnik ("axis"). 
Dźwigacz jest zbudowany z dwóch łuków: przedni i tylny. Łuk przedni od przodu posiada guzek przedni, natomiast z tyłu jest zaopatrzony w dołek zęba. Łuk tylny posiada skierowany do tyłu guzek tylny (szczątkowy wyrostek kolczysty). Pomiędzy łukami obecne są masywne części boczne, na których występują powierzchnie stawowe do połączenia z czaszką i obrotnikiem. 
Kręg obrotowy ma trzon przedłużony ku górze - tzw. ząb (dens axis), który łączy się stawowo z dołkiem zęba i umożliwia obrotowe ruchy głową. Jego wyrostek kolczysty jest masywny i rozdwojony na końcu. 
Nietypowy jest również ostatni kręg nazywany czasami kręgiem wystającym (łac. "vertebra prominens"), ponieważ jest to pierwszy wyczuwalny kręg na ludzkiej szyi. Ma masywniejszy wyrostek kolczysty bez rozdwojenia na końcu, a przez otwory wyrostków poprzecznych nie przechodzi tętnica kręgowa. 

</doc>
<doc id="147259" url="https://pl.wikipedia.org/wiki?curid=147259" title="Fundusze inwestycyjne">
Fundusze inwestycyjne



</doc>
<doc id="147260" url="https://pl.wikipedia.org/wiki?curid=147260" title="Kręgi piersiowe">
Kręgi piersiowe

Kręgi piersiowe (, skrót Th) – kręgi należące do odcinka piersiowego kręgosłupa. Kręgi odcinka piersiowego mają powierzchnie stawowe łączące się z żebrami – dołki żebrowe doczaszkowe i doogonowe na trzonach kręgów oraz dołki żebrowe wyrostka poprzecznego. Na wyrostkach poprzecznych ulokowane są wyrostki suteczkowate. Kręgi tego odcinka charakteryzuje krótki trzon oraz spłaszczone głowy i doły. Związane jest to ze słabą ruchomością tego odcinka kręgosłupa. Wyrostki kolczyste przeważnie są wysokie oraz odchylone w tył. Istnieją również kręgi przeciwpochyłe ("vertebra anticlinalis") czy też przeponowe ("vertebra diaphragmatica"), których wyrostki kolczyste nie są odchylone. U człowieka to kręg XI, u owcy i psa X, u kozy i świni XII, u bydła XIII, natomiast u konia XVI.
W odróżnieniu od kręgów szyjnych liczba kręgów piersiowych u ssaków jest gatunkowo zmienna. U człowieka jest to 12, u psów, kota, bydła, owca, jelenia szlachetnego ("Cervus elaphus") oraz kozy 13, u świni 14–15, natomiast u konia 18.
U ptaków część kręgów piersiowych może być zrośnięta w notarium, można je odnaleźć wśród 5 rzędów ptaków innych, niż wróblowe (stan wiedzy z 1982), odmiennych w swej ekologii; notarium obecne jest również u niektórych wróblowych. Jest to jeden z trzech zrostów kości spotykanych u ptaków, pozostałymi są: synsakrum i pygostyl. Ptasie kręgi piersiowe mogą być zrośnięte tylko w niewielkim stopniu, np. wyłącznie wyrostkami kolczystymi.

</doc>
<doc id="147261" url="https://pl.wikipedia.org/wiki?curid=147261" title="Zdzisława Donat">
Zdzisława Donat

Zdzisława Donat (ur. 4 lipca 1936 w Poznaniu) – polska śpiewaczka operowa światowej sławy (sopran koloraturowy), występująca w latach 70. i 80. XX w. na największych festiwalach i scenach operowych świata. W późniejszych latach profesor Akademii Muzycznej w Krakowie, a następnie Akademii Muzycznej im. Fryderyka Chopina w Warszawie.
Artystka pochodzi z rodziny o tradycjach muzycznych – jej matka skończyła prywatną szkołę muzyczną Heleny Miączyńskiej, była pedagogiem gry na fortepianie i akordeonie, występowała również jako śpiewaczka, a siostry artystki wykonują zawody powiązane z muzyką (lekarz laryngolog-foniatra i psycholog, muzykoterapeuta badający uzdolnienia muzyczne młodzieży). Zdzisława Donat jest z wykształcenia inżynierem optykiem (Politechnika Warszawska). Przez dwa lata wykonywała wyuczony zawód w Centralnym Instytucie Ochrony Pracy, zajmując się ochroną przed promieniowaniem podczerwonym w sprzęcie optycznym, równolegle kształcąc się w Szkole Muzycznej II st. im. Fryderyka Chopina w Warszawie u prof. Zofii Brégy, która ukształtowała jej głos i nakierowała repertuarowo, pozostając również potem jej najważniejszą korektorką głosu. To właśnie ona trafnie przewidziała, iż w przyszłości partia Królowej Nocy z opery Mozarta "Czarodziejski flet" będzie jej „drugim zawodem”. Na początku swego rozwoju artystycznego miała również okazję pobrania kilku lekcji u sędziwej już, słynnej Ady Sari, która udzieliła jej dalszych sugestii w zakresie interpretacji arii Królowej Nocy.
Karierę rozpoczęła w Centralnym Zespole Artystycznym Wojska Polskiego. W latach 60. solistka Teatru Wielkiego w Poznaniu. Zdobywczyni Premier Grand Prix na 14. Międzynarodowym Konkursie Śpiewaczym w Tuluzie w 1967. W latach 70., 80. i na początku lat 90. solistka Teatru Wielkiego w Warszawie.
Międzynarodową karierę muzyczną otwarło jej na początku lat 70. zaproszenie przez niemieckiego dyrektora i reżysera Kurta Pscherera do monachijskiego Staatstheater am Gärtnerplatz. Od tego czasu przez następne kilkanaście lat artystka stale współpracowała z szeregiem teatrów niemieckich, dzieląc swoje występy sceniczne pomiędzy Niemcy i Polskę. Równolegle występowała gościnnie w najważniejszych teatrach Europy, m.in. Wiener Staatsoper, londyńska Covent Garden Theatre. Była drugą Polką po II wojnie światowej, która wystąpiła w mediolańskiej La Scali (partie Ognia, Księżniczki i Słowika w operze Maurice’a Ravela "Dziecko i czary", w latach późniejszych występując tam również jako Królowa Nocy w "Czarodziejskim flecie"). Dwukrotnie zapraszano ją do nowojorskiej Metropolitan Opera (najpierw śpiewała partię Królowej Nocy z "Czarodziejskiego Fletu", a podczas drugiego pobytu partię Konstancji z opery "Uprowadzenie z seraju"). Łącznie występowała w większości państw europejskich, a także w Japonii, USA (Nowy Jork, San Francisco, Seattle, Portland), Kanadzie (Vancouver), Argentynie (Teatro Colon w Buenos Aires) i na Wyspach Kanaryjskich (Las Palmas).
W bogatym repertuarze Zdzisławy Donat szczególne miejsce zajmują role w operach Wolfganga Amadeusa Mozarta. Przez lata była niedoścignioną w świecie Królową Nocy w "Czarodziejskim flecie", śpiewając tę partię także w Nowym Jorku (w inscenizacji, do której scenografię i kostiumy projektował Marc Chagall). O jej klasie wykonawczej w tej roli świadczy fakt, iż występowała przez 9 sezonów na najważniejszym mozartowskim festiwalu świata – Salzburger Festspiele. Występowała też jako Konstancja we wczesnej operze Mozarta "Uprowadzenie z seraju". Obdarzona ciepłym, delikatnym i niezwykłej urody sopranem, zdolna do wyrazistej ekspresji, dysponująca wirtuozowską techniką wokalną – była predestynowana do ról w operach romantycznych z kręgu włoskiego belcanta. Występowała w roli tytułowej opery Gaetano Donizettiego "Łucja z Lammermooru" (wzbudzając zachwyt wykonaniem karkołomnie trudnej, 20-minutowej arii w scenie obłędu). Zasłynęła też rolą tytułową w operze Vincenzo Belliniego "Lunatyczka". Krytyka podkreślała jej talent aktorski. Po występach w tytułowej roli Violetty w operze Giuseppe Verdiego "Traviata" w Monachium porównywano jej grę do Grety Garbo w filmie "Dama kameliowa". Śpiewała też (w Teatrze Wielkim w Warszawie) w Rigoletcie (jako Gilda), w dramacie muzycznym Richarda Wagnera "Zygfryd" (jako Ptaszek Leśny), w operze Nikołaja Rimskiego-Korsakowa "Złoty kogucik" (jako Szemachańska Królowa), w operze Gioachina Rossiniego "Cyrulik sewilski" (jako Rozyna), w "Strasznym Dworze" (jako Hanna), czy też w operze Belliniego "Capuleti i Montecchi" (jako Julia). Popisową rolą Zdzisławy Donat w repertuarze polskim była Ewa w operze Stanisława Moniuszki "Hrabina" (słynna „aria włoska”, koloraturowa, którą na życzenie publiczności musiała bisować na każdym spektaklu w warszawskim Teatrze Wielkim). Inną jej niezwykłą rolą w tym teatrze była partia Olimpii – lalki-robota – w "Opowieściach Hoffmanna" Offenbacha, wymagająca w tej inscenizacji niezwykłego, jak na śpiewaczkę operową, przygotowania sportowego; także słynną arię lalki z tej opery bisowała na spektaklach warszawskich.
Tylko na płytę (bez występów scenicznych) nagrała natomiast "Kołysankę Roksany" z opery Karola Szymanowskiego "Król Roger". W obrębie muzyki XX wieku sukcesem była trudna technicznie rola Ognia w operze Ravela "Dziecko i czary", wykonywana w Teatrze Wielkim w Poznaniu, a następnie w La Scali w Mediolanie. Wystąpiła też (i wzięła udział w nagraniu płyty) w polskim prawykonaniu "Requiem" Romana Maciejewskiego.
Działalność pedagogiczną rozpoczęła w Akademii Muzycznej w Krakowie, w której nadano jej tytuł profesora zwyczajnego. Następnie prowadziła klasę śpiewu w Akademii Muzycznej im. Fryderyka Chopina w Warszawie.

</doc>
<doc id="147263" url="https://pl.wikipedia.org/wiki?curid=147263" title="Kręgi lędźwiowe">
Kręgi lędźwiowe

Kręgi lędźwiowe (łac. "vertebrae lumbales", skrót: L) – kręgi w lędźwiowym odcinku kręgosłupa. U człowieka jest ich 5 (L1 - L5), u koni, bydła, jelenia szlachetnego ("Cervus elaphus") i kozy 6, u owcy i świni 6–7, natomiast u psa i kota 7. Trzony kręgów lędźwiowych są stosunkowo długie, o spłaszczonych głowach i dołach.
Wyrostki poprzeczne przypominają tu cienkie blaszki określane jako wyrostki żebrowe. Na wyrostkach stawowych doczaszkowych obecne są wyrostki suteczkowate. U ptaków kręgi lędźwiowe są zrośnięte i wchodzą w część synsakrum.

</doc>
<doc id="147266" url="https://pl.wikipedia.org/wiki?curid=147266" title="Typ antropologiczny">
Typ antropologiczny



</doc>
<doc id="147268" url="https://pl.wikipedia.org/wiki?curid=147268" title="Rekolekcje">
Rekolekcje

Rekolekcje (łac. "recolligere" – "zbierać na nowo, powtórnie") – w katolicyzmie kilkudniowy okres poświęcony odnowie duchowej poprzez modlitwę, konferencje oraz spowiedź.
Rekolekcje parafialne.
Typowe rekolekcje parafialne w Kościele katolickim odbywają się zazwyczaj w adwencie i wielkim poście i trwają zwykle cztery dni, wliczając niedzielę. Rozpoczynają się niedzielną mszą ze specjalnym rekolekcyjnym kazaniem odprawianym przez przyjezdnego księdza. Pod koniec rekolekcji zazwyczaj jest okazja do spowiedzi.
Rekolekcje dłuższe.
Rekolekcje dłuższe (wyjazdowe, zamknięte) odbywają się zwykle w ośrodkach rekolekcyjnych czy klasztorach. W zależności od duchowości, mogą zakładać częściowe lub całkowite milczenie przez cały okres ich trwania. Mogą być organizowane dla ludzi w pewnym przedziale wiekowym, np. tylko dla młodzieży lub tylko dla dorosłych. Ich plan obejmuje codzienną mszę, nauki księdza oraz czas na osobistą modlitwę i spowiedź. Takie rekolekcje trwają zwykle od 3 do 7 dni.
Istnieją też rekolekcje jeszcze dłuższe, np. rekolekcje dla młodych jezuitów mogą trwać miesiąc, a jezuickie rekolekcje dla młodzieży trwają 10 dni.
Rekolekcje a nowe media.
W XXI wieku powstały nowe możliwości pomocy wierzącym nad refleksją nad własnym życiem w kontekście ich wiary. Są to:
Kościół o rekolekcjach.
O rekolekcjach napisał m.in. Pius XI w encyklice Mens nostra z 20 grudnia 1929.
O znaczeniu rekolekcji w atmosferze głębokiego wyciszenia przypomniał Benedykt XVI, mówiąc:
""W naszej epoce coraz silniejszy jest wpływ sekularyzmu, a z drugiej strony powszechnie odczuwa się potrzebę spotkania z Bogiem. Oby więc nie zabrakło dziś możliwości dawania miejsca intensywnemu słuchaniu Słowa w ciszy i modlitwie. Bardzo odpowiednimi miejscami dla takiego doświadczenia duchowego są zwłaszcza domy rekolekcyjne. W tym celu trzeba je wspierać materialnie i zapewniać im odpowiedni personel"."

</doc>
<doc id="147278" url="https://pl.wikipedia.org/wiki?curid=147278" title="Sebastino Baggio">
Sebastino Baggio



</doc>
<doc id="147283" url="https://pl.wikipedia.org/wiki?curid=147283" title="Parnassius mnemosyne">
Parnassius mnemosyne



</doc>
<doc id="147286" url="https://pl.wikipedia.org/wiki?curid=147286" title="Pokój westfalski">
Pokój westfalski

Pokój westfalski – wielostronny układ kończący wojnę trzydziestoletnią (1618–1648), zawarty 24 października 1648 między Świętym Cesarstwem Rzymskim i Francją (w której małoletniego Ludwika XIV zastępował w rządach pierwszy minister, kardynał Jules Mazarin) i jej sojusznikami w Münster oraz między Habsburgami a Szwecją w Osnabrücku. Jeden z najbardziej znaczących traktatów międzynarodowych w historii nowożytnej Europy.

</doc>
<doc id="147292" url="https://pl.wikipedia.org/wiki?curid=147292" title="Sensytometria">
Sensytometria

Sensytometria – nauka o liczbowym oznaczaniu właściwości materiałów światłoczułych. Jest działem metrologii zajmującym się fotograficznymi właściwościami materiałów światłoczułych, głównie światłoczułością, ale również: kontrastowością, zadymieniem, gęstością optyczną, barwoczułością, ostrością, rozdzielczością, ziarnistością.
Do określenia stopnia światłoczułości stosowany jest sensytometr.
Twórcami podstaw sensytometrii byli chemicy Vero Charles Driffield oraz Ferdinand Hurter.

</doc>
<doc id="147295" url="https://pl.wikipedia.org/wiki?curid=147295" title="Książę Walii">
Książę Walii

Książę Walii (ang. "Prince of Wales"; wal. "Tywysog Cymru") – tytuł historycznie używany przez niezależnych książąt walijskich, a od XIV wieku przez następcę angielskiego, a później brytyjskiego tronu. Drugi syn otrzymuje tytuł księcia Yorku.
Od 9 września 2022 księciem Walii jest Wilhelm, syn króla Karola III, który wcześniej nosił ten tytuł jako najstarszy syn królowej Elżbiety II. Młodszy brat monarchy, Andrzej jest księciem Yorku, zaś książę Edward, najmłodszy z rodzeństwa, Earlem Wesseksu.
Następca tronu brytyjskiego zwyczajowo otrzymuje również inne tytuły: książę Kornwalii i hrabia Chester, oraz jako następca tronu Szkocji: książę Rothesay, hrabia Carrick, baron Renfrew i lord Wysp.
Historia.
Pierwszym księciem Walii został w 1218 r. Llywelyn ab Iorwerth, król Gwynedd, po zjednoczeniu walijskich księstw.
W 1301 r. nadał ten tytuł swemu synowi – późniejszemu Edwardowi II – król Anglii, Edward I, aby podkreślić ostateczne powiązanie podbitej Walii z koroną angielską. Według legendy, król obiecał wtedy podbitym Walijczykom, że ich władcą będzie książę urodzony w Walii, który nie mówi słowa po angielsku. Jego obietnica została entuzjastycznie przyjęta przez mieszkańców, a Edward I dotrzymał jej w podstępny sposób – nadając ten tytuł swemu nowo narodzonemu synowi, który nie mówił jeszcze w ogóle. Ta legenda powstała najprawdopodobniej w XVI wieku, ale faktem jest, że Edward II urodził się w Caernarfon w Walii. Ku historycznej ścisłości należy jeszcze dodać, że jego pierwszym językiem była zapewne normandzka odmiana francuskiego, a nie angielski.
Książę Walii jest tradycyjnie tytułowany „Jego Królewska Wysokość” (). Żona księcia Walii przyjmuje tytuł księżnej Walii (), jednak traci ten tytuł w przypadku rozwodu (doszło do zmian w przypadku księżnej Diany, odbierając jej jedynie styl JKW, ale pozostawiając „Księżna Walii” ze względu na wysoką popularność). Po ślubie ówczesnego księcia Walii Karola, jego żona Kamila, choć była uprawniona do tytułu, to ze względu na popularność Diany, publicznie posługiwała się aż do wstąpienia swego męża na tron, innym przynależnym jej tytułem „księżnej Kornwalii”.
Herb.
Herbem księcia Walii jest herb królewski Zjednoczonego Królestwa z nałożonym srebrnym kołnierzem turniejowym. Od XIX w. bywa umieszczany dodatkowo w tarczy sercowej mały ukoronowany herb księstwa Walii. Godłem księcia Walii są trzy pióra strusie z nasuniętą koroną, związane wstęgą z dewizą. Dewizą księcia Walii jest "Ich Dien" (z niem. „służę”) – przyjęta przez Czarnego Księcia od umierającego króla Czech, w bitwie pod Crécy w 1346 r.

</doc>
<doc id="147296" url="https://pl.wikipedia.org/wiki?curid=147296" title="Bitwa o Moskwę">
Bitwa o Moskwę



</doc>
<doc id="147298" url="https://pl.wikipedia.org/wiki?curid=147298" title="Kontrastowość">
Kontrastowość

Kontrastowość, gradacja, twardość – cecha charakterystyczna materiałów światłoczułych, określająca różnice gęstości optycznej, w jakich zostaną odtworzone na obrazie różnice tonalne fotografowanego obiektu.
Miarą kontrastowości jest gradient krzywej charakterystycznej. Kontrastowość materiałów światłoczułych w czasie wywoływania rośnie do pewnej granicy. Materiały negatywowe w filmie mają stosunkowo niską kontrastowość – gradient średni ok. 0,6–0,7, materiały do reprodukcji kreskowej – ok. 3–5.
Istnieje możliwość zmiany kontrastowości obrazu drogą elektronicznego przetwarzania obrazu. Optymalną jakość obrazu uzyskuje się, gdy na obszarze obrazu występują zarówno czyste biele (#FFFFFF), jak i głębokie czernie (#000000). W celu uzyskania określonych efektów artystycznych można skalę tonalna obrazu ograniczyć do tonów jasnych (high key) lub ciemnych (low key).

</doc>
<doc id="147300" url="https://pl.wikipedia.org/wiki?curid=147300" title="Hymn Walii">
Hymn Walii

Hymnem Walii jest pieśń "Hen Wlad Fy Nhadau". 
Pieśń powstała w styczniu 1856 roku w Pontypridd. Słowa napisał walijski poeta Evan James, muzykę skomponował jego syn James James. Utwór bardzo szybko stał się popularną pieśnią patriotyczną. 

</doc>
<doc id="147301" url="https://pl.wikipedia.org/wiki?curid=147301" title="Kowal (ujednoznacznienie)">
Kowal (ujednoznacznienie)



</doc>
<doc id="147302" url="https://pl.wikipedia.org/wiki?curid=147302" title="Książę Asturii">
Książę Asturii

Książę Asturii – główny, oficjalny tytuł hiszpańskiego następcy tronu. Oprócz tytułu księcia Asturii, jako dziedzic Królestwa Kastylii, następca tronu nosi dodatkowo tytuły księcia Girony jako dziedzic Królestwa Aragonii, księcia Viany jako dziedzic Królestwa Nawarry oraz Pana na Balaguer jako dziedzic Katalonii.
Po raz pierwszy tytuł księcia Asturii został nadany następcy tronu w 1388 przez króla Jana I przy okazji ślubu jego syna Henryka z Katarzyną Lancaster.
Obecną księżniczką Asturii jest Eleonora, najstarsza córka króla Filipa VI Burbona i królowej Letycji Ortiz Rocasolano.
Książęta Asturii.
Tytuł księcia Asturii przyznawano następcom tronu Królestwa Kastylii i Leónu, a od momentu zjednoczenia z Aragonią całej Hiszpanii

</doc>
<doc id="147303" url="https://pl.wikipedia.org/wiki?curid=147303" title="Nicolas de Jesus Lopez Rodriguez">
Nicolas de Jesus Lopez Rodriguez



</doc>
<doc id="147312" url="https://pl.wikipedia.org/wiki?curid=147312" title="Pakowanie DNA">
Pakowanie DNA

Pakowanie DNA – proces polegający na samokonfiguracyjnym zamykaniu się DNA w odpowiednim pakiecie. DNA samoczynnie pakuje się w kapsyd wirusa poprzez oddziaływanie cząsteczek osłonowych. 
Ta samoczynność procesu jest wynikiem losowych zmian układu dążącego do zachowania minimum swobodnej energii. Pakujące komponenty kapsydów wirusów mają często ciekawe geometryczne kształty. Zapakowany DNA może być następnie przekazany do komórek gospodarza. Podobny mechanizm zwijania się DNA występuje w komórkach eukariotycznych, gdzie większość DNA jest zapakowana, a tylko aktywne obszary transkrypcyjnie są rozwinięte tak by informacja genetyczna była dostępna do organizacji procesów danej wyspecjalizowanej komórki.

</doc>
<doc id="147314" url="https://pl.wikipedia.org/wiki?curid=147314" title="J&amp;S Cup">
J&amp;S Cup

J&amp;S Cup – kobiecy turniej tenisowy, z cyklu zawodowych rozgrywek WTA Tour organizowany od 1995 do 2007 roku. Była to impreza II kategorii. Pula nagród wynosiła 600 tys. dol. Turniej odbywał się na kortach Warszawianki, najczęściej na początku maja.
J&amp;S Cup w 2002 był turniejem III kategorii. Pula nagród wynosiła wtedy 140 000 $. W roku 2003 turniej przejął kategorię i termin od tradycyjnej imprezy w Hamburgu, na zasadzie wykupionej na 5 lat licencji od agencji Octagon. W latach 1995–2000 na tym samym obiekcie Warszawianki odbywał się mniejszy turniej WTA Tour – Warsaw Cup by Heros.
Biorąc pod uwagę krótką historię turnieju J&amp;S Cup od 2002 roku, najmłodszą jego zwyciężczynią była Jelena Bowina (w 2002 roku miała 19 lat), a najstarszą Justine Henin – w 2007 roku miała 24 lata i 11 miesięcy.
Niezwykłe okoliczności towarzyszyły turniejowi J&amp;S Cup 2007. Dla Belgijki Kim Clijsters przegrany w drugiej rundzie mecz z Juliją Wakułenko był ostatnim w karierze, a o swojej decyzji wówczas druga rakieta kraju poinformowała 6 maja, na trzy dni po spotkaniu. Do historii turnieju wpisała się jej rodaczka, pierwsza rakieta Belgii i świata, Justine Henin, która jako pierwsza w historii turnieju wygrała go dwa razy. Po raz pierwszy zdarzyło się też, że mecz finałowy Henin – Bondarenko został rozegrany w poniedziałek z powodu panujących w Warszawie ulewnych opadów deszczu.
W związku z zapowiedzią WTA odnośnie do ograniczenia liczby turniejów, J&amp;S Cup nie znalazł się w kalendarzach rozgrywek od roku 2008.
12 listopada 2007 podjęta została decyzja, że turniej nie odbędzie się w 2008 (planowany termin rozpoczęcia – 28 kwietnia) i że edycja 2007 była ostatnią edycją imprezy J&amp;S Cup.
W roku 2008 na miejsce J&amp;S Cup wprowadzono nowy turniej o randze zawodów pokazowych – Suzuki Warsaw Masters.

</doc>
<doc id="147317" url="https://pl.wikipedia.org/wiki?curid=147317" title="Książęta Walii">
Książęta Walii



</doc>
<doc id="147326" url="https://pl.wikipedia.org/wiki?curid=147326" title="Strefy klimatyczno-roślinne">
Strefy klimatyczno-roślinne

Strefy klimatyczno-roślinne – równoleżnikowy układ typów klimatów obszarów niegórskich Ziemi i związanych z nimi głównie biomów roślinnych:

</doc>
<doc id="147335" url="https://pl.wikipedia.org/wiki?curid=147335" title="SS-Sonderkommando Sobibor">
SS-Sonderkommando Sobibor



</doc>
<doc id="147336" url="https://pl.wikipedia.org/wiki?curid=147336" title="Frederic Bastiat">
Frederic Bastiat



</doc>
<doc id="147337" url="https://pl.wikipedia.org/wiki?curid=147337" title="Bastiat">
Bastiat



</doc>
<doc id="147339" url="https://pl.wikipedia.org/wiki?curid=147339" title="Steffen Möller">
Steffen Möller

Steffen Möller (ur. 22 stycznia 1969 w Wolfhagen) – niemiecki aktor, pisarz, kabareciarz i osobowość telewizyjna
Życiorys.
Jest synem pastora i profesora teologii Christiana oraz nauczycielki religii Sigrun. Ma dwóch młodszych braci, Tilmana i Juliana. Dzieciństwo spędził w Wuppertalu, gdzie uczęszczał do gimnazjum humanistycznego "Wilhelm-Dörpfeld-Gymnasium". W okresie szkolnym udzielał się w kabarecie. Po zdaniu matury odbył służbę cywilną, a następnie podjął studia teologiczne i filozoficzne na Wolnym Uniwersytecie Berlińskim. Na kurs języka polskiego pojechał do Krakowa. Po ukończeniu studiów w 1994 wrócił do Polski, gdzie pracował jako nauczyciel języka niemieckiego w Liceum im. Królowej Jadwigi w Warszawie i Uniwersytecie Warszawskim (m.in. w Instytucie Lingwistyki Stosowanej).
Największą rozpoznawalność w Polsce zyskał dzięki roli Stefana Müllera w serialu "M jak miłość" (2002–2007) i występowaniu w talk-show TVP2 "Europa da się lubić" (2003–2008), w którym opowiadał o kulturze i obyczajowości Niemiec. W 2005 poprowadził także pierwszą edycję programu "Załóż się" w TVP2.
Wydał dwie płyty ze swoimi występami kabaretowymi: „Niemiec na Młocinach” i „E, tam, Unia!”, a także napisał książkę „Polska da się lubić”, wydana również po niemiecku pt. „Viva Polonia”. W październiku 2010 wyszło polskie tłumaczenie jego książki o muzyce poważnej pt. „Moja klasyczna paranoja”.
Życie prywatne.
Mieszka w Heidelbergu. Dawniej występował w Polsce.

</doc>
<doc id="147343" url="https://pl.wikipedia.org/wiki?curid=147343" title="Prąd okresowo zmienny">
Prąd okresowo zmienny

Prąd okresowo zmienny – szczególny przypadek prądu zmiennego. Jak sama nazwa wskazuje, prąd taki zmienia się w sposób okresowy tak, że jego wartości chwilowe powtarzają się w równych odstępach czasu (okresach), w tej samej kolejności i w tym samym kierunku.
Innymi słowy zmiany wartości chwilowych takiego prądu przebiegają zgodnie z odpowiednią funkcją okresową.
Prądy okresowo zmienne można podzielić na:

</doc>
<doc id="147347" url="https://pl.wikipedia.org/wiki?curid=147347" title="Prąd tętniący">
Prąd tętniący

Prąd tętniący – prąd elektryczny okresowo zmienny, którego wartość średnia całookresowa w ciągu jednego okresu jest różna od zera. Oznacza to, że taki prąd posiada składową stałą.
Najczęściej spotykanym przykładem prądu tętniącego jest prąd płynący z prostownika prądu przemiennego przed odfiltrowaniem składowej zmiennej. Niemniej jednak prądy tętniące powstają również w przypadku zasilania napięciem stałym układu, który generuje zmienne obciążenia.
W praktyce prądy tętniące są raczej niepożądanym zjawiskiem, ponieważ dąży się albo do uzyskania prądu (napięcia) przemiennego (składowa zmienna = 100%, składowa stała = 0%), lub też napięcia stałego (składowa zmienna = 0%, składowa stała = 100%). Dlatego też stosuje się wszelkiego rodzaju układy filtrujące, które mają za zadanie tłumić wahania wartości natężenia prądu. Najprostszym sposobem filtrowania jest szeregowa cewka lub równoległy kondensator. Każdy z tych elementów magazynuje energię, która jest oddawana w momencie obniżenia prądu (względnie napięcia). Powoduje to zmniejszenie amplitudy zmian prądu płynącego w obwodzie. Powoduje to przepływ prądów zmiennych wewnątrz takiego układu filtrującego. Z uwagi na to do filtrowania prądów tętniących muszą być stosowane specjalnie zaprojektowane cewki i kondensatory, ponieważ przy bardzo dużych wartościach prądów wewnętrznych mogłoby dojść do uszkodzenia takiego elementu.
Napięcie prądu tętniącego (napięcie tętnień) zależne jest m.in. od rodzaju prostownika zastosowanego do prostowania prądu zmiennego. Dla typowych układów prostowników z filtrowaniem stosunki wartości skutecznych napięć prądu tętniącego wynoszą: 4,5 : 3 : 1,7 : 1,7 (jednopołówkowy : symetryczny podwajacz napięcia : mostkowy : dwupołówkowy).

</doc>
<doc id="147353" url="https://pl.wikipedia.org/wiki?curid=147353" title="Przestrzenna struktura białka">
Przestrzenna struktura białka



</doc>
<doc id="147359" url="https://pl.wikipedia.org/wiki?curid=147359" title="Bomba wodorowa">
Bomba wodorowa



</doc>
<doc id="147364" url="https://pl.wikipedia.org/wiki?curid=147364" title="Ziemia chełmińska">
Ziemia chełmińska

Ziemia chełmińska (łac. "Terra Culmensis", niem. "Kulmerland") – region historyczny i geograficzny, niegdyś jednostka terytorialna dawnej Polski.
Położenie.
Ziemia chełmińska początkowo obejmowała obszar leżący w łuku Wisły pomiędzy jej prawym (wschodnim) brzegiem a Drwęcą na południu i Osą aż do jej ujścia do Wisły na północy. Jej wschodnią granicą była natomiast rzeka Lutryna. Od 2 poł. XIII wieku do ziemi chełmińskiej zaczęto zaliczać ziemię lubawską oraz obszar na prawym brzegu rzeki Osy wokół miasteczka Łasin (część dawnej Pomezanii). W 1317 roku przyłączono do niej ziemię michałowską (faktycznie część ziemi dobrzyńskiej).
Ziemia chełmińska stanowi część Pomorza Nadwiślańskiego. Także pod względem geograficznym jest odrębnym regionem, zajmowanym w większości przez Pojezierze Chełmińskie.
Historia.
Na początku XI wieku w czasach panowania Mieszka II na Górze Św. Wawrzyńca w Kałdusie istniał gród będący jednym z najważniejszych ośrodków władzy administracyjnej i kościelnej w państwie piastowskim.
Ziemia chełmińska weszła w skład monarchii pierwszych Piastów na początku X lub w XI/XII wieku. Do niedawna uważano, że ziemia chełmińska zamieszkana była początkowo (tzn. od momentu zasiedlenia przez Słowian) przez ludność kujawską bądź mazowiecką. Nowsze badania pokazują jednak, że wpływy kujawskie i mazowieckie datują się dopiero od połowy XI w., a wcześniej ziemia chełmińska (a przynajmniej jej część północna i środkowa) zamieszkana była przez ludność słowiańską, której kultura materialna (przede wszystkim wczesnośredniowieczna ceramika ze stanowiska archeologicznego w Gronowie oraz zespołów osadniczych z najbliższej okolicy) wykazywała powiązania z szeroko pojętym północnosłowiańskim, pomorsko-połabskim obszarem kulturowym (kultura Sukow-Dziedzice).
Od 2. poł. XIII w. do ziemi chełmińskiej zaczęto zaliczać także ziemię lubawską – powiaty nowomiejski, iławski wokół Lubawy i działdowski wokół Lidzbarka – oraz ziemię michałowską (część ziemi dobrzyńskiej naprzeciwko Brodnicy). Administracyjne centrum stanowiło miasto Chełmno leżące nad Wisłą, na północnym zachodzie.
W okresie rozdrobnienia feudalnego stąd rozpoczęła się intensywna akcja misyjna zapoczątkowana przez Konrada Mazowieckiego. Za podjęcie akcji misyjnych nadał on w 1222 r. biskupowi pruskiemu Chrystianowi dobra w zachodniej części ziemi chełmińskiej. Odbyło się kilka wypraw krzyżowych, które wywołały niszczycielskie wyprawy odwetowe ze strony pogańskich plemion pruskich.
Ziemia chełmińska była historycznie pierwszą, na którą w 1231 r. sprowadzeni zostali Krzyżacy dla obrony przed Prusami. Książę mazowiecki Konrad w 1226 roku rozpoczął rozmowy z zakonnikami, przyznając im w konsekwencji w 1228 r. w dzierżawę ziemię chełmińską, jednakże przy zachowaniu całości swoich książęcych prerogatyw. W 1231 r. niewielki oddział krzyżacki osiedlił się w Toruniu. Krzyżacy na podstawie sfałszowanego dokumentu, tzw. falsyfikatu kruszwickiego, z 1230 roku (rzekomo nadającego im ziemię chełmińską w wieczyste posiadanie, a nie w dzierżawę), uzyskali w 1234 r. bullę papieża Grzegorza IX, który uznał suwerenną władzę Krzyżaków w ziemi chełmińskiej. Dodatkowo na skutek starań Krzyżaków cesarz Fryderyk II wydał im w 1235 roku tzw. Złotą Bullę z Rimini (antydatowaną na 1226 r.), która potwierdzała nadanie Krzyżakom ziemi chełmińskiej, jednak nie jako lenna nadanego im przez Konrada Mazowieckiego, ale jako własności.
Po powrocie tego obszaru do Królestwa Polskiego na mocy II pokoju toruńskiego, w 1466 roku, został on włączony do Prus Królewskich.
Tereny te, z wyjątkiem Torunia, podczas I rozbioru Polski w 1772 r. znalazły się w Królestwie Pruskim. W latach 1807–1815 ziemia chełmińska znajdowała się w Księstwie Warszawskim i następnie ponownie w Królestwie Prus. Po I wojnie światowej, w 1920 roku, cała ziemia chełmińska znalazła się z powrotem w państwie polskim na obszarze województwa pomorskiego. Okres międzywojenny przyczynił się do rozwoju regionu, jednak nadejście II wojny światowej spowodowało zniszczenia, jakich od dawna nie zaznał. Bardzo poważnie został zniszczony Grudziądz. Reszta miast ucierpiała również w mniejszym lub większym stopniu, praktycznie bez szwanku przetrwały dwa najcenniejsze miasta: Toruń i Chełmno.
W PRL ziemia chełmińska znalazła się w województwie bydgoskim. W 1975 r. po reformie administracyjnej ponad 90% terytorium ziemi chełmińskiej znalazło się w województwie toruńskim (historycznie rzecz biorąc, można powiedzieć, że Toruń stał się stolicą województwa chełmińskiego, czyli ziemi chełmińskiej). Obecnie wchodzi w skład województwa kujawsko-pomorskiego oraz w mniejszym stopniu województwa warmińsko-mazurskiego. Jest podzielona na jedenaście powiatów, obejmujących w mniejszej lub większej części tereny ziemi chełmińskiej.
Miasta.
Miasta zdegradowane.
Do miast ziemi chełmińskiej (które jednak z różnych przyczyn utraciły status miasta) należą również:

</doc>
<doc id="147368" url="https://pl.wikipedia.org/wiki?curid=147368" title="Dadar">
Dadar

Dadar (tyb. "strzała i jedwab") – bambusowa strzała z trzema złączami symbolizującymi la, ji i sem oraz jedwabnymi wstążkami o pięciu kolorach symbolizującymi pięć elementów. Stosowana w praktykach szamańskich tybetańskiej tradycji bon (np. w praktyce przywoływania siły życiowej). Bywa również stosowana w buddyzmie w tantrycznych przekazach mocy.
Strzała ma pomóc stworzyć związek z energiami żywiołów, jest niczym przewód podłączony do źródła mocy, w tym przypadku czterech grup gości i środowiska naturalnego.

</doc>
<doc id="147372" url="https://pl.wikipedia.org/wiki?curid=147372" title="Cerkiew greckokatolicka">
Cerkiew greckokatolicka



</doc>
<doc id="147373" url="https://pl.wikipedia.org/wiki?curid=147373" title="Syro-Malabarski Kościół katolicki">
Syro-Malabarski Kościół katolicki



</doc>
<doc id="147375" url="https://pl.wikipedia.org/wiki?curid=147375" title="Związek Patriotów Polskich">
Związek Patriotów Polskich

Związek Patriotów Polskich (ZPP) – związek polityczny, organizowany od 1 marca 1943 przez komunistów polskich w ZSRR, powołany formalnie na zjeździe założycielskim 9 czerwca 1943, stanowiący narzędzie polityki Stalina i ZSRR w sprawie polskiej – przygotowywał warunki do przejęcia władzy przez komunistów w powojennej Polsce. Związek prowadził działalność kulturalno-socjalną i intensywną działalność propagandową wśród ludności polskiej w ZSRR, rozwiniętą w pełni po zerwaniu przez ZSRR stosunków dyplomatycznych z Rządem RP na uchodźstwie w konsekwencji ujawnienia zbrodni katyńskiej.
Powstanie ZPP.
Po wrześniu 1939 roku w ZSRR znalazła się duża grupa polskich komunistów średniego szczebla przebywająca głównie we Lwowie (nieformalnym przywódcą środowiska była Wanda Wasilewska) i Białymstoku (nieformalnym przywódcą środowiska był Alfred Lampe). W związku z rozwiązaniem Komunistycznej Partii Polski (KPP) w 1938 roku i fizyczną likwidacją jej kierownictwa przez organy bezpieczeństwa ZSRR, byli członkowie KPP byli traktowani nieufnie. Sytuacja zaczęła zmieniać się na początku 1940 roku. W styczniu 1940 roku odbyła się pierwsza rozmowa Stalina z Wandą Wasilewską. Po tej rozmowie rozpoczęto wydawanie „Czerwonego Sztandaru” po polsku, a działaczom komunistycznym i lewicowym pozwolono na organizowanie życia wydawniczego. W lipcu 1940 roku Stalin napisał list do władz partyjnych we Lwowie zarzucając im „przegięcia” w traktowaniu Polaków (wypieranie języka polskiego, odmowa zatrudniania Polaków, zmuszanie ich do podawania się za Ukraińców).
Na jesieni 1940, w związku z pogorszeniem się relacji Związku Radzieckiego z Niemcami (nieudana wizyta Mołotowa w Berlinie w listopadzie 1940 r.) sprawa polska znalazła się znowu w kręgu zainteresowania władz radzieckich. Podjęto szereg kroków, które miały wzbudzić przychylność ludności polskiej (organizacja obchodów 85 rocznicy śmierci Adama Mickiewicza, otwarcie jego muzeum w Nowogródku i Juliusza Słowackiego w Krzemieńcu, powołanie nowych gazet i wydawnictw drukujących w języku polskim, wezwanie na rozmowy byłego premiera Kazimierza Bartla do Moskwy). Jesienią 1940 rozpoczęły się też działania wokół tworzenia oddziałów polskich w ZSRR. 2 listopada, szef NKWD Lawrentij Beria wnioskował do Stalina o utworzenie polskiej dywizji w ramach Armii Czerwonej. W tym miesiącu grupa oficerów, którym przewodził płk Zygmunt Berling została skierowana do willi NKWD w Małachówce pod Moskwą, gdzie pracowała nad założeniami jakie miały przyświecać nowym jednostkom polskim w ZSRR. Od jesieni 1940 roku zaczęła działać również Szkoła Polityczna w Nagornoje, a potem w Puszkino pod Moskwą (po wybuchu wojny radziecko-niemieckiej w Kusznarenkowie), której słuchaczami zostali m.in. Bolesław Mołojec, Paweł Finder i Marceli Nowotko.
W styczniu 1941 r. Wanda Wasilewska i Alfred Lampe wysyłali list do Stalina w sprawie m.in. przyjmowania byłych członków KPP do Wszechzwiązkowej Komunistycznej Partii (WKP). List i rozmowy Wasilewskiej ze Stalinem przyniosły skutek, albowiem od maja 1941 r. niektórzy działacze KPP byli wzywani do rajkomów (komitetów rejonowych WKP), gdzie umożliwiono im wstępowanie do partii. Niektórym powierzono niskie funkcje w aparacie partyjnym (np. Marceli Nowotko, Paweł Finder, Jan Krasicki).
Po ataku Niemiec na Związek Radziecki komuniści polscy wystąpili do władz ZSRR z inicjatywą powołania „I Polskiego Batalionu w ZSRR”. Zakładano, że w przyszłości powstaną Ochotnicze Polskie Siły Zbrojne złożone z komunistów przebywających w ZSRR oraz uczestników walk w Hiszpanii. 22 czerwca 1941 ppłk Zygmunt Berling wraz z 12 innymi oficerami skierowali manifest do Berii, w którym zadeklarowali chęć walki z III Rzeszą u boku Armii Czerwonej.
W lipcu 1941 roku został zawarty układ Sikorski-Majski zakładający budowę w ZSRR polskiej armii, która miałaby walczyć przeciwko Niemcom na froncie wschodnim. W tej sytuacji politycznej wszelkie inne inicjatywy zmierzające do powołania oddziałów polskich zostały zarzucone. W sierpniu 1941 r. władze radzieckie ogłosiły amnestię dla Polaków znajdujących się w łagrach. W grudniu 1941 r. do Polski została przerzucona tzw. Grupa Inicjatywna PPR z zadaniem utworzenia Polskiej Partii Robotniczej. W maju 1942 roku wznowiono wydawanie „Nowych Widnokręgów”, których faktycznym redaktorem naczelnym był Lampe. Pismo miało ambicje bycia ośrodkiem skupiającym tych Polaków w ZSRR, którzy widzieli możliwość współdziałania z władzą radziecką. W sierpniu 1942 roku nastąpiła ewakuacja Armii Andersa z ZSRR.
Na przełomie 1942 i 1943 roku w środowiskach komunistów polskich w Saratowie, Kujbyszewie, Ufie i w Moskwie odbyły się rozmowy mające na celu opracowanie programu politycznego nowej organizacji politycznej w ZSRR. W styczniu 1943 roku Stalin wezwał Wandę Wasilewską do Moskwy, stwierdzając wobec jej męża Ołeksandra Kornijczuka: „"sytuacja wygląda tak, że chyba dojdzie do decydującego konfliktu między emigracyjnym rządem polskim a ZSRR i w tej sytuacji Wanda mogłaby dużo zrobić”."
W tym samym miesiącu Wasilewska i Lampe zwrócili się z kolejnym listem do Stalina, podnosząc konieczność formalnego zorganizowania polskiej lewicy komunistycznej w ZSRR. Proponowali powołanie Komitetu Walki o Niepodległą, Demokratyczną Polskę. W lutym odbyła się rozmowa Wasilewskiej ze Stalinem i Mołotowem, a miesiąc później zaczęto wydawać kolejne polskie pismo w ZSRR „Wolna Polska”. Miało to być pismo nowej organizacji – Związku Patriotów Polskich. Utworzono jego komitet organizacyjny, który miał przygotować założenia programowe i zorganizować zjazd założycielski.
W lutym 1943 r. na Kreml wezwany został płk Berling, który już po opuszczeniu Armii Andersa ZSRR zadeklarował gotowość utworzenia niepodporządkowanych rządowi w Londynie oddziałów polskich złożonych z pozostałych w ZSRR Polaków. Stalin wyraził na to zgodę podczas rozmów na Kremlu. W kwietniu 1943 roku zostały zerwane stosunki dyplomatyczne między rządem polskim w Londynie a ZSRR w związku ze sprawą zbrodni katyńskiej.
W maju 1943 roku została sformowana w Sielcach nad Oką 1 Polska Dywizja Piechoty im. Tadeusza Kościuszki na czele z gen. Berlingiem.
Działalność ZPP.
9 i 10 czerwca odbył się w Moskwie zjazd ZPP, na którym ogłoszono statut, deklarację ideową, wybrano zarząd i komisję rewizyjną. Na zjeździe wybrano Zarząd w składzie: przewodnicząca Zarządu Głównego – Wanda Wasilewska, członkowie: Stanisław Skrzeszewski, Stefan Jędrychowski, Włodzimierz Sokorski i Zygmunt Berling.
W deklaracji jednoznacznie potępiono Rząd RP na uchodźstwie premiera Władysława Sikorskiego, jako działający na szkodę „bloku anglo-radziecko-amerykańskiego”. Deklaracja nie wspomina o kwestii tworzenia alternatywnych do rządu w Londynie ośrodków władzy, ale go ostro krytykuje uznając, że działa on na podstawie „narzuconej narodowi antydemokratycznej konstytucji 1935 r.”. W programie na pierwsze miejsce wysunięto konieczność przebudowy struktury społeczno-politycznej przyszłej Polski, znaczenie sojuszu z ZSRR dla bezpieczeństwa jej granic oraz rewizję granicy wschodniej (odrzucenie postanowień terytorialnych traktatu ryskiego).
ZPP prowadził propagandę (organ prasowy „Wolna Polska”), opiekę społeczną (przejął polskie sierocińce, domy inwalidów i starców), pracę oświatowo-kulturalną (m.in. zakładano polskie chóry). W szczytowym momencie istniało 3000 kół ZPP na terenie ZSRR. Działający w ramach ZPP Komitet do Spraw Dzieci Polskich w ZSRR powołał przedszkola i szkoły zaś z początkiem 1944 r. wydał podręczniki do nauki języka polskiego. Od października do kwietnia 1943 roku utworzono sieć ponad 150 szkół polskich. Prowadzono 50 polskich domów dziecka.
Program ZPP.
W środowisku komunistycznych działaczy wojskowych związanych z 1 Dywizją Wojska Polskiego (Jakub Prawin, Włodzimierz Sokorski) opracowano tzw. „Tezy nr 1” proponujące przyjęcie jako programu ZPP zbudowanie w wyzwolonej Polsce „zorganizowanej demokracji”. Koncepcja ta zakładała oparcie ustroju przyszłej Polski na rządach silnej ręki, lewicowych, ale bezpartyjnych, opartych o siłę armii tworzonej w ZSRR. Program ten odchodził zarówno od założeń leninowskich pomijając rolę partii komunistycznej, jak i od deklarowanych w oficjalnym programie ZPP założeń demokratycznych.
Po krytyce „Tez nr 1” przez działaczy komunistycznych skupionych wokół Prezydium ZG ZPP zostały opracowane przez Aleksandra Zawadzkiego i Hilarego Minca „Tezy nr 2” oficjalnie zakładające budowę w Polsce systemu demokracji parlamentarnej. Przewidywały one jednocześnie, że ZPP „będzie obozem rządzącym i zachowa hegemonię polityczną” w powojennej Polsce, stwierdzając dodatkowo: „Jeżeli zdobycie władzy przez obóz nasz po kapitulacji Niemiec możliwe jest bez poparcia większości narodu, to dalszy pomyślny rozwój odrodzonej, demokratycznej Polski zależeć będzie od tego, czy obozowi naszemu uda się w najkrótszym czasie po wzięciu władzy zdobyć większość społeczeństwa.”.
Przygotowania do przejęcia władzy.
Od 1943 r. polskie środowiska komunistyczne w ZSRR skupione wokół ZPP na czele z Wandą Wasilewską i Alfredem Lampe planowały powołanie Polskiego Komitetu Narodowego na bazie Związku Patriotów Polskich, jako ośrodka politycznego alternatywnego dla rządu w Londynie. Projekt deklaracji programowej PKN opracował Alfred Lampe („Tezy nr 3”).
W tym czasie Gomułka niezależnie od działań ZPP, bez wiedzy Moskwy utworzył Krajową Radę Narodową (KRN). Wyjaśniając motywy powołania KRN w liście wysłanym do Moskwy stwierdzał m.in. "„Tworząc KRN, PPR wychodzi z założenia, że w sprawach dotyczących kraju mogą decydować tylko czynniki wyłonione w kraju lub przez kraj powołane. (…) doszła nas wiadomość, że ZPP organizuje polityczną reprezentację narodu polskiego na zewnątrz. (…) Dla pracy KRN na zewnątrz kraju reprezentacja zewnętrzna jest konieczna. Podjęte niezależnie od siebie inicjatywy utworzenia KRN przez nas w kraju i reprezentacji politycznej na zewnątrz przez ZPP mogą się świetnie uzupełniać przy zastosowaniu pewnych warunków. (…) Obawiamy się, że aby nie skoordynowane posunięcia przez nas w kraju przez was za granicą nie powodowały pewnego zamieszania w naszej pracy.”".
W celu wyjaśnienia sytuacji i nawiązania kontaktu ze środowiskiem skupionym wokół ZPP, Gomułka wysłał do Moskwy delegację KRN, która 18 maja rozpoczęła rozmowy z Prezydium ZG ZPP i Centralnym Biurem Komunistów Polskich (CBKP). Delegację przyjął Stalin, który nie uznawał jeszcze środowisk komunistycznych za nowy ośrodek władzy, bo powodowałoby to dalsze zaostrzenie się stosunków z Wielką Brytanią, która zabiegała o przywrócenie stosunków rządu polskiego w Londynie z ZSRR.
Na przełomie kwietnia i maja 1944 r. Moskwę wizytują przedstawiciele Polonii w USA: Oskar Lange i ksiądz Stanisław Orlemański. Stalin stwierdza, że rząd Polski powinien być stworzony w kraju a ZPP rządu nie utworzy co najwyżej powinien uczestniczyć personalnie w zrekonstruowanym rządzie Mikołajczyka z którego należy się pozbyć osób o nastawieniu antyradzieckim. 23 czerwca Mikołajczyk odrzucił ultimatum Stalina dotyczące reorganizacji władz polskich w Londynie. Tym samym szala decyzji przechyliła się na rzecz pozwolenia komunistom polskim na tworzenie nowego ośrodka władzy.
24 czerwca ZPP uznał KRN za „prawdziwe przedstawicielstwo narodu polskiego”, ale nie podporządkował się jej jeszcze wraz z armią Berlinga. 6 lipca do ZSRR przybyła druga delegacja KRN na czele z Michałem Rolą-Żymierskim. Podczas rozmów tej delegacji z Centralnego Biura Komunistów Polski (CBKP) i ZPP powstała idea powołania organu przyszłej władzy w Polsce, złożonego z przedstawicieli obu, zarówno krajowych, jak i przebywających w ZSRR, grup działaczy. 15 lipca Edward Osóbka-Morawski jako przewodniczący KRN i Wanda Wasilewska w imieniu ZPP i CBKP wystosowali list do Stalina stwierdzający, że „sytuacja w pełni dojrzała do utworzenia Tymczasowego Rządu Polskiego i dalsza zwłoka może doprowadzić do poważnych powikłań”. Stwierdzano, że rząd powinien powstać „w oparciu o KRN uzupełniony w pierwszym okresie o przedstawicieli innych demokratycznych organizacji w kraju i za granicą”. Rola ZPP schodziła na plan dalszy.
Ostateczne decyzje zapadały w przyspieszonym tempie między 18 a 20 lipca z powodu błyskawicznych postępów radzieckiej ofensywy militarnej (wojska 1 Frontu Ukraińskiego w kilku punktach sforsowały Bug). 19 lipca Stalin oświadczył przedstawicielom KRN i ZPP, że konieczne jest natychmiastowe utworzenie „polskiego organu o charakterze rządowym”. Zasugerował jednocześnie konieczność oświadczenia przez KRN, iż podporządkowuje sobie ZPP i Armię Polską w ZSRR, a nie że to one podporządkowują się KRN. 20 lipca Stalin wyraził swoje poparcie dla inicjatywy powołania „Komitetu Wyzwolenia Narodowego”, ale nie „Rządu Tymczasowego” licząc wciąż, że możliwe jest porozumienie z rządem londyńskim i prawdopodobnie sądząc, że groźba powołania KWN zmusi Mikołajczyka do przyjęcia żądań Stalina i fuzji rządu londyńskiego z KRN”.
Środowiska delegacji KRN przebywającej w ZSRR, ZPP i CBKP powołały w Moskwie w dniu 20 lipca 1944 roku Polski Komitet Wyzwolenia Narodowego.
W 1944 związek powołał Polską Agencję Prasową Polpress z siedzibą w Moskwie.
W październiku 1944 roku przy Związku Patriotów Polskich powstał Komitet Organizacyjny Żydów Polskich. Według innych źródeł w lipcu 1944 przy ZPP utworzono "Komitet Organizacyjny Żydów Polskich w ZSRR", na którego czele stanął Emil Sommerstein (w latach 1944–1946 ZPP przesiedlał Polaków i Żydów z ZSRR do Polski).
29 lipca 1944 Związek Patriotów Polskich zaapelował do warszawiaków przez radio moskiewskie nawołując ludność Warszawy do powstania przeciw Niemcom. Komunikaty będące powtórzeniem tej audycji nadawała także moskiewska Radiostacja im. Tadeusza Kościuszki.
ZPP zakończył działalność w sierpniu 1946.

</doc>
<doc id="147380" url="https://pl.wikipedia.org/wiki?curid=147380" title="Barwa minerału">
Barwa minerału

Barwa minerału jest podstawowym pojęciem określającym właściwości barwne minerału, natomiast ocena minerału w postaci litej skały – zarówno w naturalnej postaci jak i w postaci jego przełamu – nosi nazwę zabarwienia minerału. Jest pierwszą cechą, którą dostrzegamy przy rozpoznawaniu minerału. Jest to zjawisko fizyczne zachodzące na granicy dwóch ośrodków minerał-otoczenie i odbierane przez receptory ludzkiego oka.
Barwa minerału oceniana jest właściwie wtedy, gdy próbka danego minerału została jednolicie i drobno sproszkowana. Dopiero badanie minerału w takiej postaci zapewnia określenie rzeczywistej barwy minerału, gdyż badanie go w warunkach naturalnych w miejscu występowania lub w postaci próbki będącej bryłką niesie z sobą wiele przekłamań wynikających zarówno ze sposobu odbijania się światła od powierzchni minerału, jak również z tego powodu, iż powierzchnia próbki może posiadać zmiany powierzchniowe wynikające z erozji (czego efektem mogą być nawet zmiany składu chemicznego). To jest definicja rysy minerału.
Podział minerałów ze względu na właściwości barwne.
Cechą charakterystyczną większości minerałów jest obecność w ich strukturze "zawieszonych" obcych faz mineralnych w postaci inkluzji (pęcherzyków) ciekło-gazowych lub wrostków stałych. Ich obecność wywołuje pojawienie się powierzchniowych efektów optycznych (efekt kociego oka, asteryzm, połysk jedwabisty.

</doc>
<doc id="147382" url="https://pl.wikipedia.org/wiki?curid=147382" title="Zabarwienie minerału">
Zabarwienie minerału

Zabarwienie minerału – właściwość barwna minerału odbierana przez obserwatora, gdy oceniany jest wygląd minerału w naturze w takiej postaci, w jakiej występuje, lub też gdy badana jest powierzchnia próbki minerału w postaci bryłki. Jest to właściwość względna, gdyż uzależniona od czynników zewnętrznych, m.in. od gładkości obserwowanej powierzchni, oraz kąta padania i stopnia rozproszenia oświetlenia, a wpływ mogą mieć na ocenę również zmiany badanej powierzchni wynikające z erozji (czego efektem mogą być nawet zmiany składu chemicznego). Taka ocena jest bardzo niedokładna i dlatego w praktyce własności barwne minerałów określa się po ich rozdrobnieniu oceniając wtedy barwę minerału.

</doc>
<doc id="147383" url="https://pl.wikipedia.org/wiki?curid=147383" title="Święty Tomasz More">
Święty Tomasz More



</doc>
<doc id="147385" url="https://pl.wikipedia.org/wiki?curid=147385" title="Arrasy wawelskie">
Arrasy wawelskie

Arrasy wawelskie ("Arrasy Jagiellońskie", "Arrasy Zygmuntowskie") – arrasy znajdujące się na Zamku Królewskim na Wawelu, zamówione, zakupione i sprowadzone przez Zygmunta II Augusta w Brukseli, będącej w XVI wieku głównym ośrodkiem tego typu tkactwa.
Wykonane według projektów artystów niderlandzkich, reprezentują najwyższy poziom artystyczny; są tkane wełną, jedwabiem, nićmi srebrnymi i złotymi (gęstość tkania 7 do 8 nici osnowy na 1 cm). Widnieją na nich znaki tkackie warsztatów wykonujących zamówienia wielkich osobistości ówczesnej Europy, cesarzy, królów, dostojników świeckich i kościelnych. Są to znaki Pietera van Aelsta, Jana de Kempeneera, Willema de Kempeneera, Jana van Tieghema; pozostałe są bądź identyfikowane hipotetycznie, bądź pozostają anonimowe.
Kolekcja wykonana w Brukseli dla polskiego króla w latach od koło 1550 do 1560 pierwotnie mogła liczyć około 170 sztuk, obecnie – 138. Zygmunt II August posiadał także inne tapiserie, lecz o nich zachowały się tylko przekazy archiwalne. Zespół arrasów w komnatach Zamku Królewskiego na Wawelu jest jedyną ruchomą pozostałością wyposażenia wnętrz krakowskiego zamku z czasów renesansu. Składa się z kilku serii o różnych tematach, przedstawieniach, wymiarach i formatach, które zostały wykonane w różnych warsztatach. Stanowi jednak zwartą całość – łączy je ten sam szlak ornamentacyjny, utworzony z przeplatających się wstęg i występujący na wszystkich tkaninach, wspólne cechy techniczne i materiałowe.
Serie.
19 wielkich arrasów przedstawiających sceny ze Starego Testamentu według Księgi Rodzaju. Jest dzielona na: Dzieje Pierwszych Rodziców (6 arrasów), Dzieje Noego (9), Dzieje wieży Babel (4). Twórcą kartonów był Michael Coxcie (1499–1592), malarz niderlandzki będący głównym przedstawicielem tzw. romanizmu w sztuce zachodniej – malarstwa opartego na osiągnięciach rozwiniętego renesansu włoskiego. Bordiury, szerokie pasy wypełnione ornamentem zwanym niderlandzką groteską, otaczające pole środkowe każdego arrasu, zostały zaprojektowane przez nieznanego artystę z kręgu Cornelisa Florisa de Vriendta (1514–1575) i Cornelisa Bosa (1506/10 – 1556). W górnych pasach umieszczono tablice z łacińskim napisem objaśniającym przedstawioną scenę.
Seria zwana także werdiurami ze zwierzętami – 56 arrasy o różnych formatach i wymiarach przedstawiające wyłącznie zwierzęta na tle krajobrazu. Nowość w dziejach sztuki – bogata fauna jest odbiciem zainteresowania człowieka renesansu przyrodą i otaczającym go światem; nowatorsko komponowane krajobrazy to zapowiedź manierystycznej formy tego typu malarstwa na północy Europy. Projektowane przez nieznanego artystę z kręgu antwerpskiego malarza Pietera Coecke van Aelsta (1502–1550).
Jest to kilka rodzajów przedstawień na tle ornamentu zwanego groteską niderlandzką: 8 arrasów z herbami Polski i Litwy, między nimi bogini zwycięstwa Wiktoria; 4 arrasy z herbami Polski i Litwy z boginią obfitości Cererą pośrodku; 8 arrasów z monogramem Zygmunta II Augusta SA; 5 arrasów z satyrami trzymającymi tarczę z monogramem SA. Groteskowe tło tych tkanin projektowane przez artystów z kręgu Cornelisa Florisa de Vriendta i Cornelisa Bosa; jeden typ arrasów monogramowych wykonany jest według rysunku Cornelisa Bosa. Do tej serii należy dołączyć drobne sztuki zwane oponkami. Uzupełniały one dekorację komnaty z rozwieszonymi arrasami. Są to małe arrasy o łukowatym górnym brzegu, przeznaczone do umieszczania nad oknami i nad drzwiami, inne prostokątne do zawieszania pod parapetami oraz pokrycia zaplecków i siedzisk krzeseł. Na nich również występują herby Polski i Litwy, inicjały SA, zwierzęta, kwiaty, krajobrazy i elementy niderlandzkiej groteski.
Historia.
Po raz pierwszy arrasy biblijne ozdobiły zamek krakowski na Wawelu z okazji zaślubin Zygmunta II Augusta z Katarzyną Habsburżanką w lipcu 1553 roku. Opisał je Stanisław Orzechowski w panegiryku weselnym na cześć królewskiej pary. Zygmunt II August w swoim testamencie zapisał „flanderskie opony ze złotem i figurami” oraz inne ruchomości swoim trzem siostrom do równego podziału, po ich śmierci miały się stać własnością Rzeczypospolitej. Obdarowanie Jagiellonek tak wielkim majątkiem wzbudziło sprzeciw senatorów koronnych, niemniej w roku 1578 trzydzieści najwspanialszych arrasów wysłano królowej Szwecji, Katarzynie, jednej z sióstr króla. Wróciły, kiedy w roku 1587 tron polski objął jej syn Zygmunt III Waza. Nowatorska decyzja ostatniego Jagiellona, oddająca drogocenną kolekcję na własność narodowi, nie była respektowana, a królowie rodziny Wazów uważali ją za swoją własność osobistą. Powtarzana w literaturze wiadomość, jakoby Władysław IV Waza ofiarował w roku papieżowi Urbanowi VIII trzy arrasy biblijne, w wyniku najnowszych badań okazała się nieprawdziwa. Nie jest również prawdą, że w czasie potopu szwedzkiego w 1655 roku arrasy były ukryte przed grabieżą w zamku Jerzego Sebastiana Lubomirskiego na Spiszu. Ostatnio ustalono, że Jan II Kazimierz Waza przechowywał arrasy wraz z innymi ruchomościami w zamku w Malborku od wiosny 1668 do czerwca 1669.
Kiedy na sejmie abdykacyjnym (sierpień – wrzesień 1668) Jan II Kazimierz przedstawił swoją decyzję ustąpienia z tronu, posłowie zażądali zwrotu arrasów do Skarbu Koronnego. Król zabiegał o otrzymanie wynagrodzenia finansowego za 20 lat sprawowania władzy, lecz sejm wypłacanie pieniędzy uzależnił od spełnienia tego żądania. Ponieważ negocjacje nie zakończyły się pozytywnie, eks-król, opuszczając Polskę, zdeponował arrasy w tajemnicy u zaufanego Franciszka Gratty, bogatego patrycjusza miasta Gdańska, i ogłosił, że zostaną wydane, gdy otrzyma należną mu prowizję. Po śmierci Jana II Kazimierza (grudzień 1672) sejm w styczniu 1673 roku w "Deklaracji o potopie" (tak nazywano arrasy od sceny potopu na jednym z nich) uznał, że arrasy znajdujące się w Gdańsku są wyłączną własnością Rzeczypospolitej i polecił podskarbiemu ich wykupienie (rodzina Grattów była wierzycielem zmarłego króla i zatrzymała arrasy na zasadzie zastawu). Nastąpiło to dopiero w roku 1724. Odzyskaną kolekcję złożono na przechowanie w wynajętym przez Skarb Państwa pomieszczeniu warszawskiego klasztoru Karmelitów przy Krakowskim Przedmieściu. W roku 1764 wydano ją do dekoracji zamku warszawskiego na okazję koronacji Stanisława Augusta Poniatowskiego, została tam mocno uszkodzona. Następnie 22 arrasy zdobiły reprezentacyjną salę Pałacu Rzeczypospolitej (Pałac Krasińskich w Warszawie). W listopadzie 1795 roku arrasy – 157 sztuk – zostały zrabowane na rozkaz władz carskich i wywiezione do Petersburga.
W roku 1921, na mocy traktatu ryskiego, rozpoczęto rewindykację rozproszonych po różnych siedzibach carskich i instytucjach arrasów Zygmunta II Augusta. Praca trudna, wymagająca determinacji i poświęcenia, stale napotykająca na opór strony radzieckiej. Wysłani do ZSRR specjaliści rozpoznawali arrasy Zygmunta II Augusta dzięki opisom Stanisława Orzechowskiego. Najbardziej zasłużeni to: Aleksander Czołowski, historyk, dyrektor miejskich muzeów we Lwowie; Bohdan Wydżga, prawnik; Marian Morelowski, ekspert w sprawie tapiserii; Antoni Olszewski, działacz gospodarczy i wielu innych. Dzięki ich wysiłkom do Polski powróciły 132 arrasy. Ostatni transport odzyskanych dzieł sztuki przybył do Warszawy dopiero 5 kwietnia 1928 roku w tym 26 arrasów. 26 stycznia 1922 rząd zdecydował cały zespół przyznać Państwowym Zbiorom Sztuki do umieszczenia w restaurowanym wówczas zamku wawelskim. Przejmowanie zbioru następowało sukcesywnie; w latach trzydziestych wszystkie arrasy były już na Wawelu. Prowadzono intensywne prace konserwatorskie w Warszawie i na Wawelu.
Przed wybuchem II wojny światowej podjęto decyzję, aby w razie inwazji niemieckiej wywieźć z Polski najcenniejsze zbiory wawelskie. 3 września 1939 rozpoczęła się dramatyczna ewakuacja. Droga wiodła na wschód przez tereny toczącej wojny, dalej przez Rumunię, Francję, Wielką Brytanię do Kanady, gdzie drogocenny ładunek dotarł 12 lipca 1940 roku. Opiekę nad transportem sprawowali Stanisław Świerz-Zaleski, kustosz zbiorów wawelskich, oraz Józef Krzywda-Polkowski, również pracownik Wawelu. Władze kanadyjskie zapewniły arrasom bezpieczny i odpowiedni magazyn w Ottawie; jednak, kiedy po 1945 roku zaistniała obawa, że komunistyczne władze Polski Ludowej wystąpią po ich odbiór, miejsca przechowania były w tajemnicy kilkakrotnie zmieniane. Rządowi RP na uchodźstwie chodziło o uniemożliwienie powrotu gobelinów do będącej w strefie wpływów ZSRR Polski. 25 lutego 1948 roku arrasy przejął premier prowincji Quebec, Maurice Duplessis, zdecydowany antykomunista i umieścił je w podległym mu Muzeum prowincji Quebec na długie lata chroniąc, jak oznajmił, przed zagrabieniem przez Stalina. Po jego śmierci w 1959 starania o odzyskanie zbioru przyniosły rezultat. Dokument odbioru podpisała w Quebecu polska delegacja z prof. Jerzym Szablowskim, dyrektorem Państwowych Zbiorów Sztuki na Wawelu na czele 31 grudnia 1960 roku. Skarby wawelskie wyładowano w porcie w Gdyni ze statku MS Krynica 16 stycznia 1961 roku.
Początkowo wszystkie arrasy rozwieszono w zamku, szybko jednak okazało się, że prezentowanie całej kolekcji może mieć dla niej fatalne skutki. Rzesze zwiedzających, skażone powietrze, kurz wżerający się w wełniany wątek, światło, ciężar zwisających tkanin zaczęły zagrażać arrasom. Obecnie liczba eksponowanych jest znacznie ograniczona, są rozwieszane wymiennie. Stałą opiekę sprawuje nad nimi wawelska Pracownia Konserwacji Tkanin.

</doc>
<doc id="147386" url="https://pl.wikipedia.org/wiki?curid=147386" title="Wiosłonos chiński">
Wiosłonos chiński

Wiosłonos chiński ("Psephurus gladius") – wymarły gatunek ryby jesiotrokształtnej z rodziny wiosłonosowatych (Polyodontidae), największa słodkowodna ryba Chin. Jest jedynym przedstawicielem rodzaju "Psephurus".
Występowanie.
Występował w rzece Jangcy i jej dopływach. Ostatni żywy osobnik został zaobserwowany w 2003.
Spadek liczebności odnotowano już między XIII a XIX wiekiem, ale w latach 70. 20 wieku utrzymywano roczne połowy ok 25 ton. Gatunek wciąż występował w niewielkich ilościach w latach 80. (32 osobniki zostały złowione w 1985 r.), a młode zaobserwowano jeszcze w 1995.
Według pracy z 2019 opublikowanej w czasopiśmie Science of the Total Environment gatunek należy uznać za wymarły. Główną przyczyną jego wyginięcia było przełowienie i utrata krytycznych siedlisk, a także budowa Tamy Trzech Przełomów i tamy Gezhouba, co pozbawiło populację dostępu do morza i podzieliło ją na mniejsze subpopulacje, uniemożliwiając migrację na tarło.
W lipcu 2022 roku Międzynarodowa Unia Ochrony Przyrody wpisała wiosłonosa na listę gatunków wymarłych.
Cechy morfologiczne.
Osiągał do 3 m długości i 300 kg masy ciała. Publikowana długość standardowa (SL) 7 m i masa 500 kg jest kwestionowana. Podobnie jak wiosłonos amerykański miał wyrostki filtracyjne, ale krótsze i mniej liczne. Także pysk (rostrum) miał krótszy w stosunku do długości ciała.
Rozród.
Tarł się wczesną wiosną w rzekach i jeziorach na kamienisto-żwirowym lub kamienistym dnie.
Odżywianie.
Odżywiał się rybami.

</doc>
<doc id="147387" url="https://pl.wikipedia.org/wiki?curid=147387" title="Warta Poznań (piłka nożna)">
Warta Poznań (piłka nożna)

Warta Poznań SA – polski klub piłkarski z siedzibą w Poznaniu, założony 15 czerwca 1912 (najstarsza obecnie istniejąca poznańska organizacja piłkarska). W sezonie 2022/2023 występujący w Ekstraklasie. Dwukrotny mistrz Polski, pięciokrotny wicemistrz kraju. W tabeli wszech czasów Ekstraklasy zajmuje 30. miejsce.
Historia.
Początki.
15 czerwca 1912 utworzono Klub Sportowy Warta Poznań, który nieco później zaczęto nazywać "pierwszą damą Wielkopolski". Jego założycielami byli młodzi Polacy, grający wcześniej w niemieckich klubach poznańskich – Unionie i Britanii: Marian Bey, Stefan Malinowski, Stefan Mórkowski, bracia Edmund i Franciszek Szycowie oraz Ludwik Zysnarski. Weszli oni w skład pierwszego zarządu klubu, którego pierwszym prezesem – jako najstarszy członek zarządu – został Franciszek Szyc. Jego brata Edmunda mianowano sekretarzem, zaś kapitanem drużyny był Marian Bey. Na zebraniu założycielskim wybrano kolory biało-zielony, jako statutowe barwy.
W ramach utrudnień wprowadzonych przez władze zaborcze zakazano rozgrywania meczów z udziałem polskich drużyn. Ów zakaz przyspieszył decyzję o przeprowadzeniu w roku 1913 pierwszych mistrzostw Wielkopolski, w których wzięły udział 3 zespoły: Warta Poznań, Posnania oraz Ostrovia Ostrów Wielkopolski. Wyniki Warty były następujące: Posnania – Warta 1:1, Warta – Ostrovia 3:2, Ostrovia – Warta 3:4, Warta – Posnania 2:2. Końcowa tabela:
Pierwszym mistrzem Wielkopolski została Warta Poznań. Rozegranie inauguracyjnych mistrzostw regionu spowodowało eksplozję popularności piłki nożnej na terenie Poznania. W szybkim tempie zaczęły wyrastać nowe sekcje piłkarskie, zrzeszające jedynie polską młodzież. Takimi zespołami były: Trytonia założona na Łazarzu oraz powstała na Jeżycach drużyna o nazwie Sparta. W roku 1914, mimo rozpoczęcia działań wojennych związanych z wybuchem I wojny światowej, w Poznaniu starano się w miarę możliwość organizować życie sportowe, co wcale nie było łatwe ze względu na wprowadzenie przez Niemców stanu wojennego. Generalnie przepisy nie zezwalały na jakiekolwiek spotkania czy organizowanie zgromadzeń bez odpowiednich zezwoleń. Mimo tych utrudnień w roku 1914 odbyły się drugie mistrzostwa Wielkopolski, w których udział wzięły tylko dwa zespoły: Warta Poznań i KS Posnania. Wyniki tego dwumeczu były następujące: w pierwszym Warta dość gładko ograła Posnanię 6-3, a w drugim dopełniła formalności, pokonując swojego przeciwnika 2-1. Tabela końcowa tych mistrzostw prezentowała się następująco:
W 1915 Warta rozegrała mecze z drużyną Fever Kościan, w których biało-zieloni okazali się gorsza od gości; najpierw ulegając im 3-1, potem remisując 5-5. Jedną z zagadek roku 1915 jest wiarygodna informacja o tym, kto wygrał kolejne mistrzostwa Wielkopolski. Z kroniki klubu Ostrovia można się dowiedzieć, że to właśnie ten klub wygrał mistrzostwa. Jednak wielu badaczy powątpiewa, żeby było to prawdą, albowiem brak jest jakichkolwiek innych materiałów źródłowych, na podstawie których dałoby się potwierdzić ten zapis. Możliwa jest jeszcze jedna teoria, która podają J. Owsiański i T. Siwiński. Ta mianowicie, że tytuł mistrzowski Ostrovia sobie przypisała po wygranym dwumeczu z zespołem poznańskiej Warty. Byłoby to logicznym wytłumaczeniem zapisu w kronice o zdobyciu mistrzostwa Wielkopolski. W dwumeczu tym pierwszy mecz zakończył się zwycięstwem Warty 4-2 mecz drugi zakończył się zwycięstwem zespołu z Ostrowa w stosunku 4-1. Rok 1915 to nie tylko pojedynki pomiędzy polskimi zespołami, ale też i pojedynki z zespołami niemieckimi. Warto tutaj wspomnieć o meczu, który został rozegrany w grudniu pomiędzy Wartą Poznań a chyba najsilniejszym zespołem niemieckim DeutscherSportverein (DSV). Sam mecz zakończył się wynikiem 2-2, co można uznać za wielki sukces polskiej drużyny, a także za bardzo dobry sportowy prognostyk na kolejne, nadchodzące lata. Mecze między drużynami poznańskimi odbywały się w kolejnych latach I wojny światowej. W roku 1916 do niespodzianek doszło już na samym początku, kiedy drużyna Warty najpierw uległa Unii 1-2, potem niespodziewanie zremisowała 2-2 ze Stellą Gniezno. W tym też roku odbył się kolejny pojedynek między zespołem DSV a Wartą, gdzie poznaniacy okazali się o klasę lepsi, pokonując niemieckiego przeciwnika aż 4-0. Rok 1917 to z kolei rok jubileuszowy dla zespoły Warty, która obchodziła swoje 5 urodziny. W kronice klubu może przeczytać o wielkich uroczystościach, jakie miały miejsce podczas obchodów 5-lecia zespołu. Z tego też powodu zorganizowano turniej z udziałem najlepszych poznańskich zespołów. Rok ten to nie tylko uroczystości związane z obchodami 5 – lecia istnienia drużyny. To również zmiana warty – za sterami drużyny stanął Franciszek Rotnicki, o którym ówcześnie pisano: „…Człowiek o dużym autorytecie, energiczny i przedsiębiorczy. On to, wspólnie z umiejętnie dobranym gronem współpracowników buduje w tym ciężkim okresie trwałe podstawy przyszłej wielkości klubu. Przewidując trafnie niechybny koniec zaborczego imperializmu pruskiego koncentruje wysiłki zarządu przede wszystkim na utrwaleniu klubowej tradycji, na przywiązaniu do barw Warty…”. Rok 1917 dla Warty to nie tylko czas świętowania, to także kolejne mecze między poznańskimi zespołami. Do tego wszystkiego dochodzi współpraca z Polską Organizacją Wojskową. Ostatni rok wojny przynosi kolejne potyczki sportowe między drużynami wielkopolskimi. Jednak najważniejszą wiadomością była informacja o zakończeniu I wojny światowej oraz o ustaleniach pokojowych, które mówiły o przywróceniu wolnej i niepodległej Polski.
Okres międzywojenny.
Rok 1918 to nie tylko ogromna radość z odzyskania po 123 latach niepodległości, to także nowe możliwości dla polskiego sportu, organizowanego w granicach terytorium państwa polskiego, bez ingerencji mocarstw co do kształtu, jak i sposobu rozwoju towarzystw czy klubów sportowych. Organizacja i odbudowa odbywała się na zgliszczach, jakie pozostały po działaniach wojennych. Podczas konfliktu zginęło wielu doborowych sportowców, jak i wielu zasłużonych działaczy, zniszczona została i tak skromna baza sportowa. Wielkopolskę czekał jeszcze jeden bój, zryw narodowy jakim było powstanie wielkopolskie, zakończone sukcesem i wypędzeniem władz zaborczych. Podczas tego zrywu narodowego każdy piłkarz, który wówczas przebywał na terenie Poznania, nie bacząc na konsekwencje, jakie mogły go spotkać, zgłosił się do służby wojskowej, żeby móc walczyć o ojczyznę. Wraz z nastaniem 1919 roku postanowiono reaktywować struktury sportowe obowiązujące przed wybuchem I wojny światowej, a także podjęto decyzję o rozegraniu pierwszych powojennych mistrzostw Wielkopolski. Do zawodów zgłosiło się 5 zespołów, w tym 4 z Poznania. Tymi klubami były: Unia, Warta, Posnania i Pogoń. Natomiast piątym zespołem, który zgłosił się do mistrzostw była drużyna z Ostrowa Wielkopolskiego, czyli Ostrovia. Wyniki tych mistrzostw były następujące: Posnania – Ostrovia 3:1, Ostrovia – Warta 1:7, Unia – Pogoń 9:1, Warta – Posnania 7:0*, Ostrovia – Pogoń 3:2, Unia – Warta 2:3, Pogoń – Posnania 3:3, Unia – Ostrovia 4:0, Warta – Pogoń 7:0, Unia – Warta 4;1. Tabela mistrzostw prezentowała się następująco:
Mecze w ramach mistrzostw Wielkopolski to nie jedyne spotkania, jakie odbyły się w Poznaniu. Doszło również do organizacji meczów towarzyskich z udziałem zespołów warszawskich. I tak między innymi do stolicy Wielkopolski zawitały takie kluby jak stołeczna Polonia czy Korona, które rozegrały pojedynki z poznańską Wartą. W roku 1921 ruszyły mistrzostwa okręgu w klasie A, w której wystąpiły takie kluby piłkarskie z Wielkopolski jak Warta, Pogoń, „Stella” Gniezno. Najlepszą drużyną ponownie okazała się drużyna Warty Poznań.
W wyniku przeprowadzonych rozgrywek (rok 1922) po raz kolejny w klasie A najlepszą drużyną okazała się Warta Poznań, zaś na drugim miejscu uplasował się Sokół Toruń, a na trzecim Pogoń Poznań. Tym samym drużyna „zielonych” wywalczyła sobie prawo reprezentowania okręgu poznańskiego podczas mistrzostw Polski. Trzeba zaznaczyć, że grupę eliminacyjną Warta przeszła jak burza, pokonując takie potęgi piłkarskie jak ŁKS Łódź, Polonia Warszawa i Strzelec Wilno. Wraz z zakończeniem rozgrywek eliminacyjnych poznaniacy czekali na wyniki drugiej grupy, z której zwycięzcą mieli walczyć o tytuł najlepszej drużyny w Polsce. Przeciwnik nie był łatwy dla Warty, bowiem zwycięzcą drugiej grupy została drużyna Pogoni Lwów. Pierwszy mecz odbył się w Poznaniu i zakończył się remisem 1-1. Mecz rewanżowy z kolei odbył się we Lwowie i zakończył się wynikiem 4-3 dla Pogoni Tym samym Warta i cały Poznań mogli się cieszyć ze zdobycia tytułu Wicemistrza Polski. Rok 1923 to kolejny rok dominacji Warty Poznań w klasie A. Spowodowało to, że po raz kolejny miała możliwość udziału w walce o miano najlepszej drużyny piłkarskiej w Polsce. Mimo pogarszającej się sytuacji finansowej klubu drużyna pokazała hart ducha i udało jej się w swojej grupie eliminacyjnej uplasować na drugiej pozycji, za krakowską Wisłą. Warto tutaj wspomnieć, że pozostałymi drużynami w grupie, z którymi musiała toczyć boje poznańska Warta, to takie zespoły jak ŁKS Łódź, Pogoń Lwów, Iskra Siemianowice czy Polonia Warszawa. Porażka z Łódzkim Klubem Sportowym zaprzepaściła szanse na grę w finale mistrzostw Polski, w którym to zmierzyły się drużyny Wisły Kraków i Pogoni Lwów.
W styczniu 1925 roku odbyło się Walne Zgromadzenie Poznańskiego Związku Okręgowego Piłki Nożnej, podczas którego, w wyborach na stanowisko prezesa, Kazimierz Donat (Warta) pokonał majora Kazimierza Glabisza, który po raz kolejny przeprowadził rozliczenie roczne ze swej działalności. We wrześniu 1925 Kazimierz Donat zrezygnował ze stanowiska prezesa, a funkcję tę powierzono Wacławowi Wrześniewiczowi. W roku 1925 odbyły się jedynie finały mistrzostw Polski na bazie mistrzostw okręgowych przeprowadzonych rok wcześniej. Zespół poznański dość gładko przeszedł eliminacje, awansując szybko do gier finałowych, których terminarz został zmanipulowany przez PZPN, na niekorzyść poznańskiej ekipy. Chodziło o zakulisowe przekładanie terminu meczu finałowego Warty z Wisłą Kraków. Ostatecznie, w wyniku odwołania, Warcie przyznano walkower, jednak mistrzem po raz kolejny została Pogoń Lwów. Kolejne mistrzostwa okręgu w roku 1926, to kolejny sukces Warty Poznań, która nie miała sobie równych, wyprzedzając takie zespoły jak Unia i Pogoń. W rozgrywkach finałowych Warta w grupie eliminacyjnej zdobyła pierwsze miejsce, zdobywając 8 pkt, jednak w finale musiała uznać wyższość swoich przeciwników, plasując się na trzecim miejscu, zdobywając jedynie 3 punkty.
W latach kolejnych (1926-1928) istniał konflikt pomiędzy PZPN i klubami piłkarskimi, które utworzyły ligę. Dopiero w roku 1928 konflikt został zażegnany i do ligi przystąpiły wszystkie czołowe zespoły.
W 1929 roku Warta zdobyła pierwsze mistrzostwo Polski. Oficjalna tabelę polskiej ligi za rok 1929 przedstawiała się następująco:
[21]
Warto wspomnieć o składzie, który zdobył tak bardzo wyczekiwane, pierwsze mistrzostwo Polski dla Poznania. Przedstawiał się on następująco: Marian Fontowicz, Marian Śmiglak, Michał Flieger, Ginter Rudolf Scherfke I, Jan Wojciechowski, Witold Kazimierz Przykucki, Leon Radojewski, Adam Knioła, Fryderyk Egon Scherfke II, Władysław Przybysz, Edmund Rochowicz, Wawrzyniec Staliński, Władysław Andrzejewski.
11 sierpnia 1929 roku Warta zagrała mecz towarzyski z ekipą Philipsu Eindhoven. Był to pierwszy mecz jakiejkolwiek drużyny z Holandii w Polsce. Spotkanie było pierwszą relacją na żywo z spotkania piłki nożnej na terenach RP. Mecz w Radiu Poznańskim skomentował Ludomir Budziński. Spotkanie 5:2 wygrała drużyna z Poznania.
Koniec roku 1929 to również początek kryzysu ekonomicznego, który dotknął nie tylko Polskę, a który dość dotkliwie odbił się na wszystkich zespołach piłkarskich. Niektóre z nich musiały zaprzestać swojej działalności, te większe z trudem wiązały koniec z końcem. Taki stan rzeczy utrzymywał się aż do roku 1932, co nie oznacza, że zaprzestano organizacji mistrzostw w okręgach, jak również rozgrywek w ramach ligi polskiej. Po bardzo udanym sezonie mistrzowskim przyszedł sezon pełen rozczarowań dla kibiców, jak i piłkarzy Warty Poznań. Bilans sezonu 1930 wyglądał następująco: 22 mecze, 11 zwycięstw, 4 remisy,7 porażek i dopiero 5 lokata na koniec sezonu. Nie ma pewności, co tak naprawdę spowodowało obniżenie formy przez zawodników Warty. Wielu ówczesnych ludzi sportu wskazywało, że głównym winowajcą porażki był węgierski trener Warty Fursta. Jednak nie wszyscy piłkarze Warty Poznań byli rozczarowani tym sezonem, do historii ligi przeszedł legendarny bramkarz zielonych Marian Fontowicz, który jako pierwszy w historii nie puścił bramki przez 500 minut. Następny rok, 1931, to kolejny sezon rozczarowań ze strony Warty w rozgrywkach pierwszej ligi. VII miejsce z dorobkiem: 11 zwycięstw, 1 remis i 10 porażek. Działacze Warty nie mieli pomysłu, jak wyrwać drużynę z marazmu, w którym znajdowała się od ponad dwóch sezonów. Do zespołu zaczęto wprowadzać młodych zawodników, ale na efekty tej pokoleniowej zmiany trzeba było jeszcze poczekać.
Nowy sezon to kolejne nadzieje na dobrą grę jedynego zespołu poznańskiego w Polskiej Lidze. Kłopoty finansowe zostały zażegnane przez działaczy Warty, a młode pokolenie piłkarzy, którzy weszli do drużyny w poprzednim sezonie, zaczęło coraz lepiej grać, zbierając coraz więcej doświadczeń i stając się z meczu na mecz wymagającym przeciwnikiem dla pozostałych uczestników ligi. Sezon roku 1932 pokazał, że Warta ma potencjał. Do tego w fantastycznej formie był bramkarz zielonych Marian Fontowicz. Warta pod koniec rozgrywek uplasowała się na III miejscu z 13 zwycięstwami, 1 remisem i 8 porażkami. Warto tutaj wspomnieć o tym, że Warta jako jedyny zespół pokonał dwukrotnie Cracovię, która na koniec sezonu została mistrzem. Zwycięstwo w meczu wyjazdowym piłkarze poznańscy okupili dużymi stratami, gdyż wraz z sędzią głównym zostali pobici przez kibiców krakowskich.
Kolejny sezon napawał kibiców poznańskich wiarą w sukcesy drużyny Warty po bardzo udanym sezonie 1932. Jednak sezon roku 1933 okazał się bardzo słabym w wykonaniu drużyny zielonych. Można domniemywać, że taki stan rzeczy był spowodowany nowym podziałem ligi na słabszą, jak i na silniejszą grupę. Nie wydaje się jednak, żeby takie tłumaczeni było odpowiednie, gdyż Warta po prostu zawiodła na tle sportowym, najpierw okazując się słabsza od koalicji zespołów krakowskich w grupie silniejszych, a potem zawodząc w grupie zespołów słabszych. Przez pewien czas istniała możliwość degradacji jedynego poznańskiego zespołu z Polskiej Ligi. Na szczęście zieloni uniknęli spadku, ratując się przed degradacją zwycięstwami w ostatnich kolejkach. Końcowy efekt słabej gry spowodował, że poznański zespół uplasował się na IX pozycji z dorobkiem zaledwie 7 zwycięstw, 2 remisów i aż 11 porażek. Sezon 1934 roku pokazał nierówną formę zespołu Warty, przeplatając bardzo dobre mecze z katastrofalnymi. W takim stanie rzeczy zespół poznański uplasował się na zakończenie rozgrywek na VII pozycji z bilansem 9 zwycięstw, 4 remisów i 9 porażek. Kolejne sezony dla zielonych okazały się bardzo udane, ponieważ zarówno w sezonie roku 1935, jak i w sezonie roku 1936 uplasowała się na III miejscu. Rok 1937 okazał się dla niej gorszy, gdyż na koniec sezonu drużyna zajęła najmniej lubiane przez sportowców 4 miejsce z bilansem: 8 zwycięstw, 4 remisów i 6 porażek. W poznańskiej klasie A dominowała aż do początku II wojny światowej Legia Poznań. Wraz napaścią III Rzeszy na terytorium II Rzeczypospolitej postanowiono przerwać trwający sezon ligowy i wstrzymać wszelkie rozgrywki klas mistrzowskich w okręgu.
Na przełomie 1937 i 1938 Warta Poznań wystąpiła z żądaniem wprowadzenia "paragrafu aryjskiego", czyli wykluczenia z PZPN klubów, sędziów i piłkarzy nie-chrześcijan.
II wojna światowa.
Po raz drugi klub był zmuszony zawiesić działalność przez okupację hitlerowską. W 1939 roku, po zwycięstwie nad Ruchem Chorzów 5:2, warciarze awansowali na 3. miejsce, jednak rozgrywek nie dokończono. Niemcy zniszczyli wiele dokumentów i pamiątek klubowych, wielu warciarzy rozproszyło się po świecie, część z nich już nie wróciła.
Czasy powojenne.
Jednak tuż po wojnie – 18 marca 1945 roku – zwołano pierwsze powojenne zebranie klubu, reaktywowano na nim jego działalność. Chęć sukcesów była wielka i już w pierwszym powojennym sezonie (1946 rok) Warta zdobyła wicemistrzostwo, ulegając w finałowym meczu stołecznej Polonii (mistrzowie w dwóch sezonach po wojnie byli wyłaniani systemem pucharowym, ligę wznowiono w roku 1948). Rok później aspiracje były jeszcze większe. Warciarze grali jak z nut. W półfinale rozgrywek pokonali AKS Chorzów 4:1 i 2:0, i w finale czekała na nich krakowska Wisła. W Krakowie Wielkopolanie wygrali 2:0. Zainteresowanie rewanżem w Poznaniu było bardzo duże. Na stadion przy Rolnej przyszedł nadkomplet (ponad 20 000 ludzi). Po emocjonującym meczu, zakończonym zwycięstwem "Zielonych" 5:2, Warta zdobyła drugie mistrzostwo w swojej historii.
Jednak okres stalinizmu zakończył epokę zwycięstw dla Warty. W 1950 roku doszło do fuzji z klubem HCP (występującym pod nazwą Stal), wynikiem czego było zniknięcie historycznej nazwy "Warta". W sezonach 1951-1955 klub występował pod nazwą Stal Poznań. Na szczęście okres ten nie trwał długo i 29 grudnia 1956 roku, Walne Zgromadzenie Klubu przywróciło mu dawną nazwę. W 1959 patronat nad Wartą przejęły Zakłady Hipolita Cegielskiego. Potężne zakłady, co prawda nie były w stanie odbudować dawnej świetności klubu, jednak dzięki im znacznie rozwinęła się baza klubu. Warta zyskała środki na przebudowę stadionu, korty tenisowe i boisko treningowe. Po rozejściu się dróg Warty i HCP w 1989 roku, rozpoczęły się pertraktacje w sprawie własności obiektów. Zakończyły się one powodzeniem i stadion Szyca wraz z terenami wokół stał się własnością klubu.
Powrót do elity i spadek do III ligi.
Początek lat 90. XX wieku przyniósł powrót do Ekstraklasy po 43 latach. Był to tylko dwusezonowy epizod (1993/94 i 1994/95). Przełom XX i XXI wieku, to przeważnie pierwsza połowa III ligowej tabeli z krótkimi odwiedzinami na zapleczu Ekstraklasy.
W sezonie 2006/2007 zespół zajął drugie miejsce w rozgrywkach II grupy III ligi i zagrał w barażach o II ligę z Unią Janikowo. Po osiągnięciu wyników 1:1 w Poznaniu i 2:2 w Janikowie dzięki korzystniejszemu wynikowi na wyjeździe awans wywalczyła Warta.
Era Pyżalskich.
Od sezonu 2010/2011 Warta zaczęła rozgrywać swoje domowe mecze na Stadionie Miejskim. Spłacono zadłużenia wobec zawodników i wyremontowane szatnie, a 20 stycznia 2011 roku nowym prezesem sekcji piłki nożnej w Warcie została Izabella Łukomska-Pyżalska. Na stanowisku trenera ponownie zatrudniono Bogusława Baniaka, którego asystentem był Piotr Tworek, a dyrektorem sportowym został Tadeusz Fajfer. Frekwencja na pierwszym meczu Warty Poznań rozgrywanym na Stadionie Miejskim w Poznaniu wyniosła ok. 20 tysięcy widzów. 16 czerwca 2011 roku „Bebeto” odszedł z klubu, który pod jego wodzą w sezonie 2010/2011 dopiero w ostatniej kolejce na rzecz Floty Świnoujście stracił miano najlepszej drużyny rundy wiosennej.
Do sezonu 2011/2012 zespół przygotowywał Czesław Jakołcewicz, który został zatrudniony na stanowisku trenera 22 czerwca 2011 roku. Jednak już po pięciu kolejkach i odpadnięciu z rozgrywek o Puchar Polski w sezonie 2011/2012 szkoleniowiec podał się do dymisji 22 sierpnia. Dwa dni później nowym trenerem został Artur Płatek. Zmienił się również dyrektor sportowy, którym został kończący karierę piłkarską Arkadiusz Miklosik. 1 listopada 2011 doszło do kolejnej zmiany trenera, miejsce Artura Płatka zajął Jarosław Araszkiewicz, który w latach 2004-2007 prowadził zespół poznańskiej Warty w III lidze. Dnia 6 grudnia nowym asystentem trenera został Czesław Owczarek.
W 2012 roku z okazji stulecia istnienia klubu, sekcja piłkarska Warty Poznań posługuje się nowym herbem, który znajduje się na koszulkach piłkarzy oraz na stronie głównej i na materiałach promocyjnych klubu.
25 kwietnia 2012 z prowadzenia zespołu zrezygnował Jarosław Araszkiewicz, którego obowiązki przejął dotychczasowy asystent trenera zielonych, Czesław Owczarek. Podczas pierwszego spotkania sezonu 2012/2013 z uwagi na brak licencji Czesława Owczarka na prowadzenie zespołu w I lidze na ławce trenerskiej zasiadł Ryszard Łukasik. Wkrótce na spotkaniu z Komisją Kształcenia i Licencjonowania Trenerów PZPN Czesław Owczarek otrzymał na rok warunkową zgodę na prowadzenie zespołu. Pod koniec roku, 21 grudnia klub rozstał się z trenerem, Czesławem Owczarkiem. W związku z niską kwotą dotacji z Urzędu Miasta i dużymi problemami finansowymi, zimą odeszła większa część podstawowego składu, a w sumie aż 15 piłkarzy. Na początku 2013 roku, 3 stycznia obowiązki trenera przejął dotychczasowy asystent trenera, Waldemar Przysiuda, które pełnił do 14 stycznia. W tym samym dniu nowym szkoleniowcem został Maciej Borowski, który należał od czterech lat do sztabu szkoleniowego I zespołu, a jego asystentem został Mikołaj Tarczyński. 2 kwietnia miejsce trenera zajął Krzysztof Pawlak, który jest ostatnim trenerem, który prowadził zespół Zielonych w rozgrywkach Ekstraklasy. Maciej Borowski powrócił do pracy z bramkarzami. W sezonie 2012/2013 Warta spadła z I ligi, żegnając się z nią po sześciu latach.
Wiele wskazywało, że z powodów finansowych zespół rozpocznie następny sezon w IV lidze, zastępując w niej drużynę rezerw i grając głównie młodzieżowcami. Udało się jednak pozyskać nowego inwestora, którym został poznański radca prawny Maciej Dittmajer. Wszedł on do rady nadzorczej klubu oraz został wiceprezesem ds. sportowych. Nowym trenerem pierwszego zespołu został natomiast Marek Kamiński. Prezesem klubu pozostała jednak Izabela Łukomska-Pyżalska. Dzień przed specjalną konferencją prasową, która odbyła się 28 czerwca 2013 roku, potwierdzono fakt otrzymania przez klub licencji na grę w II lidze.
Warta w sezonie 2013/2014 zajęła co prawda ósme miejsce w tabeli II ligi, ale nie dostała licencji na grę w niej w kolejnym roku. PZPN nie zgodził się na grę Warty w II lidze, bo klub zalegał na ponad 100 tysięcy złotych głównie w ZUS i urzędzie skarbowym. Dotyczyło to jednak innych sekcji niż piłkarska. Ostatecznie klub dostał licencję na grę w III lidze.
Przed sezonem 2014/2015 w klubie zaszło sporo zmian organizacyjnych. Z pełnienia funkcji wiceprezesa zrezygnował Maciej Dittmajer. Na stanowisku trenera Piotra Kowala zastąpił Tomasz Bekas. Mimo tego, że drużynę skazywano przed sezonem na porażkę, ostatecznie "Zielonym" udało się wygrać swoją grupę III ligi i uzyskać prawo gry w barażach. W pierwszym meczu przeciwko Polonii Bytom poznaniacy ulegli jednak na własnym stadionie 1:2.
Po kilku latach błąkania się po niższych ligach w sezonie 2017/18 Warcie udało się ponownie awansować z III miejsca do I ligi. Runda jesienna sezonu 2018/19 zaczęła się jednak nie najlepiej dla klubu z powodu jego kłopotów finansowych i strajku piłkarzy. Klub z powodu remontu swojego stadionu rozgrywa także swoje mecze domowe w Grodzisku Wielkopolskim na Stadione Dyskobolii.
30 sierpnia 2018 roku Izabella Łukomska-Pyżalska podała się do dymisji. Nie jest już prezesem ani KS Warta, ani Warta Poznań SA. Spółka akcyjna stała się w momencie złożenia dymisji własnością Bartłomieja Farjaszewskiego, a pełniącym obowiązki prezesem sześciosekcyjnego stowarzyszenia został Tomasz Kaczor. Łukomska-Pyżalska zostaje w stowarzyszeniu jako wiceprezes, ale to w żaden sposób nie koliduje z warunkami umowy sprzedaży spółki. O tym kto będzie prezesem klubu pierwszoligowego zadecyduje nowy właściciel.
Era odbudowy.
Po sezonie 18/19 w którym Warta zajęła 13 miejsce w 1 lidze trener Petr Němec został zwolniony a w jego miejsce zatrudniony został Piotr Tworek, przed którym zostało postawione zadanie poprawy stylu gry zespołu oraz spokojne utrzymanie. 
W sezonie 19/20 Warta sprawiła niespodziankę i zamiast zakładanego utrzymania udało jej się po wygranych Barażach (z Termaliką w półfinale oraz z Radomiakiem w Finale) awansować do Ekstraklasy. W elicie także zapewniła sobie bezproblemowe utrzymanie. 
W sezonie 20/21 Warta po nieudanej rundzie jesiennej była oczywistym kandydatem do spadku. Jednak wiosną w składzie zaszły spore wzmocnienia i Warta zaczęła grać niezwykle skutecznie. Zespół zielonych został okrzyknięty rewelacją sezonu, ponieważ zajęli oni 5 pozycję w lidze a europejskie puchary przemknęły im koło nosa.
Rozgrywki.
Rozgrywki nieligowe i ligowe.
Po dziewięciu latach od założenia klubu, Warta przystąpiła do rozgrywek w systemie nieligowym, w których zaprezentowała się z bardzo dobrej strony. W przeciągu ich pięciu edycji, dwukrotnie została srebrnym i brązowym medalistą Mistrzostw Polski.
Od 1927 roku Warta występowała w ligowych rozgrywkach, w czasie których już w trzeciej edycji sięgnęła po pierwszy w swojej historii tytuł Mistrza Polski. W latach 1927–1939 klub stawała dwukrotnie na drugim i czterokrotnie na trzecim stopniu podium rozgrywek. Po II wojnie światowej Warta dwukrotnie wzięła udział w nieligowej rywalizacji o tytuł mistrza kraju, który po raz kolejny wywalczyła w 1947 roku, poprzedzonym wicemistrzostwem Polski zdobytym rok wcześniej.
W 1948 roku na polskich boiskach ponownie zawitały ligowe rozgrywki, które trwają nieprzerwanie do dnia dzisiejszego. W pierwszych trzech latach Warciarze grali na pierwszym poziomie ligowym. Następnie występowali na drugim i trzecim szczeblu ligowym, aż do momentu, gdy po ponad 40 latach w sezonie 1993/1994 powrócili do pierwszego poziomu ligowego. Z powrotu nie cieszyli się zbyt długo, ponieważ w kolejnym sezonie opuścili najwyższą ligę w polskiej piłce nożnej, do której nie powrócili aż do 2020 roku (po wygranej w meczu barażowym przeciwko Radomiakowi Radom).
Rekordy.
Rekordy zespołowe.
Najwyższe zwycięstwa i porażki w ekstraklasie
zwycięstwo – dom
porażka – dom
zwycięstwo – wyjazd
porażka – wyjazd
Mecz stulecia.
Spotkanie z Wisłą Kraków rozegrane 30 listopada 1947 roku zostało wybrane jako mecz stulecia Warty Poznań.
Piłkarze.
Piłkarze w reprezentacji Polski.
Olimpijczycy.
Do grona dotychczasowych reprezentantów polski na igrzyskach olimpijskich należą trzej byli zawodnicy klubu.
Piłkarz stulecia.
Laureatem plebiscytu na piłkarza 100-lecia Warty Poznań został Fryderyk Scherfke.
Jedenastka stulecia.
W plebiscycie na jedenastkę 100-lecia Warty Poznań wytypowano zawodników, którzy według kibiców najbardziej zapracowali na znalezienie się w tym kręgu.
Jedenastka stulecia została zaprezentowana w ustawieniu 1-4-4-2. Ze względu na dużą ilość głosów na zawodników ofensywnych, były piłkarz Zielonych, Maciej Żurawski został potraktowany, jako ofensywny pomocnik.
Ostatecznie jedenastka 100-lecia wygląda następująco:
Sztab szkoleniowy i trenerzy.
Trener stulecia.
Laureatem plebiscytu na trenera 100-lecia Warty Poznań został Tadeusz Łuczak.
Stadiony.
Średnia liczba widzów na stadionie w I i II lidze.
Średnia liczba widzów podczas spotkań rozegranych na: stadionie przy Drodze Dębińskiej,
stadionie Dyskobolii Grodzisk Wielkopolski i Stadionie Miejskim.
Stan od początku sezonu 2007/2008 do końca sezonu 2012/2013.
Hymn.
Z końcem lutego 2011 roku klub zaprezentował własny hymn, który został skomponowany przez Sylwię Grzeszczak. Tekst pieśni nawiązuje do bogatej tradycji klubu, a także aspiracji, które sięgają awansu do ekstraklasy.
Maskotka.
Przed rozpoczęciem sezonu 2011/2012 klub zaprezentował własne maskotki, którymi zostały dwa dinozaury „Wartusie” mające za zadanie zachęcanie kibiców do dopingu drużyny na meczach, a także towarzyszenie piłkarzom Warty wychodzącym na każde domowe spotkanie. Podczas 23 kolejki sezonu 2011/2012 w meczu Zielonych z Sandecją Nowy Sącz na płycie boiska Stadionu Miejskiego w Poznaniu znalazło się jajo, z którego miał się wykluć potomek klubowych maskotek. Po Wielkanocy 12 kwietnia 2012 roku dzieci ze Szkoły Podstawowej nr 88 w Poznaniu odnalazły zaginionego dinozaura, który wykluł się z jaja, które zaginęło podczas ligowego spotkania Warciarzy z Sandecją. Od tej pory w skład maskotek Warty Poznań wchodzą trzy dinozaury. Mały dinozaur otrzymał imię „Miluś”.
Władze.
Dotychczasowi prezesi.
"Od założenia klubu do 1962 roku"
Warta II Poznań.
W sezonie 2012/2013 klub dysponował drużyną rezerw, która przystąpiła do rozgrywek w IV lidze w grupie: wielkopolska (północ). Trenerem został Przemysław Bereszyński, który 13 marca 2013 roku został zastąpiony przez Jarosława Zawadzkiego. Zespół na koniec sezonu uplasował się na 7. miejscu. 17 lipca 2013 roku klub poinformował o wycofaniu drużyny rezerw z rozgrywek IV ligi w sezonie 2013/2014 ze względów kadrowych i szkoleniowych.
Zespół podejmował rywali na stadionie Polonii Poznań, a także w "Ogródku".
Od sezonu 2020/2021 drużyna rezerw za zgodą Wielkopolskiego Związku Piłki Nożnej przystąpiła do rozgrywek w IV lidze w grupie: wielkopolska. Trenerem został Bartosz Majchrzak. Sezon 2020/2021 Warta II zakończyła na 18. miejscu w tabeli, w strefie spadkowej. W sezonie 2021/2022 Warta II nie została zgłoszona do rozgrywek V ligi wielkopolskiej.
Numizmatyka.
W 2013 roku wydano dwie monety okolicznościowe związane z klubem. Monety miały nominały 2 zł i 5 zł (monetę o nominale 2 zł wyemitowano w nakładzie do 80 000 sztuk, zaś monetę o nominale 5 zł wyemitowano w nakładzie do 40 000 sztuk). Monety te wchodzą w skład serii monet "Polskie Kluby Piłkarskie". 

</doc>
<doc id="147392" url="https://pl.wikipedia.org/wiki?curid=147392" title="Giovanni Battista Montini">
Giovanni Battista Montini



</doc>
<doc id="147396" url="https://pl.wikipedia.org/wiki?curid=147396" title="Garbarnia Kraków">
Garbarnia Kraków

Garbarnia Kraków – polski klub piłkarski z siedzibą w Krakowie. Klub został założony w 1921 roku przez grupę pracowników Polskich Zakładów Garbarskich Sp. z o.o. Obecnie działa w formie stowarzyszenia kultury fizycznej. Początkowo Garbarnia była klubem wielosekcyjnym. Aktualnie funkcjonuje jedynie sekcja piłki nożnej mężczyzn, której seniorzy występują w rozgrywkach II ligi.
Historia.
KS Lauda.
Klub Sportowy „Lauda” (protoplasta dzisiejszej Garbarni) powstał jesienią 1921 roku. Pierwszym prezesem klubu został Feliks Szczepanik a drużyna rozpoczęła ligowe zmagania od najniższego szczebla rozgrywek – klasy C. W 1924 roku piłkarze z Ludwinowa awansowali do klasy B.
Walka o Ligę.
W 1924 roku sponsorem klubu zostały Polskie Zakłady Garbarskie, co spowodowało zmianę nazwy na Klub Sportowy „Garbarnia”. Rozciągnięcie opieki nad klubem przez bogatego patrona otworzyło przed nim drogę do krajowej elity. Wybudowany został bardzo nowoczesny na ówczesne standardy Stadion przy ul. Barskiej (otwarty w 1926 roku), a piłkarze Garbarni rok później awansowali do Ligi Okręgowej. Już w pierwszym sezonie na drugim szczeblu krajowych rozgrywek Garbarnia była bliska awansu, jednak przegrała w barażach ze Śląskiem Świętochłowice. Krakowski klub został ukarany walkowerem, gdyż piłkarze Garbarni zeszli z boiska przed końcem meczu protestując przeciwko, ich zdaniem, tendencyjnemu sędziowaniu.
Rok później Garbarnia nie miała sobie równych ani w fazie zasadniczej ani w barażach i awansowała do najwyższej klasy rozgrywkowej w kraju – Ligi.
Garbarnia wśród najlepszych.
Już pierwszy sezon (1929) na najwyższym poziomie przyniósł Garbarni pierwsze miejsce w tabeli na koniec rozgrywek. Pomimo to Garbarnia nie zdobyła tytułu mistrza Polski. Ostatecznie zdecydowało o tym zweryfikowanie jednego z przegranych spotkań głównego rywala "Brązowych" w walce o tytuł, poznańskiej Warty. PZPN uznał, że w przegranym meczu z Klubem Turystów Łódź w łódzkim zespole wystąpił nieuprawniony zawodnik i przyznał walkower na korzyść Warty, która tym sposobem wyprzedziła Garbarnię w końcowej klasyfikacji. Piłkarze z Krakowa zdobyli tytuł wicemistrzów Polski.
Rok później Garbarnia zajęła 6. miejsce w tabeli na koniec sezonu.
Największym dotychczasowym sukcesem w historii klubu jest zdobycie Mistrzostwa Polski w sezonie 1931. Garbarnia wygrała wówczas Ligę wyprzedzając Wisłę Kraków oraz Legię Warszawa.
Skład drużyny, która zdobyła dla Garbarni tytuł mistrza Polski w 1931 roku:
bramkarze: Grzegorczyk, Falkowski i Wojciechowski,
obrońcy: Konkiewicz, Bill, Joksch i Ślizowski,
pomocnicy: Skwarczewski, Wilczkiewicz, Augustyn i Nagraba,
napastnicy: Riesner, Maurer, Smoczek, Pazurek i Bator.
trener: Karl Jiszda.
Dobre wyniki Garbarni zaowocowały tym, że kilku zawodników klubu założyło koszulki reprezentacyjne. Najwięcej występów w reprezentacji Polski zaliczył lewy łącznik Garbarni Karol Pazurek, który zagrał w 16 meczach i zdobył w nich 4 gole.
"Brązowi" reprezentowali również polski futbol na arenie międzynarodowej piłki klubowej. Rozegrali w tym czasie wiele spotkań towarzyskich z solidnymi zespołami europejskimi, a za swoje osiągnięcia na tym polu otrzymali w 1932 roku Puchar Ministra Spraw Zagranicznych.
Rok po zdobyciu tytułu mistrzowskiego Garbarnia była bliska spadku i ostatecznie zajęła 10. miejsce, do ostatniego meczu walcząc o utrzymanie. Reforma rozgrywek w 1933 roku okazała się niekorzystna dla krakowskiego zespołu. Z uwagi na fakt, że podziału na grupy dokonano w oparciu o kryterium geograficzne Garbarnia trafiła do bardzo silnej grupy zachodniej, gdzie musiała uznać wyższość Wisła Kraków, Cracovii oraz Ruchu Chorzów i nie zakwalifikowała się do grupy mistrzowskiej. W grupie spadkowej zajęła ostatnie miejsce i grała o utrzymanie w barażach. W nich pokonała Śmigłego Wilno oraz Czarnych Lwów, dzięki czemu pozostała w najwyższej klasie rozgrywkowej.
W sezonie 1934 powrócono do klasycznego sposobu rozgrywania mistrzostw Polski w jednej grupie. Garbarnia zajęła wysoką czwartą lokatę za Ruchem Chorzów oraz lokalnymi rywalami: Cracovią i Wisłą.
Sezon 1935 był mniej udany. Piłkarze z Ludwinowa zajęli w nim siódme miejsce. Rok później Garbarnia znów była tuż za podium, zajmując czwarte miejsce. Brązowi zdobyli jedynie trzy punkty mniej niż najlepszy w rozgrywkach Ruch Chorzów i później już nigdy nie byli tak blisko tytułu mistrzowskiego. W następnym sezonie Garbarnia zajęła przedostatnie miejsce, wyprzedzając jedynie Dąb Katowice zdyskwalifikowany za oszustwa z poprzedniego sezonu.
Pobyt Garbarni poza elitą trwał tylko jeden sezon. Ostatni, niedokończony, sezon przed wybuchem II wojny światowej Garbarnia rozgrywała w najwyższej klasie rozgrywkowej. Po rozegraniu 13 z 18 zaplanowanych kolejek piłkarze z Ludwinowa zajmowali 8. miejsce w tabeli i z uwagi na to, że spaść miał zaledwie jeden zespół byli niemal pewni utrzymania.
Okupacja niemiecka i pierwsze lata powojenne.
Podczas II wojny światowej obiekty klubowe przejęte były przez okupanta i ulegały systematycznej dewastacji. Pomimo zakazów piłkarze Garbarni rozgrywali mecze, a także brali udział w konspiracyjnych rozgrywkach. "Brązowi" rywalizowali w ramach Okupacyjnych Mistrzostw Krakowa i zajmowali w nich dwukrotnie 3. miejsce (w 1940 i 1943 roku).
W 1945 roku Garbarnia zdobyła Puchar Wydziału Spraw Sędziowskich Krakowskiego Okręgowego ZPN, wygrała też wszystkie spotkania eliminacyjne do krakowskiej klasy A. W dziesięciu meczach zdobyła 73 bramki i nie straciła ani jednej. W następnym roku Garbarnia wygrała rozgrywki krakowskiej klasy A i po barażu wywalczyła awans do eliminacji odtwarzanej Ligi ogólnopolskiej. W sezonie 1947 w nieligowych mistrzostwach Polski Garbarnia zajęła drugie miejsce w swojej grupie eliminacyjnej, ustępując jedynie późniejszemu mistrzowi Polski Warcie Poznań. Jednocześnie "Brązowi" zakwalifikowali się do wznawiającej swoje rozgrywki I Ligi.
Powojenne występy w I lidze.
Pierwszego powojennego sezonu w I lidze Garbarnia nie mogła zaliczyć do udanych. Zajęła 12. miejsce i spadła na zaplecze ekstraklasy. Pobyt na drugim szczeblu rozgrywek trwał jedynie rok, a w drodze do I ligi Garbarnia nie przegrała żadnego z 18 meczów. Rok 1949 przyniósł poważne zmiany organizacyjne. Kluby sportowe przymusowo łączono w zrzeszenia oraz zmieniano ich historyczne nazwy. W ten sposób Garbarnia stała się „Związkowcem Kraków” i pod tą nazwą przystąpiła do rozgrywek pierwszoligowych od następnego sezonu.
W sezonie 1950 Garbarni (Związkowcowi) udało się zająć wysokie szóste miejsce w tabeli. Kolejne podejście do ekstraklasy w następnym roku (1951) było znacznie mniej udane i Garbarnia po zajęciu przedostatniej lokaty spadła do II ligi. W tym samym sezonie Brązowi dotarli do ćwierćfinału Pucharu Polski, gdzie ulegli późniejszemu finaliście Wiśle Kraków.
W 1951 roku Zrzeszenie „Związkowiec” rozwiązano a Garbarnia połączyła się z Koroną Kraków tworząc Koło Sportowe „Włókniarz”. Piłkarze z Ludwinowa w następnym roku zwyciężyli swoją grupę drugoligową i byli bliscy powrotu na najwyższy poziom rozgrywek, jednak w barażu o awans do I ligi okazali się słabsi od Budowlanych Opole (2:3 na wyjeździe i 1:1 przed własną publicznością). Kolejny sezon był dużo mniej udany a krakowianie utrzymali się w II lidze tylko lepszą różnicą bramek od rywali. Poszerzenie składu ekstraklasy w kolejnym sezonie pozwoliło Garbarni awansować po zajęciu 3. miejsca w II lidze.
W sezonie 1955 beniaminek, występujący znów jako Garbarnia, zajął bardzo wysokie 6. miejsce na koniec rozgrywek. Był to ostatni występ Garbarni na tak wysokim poziomie. W edycji MP 1955 piłkarze Garbarni była najbardziej "fair" grającym zespołem w lidze, zaś w lutym 1956 wyjechali na miesięczne tournee do Chin Ludowych. W sezonie 1956 spadli z ligi po zajęciu ostatniego, 12. miejsca w tabeli i jak dotąd był to ostatni sezon Garbarni w polskiej ekstraklasie.
Na zapleczu ekstraklasy.
Garbarnia spadła do grupy południowej II ligi. W pierwszym sezonie (1957) piłkarze z Ludwinowa zajęli wysoką 4. pozycję. Sezon 1958 "Brązowi" ukończyli na przedostatnim miejscu w tabeli swojej grupy i spadli do grupy krakowskiej Ligi Okręgowej. Był to pierwszy występ "Garbarzy "na trzecim poziomie ligowym od ponad 30 lat (ostatni raz w 1926 roku). Pobyt na tym szczeblu trwał tylko rok, bowiem gracze Garbarni bez problemu rozprawili się z rywalami strzelając w sezonie aż 100 bramek. Wygrali również turniej barażowy i powrócili na kolejne trzynaście lat do II ligi.
Pierwszy po awansie sezon drugoligowy był znów bardzo udany dla Garbarni. Krakowianie uplasowali się na 4. miejscu na koniec rozgrywek w grupie południowej. W sezonie 1961 II liga była już rozgrywana w jednej grupie a Garbarnia zajęła w niej 10. miejsce. Rok 1962 zapisał się w historii polskiego futbolu zmianą systemu rozgrywania ligi z wiosna-jesień na przyjęty już powszechnie w ligach europejskich jesień-wiosna. W związku z tym sezon 1962 odbył się w pierwszym półroczu tego roku, a w drugim przystąpiono do rozgrywania sezonu 1962/63. W skróconych rozgrywkach wiosennych Garbarnia w swojej grupie B zajęła 4. miejsce. Powtórzyła też wyczyn w pierwszych rozgrywkach według nowego harmonogramu, tam jednak 4. miejsce zajęła w gronie wszystkich drugoligowców.
W następnych sezonach Garbarnia zajmowała kolejno miejsca: 7. (63/64), 9. (64/65), 10. (65/66) i 5. (66/67). Ten ostatni sezon przyniósł duży sukces w Pucharze Polski, gdzie Garbarnia dotarła do ćwierćfinału po wyeliminowaniu m.in. Górnika Zabrze (więcej o tym meczu).
Największym ligowym sukcesem Garbarni w tym okresie było zajęcie 3. miejsca na koniec sezonu 1967/1968. Kolejne lata to coraz słabsze wyniki w ligowej rywalizacji. "Brązowi "zajmowali kolejno miejsca: 6. (68/69), 8. (69/70) i 9. (70/71). W 1971 roku klub przyjął nazwę Robotniczy Klub Sportowy „Garbarnia” obowiązującą do chwili obecnej.
Największe sukcesy spośród zawodników Garbarni broniących barw klubowych w tym czasie osiągnął Robert Gadocha, który rozpoczynał w krakowskim klubie swoją profesjonalną karierę (grał w Garbarni w latach 1957–1965). Znanymi piłkarzami Garbarni byli w tym okresie również Jerzy Jasiówka, Andrzej Wełniak, Andrzej Kucharczyk, Maciej Gigoń (późniejsi działacze klubowi) oraz m.in. Jerzy Odsterczyl i Józef Browarski.
Sezon 1971/1972 Garbarnia zakończyła na ostatnim miejscu w tabeli II ligi i spadła do III ligi. W kolejnym sezonie Brązowi zajęli 3. miejsce w swojej grupie III ligi i powrócili na zaplecze ekstraklasy.
Sezon 2017/2018 Garbarnia zakończyła na czwartym (premiowanym baraże) miejscu. Barażowy dwumecz wygrała i po ponad 40 latach wróciła na zaplecze ekstraklasy. Niestety po zaledwie roku wrócila na trzeci szczebel, po zajęciu ostatniego miejsca w lidze. W 34 spotkaniach Garbarnia odniosła zaledwie 5 zwycięstw, 6 remisów, notując przy tym aż 23 porażki.
Utrata stadionu i występy w III lidze.
Na przełomie lutego i marca 1973 roku na podstawie decyzji władz Krakowa rozpoczęto rozbiórkę stadionu przy ulicy Barskiej, na którym Garbarnia rozgrywała swoje mecze od 1926 roku. Ostatnim meczem Garbarni rozegranym na tym obiekcie było spotkanie III ligi z GKS Świętochłowice. Władze miejskie deklarowały rekompensatę, ale własny stadion klub otrzymał dopiero w 1990 roku. Do tego czasu "Brązowi "musieli korzystać z innych stadionów w Krakowie. Na miejscu dotąd zajmowanym przez stadion wzniesiono Hotel Forum (zamknięty w 2002 roku).
W sezonie 1973/1974 Garbarnia zajęła ostatnie miejsce w grupie południowej II ligi.
Dwa kolejne sezony Garbarnia spędziła w klasie wojewódzkiej, jak wówczas określano trzeci poziom krajowych rozgrywek piłkarskich. W sezonie 1974/1975 zajęła 5., a w następnym (75/76) 3. miejsce w swojej grupie. Przez kolejne sześć lat Brązowi występowali w grupie IV III ligi. Zajmowali kolejno miejsca: 8. (76/77 i 77/78), 3. (78/79 i 79/80), 7. (80/81) i 8. (81/82).
Historyczne mecze.
Najprawdopodobniej pierwszy mecz rozegrany przez Garbarnię (wówczas KS Lauda) (12 marca 1922).
W spotkaniu towarzyskim Lauda pokonała drużynę Zwierzynieckiego Klubu Sportowego
Zwycięskie spotkanie ligowe z Ruchem Chorzów w 1. kolejce sezonu 1939 (26 marca 1939).
Ostatni, niedokończony sezon Ligi przed wybuchem II wojny światowej rozpoczął się od sensacyjnego zwycięstwa beniaminka Garbarni Kraków nad Ruchem Chorzów – dominującym wówczas w polskiej ligowej piłce obrońcą tytułu mistrzowskiego z Gerardem Wodarzem, Teodorem Peterkiem i przede wszystkim Ernestem Wilimowskim w składzie.
Garbarnia: Jakubik – Piątek, A. Stankusz – Soldan, Wilczkiewicz, Lesiak – Skóra, Wróbel, Nowak, J. Pazurek, Polus
Finał Pucharu Wydziału Spraw Sędziowskich Krakowskiego Okręgowego Związku Piłki (27 maja 1945).
W finale turnieju, rozgrywanego tuż po zakończeniu okupacji niemieckiej Garbarnia zmierzyła się z Cracovią. Wygrywając to spotkanie "Brązowi" zdobyli swoje pierwsze powojenne trofeum.
Garbarnia: Jakubik – Gruca, Skrzyński – Tylek, Tyranowski, Kaliciński – Bystroń, Sołek, Nowak, Rakoczy, Ignaczak
„Małe derby” Krakowa (6 września 1964).
W 5. kolejce II ligi sezonu 1964/65 doszło do „małych derbów” Krakowa pomiędzy Garbarnią a spadkowiczem z I ligi, Wisłą. Obie drużyny zajmowały czołowe miejsca w tabeli, jednak to Wisła była faworytem spotkania.
Garbarnia: Kierdaj – Kurek, Karpiel, Wełniak – Kwiatkowski, Kucharczyk, Gigoń, Browarski – Odsterczyl, Weiss, Gadocha.
Zwycięstwo nad Górnikiem Zabrze w 1/16 Pucharu Polski 1966/67 (7 listopada 1966).
W 1/16 Pucharu Polski 1966/67 los skojarzył Garbarnię z mistrzem Polski, zabrzańskim Górnikiem. Pełna gwiazd ówczesnego futbolu drużyna gości musiała jednak uznać wyższość piłkarzy z Ludwinowa, którzy sprawili niemałą sensację, wygrywając mecz z faworyzowanym śląskim zespołem.
Garbarnia: Kierdaj – Prokopowicz, Karpiel, Kwiatkowski – Konopka, Kucharczyk – Paciorek, Odsterczyl, Browarski, Jasiówka, Gigoń.
Decydujący o losach awansu do II ligi mecz 26. (ostatniej) kolejki grupy VI III ligi z Victorią Jaworzno (19 czerwca 1983).
Traf chciał, że w ostatniej kolejce spotkały się ze sobą dwa zespoły mające jeszcze szanse na awans do II ligi. Victorii do pełni szczęścia brakowało remisu, Garbarnia musiała mecz w Jaworznie wygrać. Ostatecznie pomimo ofiarnej walki piłkarzy z Krakowa gospodarzom udaje się utrzymać wynik remisowy do końca i to oni cieszą się z awansu.
Garbarnia: Draus – Gołda, Śmiałek, Baliga, Miętka – Florków, Maślanka, Kokoszka (46. Cisło) – Chmielowski (80. Krasny), Waśniowski, Kuder.
Rewanżowy mecz barażu o udział w II lidze z Bałtykiem Gdynia (28 czerwca 1989).
Garbarni Kraków do awansu do II ligi nie wystarczyło jedynie wygranie swojej grupy III ligi. W związku z reorganizacją rozgrywek i zmniejszeniem liczby drużyn na szczeblu centralnym konieczne stało się rozegranie barażu z dziesiątym zespołem grupy zachodniej II ligi sezonu 1988/89, Bałtykiem Gdynia. W pierwszym spotkaniu w Gdyni Bałtyk zwyciężył 1:0. Rewanż w Krakowie toczony był w skrajnie trudnych warunkach atmosferycznych spowodowanych ulewnym deszczem. Pomimo ambitnej walki Garbarni nie udało się zdobyć gola i wywalczyć awansu. Mecz ten jest do dziś bardzo często wspominany przez kibiców Garbarni, ponieważ aż do 2018 roku klub z Ludwinowa nie był tak blisko awansu na zaplecze ekstraklasy.
Garbarnia: Rybak – Maślanka, Śmiałek, Kłaput, Miętka – Szopa, Janik, Włodarz, Czort – Popczyński, Błoński (74. Biernacik)
Piłkarze Garbarni w reprezentacji Polski.
Będąc zawodnikami Garbarni Kraków w reprezentacji Polski wystąpili:
Karol Pazurek – 16 meczów, 4 gole (w latach 1927–1935, debiutował w kadrze jako gracz Pogoni Katowice);
Zdzisław Bieniek – 7 meczów (w latach 1952–1954, kończył reprezentacyjną karierę podczas gry w Garbarni);
Otto Riesner – 6 meczów (w latach 1931–1935);
Józef Smoczek – 4 mecze, 2 gole (w latach 1930–1935);
Gustaw Bator – 3 mecze, 1 gol (w latach 1931–1932);
Konstanty Haliszka – 3 mecze (w latach 1934–1935);
Franciszek Wilczkiewicz – 2 mecze (w latach 1931–1932);
Tadeusz Konkiewicz – 1 mecz (w 1930 roku);
Antoni Konopelski – 1 mecz (w 1956 roku);
Marian Nagraba – 1 nieoficjalny mecz (w 1930 roku przeciwko Czechosłowacji);
W reprezentacji Polski zagrali również:
Robert Gadocha – 62 mecze, 16 goli (w latach 1967–1975, złoty medal IO 1972, srebrny medal MŚ 1974), w reprezentacji zadebiutował dwa lata po odejściu z Garbarni, w której był wychowankiem;
Tadeusz Parpan – 20 meczów, 1 gol (w latach 1947–1950), w reprezentacji grał jako zawodnik Cracovii, przed przyjściem do Garbarni;
Tomasz Stefaniszyn – 12 meczów (w latach 1952–1960), w kadrze narodowej grał jako zawodnik Legii Warszawa i Gwardii Warszawa, wcześniej bramkarz Garbarni;
Edward Madejski – 11 meczów (w latach 1936–1938), do Garbarni przyszedł po ostatnim występie w reprezentacji;
Grzegorz Kaliciak – 3 mecze (w latach 1996–1999), w reprezentacji Polski występował przed przyjściem do Garbarni;
Edward Bill – 1 mecz (w 1927 roku), w drużynie narodowej wystąpił jako zawodnik Cracovii tuż przed przyjściem do Garbarni;
Juliusz Joksch – 1 mecz (w 1936 roku), w drużynie narodowej wystąpił jako zawodnik Warszawianki po odejściu z Garbarni;
Henryk Stroniarz – 1 mecz (w 1965 roku), jedyny mecz w kadrze narodowej zagrał już po odejściu z Garbarni;
Do kadry narodowej przez Ryszarda Koncewicza w 1953 roku powołany został również Józef Browarski, jednak nie wystąpił on w żadnym spotkaniu reprezentacji Polski.
Do kadry narodowej w latach 1931 i 1932 powołani zostali z Garbarni odpowiednio: napastnik Włodzimierz Maurer i bramkarz Józef Koszowski. Pozostali oni jednak niewykorzystanymi rezerwowymi.
Aktualne rozgrywki.
Do sezonu 2007/2008 Garbarnia Kraków występowała w małopolskiej IV lidze. Od sezonu 2008/2009 Garbarnia Kraków grała w III lidze małopolsko-świętokrzyskiej. W sezonie 2009/2010 Garbarnia zajęła drugie miejsce w tych rozgrywkach. W sezonie 2010/2011 Garbarnia zwyciężyła w swojej grupie III ligi i wywalczyła awans do II ligi. Spośród 34 spotkań ligowych piłkarze z Ludwinowa zwyciężyli w 24 meczach, 7 zremisowali i tylko 3 przegrali.
W sezonie 2011/2012 Garbarnia rywalizowała w ramach grupy wschodniej II ligi. Spośród 30 spotkań ligowych ekipa „Brązowych” zwyciężyła w 8 meczach, 10 zremisowała, przegrywając 12 spotkań i z dorobkiem 34 punktów zajęła 13. miejsce w tabeli tej grupy, co zapewniło jej pozostanie na tym szczeblu rozgrywek w sezonie 2012/2013.
W sezonie 2012/2013 Garbarnia rywalizowała w ramach grupy wschodniej II ligi. Spośród 34 spotkań ligowych ekipa „Brązowych” zwyciężyła w 9 meczach, 8 zremisowała, przegrywając 17 spotkań i z dorobkiem 35 punktów zajęła 15. miejsce w tabeli tej grupy, co zapewniło jej pozostanie na tym szczeblu rozgrywek w sezonie 2013/2014.
W sezonie 2013/2014 Garbarnia rywalizowała w ramach grupy wschodniej II ligi. Spośród 34 spotkań ligowych ekipa „Brązowych” zwyciężyła w 10 meczach, 5 zremisowała, przegrywając 19 spotkań i z dorobkiem 35 punktów zajęła 16. miejsce w tabeli tej grupy, co oznaczało spadek do III ligi.
W sezonie 2014/2015 Garbarnia rywalizowała w ramach grupy małopolsko-świętokrzyskiej III ligi. Spośród 34 spotkań ligowych ekipa „Brązowych” zwyciężyła w 15 meczach, 11 zremisowała, przegrywając 8 spotkań i z dorobkiem 56 punktów zajęła 7. miejsce w tabeli.
W sezonie 2015/2016 Garbarnia rywalizowała w ramach grupy małopolsko-świętokrzyskiej III ligi, którą zakończyła na fotelu lidera. W barażach o II ligę musiała jednak uznać wyższość Warty Poznań.
W sezonie 2016/2017 Garbarnia rywalizowała w ramach grupy małopolsko-świętokrzysko-podkarpacko-lubelskiej III ligi, którą zakończyła na fotelu lidera i wywalczyła awans do II ligi.
W sezonie 2017/2018 Garbarnia rywalizowała w II lidze i w ostatniej kolejce wywalczyła baraże o I ligę. W barażowym dwumeczu Garbarnia pokonała Pogoń Siedlce i po 44 latach powróciła na zaplecze Ekstraklasy.
W sezonie 2018/2019 Garbarnia rywalizowała w I lidze. W 34 rozgrywanych meczach wywalczyła 21 punktów, co dało jej ostatnie – 18. miejsce w tabeli i oznaczało spadek do II ligi.
W sezonie 2019/2020 Garbarnia rywalizowała w II lidze i do ostatniej kolejki walczyła o baraże o I ligę. Ostatecznie zajęła 7. miejsce.
W sezonie 2020/2021 Garbarnia rywalizowała w II lidze i zajęła 7. miejsce tracąc szansę na zajęcie lokaty gwarantującej grę w barażach o awans w ostatniej kolejce.
W sezonie 2021/2022 Garbarnia rywalizowała w II lidze i zajęła 8. miejsce.
Aktualny skład.
Stan na 4 września 2021:
Związki z Ludwinowem i Zakładami Garbarskimi.
Garbarnia bardzo silnie odwołuje się do tradycyjnych związków z Ludwinowem. Historia klubu nierozerwalnie związana jest z Zakładami Garbarskimi, które istniały na Ludwinowie od początków XX wieku. Wielu spośród działaczy, zawodników i kibiców klubu było pracownikami właśnie tego przedsiębiorstwa. Pracownikiem Zakładów Garbarskich był m.in. Feliks Szczepanik, pierwszy prezes klubu (wówczas KS Lauda). Zakłady Garbarskie udostępniły piłkarzom swoje obiekty, w których znalazły się m.in. szatnie dla zawodników, a w 1924 roku zostały głównym sponsorem klubu, który przybrał nazwę „Garbarnia”.
Odwołanie do ludwinowskich tradycji widoczne jest w piosenkach kibiców, które akcentują przywiązanie do dawnego, dziś praktycznie nieistniejącego Ludwinowa. Przykładem tego jest fakt, że słynny wodewil "Ludwinowskie tango" z muzyką Jerzego Petersburskiego i tekstem Andrzeja Własta ma dla kibiców Garbarni status niemal równy z hymnem klubowym i jest wraz z nim odtwarzany przed meczami, w których "Brązowi" występują w roli gospodarza.
Hymn klubu.
Posłuchaj: Hymn Garbarni Kraków
"Nasze barwy są brązowo-białe"
"Po to, żeby panny nas kochały."
"Nic się nie martw, że forsy nie mamy."
"Chłopcy z Ludwinowa lubią w piłkę grać."
"Brąz to kolor siły i twardości,"
"A ten biały to symbol czystości."
"Wszystkie kluby muszą nam zazdrościć,"
"Bo w Garbarni każdy, każdy jest jak brat."
"Jesteśmy drużyną, co w piłkę dobrze gra."
"My gramy ładnie, składnie."
"Piłka chodzi jak po sznurku."
"Musimy wygrać... wygramy ten mecz!"
"Dla nich zero bramek, dla nas dwie... trzy... sześć."
"Garbarni cześć, cześć, cześć!."
Stadion.
W pierwszych latach istnienia klub nie posiadał własnego stadionu i mecze rozgrywał na boiskach wynajmowanych od innych krakowskich drużyn. W 1926 roku otwarty został Stadion Garbarni przy ul. Barskiej. Garbarnia rozgrywała mecze na tym stadionie do czasu jego zburzenia w lutym 1973 roku. Następnym obiektem, który gościł zawodników Garbarni był Stadion Korony przy ul. Parkowej. "Brązowi" okazjonalnie korzystali również z obiektu Wawelu Kraków.
W 1990 roku oddano do użytku obecny Stadion Garbarni przy ul. Rydlówka, obecnie przebudowywany. Ponieważ własny obiekt Garbarni nie spełniał wymogów licencyjnych II ligi w sezonach 2011/2012, 2012/2013 oraz 2013/2014 "Brązowi "w meczach ligowych jako gospodarze występowali na Stadionie Suche Stawy i na Stadionie Wawelu Kraków.
Dnia 11 stycznia 2014 roku na terenie kompleksu przy ul. Rydlówka 23 oddano do użytku boisko treningowe ze sztuczną nawierzchnią i sztucznym oświetleniem, będące pierwszym obiektem zrealizowanym w ramach przebudowy infrastruktury sportowej klubu. W latach 2013–2019 budowano też nowy budynek klubowy, przebudowano stadion oraz zamontowano zadaszenie.
W latach 2014–2018 Brązowi rozgrywali mecze na własnym stadionie. W sezonie 2018/2019 I ligi Garbarnia występowała na Stadionie Miejskim im. H. Reymana (Stadion Wisły Kraków). W 2019, po spadku do II ligi wrócili na swój stadion.
Kibice.
W czasach świetności Garbarni klub cieszył się dużą popularnością w Krakowie. Na mecze Garbarni przychodziło wówczas nawet kilkadziesiąt tysięcy kibiców. Jeszcze podczas występów na Stadionie Korony w latach 80. XX wieku mecze Garbarni obserwowało kilka tysięcy sympatyków futbolu. Obecnie widownia podczas meczów Garbarni liczy najwyżej kilkaset osób.
Kibice Garbarni zrzeszeni są w nieformalnym "Klubie Kibiców".

</doc>
<doc id="147398" url="https://pl.wikipedia.org/wiki?curid=147398" title="Rajd Szwecji">
Rajd Szwecji

Rajd Szwecji (oficjalnie Rally Sweden) – rajd samochodowy organizowany corocznie w środkowej Szwecji w regionie Värmland. Rajd odbywa się zwykle w lutym na zaśnieżonych drogach. Trasa wiedzie przez lasy i ma około 1600 km podzielonych na odcinki specjalne i łączące je odcinki dojazdowe.
Pierwsza edycja odbyła się w 1950 i był to wtedy rajd letni, a start i meta odbywały się w różnych miejscach. W 1965 rajd został przeniesiony na okres zimowy i tak jest do dziś. Od 1967 start i meta rajdu znajduje się w Karlstad. W 1970 roku impreza została włączona w cykl Międzynarodowych Mistrzostw Konstruktorów (IMC – International Championship for Manufacturers), a od 1973 jest eliminacją Rajdowych Mistrzostw Świata.
Trzykrotnie rajd nie odbył się: w 1974 z powodu światowego kryzysu paliwowego, w 1990 z powodu zbyt łagodnej zimy oraz w 2009 gdy w kalendarzu mistrzostw świata wprowadzono na krótko system rotacyjny (w tamtym roku imprezą zimową był Rajd Norwegii).
Colin's Crest Award.
Od 2008 podczas Rajdu Szwecji na Vargåsen, podczas przejazdu odcinka specjalnego, organizowany jest konkurs skoków zwany Colin's Crest Award. Polega on na zmierzeniu najdłuższego oddanego soku na hopie, nazwanej dla uczczenia Colina McRae.

</doc>
<doc id="147400" url="https://pl.wikipedia.org/wiki?curid=147400" title="Fryderyk Bastiat">
Fryderyk Bastiat



</doc>
<doc id="147401" url="https://pl.wikipedia.org/wiki?curid=147401" title="Diodor Sycylijski">
Diodor Sycylijski

Diodor Sycylijski, Sycylijczyk (gr. "Diodoros ho Sikeliotes"; łac. Diodorus Siculus; ur. ok. 80 p.n.e. w Agyrium, zm. ok. 20 p.n.e.) – grecki historyk żyjący w epoce Cezara i Augusta.
Odbywał podróże po Europie, Afryce północnej i Azji Mniejszej. Przez długi okres przebywał w Rzymie. W latach 60-56 p.n.e. mieszkał w Aleksandrii.
Dzieło.
"Biblioteka historyczna" (gr. "", łac. "Bibliotheca historica") Diodora jest najdłuższym zachowanym dziełem historycznym starożytności. Tytuł miał wskazywać wszechstronność zawartych w nim informacji i mnogość wykorzystanych źródeł. "Bibliotheca" była pomyślana jako historia uniwersalna, obejmująca dzieje świata od czasów mitycznych do wyprawy Cezara do Brytanii w 54 r. p.n.e. Materiały do niej zbierał przez 30 lat. Wykorzystał, między innymi, wcześniejsze prace Ktezjasza, Hekatajosa z Abdery, Megastenesa, Efora, Hieronima z Kardii, Polibiusza, Posejdoniosa. Jego informacje na temat początków Rzymu pozwalają czasem uzupełnić Liwiusza. Dzieło składało się z 40 ksiąg. Do naszych czasów zachowały się księgi I–V i XI–XX – pozostałe we fragmentach.
Ze starożytnych Diodora cytował jedynie Pliniusz w swej "Historii naturalnej" (w księdze II i V). Chętniej sięgali po niego pisarze chrześcijańscy.
Krytyka.
Wartość "Biblioteki" zależy od autora, z którego Diodor korzystał w danym miejscu. Był on bowiem kompilatorem i nie przeprowadzał krytyki wykorzystywanych źródeł. Sam Diodor wyjaśnia, że czas okresu sprzed wojny trojańskiej nie był w stanie określić z uwagi na to, iż "nie zachowała się do naszych czasów ani jedna wiarygodna tablica chronologiczna". Co do okresu po wojnie trojańskiej "Diodor odstępuje od źródeł w kwestii, w której należało trzymać ich się bardzo ściśle, mianowicie w kwestii chronologii.(...) Wobec tego na chronologii Diodora nie można polegać zupełnie".
Szczególnie ostra krytyka Diodora miała miejsce w XIX wieku. Jaskrawo wyrażał się Mommsen: "niewiarogodna głupota i jeszcze bardziej niewiarygodna niesumienność". K. Meister podkreśla "bezsensowne skracanie źródeł, bezmyślne powtórzenia, sprzeczności i niespójności, niezrozumiałe zmiany i nieścisłości przy powtarzaniu imion, wielką niedbałość w kwestiach chronologii".
Oceny takie są zbyt skrajne, podkreślić należy, że mimo wad "dla lat 480–430 p.n.e. Diodor dostarcza nam jedynej ciągłej relacji z wydarzeń", a dla historii wczesnego hellenizmu "Biblioteka" pozostaje głównym źródłem.

</doc>
<doc id="147407" url="https://pl.wikipedia.org/wiki?curid=147407" title="LKS Pogoń Lwów">
LKS Pogoń Lwów

Lwowski Klub Sportowy „Pogoń” – polski wielosekcyjny klub sportowy we Lwowie działający w latach 1904–1939 i od 2009. Najlepiej znane są sekcje piłkarska i lekkoatletyczna. W dwudziestoleciu międzywojennym klub odnosił liczne sukcesy, jak choćby wielokrotne tytuły mistrza Polski, zarówno w sportach drużynowych, jak i indywidualnych. W maju 1938 roku Związek Polskich Związków Sportowych przyznał Pogoni tytuł „najlepszego i najbardziej zasłużonego klubu sportowego w Polsce”.
Historia.
We wrześniu 1899 pracę na stanowisku nauczyciela gimnastyki we lwowskim IV Gimnazjum podjął Eugeniusz Piasecki, zaś już w grudniu 1899 – próbując przekonać swych podopiecznych do coraz popularniejszej dyscypliny, jaką stawał się angielski football – utworzył w tej szkole pierwsze uczniowskie drużyny piłkarskie, które wiosną 1900 zaczęły między sobą rozgrywać pierwsze mecze oraz turnieje. Z czasem wychowankowie Piaseckiego zapragnęli również konfrontować swe umiejętności z młodzieżą zrzeszoną w innych lwowskich organizacjach i 7 października 1900, jako reprezentacja szkoły, podczas tzw. gymkhany – zorganizowanej przez "Komitet Sportowy Lwowskiego Klubu Cyklistów i Towarzystwa Kolarzy" na należącym do niego boisku – zremisowali z gospodarzami 1:1. Funkcjonowanie „luźnych” zespołów uczniowskich stało się zaczątkiem dla powołania – wiosną 1904 – „drużyny klasy IV gimnazjum IV”. W 1905 roku, za zgodą dyrekcji szkoły, nazwę zmieniono na "Klub Gimnastyczno-Sportowy IV-go Gimnazjum". Zgodnie z nową nazwą, klub zrzeszono w ramach "Towarzystwa Zabaw Ludu i Młodzieży" (w 1906 przemianowanego na "Towarzystwo Zabaw Ruchowych" – TZR). Jako barwy obrano kolory czerwony i niebieski. Był to wówczas trzeci polski klub sportowy, w którym uprawiano piłkę nożną (po innych lwowskich klubach – Lechii i Czarnych).
W maju 1907 podjęto decyzję o wyodrębnieniu się ze struktur TZR. Uzgodniono połączenie Klubu Gimnastyczno-Sportowego i Lechii, co umożliwiło szybszy rozwój klubu i rozszerzenie działalności, poprzez tworzenie nowych sekcji. Przybrano nową nazwę – "Lwowski Klub Sportowy „Pogoń”", której pomysłodawcąbył Maksymilian Dudryk. Barwami KGS były czerwony i niebieski, zaś Lechii biały i czerwony, tak więc Pogoń połączyła te trzy barwy. Wówczas to głównym sponsorem i członkiem Zarządu został Ludwik Kuchar – właściciel sieci kin w Galicji (m.in. Pasażu we Lwowie i Wandy w Krakowie), którego synowie Tadeusz, Władysław, Wacław, Mieczysław byli zawodnikami Pogoni. W latach 1907-1908 opracowano nowoczesny statut klubu, który potem stał się pierwowzorem dla podobnych dokumentów wielu innych polskich klubów sportowych. W 1911 roku Pogoń była jednym z inicjatorów powołania Związku Polskiego Piłki Nożnej. Jako że za datę założenia klubu do czasu odzyskania przez Polskę niepodległości uznawano rok 1907, to w 1917 hucznie obchodzono 10 rocznicę powstania. Pogoń była także współzałożycielem Polskiego Związku Piłki Nożnej (w 1919) oraz Ligi Piłki Nożnej (w 1926).
Klub przestał istnieć wraz z wybuchem II wojny światowej, a po jej zakończeniu wielu byłych członków Pogoni trafiło na Górny Śląsk. 21 maja 1945 odtworzono, bazując częściowo na działaczach i zawodnikach Pogoni, klub Polonię Bytom, nawiązując do tradycji i barw lwowskiej Pogoni (barwami też nawiązuje imienniczka ze Szczecina, Piast Gliwice oraz kluby Odra z Opola i Wodzisławia Śląskiego).
W styczniu 2009 r., klub został reaktywowany przez Grzegorza Opalińskiego, polskiego konsula we Lwowie oraz Polaków ze Lwowa. Uruchomiono ponownie sekcje piłkarską oraz kolarską.
Stadion.
Budowę stadionu Pogoni koło Parku Kilińskiego we Lwowie rozpoczęto z inicjatywy głównego sponsora klubu Ludwika Kuchara i uroczyście oddano do użytku 1 maja 1913. W inauguracyjnym spotkaniu rywalem gospodarzy była Cracovia, a podczas owego meczu w barwach Pogoni zadebiutował Wacław Kuchar – późniejsza legenda klubu i całego polskiego sportu. Od momentu powstania do 1938 obiekt zwyczajowo nazywano "Stadionem za Rogatką Stryjską". 30 października 1938 oficjalnie nadano mu imię Marszałka Polski Edwarda Śmigłego-Rydza ("Park sportowy imienia Marszałka Polski Edwarda Śmigłego-Rydza").
Obecnie piłkarze Pogoni grają na wynajmowanym na czas spotkań boisku Dynama Lwów, przy ulicy Janewa 10.
Sekcje sportowe.
Sporty wodne.
Sekcja sportów wodnych, wśród których największe znaczenie miały dyscypliny pływackie, została utworzona w 1907 roku.
"do uzupełnienia"
Sporty zimowe.
Sekcja powołana została w 1909 roku. Obejmowała wszystkie dyscypliny zimowe, to jest: narciarstwo, saneczkarstwo, bobsleje, łyżwiarstwo (figurowe i szybkie), hokej na lodzie i inne.
Narciarstwo.
"do uzupełnienia"
Łyżwiarstwo.
"do uzupełnienia"
Saneczkarstwo.
W 1908 roku na stokach Wysokiego Zamku i Piaskowej Góry, przy drodze Kisielki, wybudowano tor saneczkowy. W tym samym roku Pogoń sprowadziła bobsleje, a także zorganizowała zawody saneczkowe.
"do uzupełnienia"
Tenis ziemny.
Sekcja tenisa ziemnego powstała w 1909 roku.
"do uzupełnienia"
Turystyka.
Powstała w 1909 roku sekcja turystyczna organizowała liczne wyprawy piesze i kolarskie. Ich celem były m.in. Czarnohora, Gorgany, Pieniny, Tatry, a także Bukowina i Zakarpacie.
Kolarstwo.
Sekcja kolarska stanowiła część turystycznej. Reaktywowana w 2009 roku organizuje od roku 2010 doroczną grę terenową pod nazwą "Uliczkami Lwowa".
"do uzupełnienia"
Ciężka atletyka.
Sekcja ciężkoatletyczna powstała w 1909 roku. Skupiała zawodników takich dyscyplin jak podnoszenie ciężarów, czy zapasy.
"do uzupełnienia"
Zapasy.
"do uzupełnienia"
Piłka ręczna.
Sekcja powstała w 1925 roku.
"do uzupełnienia"
Boks.
Sekcja bokserska została powołana do życia w 1926 roku.
"do uzupełnienia"
Szermierka.
Sekcja szermiercza istniała od roku 1926.
"do uzupełnienia"
Gry sportowe.
Sekcja gier sportowych została utworzona w 1928 roku. Obejmowała dyscypliny takie jak koszykówka, czy siatkówka.
"do uzupełnienia"
Tenis stołowy.
Sekcja tenisa stołowego została powołana w roku 1930.
"do uzupełnienia"
Łucznictwo.
Sekcja powstała w 1932 roku.
"do uzupełnienia"
Kajakarstwo.
Sekcję kajakarską powołano do życia we wrześniu 1932 roku. Pierwszym kierownikiem został S. Jarmoliński.
W pierwszym pełnym sezonie, w roku 1933, sekcja liczyła 30 członków. Organizowano liczne spływy na rzekach takich jak Bug, Czeremosz, Dniestr, Prypeć, San, Stryj, Wereszyca, Wisła, czy po Pojezierzu Augustowskim. Sekcja prowadziła również kursy kajakowe.
Pogoń zdobywała medale w zawodach okręgowych, wojewódzkich, ale także na mistrzostwach Polski. W 1934 roku Knisz zajął trzecie miejsce w zawodach "jedynek turystycznych składanych". Wynik ten powtórzył również w "biegu na 10 km składaków turystycznych podwójnych". Trzecią lokatę zdobył wówczas razem z Rischką. Ta sama osada rok później zajęła na kolejnych mistrzostwach Polski miejsce pierwsze. Z mistrzostw tych Pogoń wywiozła jeszcze dwa trzecie miejsca.
W późniejszych latach aktywność sekcji zmniejszyła się.
Strzelectwo.
Sekcja strzelecka została powołana w czerwcu 1933 roku. Kierownikiem został W. Kmicikiewicz. Przez cały okres działalności, sekcja strzelecka liczyła stosunkowo niewielu członków.
Już w 1924 roku reprezentant Pogoni, E. Fleszar, wziął udział w zawodach myśliwskich. Z czasem 4 sekund ustanowił wówczas rekord Polski w "strzelaniu do jelenia pojedynczego na odległość 100 m". Fleszar został wówczas włączony do reprezentacji Polski, która miała jechać na zawody międzynarodowe do Chamonix.
Zawodnicy sekcji korzystali ze strzelnicy KPW, w 1934 roku zakupiono na potrezby sekcji karabinek PWU typ. AL kal. 22.
W 1935 roku sekcja awansowała do klasy I okręgu lwowskiego, z której została zdegradowana na skutek unieważnienia rozgrywek z sezonu w 1937. Za największy sukces należy uznać mistrzostwo okręgu w konkurencji "pistolet dowolny do sylwetek", zdobyte w 1938 roku przez W. Strażę-Majewskiego.
Hymn.
Hymnem klubu był „Marsz Pogoni” - pieśń marszowa rozpisana na chór męski. Autorem zarówno słów jak i muzyki był Henryk Zbierzchowski.

</doc>
<doc id="147409" url="https://pl.wikipedia.org/wiki?curid=147409" title="Bp">
Bp



</doc>
<doc id="147428" url="https://pl.wikipedia.org/wiki?curid=147428" title="Steffen Moller">
Steffen Moller



</doc>
<doc id="147429" url="https://pl.wikipedia.org/wiki?curid=147429" title="Steffen Moeller">
Steffen Moeller



</doc>
<doc id="147432" url="https://pl.wikipedia.org/wiki?curid=147432" title="Ścieżka Hamiltona">
Ścieżka Hamiltona

Ścieżka Hamiltona – ścieżka w grafie przebiegająca przez wszystkie jego wierzchołki dokładnie raz. 

</doc>
<doc id="147435" url="https://pl.wikipedia.org/wiki?curid=147435" title="Edukacja ekologiczna">
Edukacja ekologiczna

Edukacja ekologiczna (element edukacji środowiskowej) – koncepcja kształcenia i wychowywania społeczeństwa w duchu poszanowania środowiska przyrodniczego zgodnie z hasłem "myśleć globalnie – działać lokalnie". Edukacja ekologiczna definiowana jest także jako psychologiczno-pedagogiczny proces oddziaływania na człowieka w celu kształtowania jego świadomości ekologicznej. Edukacja ekologiczna obejmuje wprowadzanie do programów szkół wszystkich szczebli tematyki z zakresu ochrony środowiska i kształtowania środowiska, umożliwiającej łączenie wiedzy przyrodniczej z postawą humanistyczną, tworzenie krajowych i międzynarodowych systemów kształcenia specjalistów i kwalifikowanych pracowników dla różnych działów ochrony środowiska, nauczycieli ochrony środowiska, dokształcanie inżynierów i techników różnych specjalności oraz menedżerów gospodarki, a także powszechną edukację szkolną i pozaszkolną.
W potocznym rozumieniu są to wszelkie formy działalności skierowanej do społeczeństwa, ze szczególnym uwzględnieniem dzieci i młodzieży, które mają na celu wpływanie na poziom świadomości ekologicznej, propagowanie konkretnych zachowań korzystnych dla środowiska naturalnego, upowszechnianie wiedzy o przyrodzie. Działania te prowadzone są przez szkoły, przez specjalistyczne placówki edukacyjne zarówno publiczne jak i niepubliczne, a także przez liczne organizacje ekologiczne.
Może przyjmować różne formy, np.:
Edukacja ekologiczna obecna jest w formalnym systemie kształcenia. Rozporządzenie Ministra Edukacji Narodowej z dnia 27 sierpnia 2012 r. w sprawie podstawy programowej wychowania przedszkolnego oraz kształcenia ogólnego w poszczególnych typach szkół wprowadza edukację ekologiczną w postaci oddzielnej ścieżki edukacyjnej o charakterze wychowawczo-dydaktycznym począwszy od II etapu edukacyjnego (klasy IV-VI). 

</doc>
<doc id="147436" url="https://pl.wikipedia.org/wiki?curid=147436" title="R.A. Salvatore">
R.A. Salvatore

R.A. Salvatore, właśc. Robert Anthony Salvatore (ur. 20 stycznia 1959 w Leominster, Massachusetts) – amerykański pisarz science-fiction i fantasy znany przede wszystkim z powieści osadzonych w świecie Forgotten Realms i "Gwiezdnych wojen". Wykreował jedną z najbardziej znanych postaci literatury fantasy, Drizzta Do’Urdena, poszukującego lepszego życia mrocznego elfa. R.A. Salvatore jest jednym z najbardziej płodnych pisarzy gatunku, jest również współtwórcą świata Zapomnianych Krain, jednego z najpopularniejszych uniwersów literatury fantasy i gier fabularnych.
Studiował na uniwersytecie w Fitchburgu. Zainteresował się fantastyką po przeczytaniu "Władcy Pierścieni".

</doc>
<doc id="147437" url="https://pl.wikipedia.org/wiki?curid=147437" title="Falabella">
Falabella

Falabella (pot. "pampa") – rasa koni wyhodowana w XIX wieku w Argentynie. Wzięła nazwę od rodziny o tym nazwisku, która przez lata prowadziła jej hodowlę na ranczu Recreode Roca w okolicy Buenos Aires. Nazwa potoczna "pampa" wzięła się z pampy argentyńskiej, gdzie rasa ta powszechnie występuje. Jest to najmniejsza rasa koni miniaturowych na świecie.
Na pomysł wyhodowania miniaturowego konia pierwszy wpadł Patrick Newtall, Irlandczyk mieszkający w Argentynie. Spędził on wiele lat, starając się wyhodować stado małych koni mierzących poniżej 75 cm w kłębie, a następnie przekazał swą wiedzę i doświadczenie zięciowi – Juanowi Falabella w 1879 r. To właśnie był początek rasy, która została stworzona poprzez skrzyżowanie kuców szetlandzkich ze stadem Newtalla. Zwierzę jak na swoje rozmiary (masa ciała 35-40 kg) jest bardzo silne – z powodzeniem ciągnie lekkie powoziki, może też być dosiadane przez małe dzieci. Jednak pokrój rasy wraz ze stromymi łopatkami oraz niezwykle drobnymi wymiarami nie stawia jej pośród najlepszych kuców dziecięcych. Średnia życia wynosi 35 lat.
Użytkowanie.
Konie Falabella mogą być użytkowane do ciągnięcia małych powozów oraz do wożenia małych dzieci. Koniki te są wybitnymi skoczkami, są w stanie przeskoczyć nawet metrową przeszkodę – nie pod jeźdźcem. Są jednak głównie używane jako konie "maskotki" ze względu na swoje niewielkie rozmiary i przyjazne usposobienie.

</doc>
<doc id="147438" url="https://pl.wikipedia.org/wiki?curid=147438" title="Fotoreceptory">
Fotoreceptory

Fotoreceptory – receptory (białka lub specyficzne komórki) pochłaniające światło i uruchamiające określoną reakcję fizjologiczną w organizmie. Występują w organizmach roślinnych (fotoreceptory roślin) i zwierzęcych, w tym u człowieka.
Receptory wzrokowe stanowią wyspecjalizowane neurony siatkówki oka:

</doc>
<doc id="147439" url="https://pl.wikipedia.org/wiki?curid=147439" title="Ocena oddziaływania na środowisko">
Ocena oddziaływania na środowisko

Ocena oddziaływania na środowisko (OOŚ) (ang. "environmental impact assessment") jest jednym z podstawowych instrumentów prawnych ochrony środowiska. Wywodzi się z amerykańskiej ustawy o państwowej polityce wobec środowiska (NEPA – "National Environmental Policy Act").
Prawo unijne i polskie.
W Unii Europejskiej kwestie ocen oddziaływania na środowisko regulowane są przez następujące dyrektywy: Rady 85/337/EWG z dnia 27 czerwca 1985 r. w sprawie oceny skutków wywieranych przez niektóre przedsięwzięcia publiczne i prywatne na środowisko naturalne, Parlamentu Europejskiego i Rady 2001/42/WE z dnia 27 czerwca 2001 r. w sprawie oceny wpływu niektórych planów i programów na środowisko oraz Rady 92/43/EWG z dnia 21 maja 1992 r. w sprawie ochrony siedlisk przyrodniczych oraz dzikiej fauny i flory. Ta ostatnia (dyrektywa siedliskowa) dotyczy OOŚ tylko pośrednio.
W polskim prawie OOŚ początkowo miała umocowanie w ustawie "Prawo ochrony środowiska (poś)", która wprowadziła procedurę administracyjną: "postępowanie w sprawie oceny oddziaływania na środowisko (postępowanie OOŚ)". Postępowanie to wszczyna się dla przedsięwzięć mogących znacząco oddziaływać na środowisko lub obszar Natura 2000. Ocenie oddziaływania na środowisko w pierwotnej wersji tej ustawy poświęcony był przede wszystkim Dział VI w Tytule I "Postępowanie w sprawie oceny oddziaływania na środowisko. W wyniku dalszych prac legislacyjnych zawartość tego działu została wykreślona z Prawa ochrony środowiska, stając się jedną z głównych części ustawy o udostępnianiu informacji o środowisku i jego ochronie, udziale społeczeństwa w ochronie środowiska oraz o ocenach oddziaływania na środowisko (działy IV–VI) ("ustawa ooś"), choć część przepisów związanych z OOŚ (np. dotycząca przeglądów ekologicznych) pozostała zapisana w nowelizowanych wersjach Prawa ochrony środowiska. Wyodrębniana jest także ocena oddziaływania przedsięwzięcia na obszar Natura 2000. Organy administracyjne odpowiedzialne za opinie co do potrzeby oceny oddziaływania na środowisko, to w zależności od przypadku Generalny Dyrektor Ochrony Środowiska, regionalni dyrektorzy ochrony środowiska, dyrektor urzędu morskiego, inspekcja sanitarna.
Ciałem doradczym Generalnego Dyrektora Ochrony Środowiska jest Krajowa Komisja do spraw Ocen Oddziaływania na Środowisko, a na poziomie województw działają regionalne komisje ds. ocen oddziaływania na środowisko.
Ocena oddziaływania przedsięwzięcia na środowisko.
Ocena oddziaływania przedsięwzięcia na środowisko to postępowanie oceniające wpływ planowanego przedsięwzięcia (głównie szeroko rozumianego budowlanego czy wydobywczego) na środowisko (łącznie z wpływem na zdrowie ludzi), na które składa się: weryfikacja raportu oddziaływania przedsięwzięcia na środowisko (dostarczonego przez inwestora przedsięwzięcia) i uzyskanie wymaganych prawnie opinii i uzgodnień. W postępowaniu OOŚ musi być zapewniona możliwość udziału społeczeństwa (zgodnie z konwencją z Aarhus).
OOŚ jest wymagana w przypadku planowanych przedsięwzięć uznanych za mogące zawsze znacząco oddziaływać na środowisko, a może być też wymagana na drodze postanowienia administracji ochrony środowiska wobec przedsięwzięć uznanych za potencjalnie znacząco wpływające na środowisko. Listę przedsięwzięć z obu tych grup zawiera Rozporządzenie Rady Ministrów z dnia 9 listopada 2010 r. w sprawie przedsięwzięć mogących znacząco oddziaływać na środowisko (). Nie ma ustalonej listy przedsięwzięć mogących oddziaływać na obszar Natura 2000 – w tym przypadku procedurę OOŚ wszczyna się zawsze, gdy zachodzi podejrzenie, że przedsięwzięcie może na obszar Natura 2000 oddziaływać. Procedura ta nie jest wymagana, jeżeli przedsięwzięcie, co prawda oddziałuje na środowisko, ale jego realizacja wynika z planów ochrony obszaru Natura 2000. 
W ramach postępowania może być wymagane sporządzenie "raportu o oddziaływaniu przedsięwzięcia na środowisko": dla części "dużych" przedsięwzięć obligatoryjnie, dla innych – w drodze decyzji administracyjnej. W raporcie oddziaływania na środowisko oprócz opisu przedsięwzięcia powinien znaleźć się opis stanu przyrody, zwłaszcza obiektów chronionych i stanu obiektów zabytkowych. Powinny znaleźć się tam opisy wariantów z uzasadnieniem wyboru wnioskowanego wariantu. Wśród opcji powinna być też analiza skutków dla środowiska w razie niepodjęcia realizacji przedsięwzięcia. Analiza możliwych skutków przedsięwzięcia dotyczyć powinna różnych aspektów środowiska, ale także możliwych konfliktów społecznych. Administracja ochrony środowiska może zrezygnować z wymagania niektórych elementów raportu lub określić niektóre szczegóły raportu (np. warianty alternatywne wymagające zbadania lub zakres i metody badań).
Postępowanie OOŚ kończy wydane przez prowadzący je organ (w większości przypadków wójt, burmistrz lub prezydent miasta, w niektórych przypadkach inny organ) decyzji o środowiskowych uwarunkowaniach zgody na realizację przedsięwzięcia. 
OOŚ uwzględnia wpływ (bezpośredni i pośredni) przedsięwzięcia na środowisko, w tym zdrowie i warunki życia ludzi, dobra materialne, zabytki oraz dostępność kopalin. Analizowane są również opcje minimalizowania negatywnego wpływu przedsięwzięcia na środowisko i określany jest zakres monitoringu.
Gdy przedsięwzięcie jest zaliczane do grupy mogących tylko potencjalnie oddziaływać znacząco na środowisko, administracja podejmuje postanowienie o wszczęciu lub nie OOŚ biorąc pod uwagę: rodzaj i charakterystykę przedsięwzięcia (skala, wielkość obszaru, proporcje, powiązania z innymi przedsięwzięciami, także kumulacja oddziaływań, wykorzystanie zasobów naturalnych, emisje, ryzyko poważnej awarii), usytuowanie przedsięwzięcia (zagrożenie dla środowiska, zdolność do samooczyszczania środowiska i odnawiania jego zasobów, walory przyrodnicze i krajobrazowe, miejscowe plany zagospodarowania), ze szczególnym uwzględnieniem mokradeł, wybrzeży, gór, lasów, obszarów chronionych (ochrona przyrody, ochrona ujęć wód), obszarów o przekroczonych standardach jakości środowiska, obszarów cennych kulturowo, gęstości zaludnienia, okolic jezior, uzdrowisk, rodzaj i skalę możliwego oddziaływania (zasięg geograficzny, liczba ludności, transgraniczność, czas, częstotliwość, odwracalność).
Przeprowadzenie postępowania OOŚ wymagają także przedsięwzięcia mogące mieć oddziaływanie transgraniczne.
W pewnych wypadkach między wydaniem decyzji o środowiskowych uwarunkowaniach a wydaniem decyzji budowlanej przeprowadzana jest na nieco odmiennych zasadach ponowna OOŚ.
Strategiczna ocena oddziaływania na środowisko.
Postępowanie OOŚ prowadzi się także – według odmiennej procedury niż dla przedsięwzięć – w stosunku do koncepcji zagospodarowania kraju, projektów zagospodarowania przestrzennego, strategii rozwoju regionalnego, szeregu projektów innych strategii, planów, programów i polityk. Jest to "strategiczna ocena oddziaływania na środowisko". W myśl artykułu 3 ustawy ocena taka obejmuje uzgodnienie stopnia szczegółowości informacji zawartych w prognozie oddziaływania na środowisko, sporządzenie takiej prognozy, uzyskanie odpowiednich opinii, a to przy zapewnienie udziału społeczeństwa. 
Strategiczna OOŚ jest wymagana w przypadku projektów takich jak: koncepcja przestrzennego zagospodarowania kraju, studium uwarunkowań i kierunków zagospodarowania przestrzennego (na poziomie gminy), planów zagospodarowania przestrzennego, przyjmowanych przez administrację strategii rozwoju regionalnego, polityk, strategii, planów lub programów z zakresu przemysłu, energetyki, transportu, telekomunikacji, gospodarki wodnej, gospodarki odpadami, leśnictwa, rolnictwa i rybołówstwa, turystyki lub innego wykorzystania terenu, które wyznaczają ramy dla późniejszych przedsięwzięć mogących znacząco oddziaływać na środowisko. W przypadku obszarów Natura 2000 obowiązek ten dotyczy także innych przedsięwzięć o potencjalnym wpływie na środowisko, chyba że są to działania związane z ochroną tego obszaru. Może być wykonana również w innych wypadkach, w razie takiego uzgodnienia z dyrekcją ochrony środowiska. W niektórych przypadkach (gdy dotyczy to projektów dokumentów, które wprowadzają nieznacznych zmian już przyjętych dokumentów lub niektórych dokumentów o zasięgu jednej gminy), przy odpowiednim uzasadnieniu, organ opracowujący projekty dokumentów wymagających strategicznej OOŚ, uznawszy, że realizacja tego projektu nie wpłynie znacząco na środowisko, może nie wykonać tego postępowania. Wymaga to uzgodnienia z administracją ochrony środowiska lub urzędu morskiego. Decyzja o przeprowadzeniu lub nieprzeprowadzeniu strategicznej OOŚ podejmowana jest przy uwzględnieniu następujących uwarunkowań: charakter przewidzianych w rozważanych dokumentach działań (stopień, w jakim dokument ustala ramy dalszych przedsięwzięć, powiązania z innymi planowanymi działaniami, powiązania z problemami zrównoważonego rozwoju, ochrony środowiska itp., a zwłaszcza przydatność przedsięwzięć dla tych celów), rodzaj i skala oddziaływania na środowisko, cechy obszaru objętego oddziaływaniem (przede wszystkim formy ochrony przyrody, ale też inne obszary nieobjęte ochroną parkową czy rezerwatową, ale szczególnie wrażliwe lub cenne z punktu widzenia natury lub kultury).
Jednym z pierwszych dokumentów strategicznej oceny oddziaływania na środowisko jest prognoza oddziaływania na środowisko. Zawiera ona informacje wstępne (spis zawartości, główne cele i powiązania rozważanego projektu dokumentu), informacje o metodach sporządzania prognozy i propozycje metod analizy skutków realizacji projektowanego dokumentu (łącznie z częstotliwością analiz), a w razie możliwego oddziaływania transgranicznego, informację o tym. W prognozie powinny znaleźć się informacje o aktualnym i przewidywanym stanie środowiska, w tym istniejące problemy ochrony środowiska, zwłaszcza dotyczącego obszarowych form ochrony przyrody, umiejscowienie dokumentu w celach ochrony środowiska ustalonych na poziomie międzynarodowym, krajowym lub lokalnym, przewidywania znaczących oddziaływań (krótko- i długoterminowe, bezpośrednie i skumulowane itd.) na środowisko (bioróżnorodność, ludzi, inne organizmy, abiotyczne składniki środowiska, zabytki, dobra materialne i in.) Ponadto w prognozie powinny znaleźć się propozycje rozwiązań mających na celu zapobieganie, ograniczanie lub kompensację przyrodniczą negatywnych oddziaływań wynikających z projektowanego dokumentu. Szczególne miejsce poświęcone jest obszarom Natura 2000, kiedy powinny być także przedstawione rozwiązania alternatywne. Informacje zawarte w prognozie powinny być opracowane zgodnie ze współczesną wiedzą, a niedostatki techniki lub luki w wiedzy powinny być wskazane.

</doc>
<doc id="147441" url="https://pl.wikipedia.org/wiki?curid=147441" title="Graf Petersena">
Graf Petersena

Graf Petersena to graf o ciekawych własnościach często używany w teorii grafów. Nazwa pochodzi od nazwiska matematyka J. Petersena, któremu przypisuje się pierwszą publikację na temat grafu w 1898 roku.
Własności.
Graf Petersena...
Własności grafu Petersena:

</doc>
<doc id="147448" url="https://pl.wikipedia.org/wiki?curid=147448" title="Talia grafu">
Talia grafu

Talia grafu () zwana również obwodem grafu – długość najkrótszego cyklu zawartego w grafie. Przyjmuje się, że obwód grafów acyklicznych jest równy nieskończoności.
Np. cykl o długości 4 ma obwód równy 4, tak jak wszystkie siatki. 

</doc>
<doc id="147453" url="https://pl.wikipedia.org/wiki?curid=147453" title="Wypławek biały">
Wypławek biały

Wypławek biały ("Dendrocoelum lacteum") – pospolity płaziniec stojących wód słodkich, o długości do 3 cm. Wypławek biały prowadzi drapieżny tryb życia. Budowa wewnętrzna wypławków uznawana jest za typową dla całego typu płazińców.
Ciało tworzy wór skórno-mięśniowy wypełniony narządami oraz komórkami parenchymatycznymi. Wór okrywają komórki nabłonkowe zaopatrzone w liczne gruczoły produkujące śluz. Na brzusznej i bocznej części ciała nabłonek zaopatrzony jest w rzęski. Przednie części ciała tworzy charakterystyczny trójkąt z parą prostych oczu.
Wypławek biały jest zwierzęciem, na którym przeprowadza się wiele eksperymentów w naukach biologicznych i behawioralnych ze względu na jego łatwe rozmnażanie i dużą zdolność regeneracji.

</doc>
<doc id="147454" url="https://pl.wikipedia.org/wiki?curid=147454" title="Graf regularny">
Graf regularny

Graf regularny stopnia formula_1 to graf, w którym wszystkie wierzchołki są stopnia formula_2 czyli z każdego wierzchołka grafu regularnego wychodzi formula_1 krawędzi. Graf regularny stopnia formula_1 określa się dla wygody mianem grafu formula_1-regularnego. Szczególnym przypadkiem grafów regularnych są grafy kubiczne (grafy formula_6-regularne).
Graf silnie regularny.
Graf silnie regularny to graf regularny w którym wszystkie pary sąsiadujących ze sobą wierzchołków mają tyle samo wspólnych sąsiednich wierzchołków, i wszystkie pary niesąsiadujących ze sobą wierzchołków też mają tyle samo wspólnych wierzchołków sąsiednich.

</doc>
<doc id="147455" url="https://pl.wikipedia.org/wiki?curid=147455" title="Graf silnie regularny">
Graf silnie regularny



</doc>
<doc id="147457" url="https://pl.wikipedia.org/wiki?curid=147457" title="Jesiotr ostronosy">
Jesiotr ostronosy

Jesiotr ostronosy, jesiotr atlantycki ("Acipenser oxyrinchus", czasem pisane "oxyrhynchus") – gatunek wędrownej, anadromicznej ryby z rodziny jesiotrowatych (Acipenseridae). Jedyny jesiotr naturalnie występujący w Bałtyku.
Podgatunki i historia ewolucyjna.
Wyróżniono dwa podgatunki jesiotra ostronosego:
Dawniej uważano, że w Bałtyku żył jesiotr zachodni ("Acipenser sturio"). W 1996 w Estonii złowiono wielkiego jesiotra i zbadano jego DNA. Okazało się, że jest bliżej spokrewniony z jesiotrem ostronosym ze wschodnich brzegów Ameryki Północnej niż z jesiotrem zachodnim. Również analizy genetyczne pradawnych populacji jesiotrów z Polski – jednej z III wieku p.n.e., a drugiej z IX–XIII wieku n.e. – potwierdziły ich bliskie pokrewieństwo z kanadyjskimi populacjami "A. oxyrinchus". Jesiotr ostronosy skolonizował Bałtyk prawdopodobnie 4–5 tysięcy lat temu, a od co najmniej 2 tysięcy jest tam dominującym gatunkiem jesiotra. Niektóre okazy archeologiczne i muzealne mają allele typowe dla jesiotra zachodniego, co wskazuje, że między tymi gatunkami doszło do hybrydyzacji, prawdopodobnie jeszcze zanim jesiotry ostronose skolonizowały Bałtyk. Obecnie populacja bałtycka, określana nazwą jesiotr bałtycki, uznawana jest za wymarłą, choć próbuje się ją odtworzyć przy wykorzystaniu materiału biologicznego z St. John River. Populacje zasiedlające kanadyjskie rzeki St. John i St. Lawrence powstały przypuszczalnie, odpowiednio, 9000 i 7400 lat temu.
Budowa.
Ciało lekko spłaszczone grzbieto-brzusznie. Rostrum duże i silnie spłaszczone, u dorosłych osobników stanowi połowę długości głowy. Osiąga do 4 m i 350 kg masy ciała, przeciętnie 2,5 m i od 100 do 150 kg. Linia boczna jest wyraźnie widoczna.
Odżywianie.
Jego pokarm stanowi fauna denna, którą wygrzebuje z miękkiego podłoża ryjkowatym pyskiem. Głównie są to mięczaki, skorupiaki, larwy owadów, niekiedy drobne ryby (babki i dobijaki).
Rozród.
Jesiotr ostronosy do rozrodu potrzebuje chłodniejszej wody (13,3–17,8 °C, a jesiotr zachodni co najmniej 20 °C). Masa ciała dojrzałych wędrujących samców wynosi 30–45 kg, a samic 50–110 kg. Długość życia nawet 35 lat.

</doc>
<doc id="147458" url="https://pl.wikipedia.org/wiki?curid=147458" title="Szangszung">
Szangszung

Szangszung (tyb.: ཞང་ཞུང་, Wylie: "zhang zhung", ZWPY: "Xangxung") – kraj położony niegdyś na zachód od Tybetu, ze swym centrum w okolicy góry Tise (Kajlas). Szangszung posiadało własną kulturę, język i religię. Zostało podbite w VII wieku przez Tybet.

</doc>
<doc id="147459" url="https://pl.wikipedia.org/wiki?curid=147459" title="Graf kubiczny">
Graf kubiczny

Graf kubiczny () – graf regularny stopnia 3 (graf 3-regularny).

</doc>
<doc id="147460" url="https://pl.wikipedia.org/wiki?curid=147460" title="Góra Świętej Anny (województwo opolskie)">
Góra Świętej Anny (województwo opolskie)

Góra Świętej Anny (dodatkowa nazwa w j. niem. Sankt Annaberg; hist. pol. "Święta Anna", niem. "Annaberg", śl. "Świyntoł Ana, Świyntŏ Anna", "Anaberg") – wieś w Polsce, położona w województwie opolskim, w powiecie strzeleckim, w gminie Leśnica, na Górnym Śląsku. Część miejscowości leży na stokach wzniesienia o tej samej nazwie, na którym stoją bazylika i sanktuarium, z rzeźbą św. Anny Samotrzeciej (XV wiek).
Nazwa.
Kiedyś jej niemiecka nazwa brzmiała "Annaberg", Ślązacy nazywali ją "Chełmską Górą" (choć obecnie popularnie określają ją Anaberg). Nazwa wywodzi się imienia świętej Anny patronki klasztoru znajdującego się na górze będącego celem katolickich pielgrzymek. W historii upowszechniła się także nazwa polska "Święta Anna" (po śląsku "Świyntŏ Anna").
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Święta Anna" oraz dwiema niemieckimi "Annaberg" oraz "Sankt Annaberg". W 1934 roku nazistowska administracja III Rzeszy oficjalnie zmieniła ją na "Sankt Annaberg" (choć używano już tej nazwy wcześniej, m.in. na mapach i pocztówkach, na przemian z Annaberg), ale już w 1941 r. została wprowadzona świecka nazwa "Annaberg O.S".
Historia.
W latach 80. XV w. na szczycie pobliskiej góry zbudowano kościół albo kaplicę. Na mapach z 1561 i 1685 r. wzgórze nazywa się "Georgenberg", prawdopodobnie od patrona ówczesnej świątyni. Pierwsze wzmianki o wsi są w źródłach z 1679 roku.
W 1720 r. w miejscowości mieszkały 54 osoby; w 1843 r. liczba ta wynosiła 476, a w 1910 r. – 707 (558 mówiących w j. polskim, 115 mówiących w j. niemieckim, 31 w obu językach). W 1861 r. miejscowość była ośrodkiem rzemieślniczym i miejscem targowym. Wśród mieszkańców znajdowało się wówczas 85 rzemieślników, którzy reprezentowali 13 specjalności. Od XVIII w. zaczęto wydobywanie nefelinitu, a od początku XIX w. powstawały regularne kamieniołomy tej skały i dodatkowo pierwsze kamieniołomy wapienia. Intensywne wydobycie nefelinitu oraz wapienia zaczęło się w latach 80. XIX wieku, a w kamieniołomie będącym obecnie rezerwatem, obie kopaliny wydobywano do 1946 roku.
W 1910 roku 558 mieszkańców mówiło w języku polskim, 31 w językach polskim i niemieckim, natomiast 155 osób posługiwało się jedynie językiem niemieckim. W wyborach komunalnych w listopadzie 1919 roku nie wystawiono tu listy polskiej. Podczas plebiscytu w 1921 roku w miejscowości uprawnionych do głosowania było 511 mieszkańców (w tym 107 emigrantów). Za Polską głosowało 91 osób, za Niemcami 403 osoby. 
Góra św. Anny była miejscem walk z Freikorpsem w czasie III powstania śląskiego. 2/3 maja została obsadzona przez wojska powstańcze, którzy po kilku dniach opuścili ją bez walki. Ponownie została zajęta 7 maja. 9 maja udaremniono próbę kontrataku niemieckiego z rejonu Zdzieszowic. 21 maja, w wyniku wielkiej niemieckiej ofensywy od strony Gogolina, miejscowość została utracona. Mimo prób odbicia wsi, które trwały do 4 czerwca, Góra Świętej Anny pozostała w rękach niemieckich. Walki te zostały upamiętnione Pomnikiem Czynu Powstańczego, autorstwa Xawerego Dunikowskiego.
W latach 20. zrodził się projekt zmiany nazwy miejscowości z Annaberg na Ahnenberg („Góra Przodków”), który jednak nie został zrealizowany.
Poniżej miejscowości od 1936 r. znajdował się Dom Polski zwany „Pod Chełmskim Wierchem”, gdzie odbywały się zjazdy i kursy polskich organizacji działających w przedwojennych Niemczech. W 1936 r. na szczycie góry odbył się Zjazd Polaków Śląska Opolskiego, który zgromadził 6000 Polaków. Obecnie w budynku tym znajduje się filia Muzeum Śląska Opolskiego w Opolu.
W czasie II wojny światowej Niemcy założyli żydowski obóz pracy, w rejonie dzisiejszego Muzeum Czynu Powstańczego. Ofiary obozu prawdopodobnie pochowano na jego obszarze.
W latach 1945–1954 miejscowość była siedzibą gminy Góra Św. Anny.
Od 1988 r. miejscowość jest centrum Parku Krajobrazowego Góra Świętej Anny, obejmującego grzbiet Chełma, a więc zachodnią część Wyżyny Śląskiej. W miejscowości znajduje się muzeum przyrodnicze Parku, a przy drodze z miejscowości do Leśnicy jest Muzeum Czynu Powstańczego.
W 1996 r. w miejscowości mieszkało 560 osób.
Co roku w Górze Świętej Anny (w 2. połowie lipca) organizowane jest Święto Młodzieży – ogólnopolski zjazd młodzieży katolickiej. W tym czasie górę odwiedza ok. 2000 wiernych z Polski i zagranicy.
Przez północny kraniec miejscowości przebiega autostrada A4. Urządzony jest też MOP, który ma piesze połączenie z zabytkami i rezerwatem. Budowę tego odcinka autostrady przeprowadzono przez teren Parku Krajobrazowego wbrew intensywnym protestom organizacji ekologicznych.
Zabytki.
Do wojewódzkiego rejestru zabytków wpisane są:
Inne zabytki:
Muzea i inne atrakcje turystyczne.
W obrębie miejscowości znajduje się kilka nieczynnych kamieniołomów wapienia triasowego i nefelinitu (w tym rezerwat geologiczny „Góra św. Anny”), kilka sztolni wykutych w skałach oraz 2 jaskinie.

</doc>
<doc id="147461" url="https://pl.wikipedia.org/wiki?curid=147461" title="Robert Anthony Salvatore">
Robert Anthony Salvatore



</doc>
<doc id="147465" url="https://pl.wikipedia.org/wiki?curid=147465" title="Robert A. Salvatore">
Robert A. Salvatore



</doc>
<doc id="147471" url="https://pl.wikipedia.org/wiki?curid=147471" title="Makrofotografia">
Makrofotografia

Makrofotografia – rodzaj fotografii, w której fotografowany obiekt zostaje odwzorowany w naturalnych rozmiarach lub jest nieznacznie powiększony.
Na ogół zakres powiększenia liniowego (często zwanego przez fotografów skalą odwzorowania) waha się w granicach od 1:1 do 10:1 – od wielkości naturalnej do 10-krotnego powiększenia (dla formatu małoobrazkowego jest to obszar 24×36–2,4×3,6 mm). Często rozszerza się ten obszar do zbliżeń wymagających obiektywów z funkcją "makro" lub dodatków na 3:1 do 30:1. Większe powiększenia uzyskuje się za pomocą mikroskopu w mikrofotografii.
Podstawowym problemem, jaki występuje przy tego typu fotografii, jest mała głębia ostrości (co widać na zdjęciu obok). Z tego względu bardzo ważne jest precyzyjne ustawienie ostrości.
Aby uzyskać wystarczające powiększenie, konieczne jest na ogół znaczne przybliżenie aparatu do obiektu fotografowanego. Zazwyczaj odległość fotografowania w przypadku makrofotografii jest mniejsza niż 30 cm. Aby umożliwić tak duże zbliżenie, konieczne może być zastosowanie specjalnego obiektywu. Innym rozwiązaniem jest zastosowanie obiektywu standardowego zamocowanego przy pomocy pierścieni pośrednich albo mieszka, które zwiększają dystans pomiędzy obiektywem a błoną fotograficzną lub matrycą swiatłoczułą. Ze względu na asymetrię obiektywów, w niektórych sytuacjach dobre efekty daje zastosowanie pierścienia odwrotnego mocowania. Innym sposobem jest użycie soczewek nasadkowych (soczewki dodatnie), które skracają ogniskową obiektywu. Soczewki te umieszcza się bezpośrednio na przedniej soczewce obiektywu. Soczewki nasadkowe mogą być stosowane razem z innymi urządzeniami do fotografii z małej odległości (tubusy, mieszki).
W aparatach kompaktowych z obiektywem o zmiennej ogniskowej dostępne jest specjalne ustawienie ostrości oznaczone jako „macro”, pozwalające na wykonywanie zdjęć ze znacznie mniejszej odległości (zwykle kilku cm) niż w przypadku trybu standardowego.

</doc>
<doc id="147472" url="https://pl.wikipedia.org/wiki?curid=147472" title="Komunikacja międzyprocesowa">
Komunikacja międzyprocesowa

Komunikacja międzyprocesowa (, IPC) – umowna nazwa zbioru sposobów komunikacji pomiędzy procesami systemu operacyjnego.
Procesy mogą używać różnych sposobów komunikacji, a najpowszechniejsze z nich to:
Ponieważ procesy mogą komunikować się nie tylko w obrębie jednego systemu, możemy wyróżnić też:
Mechanizmy IPC opierają się na budowaniu w pamięci lub na nośniku dynamicznych struktur, które są używane w celu przesyłania pomiędzy procesami komunikatów, np. o blokadzie obiektów systemowych, stanie wykonywanych wątków, wzbudzania zaprogramowanych w aplikacjach procedur i innych.
IPC nie posiada sztywnej specyfikacji. System operacyjny udostępnia niezbędne obiekty (jak semafor), zaś programista wykorzystuje je w celu przekazania komunikatu, którego znaczenie dla aplikacji ustala samodzielnie, zgodnie z przyjętą koncepcją architektury programu, a więc inaczej niż w wypadku np. protokołów sieciowych, gdzie znaczenie poszczególnych flag w nagłówku pakietu jest określone przez specyfikację protokołu.
IPC używa się najczęściej w rozbudowanych wielowątkowych aplikacjach (np. bazach danych, serwerach WWW, czy serwerach aplikacyjnych).
IPC zostało wprowadzone jako część jądra systemu operacyjnego w systemie operacyjnym System V. W podobny sposób zbudowana została implementacja IPC w jądrze Linux. Z uwagi na implementację w jądrze cała komunikacja wykonywana jest w kontekście jądra, co z jednej strony ułatwia synchronizację, z drugiej zaś powoduje obniżenie wydajności. Każda operacja IPC wymaga przełączenia kontekstu, co obarczone jest sporym narzutem czasu (przy założeniu, że przełączanie kontekstów jest sporym narzutem). Implementacja w jądrze ma jednak tę zaletę, że komunikacja IPC jest bardziej niezawodna, a w niektórych przypadkach (np. semafory) wydaje się jedyną słuszną strategią, gdyż zapewnia atomowość operacji, zapobiegając powstawaniu sytuacji kolizji w dostępie czy sytuacji "wyścigu" o nieustalonym rezultacie.
Pojęcie komunikacji międzyprocesowej może odnosić się do wymiany informacji między procesami w obrębie jednego systemu operacyjnego, klastra, a nawet systemów odległych (połączonych siecią). W przypadku tej ostatniej kategorii potrzebne są metody, które pozwolą jednoznacznie identyfikować zdalne procesy. Najczęściej używane strategie to użycie numerów portów (dla gniazd działających w warstwach transportowych modelu TCP/IP, np. TCP lub UDP) lub użycie zdefiniowanych wcześniej unikalnych nazw (dla RPC).

</doc>
<doc id="147473" url="https://pl.wikipedia.org/wiki?curid=147473" title="Mittelbau-Dora">
Mittelbau-Dora

Mittelbau-Dora, Arbeitslager Dora, Konzentrationslager Mittelbau-Dora – niemiecki obóz koncentracyjny, założony w pobliżu Nordhausen (Turyngia, Niemcy). Obóz funkcjonował od sierpnia 1943 do końca II wojny światowej, został założony w celu dostarczenia niewolniczej siły roboczej dla pobliskiej podziemnej fabryki zbrojeniowej Mittelwerk.
Historia obozu.
Założenie obozu wiąże się bezpośrednio ze zbombardowaniem przez lotnictwo brytyjskie fabryki rakiet wojskowych w Peenemünde na wyspie Uznam. Bombardowanie miało miejsce w nocy z 17 na 18 sierpnia („Operacja Hydra”) 1943 i wywołało wystarczający lęk w dowództwie niemieckim, by już dziesięć dni później rozpocząć prace adaptacyjne w kompleksie podziemnych sztolni "Wirtschaftliche Forschungsgesellschaft mbH" (WiFo) w okolicach góry Kohnstein koło miasta Nordhausen. Sprowadzono na miejsce więźniów z Buchenwaldu i rozpoczęto prace w największej tajemnicy. Więźniowie, którzy trafiali do Dora mieli w założeniu pozostać tam do śmierci. 30 września 1944 rozkazem "D I/1 Az: 14 a 12 u Geheim tgb 1231/44" obóz z dniem 1 października stał się obozem autonomicznym, wraz z około 30 podobozami i komandami zewnętrznymi pracującymi w okolicach, pod zarządem SS-Sturmbannführera Otto Förschnera.
Sam obóz był również (zwłaszcza na początku) umieszczony pod ziemią. Baraki były umiejscowione w galeriach podziemnych. W styczniu 1944 prace były na tyle zaawansowane, że było możliwe rozpoczęcie prac nad konstrukcją rakiet. Wówczas wymieniono wszystkich więźniów przemęczonych i wyczerpanych na nowych, pozostałych kierując do okolicznych podobozów, które pracowały nad konstrukcją innych podziemnych fabryk niemieckich.
Niemcy planowali przeniesienie pod ziemię dużej części swych fabryk zbrojeniowych. Wiele firm przeprowadzało się specjalnie w pobliże Nordhausen. Pod koniec 1944 transporty ewakuacyjne (marsze śmierci) z Auschwitz-Birkenau i innych obozów dotarły do Mittelbau-Dora. Jednak byli to więźniowie zbyt wyczerpani, by pracować w tych fatalnych warunkach: ginęli bardzo szybko z przemęczenia. W kwietniu 1945 obóz był ewakuowany, pociągami i piechotą. W ten sposób większość obozu głównego i podobozów została zupełnie opróżniona z więźniów.
Więźniowie i ofiary.
Praca więźniów była bardzo trudna, prawie nieustannie wykonywana pod ziemią, w skrajnym terrorze i przy zdecydowanym niedożywieniu. Umieralność była rekordowa, zwłaszcza w ostatnim okresie funkcjonowania kompleksu. Około 60 tysięcy więźniów przeszło przez Mittelbau-Dora, część z nich została później skierowana do innych obozów. Liczbę ofiar szacuje się na ponad 20 tysięcy, wśród których około 10 tysięcy zginęło podczas ewakuacji (marsze śmierci) a 1200 jako ofiary bombardowań alianckich. Wśród więźniów, w porównaniu z innymi obozami, dość wysoki odsetek stanowili Francuzi.
Dzieje powojenne.
Bezpośrednio po II wojnie światowej teren obozu służył aliantom jako miejsce obozu dla tak zwanych dipisów (od angielskiego "displaced persons") – osób przemieszczonych, ofiar nazizmu oczekujących na powrót do swych miejsc zamieszkania. Najlepsi niemieccy eksperci konstrukcji rakietowych zostali przechwyceni przez Amerykanów i wywiezieni do Stanów Zjednoczonych, gdzie prowadzili dalsze badania na potrzeby USA. Po wojnie zabudowania obozowe zostały zniszczone. W 1966 powstało pierwsze muzeum w dawnym budynku krematorium. Po 1989 muzeum powiększyło swój stan posiadania, zmieniono wystawy, a podziemne galerie udostępniono zwiedzającym.

</doc>
<doc id="147474" url="https://pl.wikipedia.org/wiki?curid=147474" title="Oscar Andres Rodriguez Maradiaga">
Oscar Andres Rodriguez Maradiaga



</doc>
<doc id="147475" url="https://pl.wikipedia.org/wiki?curid=147475" title="Mohammed Dib">
Mohammed Dib

Mohammed Dib (ur. 21 lipca 1920 w Tilimsan, zm. 2 maja 2003 w La Celle-Saint-Cloud) – algierski pisarz, tworzący w języku francuskim, autor około 30 powieści. Przypuszczalnie jeden z najbardziej znanych w Europie twórców algierskich.
Życiorys.
Pisać zaczął bardzo wcześnie, pierwsze wiersze napisał jako piętnastoletni chłopak. W czasie II wojny światowej studiował literaturę francuską na uniwersytecie w Algierze. W 1952 r., dwa lata przed algierską wojną o niepodległość, ożenił się z Francuzką, w tym też roku wstąpił do algierskiej partii komunistycznej. Zaliczany jest do tzw. "Pokolenia 52", które tworzyła grupa algierskich (francuskojęzycznych) pisarzy z Albertem Camus i Mouloudem Feraounem na czele. Zadebiutował w 1952 r. publikując powieść "La grande maison", która powstała już w 1946 r.
W 1959 został deportowany z Algierii przez władze francuskie za otwarte wspieranie ruchu niepodległościowego. Osiadł wówczas na stałe we Francji.
Twórczość.
W swych dziełach Dib poruszał kwestie problematykę rodzinnego kraju, uwikłanego w wieloletnią (1954-1962) wojnę o niepodległość, dając autentyczny, niemal naturalistyczny w swej surowości, obraz niepokojów nurtujących społeczeństwo algierskie dążące do samodzielności i wolności.
Późniejszy okres twórczości Diba to literatura alegoryczna, oniryczna, fantastyczna, eksperymentalna. Dzieła były inspirowane surrealizmem, science-fiction oraz niosły w sobie pytania dotyczące ludzkiej psychiki.
Po polsku ukazały się przekłady jego powieści:

</doc>
<doc id="147476" url="https://pl.wikipedia.org/wiki?curid=147476" title="Markko Märtin">
Markko Märtin

Markko Märtin (ur. 10 listopada 1975 w Tartu) – estoński kierowca rajdowy. Był fabrycznym kierowcą zespołów Subaru, Forda i Peugeota. W latach 1997–1999 jego pilotem był rodak Toomas Kitsing, a w latach 2000–2005 Brytyjczyk Michael Park.
Swoją karierę rajdową Märtin rozpoczął w 1994 roku, a jego pierwszym samochodem była Łada Samara. W sierpniu 1997 roku zadebiutował w Rajdowych Mistrzostwach Świata jadąc Toyotą Celiką Turbo 4WD. Debiutanckiego Rajdu Finlandii nie ukończył z powodu awarii skrzyni biegów. W latach 1997 i 1998 wywalczył dwa tytuły mistrza Estonii. W 2001 roku został członkiem zespołu Subaru, a w latach 2002-2004 był fabrycznym kierowcą zespołu Forda. W listopadzie 2002 roku podczas Rajdu Wielkiej Brytanii 2002 po raz pierwszy w karierze stanął na podium w rajdzie mistrzostw świata – zajął drugą pozycję. Z kolei w czerwcu 2003 wygrał swój pierwszy rajd w mistrzostwach świata, Rajd Grecji. W 2004 roku zajął 3. miejsce w klasyfikacji generalnej mistrzostw świata, najwyższe w swojej karierze. W 2005 roku odszedł do zespołu Peugeota. 18 września 2005 na ostatnim odcinku Rajdu Wielkiej Brytanii miał wypadek, w wyniku którego zginął jego pilot Michael Park. Wtedy też Märtin wycofał się ze startów w rajdowych mistrzostwach świata.
W swojej karierze Märtin wygrał łącznie pięć rajdów w mistrzostwach świata. 18 razy w swojej karierze stawał na podium w rajdach mistrzostw świata. Zdobył w nich 207 punktów. Wygrał 101 odcinków specjalnych.
Kariera.
Początki.
Märtin urodził się w mieście Tartu. Ojciec Märtina, Kalju, był rajdowcem i startował w lokalnych estońskich rajdach. To wtedy też młody Markko zainteresował się rajdami bywając w warsztatach samochodowych i na rajdach, w których uczestniczył ojciec. W wieku 18 lat Märtin kupił od swojego wujka swój pierwszy samochód, Ładę Samarę, który przerobił na samochód rajdowy. Na początku 1994 roku zadebiutował w nim w jednym z lokalnych rajdów. W sezonie 1994 zajął drugie miejsce w mistrzostwach Estonii, w kategorii Formuły 2. Z kolei w 1995 roku został mistrzem Estonii w klasie samochodów z napędem na dwa koła. W tym samym roku Märtin po raz pierwszy pojechał w zagranicznym rajdzie. Zajął dwunastą pozycję w fińskim rajdzie Mantta Rally. W 1996 roku Märtin sprzedał Ładę i zakupił w Wielkiej Brytanii N-grupowego Forda Escorta RS Cosworth. Fordem wystartował w mistrzostwach Estonii i zajął w nich drugie miejsce w sezonie 1996. Jeszcze w tym samym roku wystartował Toyotą Celiką Turbo 4WD w jednym z łotewskich rajdów i wygrał go.
W 1997 roku Märtin sprzedał Escorta i postanowił startować Toyotą. W sezonie 1997 wywalczył swój pierwszy w karierze tytuł mistrza Estonii. Znalazł także sponsora, którym została firma Estonian Oil Service. Umożliwiła ona Märtinowi starty w rajdach na Litwie, w Finlandii i Holandii. W sierpniu 1997 zadebiutował wraz z pilotem Toomasem Kitsingem też w mistrzostwach świata. Nie ukończył jednak debiutanckiego Rajdu Finlandii na skutek awarii skrzyni biegów. W 1998 roku rozpoczął starty nowszą specyfikacją Toyoty Celiki, którą w poprzednich latach jeździł Fin Marcus Grönholm. W 1998 roku wywalczył nią kolejne mistrzostwo Estonii. W marcu 1998 zaliczył pierwszy start w mistrzostwach świata w sezonie. Nie ukończył jednak Rajdu Portugalii, gdyż jego samochód spłonął na skutek wypadku. Estończyk zakupił kolejną Celikę, przygotowaną przez Team Grifone. Wystartował nią w Rajdzie Finlandii i zajął w nim dwunaste miejsce. W 1998 roku pojechał także w Rajdzie Sanremo, z którego odpadł na 20. odcinku specjalnym na skutek awarii zawieszenia i w Rajdzie Wielkiej Brytanii, który ukończył na dziewiątej pozycji.
W 1999 roku Märtin wrócił do samochodu Forda i Fordem Escortem WRC wystartował w Rajdzie Szwecji i Rajdzie Portugalii. W pierwszym z nich był ósmy, a drugiego nie ukończył z powodu awarii skrzyni biegów. Latem 1999 nawiązał kontakt z zespołem Toyota Team Sweden prowadzonym przez Leifa Asterhaga. W czerwcu wystartował Toyotą Corollą WRC w Rajdzie Grecji i zajął w nim piąte miejsce. Zdobył tym samym swoje pierwsze w karierze punkty w mistrzostwach świata. W 1999 roku pojechał jeszcze w trzech rajdach mistrzostw świata: Finlandii, Sanremo i Wielkiej Brytanii. Ukończył tylko brytyjski rajd – był na nim ósmy.
W 2000 roku Märtin wystartował w szerszym programie mistrzostw świata. Zaplanował starty w dziewięciu rajdach mistrzostw samochodem Toyota Corolla WRC w barwach teamu Łukoil-EOS Rally Team. Przed sezonem doszło też do zmiany pilota. Toomasa Kitsinga zastąpił Brytyjczyk Michael Park. W pierwszych pięciu rajdach sezonu 2000, w których startował (Rajd Szwecji, Rajd Portugalii, Rajd Hiszpanii, Rajd Grecji i Rajd Finlandii) Märtin nie zdobył punktów do mistrzostw świata. W czerwcu 2000 wygrał Rajd Azorów, zaliczany do mistrzostw Europy, w którym startował Subaru Imprezą WRC. Z kolei we wrześniowym Rajdzie Cypru był szósty i zdobył swój jedyny punkt w mistrzostwach świata w sezonie 2000. W listopadzie 2000 wystartował w Rajdzie Australii, w barwach fabrycznego teamu Subaru, jednak nie ukończył tych zawodów z powodu awarii skrzyni biegów.
2001: Subaru.
W 2001 roku Märtin podpisał kontrakt z zespołem Subaru, w którym był trzecim kierowcą obok Brytyjczyka Richarda Burnsa i Norwega Pettera Solberga. Pierwszy start Märtina w sezonie 2001 nie był dla Estończyka udany. Odpadł on z zawodów już na pierwszym odcinku specjalnym na skutek awarii układu elektrycznego. Także w kolejnych rajdach Märtin nie zdobywał punktów. W lutowym Rajdzie Szwecji zajął dwunaste miejsce, a trzech kolejnych rajdów, Rajdu Portugalii, Rajdu Katalonii i Rajdu Grecji nie ukończył. Trzeci odcinek specjalny Rajdu Grecji, Inohori 1, był pierwszym wygranym odcinkiem specjalnym w karierze Märtina. Pierwsze punkty w sezonie 2001 Estończyk zdobył w sierpniu. W Rajdzie Finlandii zajął piątą pozycję. Natomiast nie ukończył październikowego Rajdu Sanremo. Na 15. odcinku specjalnym uległ wypadkowi. Jego Subaru najpierw uderzyło w ścianę, a następnie wylądowało na dachu, 50 metrów poniżej drogi. Zarówno Märtin, jak i jego pilot Michael Park nie odnieśli obrażeń. W Rajdzie Korsyki Märtin był piąty, a ostatniego rajdu sezonu, Rajdu Wielkiej Brytanii nie ukończył z powodu awarii silnika. Ogółem w dziewięciu startach w mistrzostwach świata w sezonie 2001 Märtin zdobył trzy punkty.
2002-2004: Ford.
W 2002 roku Märtin został członkiem zespołu Forda. Został w nim trzecim kierowcą obok Hiszpana Carlosa Sainza i Szkota Colina McRae. Swój debiut w Fordzie Focusie WRC zaliczył w styczniu, w Rajdzie Monte Carlo. Zajął w nim dwunastą pozycję. W trzech kolejnych zawodach, w których wystąpił (Rajdzie Korsyki, Rajdzie Katalonii i Rajdzie Cypru) był ósmy. W maju 2002 dojechał na szóstym miejscu w Rajdzie Argentyny, jednak kierowcy teamu Peugeota, Marcus Grönholm i Richard Burns, zostali zdyskwalifikowani i po weryfikacji wyników Märtin zakończył rajd na czwartej pozycji, najwyższej w dotychczasowej karierze. Także w następnych rajdach sezonu 2002 Estończyk zdobywał punkty. W Rajdzie Grecji był szósty, w Rajdzie Safari – czwarty, w Rajdzie Finlandii – piąty, w Rajdzie Niemiec – szósty, a w Rajdzie Sanremo – piąty. W październiku, w Rajdzie Nowej Zelandii, na 14. odcinku specjalnym, uległ wypadkowi i wycofał się z zawodów. Po zajęciu piątego miejsca w Australii Märtin pojechał w ostatnim rajdzie sezonu, Rajdzie Wielkiej Brytanii. Przez kilka odcinków był liderem klasyfikacji generalnej, jednak ostatecznie zajął w nim drugą pozycję za Norwegiem Petterem Solbergiem. Stanął tym samym po raz pierwszy w karierze na podium w mistrzostwach świata. Sezon 2002 zakończył na dziewiątej pozycji w klasyfikacji generalnej. Zdobył łącznie 20 punktów w sezonie.
Przed sezonem 2003 doszło do zmian w zespole Forda. Nie przedłużono kontraktów z Carlosem Sainzem i Colinem McRae, a zatrudniono Belga François Duvala i Fina Mikko Hirvonena. Tym samym Märtin stał się pierwszym kierowcą zespołu. Kierowcy Forda otrzymali nowy model Forda Focusa WRC w specyfikacji 2003. W pierwszym rajdzie w sezonie, Rajdzie Monte Carlo, Märtin był czwarty i miejsce na podium przegrał z trzema kierowcami zespołu Citroëna: Sébastienem Loebem, Sainzem i McRae. Następnie w Rajdzie Szwecji był czwarty, a w Rajdzie Turcji – szósty. Nie ukończył natomiast Rajdu Nowej Zelandii (z powodu awarii silnika) i Rajdu Argentyny (z powodu niskiego ciśnienia oleju). W kwietniu 2003 roku, w Rajdzie Grecji, Märtin był liderem rajdu od drugiego odcinka specjalnego i na pierwszej pozycji dojechał do mety rajdu. Odniósł swoje pierwsze zwycięstwo w karierze wyprzedzając drugiego Carlosa Sainza o 46 sekund i trzeciego Pettera Solberga o ponad 52 sekundy. Kolejnego rajdu, Rajdu Cypru, nie ukończył jednak z powodu zbyt niskiego ciśnienia oleju, a w lipcowym Rajdzie Niemiec dojechał na piątej pozycji. W sierpniu 2003 wygrał po raz drugi w sezonie. Na metę Rajdu Finlandii przyjechał przed Petterem Solbergiem i Richardem Burnsem. Stał się tym samym pierwszym od 1992 roku zwycięzcą fińskiego rajdu, wywodzącym się spoza Finlandii. We wrześniowym Rajdzie Australii Märtin przejechał 21 odcinków specjalnych. Po 21. został zdyskwalifikowany za nielegalny balast w samochodzie w postaci skały. Estończyk w momencie dyskwalifikacji jechał na czwartej pozycji w klasyfikacji generalnej rajdu. W czterech ostatnich rajdach sezonu Märtin dwukrotnie nie dojechał do mety (Rajd Francji i Rajd Wielkiej Brytanii) i dwukrotnie był trzeci (Rajd Włoch i Rajd Hiszpanii). W klasyfikacji mistrzostw świata za sezon 2003 zajął piątą pozycję. Zdobył 49 punktów.
Sezon 2004 Märtin rozpoczął od zajęcia drugiego miejsca w styczniowym Rajdzie Monte Carlo. Przegrał w nim o ponad minutę z Francuzem Sébastienem Loebem. W marcu 2004, w Rajdzie Meksyku Märtin po 7. odcinku specjalnym został liderem i ostatecznie wygrał ten rajd. Była to trzecia wygrana w karierze Estończyka, który na mecie wyprzedził partnera z zespołu Forda, François Duvala i Carlosa Sainza. Także w następnych dwóch rajdach Märtin stawał na podium. W Rajdzie Nowej Zelandii był trzeci za Petterem Solbergiem i Marcusem Grönholmem, a w Rajdzie Cypru po dyskwalifikacji Grönholma zajął ostatecznie drugą pozycję za Loebem. Kolejne trzy rajdy nie były dla Märtina udane. Najpierw nie ukończył Rajdu Grecji z powodu wypadku, a następnie z powodu kłopotów z samochodem był dwudziesty czwarty w Rajdzie Turcji. Z kolei na 5. oesie Rajdzie Argentyny Märtin miał dachowanie i został przewieziony do szpitala na badania, jednak nie odniósł obrażeń. W sierpniowym Rajdzie Finlandii 2004 był drugi. Przegrał jedynie z Marcusem Grönholmem. W Rajdzie Niemiec był czwarty, a w Rajdzie Japonii i Wielkiej Brytanii – trzeci. Kolejne sukcesy Estończyk odniósł w październiku. Najpierw wygrał Rajd Korsyki odnosząc tym samym swoje drugie zwycięstwo w tym sezonie i czwarte w karierze, a następnie zwyciężył w Rajdzie Katalonii. Wyprzedził o 23,2 sekundy Marcusa Grönholma i o 37,3 sekundy Carlosa Sainza. Ostatecznie sezon 2004 Märtin zakończył na trzeciej pozycji w klasyfikacji generalnej. Zdobył 79 punktów i przegrał w niej jedynie z Sébastienem Loebem i Petterem Solbergiem.
2005: Peugeot.
W grudniu 2004, po zakończeniu sezonu 2004 Märtinowi skończył się kontrakt z zespołem Forda. Następnie podpisał kontrakt z zespołem Peugeota, gdzie stał się drugim kierowcą obok Fina Marcusa Grönholma i w sezonie 2005 miał wystartować samochodem Peugeot 307 WRC. Swój debiut w Peugeocie Märtin zaliczył w styczniu 2005, w Rajdzie Monte Carlo. W debiucie zajął czwarte miejsce. W lutym 2005, w drugim rajdzie sezonu, Rajdzie Szwecji, Märtin dojechał na drugiej pozycji za Petterem Solbergiem. Na podium stanął także w marcowym Rajdzie Meksyku. Pomimo kłopotów z prowadzeniem samochodu i oponami był trzeci za Solbergiem i Grönholmem. W Rajdzie Nowej Zelandii dojechał na piątej pozycji, w Rajdzie Sardynii na czwartej, a w Rajdzie Cypru był trzeci. Następnie w Rajdzie Turcji Estończyk piąty, w Rajdzie Grecji – ósmy, a w Rajdzie Argentyny – szósty. W sierpniu 2005 ponownie stanął na podium. Przegrał w nim zarówno z Grönholmem jak i Loebem. Natomiast w Rajdzie Niemiec był czwarty.
We wrześniowym Rajdzie Wielkiej Brytanii, na 6. odcinku specjalnym Märtin awansował na szóste miejsce w klasyfikacji rajdu. Jednak na 15. odcinku specjalnym Margam 1, załoga Märtin – Park uległa wypadkowi. Peugeot 307 WRC uderzył prawą stroną w drzewo. Pilot Märtina zginął na miejscu, a Estończyk wyszedł z wypadku bez żadnych obrażeń. Pozostałe dwa odcinki specjalne Rajdu Wielkiej Brytanii zostały odwołane, a same zawody przerwane. Märtin do końca sezonu 2005 nie pojechał w żadnym z pozostałych trzech rajdów mistrzostw świata. W styczniu 2006 ogłosił zakończenie kariery, jednak wykluczył, iż powodem odejścia z rajdów była śmierć Michaela Parka.
Po zakończeniu kariery w WRC.
W marcu 2006 roku Märtin wrócił na krótko do rajdów. Zdecydował się wystartować w Rajdzie Portugalii samochodem Subaru Imprezą WRX wraz z pilotem Davidem Seniorem. Na 7. odcinku specjalnym Estończyk przebił dwie opony i był zmuszony wycofać się z zawodów. W tym samym roku Märtin wystartował również w duńskiej serii wyścigów samochodów turystycznych Danish Touring Car Championship. Pojechał w niej w trzech wyścigach Hondą Accord Euro-R w barwach zespołu Hartmann Honda Racing. W grudniu 2007 roku wygrał rajdowy Memioriał Attilio Bettegi, a w styczniu 2008 został testowym kierowcą zespołu Subaru. Z kolei w 2009 roku został zatrudniony w zespole Forda, w którym także miał pomagać przy testach samochodów. Natomiast w 2010 roku pomagał amerykańskiemu kierowcy Kenowi Blockowi w przygotowaniu się do udziału w rajdach mistrzostw świata 2010. W lipcu 2010 pojechał z pilotem Kristo Kraagiem Fordem Focusem WRC w Rajdzie Estonii, który wygrał. Z kolei w 2011 roku w tym samym rajdzie był drugi i przegrał jedynie z Norwegiem Madsem Østbergiem. W 2010 roku brał udział w testach Mini John Cooper Works WRC. Märtin jest właścicielem zespołu MM-Motorsport. W barwach tego zespołu ściga się mistrz Estonii z 2008 i 2009 roku, Ott Tänak.
Życie prywatne.
Markko Märtin jest żonaty z Mari-Liis Sallo, byłą modelką i Miss Estonii z 2004 roku. Ma z nią jedno dziecko. Märtin mieszka z rodziną w Monako.

</doc>
<doc id="147477" url="https://pl.wikipedia.org/wiki?curid=147477" title="Markko Martin">
Markko Martin



</doc>
<doc id="147479" url="https://pl.wikipedia.org/wiki?curid=147479" title="Dachau (KL)">
Dachau (KL)

KL Dachau, Konzentrationslager Dachau – niemiecki obóz koncentracyjny, założony wiosną 1933 roku w opuszczonej fabryce amunicji na obrzeżach miasta Dachau, na północ od Monachium, w południowych Niemczech. Zajęty przez osiemdziesięciu żołnierzy amerykańskich z 7 armii gen. Pattona 29 kwietnia 1945 (niedziela), o godz. 17:15.
Historia obozu.
Obóz koncentracyjny utworzony przez niemieckich nazistów powstał z rozkazu Heinricha Himmlera z 21 marca 1933 r. w celu izolowania politycznych przeciwników reżimu nazistowskiego, duchownych i Żydów. Stał się „wzorem” dla wszystkich kolejnych. Od 1938 r. pełnił funkcję swego rodzaju „ośrodka szkoleniowego” dla zarządców i wachmanów innych późniejszych obozów tego rodzaju.
Obóz składał się z dwóch zasadniczych części: dla więźniów, która została otoczona drutami kolczastymi i wieżyczkami, oraz części administracyjno-mieszkalnej dla SS. Podział ten został odwzorowany we wszystkich tego typu późniejszych konstrukcjach nazistowskich. Część dla więźniów mieściła się pierwotnie w 18 barakach mieszkalnych, podzielonych na 4 izby, 2 toalety i 2 umywalnie. Każda izba miała pomieszczenie mieszkalne oraz sypialnię i była przeznaczona dla 52 więźniów (w sumie blok miał pomieścić 208 więźniów). W 1937 r. obóz – pierwotnie zaprojektowany na 3–5 tys. więźniów – okazał się za mały. Obóz rozbudowano w latach 1937–1938, powiększając liczbę baraków dwukrotnie.
W lipcu 1937 r. z 1146 więźniów Dachau 330 stanowili zawodowi kryminaliści, 230 zostało skazanych na przymusową pracę na podstawie regulacji dotyczących pomocy społecznej, a 93 aresztowano w czasie akcji bawarskiej policji przeciwko włóczęgom i żebrakom. Po okresie względnej poprawy sytuacji w połowie lat 30., doszło do gwałtownego wzrostu śmiertelności wśród więźniów. W 1937 r. w Dachau doszło do 69 zgonów, czyli siedmiokrotnie więcej niż w roku poprzednim, choć wynosząca mniej więcej 2200 osób populacja więźniów utrzymywała się mniej więcej na stałym poziomie. W 1938 r. liczba zgonów ponownie wzrosła, tym razem do 370 przypadków na już zdecydowanie większą populację osadzonych, obejmującą nieco ponad 8000 osób.
W okresie masowego napływu więźniów w czasie wojny pierwotne normy zaludnienia baraków zostały wielokrotnie przekroczone, przetrzymywano w nich do 16 tys. więźniów. W 1943 r. przedsiębiorstwo H. Kori z Berlina wybudowało duże krematorium, jako tzw. barak X. Prawdopodobnie była to część większego planu przekształcenia KL Dachau w miejsce masowej eksterminacji. W 1944 r. przy baraku X wybudowano komorę gazową. Sprawa jej wykorzystania do mordowania więźniów nie jest jasna. W wielu publikacjach podaje się informacje, że nie była ona wykorzystana do tego celu (nie uwzględniono tego w wyroku w procesie załogi z Dachau). Jednak zeznania niektórych więźniów oraz fotografie wykonane przez amerykańskich żołnierzy po wyzwoleniu obozu wskazują, że była ona wykorzystywana (przynajmniej sporadycznie) do tego celu.
W obozie istniała ściana, pod którą rozstrzeliwano więźniów, oraz tzw. „bunkier”, który służył jako miejsce krwawych przesłuchań i stosowania dotkliwych kar. W tzw. baraku szpitalnym nr 5 funkcjonowało laboratorium eksperymentów pseudomedycznych, kostnica i prosektorium. Masowe egzekucje wykonywano także poza obozem (w pobliskim Haimhausen na strzelnicy SS dokonywano egzekucji poprzez rozstrzelanie, zginęło tam m.in. ok. 6 tys. jeńców sowieckich) oraz w innych obozach. W 1944 r. otwarto w Dachau podobóz kobiecy.
Komendanci obozu:
Podczas wojny, a w szczególności po 1942 r., Dachau stanął na czele bardzo rozbudowanej struktury podobozów, liczącej ponad 200 placówek na południu Niemiec i w anektowanej Austrii. Były one w większości powiązane z przemysłem wojennym.
Gdy zbliżał się front wojsk alianckich, naziści próbowali ewakuować więźniów w różnych kierunkach. Marsze ewakuacyjne (marsze śmierci) niosły ze sobą wysoką śmiertelność wymęczonych więźniów. 29 kwietnia 1945 r. obóz został wyzwolony, a wraz z nim ok. 67 tys. więźniów – połowa z nich w obozie głównym. Amerykanie, pod wpływem tego, co zastali w obozie (m.in. stojący na bocznicy pociąg z 2600 ciałami, oraz znalezionych w okolicach krematorium ok. 3 tys. zabitych), rozstrzelali bez sądu większość wziętych do niewoli strażników SS i przebywających w obozie żołnierzy Waffen-SS (w sumie 560 osób).
Podobnie jak w Auschwitz, na bramie obozu w Dachau widniał napis „Arbeit macht frei”.
Więźniowie i ofiary.
Więźniami byli z początku członkowie antynazistowskiej niemieckiej opozycji, głównie komuniści, duchowni Kościoła Katolickiego, socjaliści i chadecy. W dalszym okresie do obozu były przysyłane również grupy Żydów, Romów i Sinti, Świadków Jehowy i homoseksualistów.
Dachau pełnił funkcję głównego obozu dla duchownych z Kościołów chrześcijańskich (katolickich, protestanckich i prawosławnych). Wedle szacunków Kościoła katolickiego, do Dachau zostało zesłanych ok. 3 tys. (2794, w tym 1773 z Polski) zakonników, diakonów, księży i biskupów katolickich. Przez dwa miesiące więźniem obozu był prawosławny patriarcha Serbii Gabriel V.
Podczas wojny w Dachau znalazło się wiele ludzi z krajów okupowanych: przede wszystkim z Polski (m.in. grupa 43 naukowców z Uniwersytetu Jagiellońskiego), Związku Radzieckiego, Belgii, Holandii, Czech, Francji.
W maju 1940 zesłana tu została około pięćsetosobowa grupa łódzkiej młodzieży, zatrzymana podczas dużej akcji łódzkiego Gestapo skierowanej przeciwko niej. Wśród nich byli m.in. znani po wojnie: dyrygent – Henryk Debich i aktor – Włodzimierz Skoczylas. KL Dachau był pierwszym obozem Stanisława Grzesiuka, autora jednej z najlepszych relacji o przeżyciach obozowych „Pięć lat kacetu”, który po kilku miesiącach został stąd wywieziony do KL Mauthausen. Wielu więźniów było kierowanych do KL Dachau z innych obozów. Wówczas więźniowie z Niemiec stali się mniejszością, a największą grupę stanowili więźniowie z Polski. Liczba więźniów i ofiar nie jest dokładnie znana. Według dokumentacji obozowej w okresie 1933–1945 przez obóz przewinęło się 206 206 więźniów, z czego zmarło 31 591. Liczby te jednak nie uwzględniają osób poddanych "Sonderbehandlug" (skierowanych do obozu przez Gestapo celem wykonania egzekucji), jeńców radzieckich zabijanych w ramach "Kommissar-Erlaß" oraz zmarłych w czasie ewakuacji obozu. Według niektórych danych, ogólną liczbę więźniów szacuje się na ok. 250 tys. osób, a liczbę ofiar nawet na 148 tys. (wliczając zgładzonych w podobozach).
Istotą funkcjonowania obozu był drakoński regulamin obozu opracowany przez komendanta Theodora Eickego. Przed wojną praca więźniów polegała na wykonywaniu robót na rzecz obozu w komandach roboczych, dla jego utrzymania i rozwoju. Podczas wojny więźniowie pracowali niewolniczo w przemyśle wojennym. W szczególności w ostatnich dwóch latach wojny, gdy Niemcy zdecydowali się umieścić strategiczne produkcje zbrojeniowe pod ziemią, więźniowie musieli pracować w morderczych warunkach. Najsłynniejszymi i najtrudniejszymi placówkami podziemnymi przypisanymi Dachau, były podobozy Kaufering i Mühldorf. Najcięższą pracę wykonywali na ogół Żydzi z Polski, Litwy i Węgier.
System kar.
W październiku 1933 r. Theodor Eicke wydał kompleksowy zestaw regulacji i zasad panujących w obozie. Wprowadzał powierzchowny porządek i jednorodność, tam, gdzie wcześniej panowała samowolna brutalność i przemoc. Więźniowie rozmawiający o polityce w celu „podżegania” lub rozsiewania propagandy mieli być wieszani; sabotaż, atak na strażnika i każdy inny przejaw buntu lub niesubordynacji miał kończyć się przed plutonem egzekucyjnym. Za drobniejsze uchybienia czekały rozmaite, lżejsze kary. Wśród nich była izolatka o chlebie i wodzie na okres zależny od charakteru wykroczenia; kary cielesne (25 batów); karna musztra; przywiązywanie do słupa lub drzewa na wiele godzin; ciężka praca; czy też wstrzymanie poczty. Dodatkowo kary tego rodzaju wiązały się także z przedłużeniem wyroku osadzonego. Strażnicy wyznaczali kary za najdrobniejsze przewinienia, m.in. za źle pościelone łóżko czy trzymanie rąk w kieszeniach.
System Eickego miał na celu wyeliminowanie personalnych czy indywidualnych kar, a poprzez ustanowienie biurokratycznego aparatu zapewniającego pisemne uzasadnienia nakładanych sankcji, ochronę oficerów i strażników przed oskarżeniami ze strony lokalnych funkcjonariuszy wymiaru sprawiedliwości. Przykładowo bić więźniów miało kilku esesmanów na oczach reszty osadzonych, a wszystkie kary miały być odnotowywane pisemnie. Opracowano ścisłe zasady określające postawę strażników z SS. Mieli zachowywać się na wojskową modłę, nie brać udziału w prywatnych rozmowach z więźniami, przestrzegać ścisłych procedur codziennych apelów osadzonych, nadzorować więźniów w obozowym warsztacie, wydawać rozkazy oraz egzekwować kary. Wprowadzono również szczegółowe zasady dotyczące pracy poza obozem, polegającej głównie na ciężkiej, nieprzerwanej pracy fizycznej. Eicke ustanowił systematyczny i hierarchiczny podział zadań personelu oraz wydał strażnikom specjalne insygnia przypinane do kołnierzy: trupie czaszki, z których obozowy wydział SS (w 1934 r. nadano mu odrębną tożsamość) wkrótce miał stać się znany. Symbolizowały one skrajnie surowe podejście Eickego do więźniów. Rudolf Höss wspominał później:
W obozie stosowano trwający 8, 14, 21 oraz 42 dni areszt w celi w bunkrze. Podczas odbywania kary więzień otrzymywał wodę i chleb, a raz na cztery dni ciepły posiłek. Zdarzały się przypadki, kiedy osadzeni przebywali w celi kilka miesięcy. Bardzo popularną metodą torturowania była tzw. kara słupka, polegająca na wiązaniu rąk więźnia za plecami, a następnie wieszaniu go na haku w taki sposób, aby nie dotykał stopami do ziemi. Ponieważ kara ta najczęściej powodowała zerwanie ścięgien ramion, wielokrotnie po jej odbyciu więzień nie odzyskiwał władzy w rękach. Codziennością było również polewanie zimną wodą na kilkunastostopniowym mrozie (co prowadziło do wychłodzenia organizmu, a w konsekwencji do zgonu) czy wkładanie gumowego węża do przełyku i odkręcanie wody (więzień poddany takiej torturze topił się, bądź doznawał poważnych obrażeń narządów wewnętrznych).
Osadzeni najczęściej ginęli w wyniku niedożywienia, chorób, tortur, samobójstw, rozstrzelania oraz eksperymentów pseudomedycznych.
Eksperymenty medyczne i pseudomedyczne.
W obozie „sławę” zyskało prosektorium, w której dokonywano sekcji zwłok. Ściągano tam martwym więźniom skórę z pleców, którą następnie przygotowywano do dalszej obróbki. Wykonywano z niej rękawiczki, bryczesy, siodła, pantofle oraz torebki damskie dla SS. Szukano zazwyczaj zdrowej skóry. Lubowano się w skórze wytatuowanej.
Zbrodnicze doświadczenia medyczne oraz pseudomedyczne KL Dachau można podzielić na:
KL Dachau było miejscem, w których dokonywano wielu eksperymentów pseudomedycznych na więźniach. Działali tu m.in. prof. dr med. Claus Schilling, dr Sigmund Rascher, dr Heinrich Schütz, prof. dr med. Erich Hipke, prof. dr med. August Weltz i wielu innych. Eksperymenty te dotyczyły wywoływania i leczenia posocznicy, malarii, uszkodzeń organizmu wywołanych przebywaniem w rozrzedzonym powietrzu, oddziaływania wychłodzenia w wodzie morskiej, piciem wody morskiej i innych. Spośród ok. 6 tys. więźniów poddawanych tym eksperymentom, nie przeżyło ich 2073.
Lekarze SS w Dachau:
Dzieje powojenne.
Obóz został zajęty przez wojska 7 Armii amerykańskiej. W tym momencie znajdowało się w nim ponad 31 tys. więźniów. W trakcie tej akcji doszło do krótkiej wymiany ognia z oddziałami wartowniczymi SS. Krótko potem wszyscy napotkani w obozie esesmani zostali rozstrzelani – podobno na mocy rozkazu wydanego, kiedy zbliżający się do obozu dowódcy amerykańscy zobaczyli stosy zmasakrowanych i zastrzelonych więźniów, a na pobliskiej bocznicy kolejowej 50 wagonów z zabitymi lub zmarłymi z głodu przeszło dwoma tysiącami osób.
Bezpośrednio po wojnie obóz był używany jako centrum dla osób powracających do swych krajów.
15 listopada 1945 r. w zabudowaniach KL Dachau rozpoczęła się seria procesów przeciwko zbrodniarzom nazistowskim. Pierwszym był proces przeciwko komendantowi tego obozu M. Weissowi oraz 33 ocalałym członkom załogi. Równolegle do procesu norymberskiego, w okresie od 1945 r. do 1948 r. przed amerykańskim trybunałem wojskowym w Dachau osądzono 1672 osób, głównie członków załóg obozów koncentracyjnych oraz lekarzy prowadzących eksperymenty pseudomedyczne.
Później, z inicjatywy byłych więźniów, powstało muzeum, które zostało poddane w drugiej połowie lat dziewięćdziesiątych dużej rekonstrukcji oraz odnowie. W 1984 r. obóz wpisano na listę obiektów podlegających szczególnej ochronie przez UNESCO (czego nie należy mylić z listą światowego dziedzictwa UNESCO, na której wszystkie tego typu obiekty są reprezentowane przez wpis KL Auschwitz-Birkenau).
W 2019 ukazało się polskie tłumaczenie przewodnika po obozie Stefanie Pilzweger-Steiner, Gabriele Hammermann (Hrsg.) "Muzeum–Miejsce Pamięci Dachau".

</doc>
<doc id="147482" url="https://pl.wikipedia.org/wiki?curid=147482" title="Synteza organiczna">
Synteza organiczna

Synteza organiczna – dział chemii organicznej. Zajmuje się przekształcaniem jednych związków – łatwo dostępnych handlowo, w inne – o pożądanej strukturze. Najczęściej produkt końcowy charakteryzuje się jakimiś korzystnymi właściwościami (np. jest aktywny biologicznie, elektrochemicznie, czy ma właściwości kompleksotwórcze). O syntezie organicznej można także mówić w ujęciu przemysłu chemicznego, który zajmuje się wdrażaniem opracowanej laboratoryjnie metody do produkcji wielkotonażowej. Kolejnym aspektem syntezy organicznej jest synteza asymetryczna, która prowadzi do utworzenia nowego centrum asymetrycznego w cząsteczce.
Chemia organiczna zajmuje się związkami węgla, których istnieje nieskończenie wiele. Każdy z tych związków można obrać za cel syntezy, zaś podstawowym zagadnieniem jest to, jaką obrać drogę syntezy. Każdy bardziej skomplikowany związek można otrzymać na wiele sposobów, zatrudniając do tego celu różne reakcje chemiczne. Można taki proces optymalizować pod różnymi względami, jako najważniejsze można wymienić:
Nie zawsze da się jednoznacznie odpowiedzieć na pytanie, która metoda jest najlepsza. Często odpowiedź zależy od obranego głównego celu. Opracowanie dobrej metody syntezy wymaga szerokiej wiedzy m.in. z zakresu chemii organicznej, technologii chemicznej. Głównymi narzędziami syntezy organicznej są:
Pojęciem ściśle wiążącym się z syntezą organiczną jest synteza totalna (ang. "total synthesis"). Jest to kompletna synteza jakiegoś związku organicznego (często skomplikowanego) z niewielkich cząsteczkowo, łatwo dostępnych substratów. Prekursorem tej dziedziny był Robert Burns Woodward, który otrzymał wiele związków naturalnych na drodze syntezy organicznej (m.in. chlorofil, prostaglandynę F-2a, strychninę), za co otrzymał nagrodę Nobla w 1965 roku.
Innym związanym z syntezą organiczną pojęciem jest retrosynteza oraz analiza retrosyntetyczna, która do zagadnienia syntezy podchodzi niejako "od końca". Wychodzi się tu formalnie od produktu końcowego, którego wzór strukturalny dzieli się według określonych reguł na dające się łatwo syntezować fragmenty zwane syntonami. Kolejne kroki retrosyntezy oznacza się strzałką ⇒, którą odczytuje się jako "można otrzymać z". Termin retrosynteza został wprowadzony w 1965 przez Eliasa Jamesa Coreya – również noblistę.

</doc>
<doc id="147483" url="https://pl.wikipedia.org/wiki?curid=147483" title="Kolej Warszawsko-Petersburska">
Kolej Warszawsko-Petersburska

Kolej Warszawsko-Petersburska (ros. Петербурго-Варшавская железная дорога, "Pietierburgo-Warszawskaja żeleznaja doroga") – historyczna linia kolejowa łącząca Warszawę z Petersburgiem w Rosji. Była to druga linia kolejowa na ziemiach ówczesnego Królestwa Polskiego, otwarta w 1862 r.
Historia.
Budowa linii kolejowej łączącej Petersburg – ówczesną stolicę Imperium Rosyjskiego z Warszawą, będącą ośrodkiem administracyjnym Królestwa Polskiego (zaboru rosyjskiego), rozpoczęta została w 1851 ze środków rządu rosyjskiego. W 1852 na stanowisko zastępcy dyrektora budowy kolei został powołany polski inżynier Stanisław Kierbedź. Przy budowie pracowali również inni Polacy jak np. inżynier budowlany, hydrolog oraz wynalazca Stanisław Janicki. Z powodu wojny krymskiej w 1853 budowa została wstrzymana po wykonaniu jedynie krótkiego odcinka Petersburg – Gatczyna. Po zakończeniu działań wojennych budowę przejęło Główne Towarzystwo Rosyjskich Dróg Żelaznych. W grudniu 1862 ukończono budowę całej trasy: Petersburg – Gatczyna – Ługa – Psków – Dźwińsk – Wilno –Grodno - Białystok – Łapy – Warszawa i oddano linię kolejową do użytku. Regularny ruch pociągów na trasie Warszawa-Petersburg rozpoczął się 27 grudnia 1862 (15 grudnia wg kalendarza juliańskiego).
Była to druga linia kolejowa przebiegająca częściowo na ziemiach Królestwa Polskiego, po Kolei Warszawsko-Wiedeńskiej, zarazem czwarta linia kolejowa w Imperium Rosyjskim, a druga o przyjętej w Rosji jako standard szerokości toru 1524 mm.
Początkowo lokomotywy parowe dla kolei kupowano głównie w fabrykach zachodnioeuropejskich, pod koniec XIX wieku wprowadzono lokomotywy rosyjskie.
W 1895 r. Kolej Warszawsko-Petersburska została wykupiona i upaństwowiona przez rząd carski, a w 1906 r. została połączona z Bałtyjsko-Pskowsko-Ryską żelazną drogą, tworząc Północno-Zachodnie Drogi Żelazne (Северо-Западные железные дороги, "Siewiero-Zapadnyje żeleznyje dorogi").
Linia kolejowa wpłynęła pozytywnie na rozwój gospodarczy takich miejscowości jak Białystok czy Łapy, gdzie powstał Zakład Naprawczy Taboru Kolejowego.
W obecnych granicach Polski liniami kolejowymi które stanowiły część dawnej Kolei Warszawsko-Petersburskiej są: linia kolejowa nr 6, 21 i 57 – wszystkie na całym swym przebiegu.
Linia Białystok – Wilno nie jest obecnie wykorzystywana w ruchu międzynarodowym (z wyjątkiem pociągów z Grodna do Polski), a na odcinku Uzbiereż (granica Białorusi) – Marcinkańce ruch kolejowy został wstrzymany. Na odcinku z Grodna do Uzbiereża i z Marcinkańców do Wilna kursują na niej jedynie lokalne pociągi pasażerskie. W 2020 r. rząd litewski rozważał odbudowę torowiska od Marcinkańców celem usprawnienia obsługi kurortu w Druskiennikach.

</doc>
<doc id="147485" url="https://pl.wikipedia.org/wiki?curid=147485" title="Segmenty pamięci dzielonej">
Segmenty pamięci dzielonej



</doc>
<doc id="147489" url="https://pl.wikipedia.org/wiki?curid=147489" title="Henryk Józef Muszyński">
Henryk Józef Muszyński



</doc>
<doc id="147497" url="https://pl.wikipedia.org/wiki?curid=147497" title="Francoise Durr">
Francoise Durr



</doc>
<doc id="147499" url="https://pl.wikipedia.org/wiki?curid=147499" title="Purym">
Purym



</doc>
<doc id="147501" url="https://pl.wikipedia.org/wiki?curid=147501" title="SEP (komunikacja)">
SEP (komunikacja)

SEP (od ang. "Somebody Else's Problem") - to sprawa, którą uważamy za cudzy problem. To sprawa przemilczana, sprawa, dla której nie mamy kategorii językowych.
Douglas Adams w powieści "Życie, Wszechświat i cała reszta" podaje następującą definicję:
Pojęciem oznaczającym proces unieważniania jest "sepizacja". Jest to zjawisko przeciwne do "kontrsepizacji" i autokontrsepizacji, czyli przywracaniu ważności. Zjawiskiem podobnym do sepizacji jest autosepizacja. 
Współistnienie tych zjawisk jest nieuniknionym efektem komunikacji społecznej i hierarchizacji i oznacza permanentne wytyczanie granic ważności i nieważności w życiu społecznym.
Praktyka sepizacyjna.
Praktyka sepizacyjna odbywa się na 2 poziomach: milczącym i wyartykułowanym.
SEP stał się przedmiotem badań sepologii.
Analizę SEP można odnaleźć w zbiorowej pracy pod redakcją Marka Czyżewskiego, Kingi Dunin i Andrzeja Piotrowskiego pt. "Cudze problemy. O ważności tego, co nieważne. Analiza dyskursu publicznego w Polsce"

</doc>
<doc id="147502" url="https://pl.wikipedia.org/wiki?curid=147502" title="Mouloud Feraoun">
Mouloud Feraoun

Mouloud Feraoun (ur. 8 marca 1913 w Tizi Habi, Algieria – zm. 15 marca 1962 w Algierze) – francuskojęzyczny pisarz algierski.
Feroun urodził się w wiosce berberskiej, w północnej części Algierii, w masywie gór Dżur-Dżura. Po ukończeniu studiów rozpoczął pracę jako nauczyciel, żywo uczestnicząc w ruchu niepodległościowym.
W swych powieściach przedstawił sugestywny obraz algierskiej wsi kilka lat przed uzyskaniem niepodległości. Jego "Dzienniki 1955-1962" są przejmującym dokumentem wojny algierskiej.
W 1962 roku został zamordowany przez oddziały OAS zaledwie trzy dni przed proklamowaniem niezależności kraju. 
Po polsku ukazały się przekłady dwóch jego powieści: "Le fils du pauvre" (debiut z 1950) jako "Syn biedaka" w przekładzie Jerzego Pańskiego (Warszawa 1972) oraz "La Terre et le sang" (z 1953 roku) jako "Ziemia i krew" - przekład Stefana Kozickiego (Warszawa 1958).

</doc>
<doc id="147504" url="https://pl.wikipedia.org/wiki?curid=147504" title="Obłok Magellana (powieść)">
Obłok Magellana (powieść)

Obłok Magellana – powieść science fiction autorstwa Stanisława Lema wydana po raz pierwszy w 1955 roku. Obszerne fragmenty powieści były wcześniej drukowane w odcinkach w czasopiśmie "Przekrój" w latach 1953-1954, z nigdy niewznawianymi potem ilustracjami Jerzego Skarżyńskiego.
Tematyka powieści dotyczy trudności z psychicznym wytrzymaniem trudów podróży kosmicznej oraz prób porozumienia się z obcą cywilizacją.
Opis fabuły.
W książce opisana jest pierwsza wyprawa międzygwiezdna do układu Alfa Centauri. Akcja dzieje się w przyszłości odległej o około 1000 lat. Na Ziemi panuje ogólnoświatowy komunizm. Podróż olbrzymim statkiem kosmicznym z załogą liczącą 227 osób trwa ponad 8 lat w jedną stronę. W trakcie podróży pasażerowie zmagają się głównie ze swoją psychiką, ponieważ przebywają nieustannie w zamkniętym pojeździe pędzącym z połową prędkości światła, otoczeni jedynie próżnią. Po przybyciu na miejsce okazuje się, że wcześniej dotarła tam stara stacja kosmiczna, która w wyniku wypadku opuściła orbitę Ziemi pod koniec XX wieku. Była to amerykańska wojskowa baza kosmiczna przenosząca rakiety atomowe oraz broń biologiczną. Załoga postanawia zniszczyć broń wraz ze stacją. Następnie odkrywcy wysyłają na pobliską planetę zwiad w postaci 31 wahadłowców. Pojazdy zostają jednak uznane przez mieszkańców Alfa Centauri za broń i część z nich zostaje zniszczona z powodu podobieństwa do rakiet z bombami ze starej stacji kosmicznej. Do eskalacji konfliktu jednak nie dochodzi.
Narratorem jest lekarz, uczestnik wyprawy. Samotnik i egoista, wspinacz, maratończyk dojrzewa emocjonalnie w trakcie wieloletniej podróży odkrywając ponadczasową wartość miłości i przyjaźni.
Ponieważ cybernetyka była w ówczesnej Polsce źle widziana przez władze jako nauka imperialistyczna, Lem nazwał ją na potrzeby "Obłoku..." "mechaneurystyką".
Ekranizacja.
Na podstawie powieści powstał w 1963 film produkcji czechosłowackiej "Ikaria XB 1" ("Ikarie XB 1") w reżyserii Jindřicha Poláka. Jednak w napisach końcowych nie wspomniano o podstawie scenariusza.

</doc>
<doc id="147505" url="https://pl.wikipedia.org/wiki?curid=147505" title="Stowarzyszenie Pomocników Mariańskich">
Stowarzyszenie Pomocników Mariańskich

Stowarzyszenie Pomocników Mariańskich (Association of Marian Helpers) – organizacja świeckich wspierająca modlitwą i ofiarami działalność apostolską Zgromadzenia Księży Marianów. Założona w 1925 roku wspólnota daje swoim członkom duchowe korzyści, wymagając modlitwy w określonych intencjach. Stowarzyszenie istnieje i prowadzi aktywną działalność w Argentynie, USA, Wielkiej Brytanii, Brazylii, Portugalii, na Litwie, Łotwie i Ukrainie.
Stowarzyszenie w Polsce.
Stowarzyszenie Pomocników Mariańskich w Polsce powstało w 1994 z inicjatywy ówczesnego prowincjała ks. Jana Rokosza MIC. Od 2013 roku jest organizacją pożytku publicznego. Stowarzyszenie wspiera finansowo i modlitewnie misje prowadzone przez Księży Marianów na Alasce, w Argentynie, Białorusi, Brazylii, Czechach, na Filipinach, w Indiach, Kamerunie, Kazachstanie, Rwandzie i na Ukrainie. Wydaje kwartalnik "Z Niepokalaną", prowadzi linię modlitewną, pomaga najuboższym, chorym, sierotom i ofiarom klęsk żywiołowych oraz konfliktów zbrojnych.

</doc>
<doc id="147512" url="https://pl.wikipedia.org/wiki?curid=147512" title="Dekompresja (nurkowanie)">
Dekompresja (nurkowanie)

Dekompresja – zmiana ciśnienia z wysokiego na niskie w trakcie którego następuje proces usuwania gazów (głównie azotu) nagromadzonych w organizmie nurka podczas oddychania w warunkach podwyższonego ciśnienia.
Gazem najczęściej używanym do oddychania pod wodą jest powietrze - mieszanka tlenu i azotu. Wraz ze wzrostem głębokości na jakiej znajduje się nurek, gaz ten podawany jest przez automat oddechowy pod coraz większym ciśnieniem, równym ciśnieniu otaczającej wody. W takich warunkach następuje wzrost ilości azotu rozpuszczonego we krwi nurka oraz innych tkankach organizmu. Proces nagromadzenia się gazów jest różny w zależności od rodzaju tkanki.
Jeśli na skutek długiego lub głębokiego nurkowania w tkankach nurka znajdzie się duża ilość azotu, bezpośrednie wynurzenie na powierzchnię może spowodować powstanie w tkankach pęcherzyków azotu, które mogą spowodować zatory, niedotlenienie partii organizmu, czy rozerwanie tkanek (tzw. choroba dekompresyjna). Objawy mogą pojawić się bezpośrednio po gwałtownej dekompresji ale także po latach, np. w postaci kruchości kości.
Aby zapobiec negatywnym skutkom dekompresji konieczne jest spowolnienie wynurzenia, aby nagromadzony we krwi azot został usunięty z organizmu w procesie oddychania. W tym celu wykonuje się przystanki dekompresyjne wyznaczone za pomocą tabel dekompresyjnych lub komputera nurkowego.
W przypadku oddychania innymi niż powietrze mieszaninami, takimi jak np. nitrox albo trimix, zachodzi analogiczny proces, jednak przebieg (czas) nasycania organizmu oraz dekompresji jest inny.

</doc>
<doc id="147514" url="https://pl.wikipedia.org/wiki?curid=147514" title="Żmirłacz">
Żmirłacz



</doc>
<doc id="147516" url="https://pl.wikipedia.org/wiki?curid=147516" title="Herbert Wehner">
Herbert Wehner

Herbert Richard Wehner (ur. 11 czerwca 1906 w Dreźnie, zm. 19 stycznia 1990 w Bonn) – polityk niemiecki należący do Socjaldemokratycznej Partii Niemiec (SPD).
Przed II wojną światową członek Komunistycznej Partii Niemiec (KPD), po wojnie czołowy polityk SPD. W latach 1969–1983 był przewodniczącym frakcji parlamentarnej SPD.

</doc>
<doc id="147518" url="https://pl.wikipedia.org/wiki?curid=147518" title="Izomorfizm grafów">
Izomorfizm grafów

Izomorfizm grafów – graf G jest izomorficzny z grafem H, jeśli istnieje bijekcja ("przeetykietowanie") wierzchołków grafu H wierzchołkom grafu G, takie że jeśli jakieś dwa wierzchołki są połączone krawędzią w jednym z grafów, to odpowiadające im wierzchołki w drugim grafie również łączy krawędź.
Izomorfizm grafów zachowuje właściwie wszystkie interesujące własności, na przykład: liczbę wierzchołków, liczbę krawędzi, stopnie wierzchołków, spójność, planarność. Dlatego grafy izomorficzne zwykle utożsamia się.
Rozstrzyganie izomorficzności.
Problem rozstrzygania izomorficzności dwóch grafów należy do klasy NP, ale dotąd nie pokazano, aby był problemem NP-zupełnym. Z drugiej strony nie są znane wielomianowe algorytmy deterministyczne, probabilistyczne ani kwantowe rozwiązujące ten problem. Nie wiadomo też czy problem należy do klasy co-NP.
Efektywne wielomianowe rozwiązania tego problemu znaleziono dla szczególnych klas grafów, między innymi:
Uogólnieniem tego problemu jest problem izomorfizmu podgrafu, o którym wiadomo że jest problemem NP-zupełnym.

</doc>
<doc id="147523" url="https://pl.wikipedia.org/wiki?curid=147523" title="Dembowski (krater księżycowy)">
Dembowski (krater księżycowy)

Dembowski – krater na Księżycu położony na południowy wschód od Sinus Medii, na szerokości 2,9° N i długości 7,2° E. Na wschód od niego znajdują się kratery Agrippa i Godin, zaś na zachodzie leży krater Rhaeticus. Nazwa krateru upamiętnia Herkulesa Dembowskiego, włoskiego astronoma polskiego pochodzenia.
Dno krateru pokryte jest lawą, która pokryła wschodnią połowę brzegu, spowodowało to niewielki wzrost powierzchni gdzie znajduje się zewnętrzna ściana. Nienaruszona zachodnia część brzegu ma kształt wielokąta, na końcach jest zdeformowany przez podniesienie się powierzchni.
Linki zewnętrzne.
Zdjęcie krateru Dembowski na LPI Moon Atlas

</doc>
<doc id="147524" url="https://pl.wikipedia.org/wiki?curid=147524" title="Franz Josef Strauß">
Franz Josef Strauß

Franz Josef Strauß (ur. 6 września 1915 w Monachium, zm. 3 października 1988 w Ratyzbonie) – polityk niemiecki, minister do spraw nadzwyczajnych (1953-1955), minister do spraw energii atomowej (1955-1956) minister obrony (1956-1962), minister finansów (1966-1969), premier Bawarii (1978–1988). W wyborach parlamentarnych w 1980 kandydat CDU/CSU na kanclerza.
W 1945 współzałożyciel bawarskiej Unii Chrześcijańsko-Społecznej (CSU), w latach 1948-1952 jej sekretarz generalny, a od 1961 do 1988 przewodniczący. Członek Bundestagu (1949-1978).
Był mężem Marianne Zwicknagl (1930-1984). Mieli troje dzieci, w tym późniejszą europarlamentarzystkę Monikę Hohlmeier.
1 października 1988 roku podczas wspólnego polowania w okolicach Altenthann z księciem Johannesem von Thurn und Taxis, stracił nagle przytomność, został przewieziony do szpitala w Ratyzbonie, gdzie zmarł dwa dni później. Państwowe uroczystości pogrzebowe odbyły się w Katedrze Najświętszej Marii Panny w Monachium, były koncelebrowane przez kardynałów Josefa Ratzingera i Friedricha Wettera. Strauß spoczął w krypcie rodzinnej na cmentarzu w Rott am Inn.

</doc>
<doc id="147527" url="https://pl.wikipedia.org/wiki?curid=147527" title="Krążowniki lekkie typu Java">
Krążowniki lekkie typu Java

Krążowniki typu Java – typ holenderskich lekkich krążowników okresu międzywojennego i II wojny światowej, składający się z dwóch okrętów: „Java” i „Sumatra”. Były to pierwsze holenderskie lekkie krążowniki. 
Historia powstania.
U źródeł rozwijania przez Holandię klasy krążowników leżała potrzeba ochrony rozległych kolonii w Indiach Wschodnich (obecnej Indonezji). Najlepiej do tego celu nadawały się właśnie krążowniki, będące silnie uzbrojonymi jednostkami o dużym zasięgu pływania. Na skutek ekspansji Japonii na Dalekim Wschodzie i rozwoju japońskiej floty wojennej na początku XX wieku, rząd holenderski postanowił zamówić dwa nowoczesne krążowniki lekkie, zaprojektowane za granicą. W 1915 roku projekt krążownika dla Holandii przedstawiła niemiecka stocznia Kruppa Germaniawerft w Kilonii. Początkowo proponowano okręt będący rozwinięciem niemieckiego typu "Karlsruhe", również czterokominowy, lecz uzbrojony w 10 dział kalibru 150 mm (w porównaniu do uzbrojonych w 12 dział 105 mm okrętów niemieckich), z których po 4 rozmieszczone były na burtach, a pozostałe w osi symetrii (salwa burtowa z 6 dział). Holendrzy jednak zdecydowali się na nowszy projekt, z dwukominową sylwetką wzorowaną na niemieckich krążownikach liniowych i z lepszym rozmieszczeniem artylerii. Projekt ten został zaaprobowany w lipcu 1915 roku. 
Krążowniki „Java” i „Sumatra”, których budowę rozpoczęto w Holandii w 1916 roku, miały być budowane przy współpracy stoczni Kruppa. Wkrótce jednak prowadzące wojnę Niemcy, z uwagi na własne potrzeby wojenne, zaprzestały dostarczania neutralnej w I wojnie światowej Holandii materiałów niezbędnych do budowy holenderskich jednostek. Z tego też względu budowa krążowników przeciągnęła się i nie zostały one zwodowane do zakończenia wojny. Przez kilka następnych lat Holendrzy wahali się co do dalszych losów nieukończonych okrętów, których projekt zdążył się już zestarzeć. Zwrócono się o ich przeprojektowanie do brytyjskiego koncernu Vickersa, który jednak nie wywiązał się z zadania w zadowalający sposób i w końcu Holendrzy zdecydowali ukończyć oba krążowniki według oryginalnego projektu, z niewielkimi jedynie ulepszeniami. Budowa, mimo tej decyzji, nadal trwała długo i pomimo wodowania kadłubów w 1920 i 1921 roku, okręty weszły do służby dopiero w latach 1925–1926. Nadano im nazwy od wysp indonezyjskich, Jawy i Sumatry. W 1917 roku zdecydowano o budowie trzeciego okrętu „Celebes”, który miał być przystosowany do roli okrętu flagowego floty kolonii, lecz jego budowę wstrzymano jeszcze przed położeniem stępki, a w roku 1919 anulowano (miał być większy o 155 ton i dłuższy o 3 m).
Opis i ocena.
Okręty typu "Java" były ogólnie udanymi jednostkami. W momencie projektowania były jednymi z największych, a dzięki temu także jednymi z najsilniejszych krążowników lekkich (dysponowały najsilniejszą salwą burtową spośród okrętów tej klasy okresu I wojny światowej – 7 dział kalibru 15 cm). Jednakże, z powodu długiej budowy, w momencie wejścia do służby nie były już nowoczesne. Mimo to, były nadal wartościowymi jednostkami, o dobrych własnościach morskich, dość dużej szybkości i względnie silnej artylerii i opancerzeniu.
Kadłub o wysokich burtach miał podniesiony pokład dziobowy rozciągający się na ok. 4/5 długości kadłuba, z lekkim wzniosem na dziobie, co dawało dobrą dzielność morską. Dziobnica była pionowa. Na pokładzie dziobowym znajdowało się działo artylerii głównej, za nim drugie na wydłużonym dolnym piętrze nadbudówki dziobowej. Sama nadbudówka miała spore rozmiary i była połączona z przednim kominem. Sylwetkę okrętów wyróżniały dwa szerokie kominy, z piramidowymi obudowami u ich podstawy, w których znajdowały się żaluzje czerpni powietrza (podobnie do niemieckich krążowników liniowych). Na rufie znajdowała się niewielka nadbudówka, za nią działo na końcu pokładu górnego i ostatnie na obniżonym pokładzie rufowym. Pozostałe 6 dział artylerii głównej rozmieszczonych było na pokładzie górnym na śródokręciu, po trzy wzdłuż burt. 
Rozstawienie artylerii w postaci pojedynczych dział w maskach pancernych, umieszczonych częściowo na burtach, było wprawdzie w momencie wejścia do służby przestarzałe, lecz dzięki umieszczeniu dział na dziobie i rufie w dwóch poziomach, w osi podłużnej okrętu, stanowiło ono postęp w stosunku do większości okrętów z I wojny światowej, gdyż ogień na każdą z burt mogło prowadzić 7 z ich 10 dział, a wprost w kierunku dziobu i rufy, teoretycznie po 4 działa. Nowo projektowane w latach 20. krążowniki dysponowały jednak racjonalniej rozmieszczoną i lepiej chronioną artylerią, w wieżach umieszczonych w osi symetrii. Kaliber dział 149 mm (nominalnie 15 cm) był typowy dla krążowników lekkich. Wartość ofensywną okrętów zmniejszał jednak w pewnym stopniu brak w projekcie wyrzutni torpedowych, powszechnie stosowanych na krążownikach.
Uzbrojenie przeciwlotnicze w postaci 4 dział 75 mm było mało efektywne i w latach 1934–1935 zostało zastąpione przez nowsze małokalibrowe armaty automatyczne, lecz informacje w literaturze odnośnie do składu uzbrojenia modernizowanych okrętów i dat zmian są niepełne i rozbieżne. Najprawdopodobniej „Java” otrzymała 8 nowoczesnych armat Bofors 40 mm w podwójnych stanowiskach, ze skutecznym systemem kierowania ogniem Hazemeyer, a „Sumatra” 6 pojedynczych armat 40 mm Vickersa. Uzbrojenie to było zgrupowane na nadbudówce rufowej, w miejscu dawnego masztu. Ujemną stroną było wprawdzie pozbawienie okrętów po modernizacji artylerii przeciwlotniczej średniego zasięgu, lecz okazała się ona mniej przydatna w praktyce działań morskich II wojny światowej. Łącznie z modernizacją uzbrojenia, główny wysoki maszt palowy za nadbudówką dziobową zastąpiono przez krótszy masywny maszt rurowy, ze stanowiskiem kierowania ogniem na szczycie, a palowy maszt na nadbudówce rufowej zastąpiono krótszym, umieszczonym bliżej śródokręcia, za drugim kominem. 
Rozważano pod koniec lat 30. przebudowę okrętów z zastosowaniem nowoczesnego układu 8 dział 149 mm w czterech dwudziałowych wieżach w osi symetrii okrętu, lecz odstąpiono od tego z uwagi na plany zastąpienia okrętów przez nowe krążowniki typu "De Zeven Provinciën".
Okręty posiadały po dwa wodnosamoloty zwiadowcze, nie stosowane na krążownikach okresu I wojny światowej. Z powodu jednak braku wyposażenia w katapultę, wodnosamoloty musiały być spuszczane na wodę ze stojącego okrętu przy użyciu dźwigu, co było mało praktyczne (nie wiadomo, czy podczas wojny okręty jeszcze przenosiły wyposażenie lotnicze). Początkowo używane były wodnosamoloty Van Berkel WA (kopia Hansa-Brandenburg W.12), później prawdopodobnie Fairey IIIF. Od połowy lat 30. używano samolotów holenderskiej konstrukcji Fokker C.VII W, a od ok. 1938 roku – Fokker C.XI W. Wyposażenie lotnicze mieściło się pomiędzy kominami okrętów.
Opancerzenie okrętów było dość dobre, o charakterystycznym układzie dla niemieckich konstrukcji, z burtowym pasem pancernym grubości 75 mm (długość – 120 m, wysokość – 3,2 m) i wewnętrznym pokładem pancernym, trapezowym w przekroju poprzecznym, który opadał skosami do górnej krawędzi pasa pancernego (a nie dolnej, w przeciwieństwie do niemieckich krążowników). Pas burtowy chronił kotłownie, maszynownie i komory amunicyjne. Niezadowalająca natomiast okazała się niezatapialność i odporność okrętów na wybuchy podwodne (typowa dla okrętów tego okresu). 
Służba okrętów w skrócie.
Java.
Położenie stępki – 31 maja 1916 roku w stoczni Koninklijke Mij de Schelde NV we Vlissingen, wodowanie – 9 sierpnia 1921 roku, wejście do służby – 1 maja 1925 roku. Od 1925 do 1937 roku służył w Holenderskich Indiach Wschodnich, jako okręt flagowy floty kolonii. Wziął udział w pościgu i przechwyceniu 10 lutego 1933 roku pancernika obrony wybrzeża „De Zeven Provinciën”, uprowadzonego przez zbuntowaną indonezyjską część załogi. W latach 1937-1938 był remontowany i modernizowany w Holandii, po czym powrócił do Holenderskich Indii Wschodnich.
Po przystąpieniu Holandii do wojny po stronie aliantów, a następnie ataku Japonii, okręt początkowo eskortował konwoje, a 13 lutego 1941 roku wszedł w skład międzynarodowego Zespołu Uderzeniowego sił ABDA dowodzonego przez kontradmirała Karela Doormana. Wziął udział w nieudanej dla aliantów bitwie w cieśninie Badung 19/20 lutego 1942 roku, a następnie w bitwie na Morzu Jawajskim, w której został 27 lutego 1942 roku storpedowany przez japoński krążownik „Nachi” i zatonął z większością załogi.
Sumatra.
Położenie stępki – 15 lipca 1916 roku w stoczni Nederlandse Scheepsbouw Mij w Amsterdamie, wodowanie – 29 grudnia 1920 roku, wejście do służby – 26 maja 1926 roku. W 1926 roku skierowany do Holenderskich Indii Wschodnich przez Kanał Panamski, składając wizyty w portach obu Ameryk i Japonii. W 1938 roku powrócił do Holandii na remont, po czym służył do celów szkolnych na wodach europejskich. 
Po niemieckiej napaści na Holandię w maju 1940 roku, „Sumatra” została ewakuowana do Anglii, po czym w czerwcu 1940 roku przetransportowała do Kanady członków holenderskiej rodziny królewskiej. Stamtąd została skierowana do Holenderskich Indii Wschodnich. W momencie napaści Japonii, okręt był w remoncie w Surabai, po czym w lutym 1942 roku został ewakuowany do Indii, następnie do Wielkiej Brytanii, gdzie w listopadzie 1942 roku został wycofany do rezerwy. W związku z operacją desantową aliantów w Normandii, został 9 czerwca 1944 roku zatopiony u wybrzeża Normandii jako część falochronu przystani Goosberry 5. Wrak po wojnie złomowano.

</doc>
<doc id="147528" url="https://pl.wikipedia.org/wiki?curid=147528" title="Java (krążownik)">
Java (krążownik)



</doc>
<doc id="147537" url="https://pl.wikipedia.org/wiki?curid=147537" title="Chrzanów (gmina w województwie małopolskim)">
Chrzanów (gmina w województwie małopolskim)

Chrzanów – gmina miejsko-wiejska w województwie małopolskim, w powiecie chrzanowskim. W latach 1975–1998 gmina położona była w województwie katowickim.
Siedziba gminy to Chrzanów.
Według danych z 30 czerwca 2008 gminę zamieszkiwało 49 399 osób.
Struktura powierzchni.
Według danych z roku 2002 gmina Chrzanów ma obszar 79,33 km², w tym:
Gmina stanowi 21,35% powierzchni powiatu.
Demografia.
Dane z 30 czerwca 2008:
Zmiany liczby ludności.
"Źródło: Główny Urząd Statystyczny w Warszawie"
Podział administracyjny.
W skład gminy wchodzi 14 jednostek pomocniczych.
Sąsiednie gminy.
Alwernia, Babice, Jaworzno, Libiąż, Trzebinia.

</doc>
<doc id="147538" url="https://pl.wikipedia.org/wiki?curid=147538" title="Libiąż (gmina)">
Libiąż (gmina)

Libiąż (1934–1954 "gmina Libiąż Mały") – gmina miejsko-wiejska w województwie małopolskim, w powiecie chrzanowskim. W latach 1975–1998 gmina położona była w województwie katowickim.
Siedziba gminy to Libiąż.
Według danych z 31 marca 2010 gminę zamieszkiwało 22 810 osób. Natomiast według danych z 31 grudnia 2017 roku gminę zamieszkiwało 22 490 osób.
Urbanizacja gminy: 77%.
Struktura powierzchni.
Według danych z roku 2005 gmina Libiąż ma obszar 57,2 km², w tym:
Gmina stanowi 15,4% powierzchni powiatu.
Demografia.
Dane z 31 marca 2010 :
Miejscowości.
sołectwa:
Sąsiednie gminy.
Babice, Chełmek, Chrzanów, Jaworzno, Oświęcim, Oświęcim (miasto)

</doc>
<doc id="147539" url="https://pl.wikipedia.org/wiki?curid=147539" title="Alwernia (gmina)">
Alwernia (gmina)

Alwernia – gmina miejsko-wiejska w województwie małopolskim, w powiecie chrzanowskim. W latach 1975–1998 gmina położona była w województwie krakowskim.
Siedzibą władz gminy jest miasto Alwernia.
Według danych z 2020 roku gminę zamieszkiwało 12 490 osób. Natomiast według danych z 31 grudnia 2017 roku gminę zamieszkiwało 12 641 osób.
Urbanizacja gminy: 27%.
Struktura powierzchni.
Według danych z roku 2002 gmina Alwernia ma obszar 75,27 km², w tym:
Gmina stanowi 20,26% powierzchni powiatu.
Demografia.
Dane z 31 grudnia 2006:
Miejscowości w gminie.
wsie o statusie sołectwa:
Sąsiednie gminy.
Babice, Chrzanów, Czernichów, Krzeszowice, Spytkowice, Trzebinia, Zator
Bibliografia.
"Panorama kultury gminy Alwernia"

</doc>
<doc id="147540" url="https://pl.wikipedia.org/wiki?curid=147540" title="Babice (gmina)">
Babice (gmina)

Babice – gmina wiejska w województwie małopolskim, w powiecie chrzanowskim. Siedzibą władz gminy jest wieś Babice. W latach 1975–1998 gmina była położona w województwie katowickim.
Gmina ulokowana jest między południową częścią Garbu Tenczyńskiego a doliną Wisły, częściowo w granicach Zespołu Jurajskich Parków Krajobrazowych.
Według danych z 31 grudnia 2017 roku gminę zamieszkiwały 9124 osoby.
Struktura powierzchni.
Według danych z roku 2002 gmina Babice ma obszar 54,47 km², w tym:
Gmina stanowi 14,66% powierzchni powiatu.
Demografia.
Dane z 31 grudnia 2014:
Turystyka.
Atrakcją turystyczną gminy są zakonserwowane ruiny zamku Lipowiec, skansen w Wygiełzowie – Nadwiślański Park Etnograficzny oraz rezerwat "Góra Bukowica". Korzystne warunki ekologiczne i krajobrazowe oraz naturalne zbiorniki wodne otwierają szerokie możliwości wykorzystania tych walorów do celów rekreacyjnych, tym bardziej, że na terenie gminy znajduje się kilka obiektów zabytkowych:
Znajdują się tutaj dwie specjalnie oznakowane ścieżki dydaktyczne z elementami historycznymi i krajobrazowo–przyrodniczymi, oraz 3 szlaki turystyczne. Gęsta sieć utwardzonych i asfaltowych dróg w okolicach Babic, Mętkowa i Zagórza sprzyja turystyce rowerowej. Dla amatorów wędkowania gmina oferuje położone wśród lasów stawy rybne, w których można złowić karpia.
Sąsiednie gminy.
Alwernia, Chrzanów, Libiąż, Przeciszów, Zator.

</doc>
<doc id="147545" url="https://pl.wikipedia.org/wiki?curid=147545" title="Cukier palony">
Cukier palony

Cukier palony – cukier, zwykle sacharoza, poddany obróbce termicznej po wcześniejszym zmieszaniu z wodą. Doprowadzając cukier do roztopienia uzyskać można lukier i karmel, który jest głównym składnikiem wielu słodyczy (cukierków) oraz służy nadawaniu smaku innym produktom spożywczym lub dekoracji. Poddając cukier po roztopieniu dłuższej obróbce termicznej (upaleniu) uzyskuje się cukier palony. Jest on używany do zabarwiania i nadawania aromatu niektórym produktom cukierniczym, takim jak pierniki, pierniczki, ciasta marchewkowe itp.

</doc>
<doc id="147546" url="https://pl.wikipedia.org/wiki?curid=147546" title="Botnet">
Botnet



</doc>
<doc id="147547" url="https://pl.wikipedia.org/wiki?curid=147547" title="Damaru">
Damaru

Damaru – obrzędowy bębenek, powszechny w kultach tradycji tantrycznych i jogicznych.
Damaru ma kształt klepsydry, np. z dwóch ściętych czaszek ludzkich połączonych szczytami i obustronnie obciągniętych skórą. W przewężeniu umocowane są na sznurkach dwie kuleczki, które przy potrząsaniu uderzają o membrany. 
Używany do rytuałów tantrycznych, np. w praktyce czo.
W Indiach damaru jako instrument obrzędowy poświęcony jest bogu Śiwie.

</doc>
<doc id="147548" url="https://pl.wikipedia.org/wiki?curid=147548" title="Wirowanie frakcjonujące">
Wirowanie frakcjonujące

Wirowanie frakcjonujące – jedna z technik laboratoryjnych służąca do rozdzielania mieszaniny na frakcje.
W rotorze wirówki wytwarzana jest siła kilkaset tysięcy razy przewyższająca ziemską grawitację. Następuje opadanie cząstek i ustawianie się ich w równowadze do gradientu stężeń. W procesie wirowania następuje migracja cząsteczek w gradiencie, gdy ich molekularna gęstość jest zrównoważona gęstością separującego roztworu dana grupa molekuł zajmuje zwarte określone miejsce. 
Po zakończeniu wirowania można pożądane frakcje zebrać i użyć do dalszych eksperymentów. Ewentualnie całość spuszcza się powoli poprzez urządzenie pomiarowe np. spektrofotometr lub rozkrapla się do karuzeli probówek. Jeżeli wirowanie odbyło się pomyślnie to widać wyraźne prążki poszczególnych frakcji. W biologii molekularnej wirowanie frakcjonujące służy do rozdzielania poszczególnych organelli komórkowych, DNA, błon komórkowych zależnie od preparatu i celu separacji. Wirowanie frakcjonujące bywa też metodą rozdzielania polimerów na frakcje o różnej masie cząsteczkowej a także jest stosowane do rozdzielania mikrożeli.
Rozróżniamy dwa rodzaje gradientów stężeń i związane z tym metody wirowania separującego:
Szybkość obrotowa rotorów stosowanych do wytwarzania gradientu CsCl jest rzędu 100 krpm (tysięcy obrotów na minutę), czas wirowania kilka - kilkanaście godzin.

</doc>
<doc id="147551" url="https://pl.wikipedia.org/wiki?curid=147551" title="Ferdinand">
Ferdinand

Miejscowości w USA:
Gminy w USA:

</doc>
<doc id="147552" url="https://pl.wikipedia.org/wiki?curid=147552" title="Zgodność antygenowa">
Zgodność antygenowa

Zgodność antygenowa to stan kiedy ksenobiotyczna substancja nie wywołuje reakcji alergicznej. 
W okresie płodowym następuje w śledzionie polimutacja fragmentu DNA limfocytów. Każdy z nich wytwarza na swej powierzchni przeciwciała. Następnie komórki te przemieszczają się po całym organizmie i ich najróżnorodniejsze przeciwciała są podatne na wiązanie do wszelkich powierzchni danego osobnika. Te które się nie zwiążą powracają do śledziony. W ten sposób następuje molekularne rozpoznanie tego co system odpornościowy uznaje za swoje (to te co zostały) a obce (to te co wróciły do śledziony).
Limfocyty zawarte w śledzionie produkują przeciwciała i te z płynami rozmieszczają się po całym organizmie (poza oczami).
Jeżeli nastąpi wtargnięcie ksenobiotycznej substancji i jest zgodność antygenowa nie przyczepiają się do niej przeciwciała. Jeżeli się przyczepią występuje stan zapalny lub ksenobiotyczna substancja jest zwalczana wspólną akcją limfocytów. Limfocyty mają do dyspozycji szereg procesów, np. podstawnikową metylację, utlenianie, chlorowanie czy po prostu aktywną fagocytozę. 
Jeżeli substancja ksenobiotyczna pojawiła się i uzyskała istotną reakcję ze strony systemu immunologicznego następuje namnożenie się potomstwa tych klanów limfocytów, których przeciwciała były wiążące do ksenobiotyka. W przypadku ponownego kontaktu z ksenobiotykiem następuje zmasowana reakcja i zgodne zwalczanie ksenobiotyka. Uczulenie to stan niezgodności antygenowej wywołany małymi dawkami antygenu, które zamiast odporności wywołują hiperreakcję często kończącą się ujemnymi alergicznymi skutkami dla całego organizmu.
Sterylna czystość w rozwoju osobniczym może być przyczyną tak uwarunkowanych alergii.
Jeżeli jest zgodność antygenowa nie następuje odrzucanie przeszczepów. Wirus HIV powoduje wyniszczenie limfocytów i w późnych stadiach AIDS chory wykazuje bardzo silną zgodność antygenową. Jego organizm nie rozpoznaje co swoje a co obce i dlatego jest podatny na infekcje i proliferacje normalnie rzadko spotykanych nowotworów.

</doc>
<doc id="147553" url="https://pl.wikipedia.org/wiki?curid=147553" title="Amplifikacja (biologia)">
Amplifikacja (biologia)

Amplifikacja – proces, podczas którego dochodzi do zwielokrotniania liczby lub zwiększania ilości. W biologii molekularnej najczęściej termin ten jest stosowany w odniesieniu do powielania (namnażania) DNA w genomie. Zachodzi pod wpływem różnych hormonów. Z uwagi na swoją wybiórczość, pozwala na powielenie określonych genów i syntezę dużej ilości ich produktów. Naturalna amplifikacja DNA jest ważnym mechanizmem regulacyjnym, zwiększającym liczbę kopii danego genu i tym samym – ilość jego produktu. Jest to proces o dużym znaczeniu ewolucyjnym, gdyż dzięki obecności wielu kopii tego samego genu jedna z nich może ulec zmianom.

</doc>
<doc id="147555" url="https://pl.wikipedia.org/wiki?curid=147555" title="Informacyjny RNA">
Informacyjny RNA



</doc>
<doc id="147556" url="https://pl.wikipedia.org/wiki?curid=147556" title="Rybonukleazy">
Rybonukleazy

Rybonukleazy, RN-azy – enzymy, z klasy hydrolaz (podklasa nukleazy), dzielące cząsteczki RNA na krótsze łańcuchy lub pojedyncze nukleotydy przez hydrolizę wiązań fosfodiestrowych. Należą do enzymów trawiennych pochodzenia trzustkowego.
Endorybonukleazy dzielą cząsteczki RNA pośrodku łańcucha, egzorybonukleazy odłączają nukleotydy od 3' lub 5' końca RNA.
Rybonukleaza A składa się z pojedynczego łańcucha polipeptydowego (124 reszty aminokwasowe) zwiniętego głównie w B-harmonijkę i jest stabilizowana czterema mostkami dwusiarczkowymi.

</doc>
<doc id="147557" url="https://pl.wikipedia.org/wiki?curid=147557" title="Rybonukleaza">
Rybonukleaza



</doc>
<doc id="147558" url="https://pl.wikipedia.org/wiki?curid=147558" title="Grupa metylowa">
Grupa metylowa



</doc>
<doc id="147559" url="https://pl.wikipedia.org/wiki?curid=147559" title="Haplobiont">
Haplobiont



</doc>
<doc id="147560" url="https://pl.wikipedia.org/wiki?curid=147560" title="Jednostka transkrypcyjna">
Jednostka transkrypcyjna



</doc>
<doc id="147561" url="https://pl.wikipedia.org/wiki?curid=147561" title="Kroczenie po genomie">
Kroczenie po genomie



</doc>
<doc id="147563" url="https://pl.wikipedia.org/wiki?curid=147563" title="Witold Zegalski">
Witold Zegalski

Witold Zegalski (ur. 27 października 1928 w Poznaniu, zm. 31 lipca 1974 w Poznaniu) – polski pisarz science-fiction, z zawodu ekonomista.
Życiorys.
Po ukończeniu Wyższej Szkoły Ekonomicznej pracował w latach 1954-1976 jako planista w Poznańskich Zakładach Gastronomicznych, a następnie w Poznańskim Zjednoczeniu Gospodarki Komunalnej. Był współzałożycielem Literackiej Grupy Niezależnych „Swantewit”, do której należeli m.in. Jadwiga Badowska, Leon Julian Rynowiecki, założyciel i twórca Sceny Lalkowej „Wszędobylski”, Janusz Sauer, Łucja Danielewska. Debiutował w prasie w 1954 r., pierwszą książkę wydał w 1960 r. Opowiadania publikował w takich czasopismach jak „Widnokręgi”, „Świat Młodych” i przede wszystkim „Młody Technik”, w którym wraz z Andrzejem Czechowskim, Konradem Fiałkowskim, Stefanem Weinfeldem i Januszem Zajdlem ukształtował specyficzny styl polskiej fantastyki naukowej lat sześćdziesiątych XX wieku. Jego opowiadania science fiction zebrane zostały w tomie "Wyspa Petersena" (1968, wyd. 2 poszerzone 1976); niektóre z nich zamieszczane były w antologiach "Posłanie z piątej planety" (1964), "Wehikuł wyobraźni" (1978), "Drugi próg życia" (1980). Opowiadanie "Powrót gigantów" zdobyło I wyróżnienie w międzynarodowym konkursie na opowiadanie fantastycznonaukowe (1963); w Polsce organizatorem konkursu była redakcja "Młodego Technika". Oprócz jedynej swej powieści science fiction "Krater czarnego snu" (1960) wydał także powieść dla młodzieży "Alert stu przygód" (1971) i powieść społeczno-obyczajową "Zwykłe lato" (1971). Napisał także utwór dramatyczny dla dzieci "Nos księżyca, czyli figle Mistrza Twardowskiego", wystawiony w 1967 r. w Poznaniu przez poznański Pałac Kultury oraz wiele utworów satyrycznych. Był tłumaczony na język rosyjski, niemiecki i węgierski. Został pochowany na Cmentarzu Junikowo w Poznaniu.

</doc>
<doc id="147566" url="https://pl.wikipedia.org/wiki?curid=147566" title="Beskidy Połonińskie">
Beskidy Połonińskie

Beskidy Połonińskie (522.2; , "Połonynśki hory") – makroregion stanowiący wyższą, południową (wewnętrzną) część Beskidów Wschodnich, położony na obszarze Ukrainy, Polski, Słowacji i Rumunii, ograniczony rzeką Uż na północnym zachodzie. Najwyższym szczytem jest Howerla (2061 m n.p.m.) w Czarnohorze.
W ich skład wchodzą:
Beskidy zbudowane są ze skał osadowych – piaskowców i łupków, podrzędnie zlepieńców (czyli fliszu), powstałych w okresie kredy i trzeciorzędu. Jako pasmo górskie zostały wypiętrzone w trzeciorzędzie, w czasie orogenezy alpejskiej.
Ta część Beskidów ma rzeźbę średniogórską, w najwyższych partiach występują formy polodowcowe – kotły polodowcowe, moreny i jeziorka polodowcowe, powstałe w plejstocenie.
Obszar tej części Beskidów pocięty jest głębokimi dolinami dopływów Dniestru i Cisy. Niższe części stoków pokryte są lasami, a wyższe partie stoków i wierzchowiny zajęte są przez połoniny (1200–1400 m n.p.m.). Większą część Beskidów pokrywają lasy bukowe, bukowo-świerkowe i świerkowe. W 1968 utworzono Rezerwat Karpacki o powierzchni 18,5 tys. ha.
Słabo zaludnione Beskidy Połonińskie przecięte są kilkoma ważnymi szlakami komunikacyjnymi, biegnącymi dolinami rzeki Uż (zachodni skraj) i Czarnej Cisy.

</doc>
<doc id="147568" url="https://pl.wikipedia.org/wiki?curid=147568" title="Mięśnie głowy">
Mięśnie głowy

Mięśnie głowy (łac. "musculi capitis") – mięśnie wchodzące w skład głowy zwierząt.
Stawonogi.
Owady: Dicondylia.
U obejmujących większość owadów Dicondylia wyróżnia się ponad 90 mięśni wchodzących w skład głowy. 8 mięśni opisano dla czułka, a kolejne 6 dla "antennal heart". 6 mięśni opisano dla muskulatury labrum, 8 dla żuwaczki, 15 dla szczęki, 17 dla labium, 13 dla podgębia ("hypopharynx"), 6 dla tentorium, 1 dla cibarium, 6 dla bucca, 3 dla pharynx i 2 dla stomadeum.
Kręgowce.
Człowiek.
Mięśnie głowy (łac. "musculi capitis") u człowieka dzielą się na trzy grupy: 

</doc>
<doc id="147573" url="https://pl.wikipedia.org/wiki?curid=147573" title="Karabinek M1">
Karabinek M1

United States Carbine, Caliber .30, M1 – amerykański karabinek samopowtarzalny z okresu II wojny światowej.
Historia.
Po przyjęciu do uzbrojenia w drugiej połowie lat 30. XX wieku karabinu samopowtarzalnego M1 Garanda pojawił się problem uzbrojenia żołnierzy oddziałów pomocniczych. Nowy karabin, znacznie cięższy niż stary Springfield M1903, niezbyt nadawał się jako uzbrojenie pomocnicze. Rozwiązaniem nie było uzbrojenie tych żołnierzy w pistolety (zbyt mały zasięg, konieczność intensywnego treningu strzeleckiego) czy pistolety maszynowe (duża masa). W roku 1940 ogłoszono konkurs na nową broń określaną w wytycznych „lekkim karabinem”. Nowa broń przy masie nie większej niż 2,5 kilograma miała mieć zasięg skuteczny 300 metrów i być zasilana z wymiennych magazynków (5, 10, 50 nabojów). Wymagano broni samoczynno-samopowtarzalnej.
Do nowej broni opracowano nowy nabój Cartrige, Carbine, Caliber .30, M1 (7,62 × 33 mm), ponieważ standardowy nabój karabinowy 7,62 × 63 mm (.30-06) był zbyt silny.
Wymagania rozesłano do 25 biur konstrukcyjnych. Odpowiedziało siedem (sześć związanych z firmami zbrojeniowymi i jeden projektant). Próby miały się zacząć 1 lutego 1941, ale przesunięto je na 1 maja (kłopoty z nową amunicją). W wyniku prób uznano, że żadna z przedstawionych konstrukcji nie spełniła wymagań. Postanowiono więc powtórzyć konkurs. Nowe wymagania mówiły już o broni samopowtarzalnej (bez możliwości strzelania seriami). Zrezygnowano także z magazynka 50-nabojowego. Do konkursu dopuszczono tym razem wszystkich chętnych.
Próby odbyły się we wrześniu 1941. Nowym uczestnikiem konkursu były zakłady Winchester Repeating Arms Company i to właśnie konstrukcja tych zakładów została przyjęta do uzbrojenia jako „US Army Carbine Caliber .30 M1”. Natychmiast rozpoczęto produkcję nowego karabinka (pierwsze zamówienie na 350 000 sztuk). Ponieważ zakłady Winchestera były już mocno obciążone produkcją, 25 marca 1942 rząd amerykański wykupił od Winchester Repeating Arms Company prawa patentowe i zlecił produkcje kilku innym producentom (było 10 głównych producentów plus wiele firm dostarczających drobne podzespoły). Skala produkcji była tak duża, że do końca wojny wyprodukowano ponad 6 000 000 sztuk karabinka M1.
Karabinek M1 w założeniu miał być bronią oddziałów tyłowych, załóg pojazdów pancernych, młodszych oficerów. Jednak jego poręczność sprawiła, że pod koniec wojny było w niego uzbrojonych prawie 40% amerykańskich żołnierzy. Szczególnie walczących tam, gdzie długi i ciężki karabin M1 Garanda zbyt krępował ruchy. Po wojnie karabinek M1 pozostawał na uzbrojeniu do końca lat 60 XX wieku. Broń poddano wtedy modernizacji. Zmieniono rodzaj bezpiecznika. Broń przystosowano do mocowania bagnetu M4. Karabinki pozostawały w uzbrojeniu CIA oraz „zielonych beretów”. Miały je na wyposażeniu również oddziały wartownicze Sił Powietrznych. Właśnie dla ich zastąpienia, zamówiono pierwsze partie karabinów M16.
Wycofane z uzbrojenia amerykańskich sił zbrojnych karabinki, były obiektem szerokiego eksportu. Znalazły się na uzbrojeniu armii francuskiej i izraelskiej, a także wielu innych armii, policji oraz ugrupowań partyzanckich na świecie. Były także popularne w różnego rodzaju organizacjach przestępczych. Miało to miejsce szczególnie w rejonach świata, gdzie warunki fizyczne użytkowników (wzrost i masa ciała) faworyzują broń o niewielkiej masie i sile odrzutu. Po II wojnie światowej karabinki były używane w wielu konfliktach zbrojnych. Między innymi w wojnie koreańskiej oraz wietnamskiej.
Opis konstrukcji.
Karabinek M1 był indywidualną bronią samopowtarzalną (M2 samoczynno-samopowtarzalną). Zasada działania oparta o wykorzystanie energii gazów prochowych odprowadzanych przez boczny otwór lufy (gazy pobierane przez otwór umieszczony zaraz za komorą nabojową). Zamek ryglowany przez obrót. Mechanizm spustowy tylko do ognia pojedynczego (wersja M2 z przełącznikiem rodzaju ognia umożliwiała strzelanie seriami). Zasilanie z magazynków o pojemności 15 naboi. Przyrządy celownicze składały się początkowo z muszki i celownika przerzutowego (nastawy 150 i 300 jardów), później zastosowano celownik krzywiznowy T21 (nastawy 100, 200, 250, 300 jardów).

</doc>
<doc id="147577" url="https://pl.wikipedia.org/wiki?curid=147577" title="Zabierzów (gmina)">
Zabierzów (gmina)

Zabierzów – gmina wiejska w województwie małopolskim, w powiecie krakowskim. W latach 1975–1998 gmina położona była w województwie krakowskim.
Formę obecną uzyskała z połączenia w dniu 15 stycznia 1976 roku gminy Rudawa z dotychczasową gminą Zabierzów. Siedziba gminy znajduje się w Zabierzowie. Według danych z 31 grudnia 2019 gminę zamieszkiwało 25 725 osób.
Na terenie gminy znajduje się Port lotniczy Kraków-Balice wraz z lądowiskiem Balice-LPR jako baza Lotniczego Pogotowia Ratunkowego.
Historia.
Gmina zbiorowa Zabierzów została utworzona 1 sierpnia 1934 roku w powiecie krakowskim w woj. krakowskim z dotychczasowych jednostkowych gmin wiejskich: Bolechowice, Brzezie, Karniowice, Kobylany, Ujazd, Więckowice, Zabierzów i Zelków. 16 września 1934 gminę Liszki podzielono na 16 gromad: Bolechowice, Brzezie, Karniowice, Kobylany, Więckowice, Zabierzów i Zelków.
Podczas okupacji hitlerowskiej gmina funkcjonowała w powiecie krakowskim w Generalnym Gubernatorstwie. 1 czerwca 1941 okupanci zwiększyli liczbę gromad gminy Zabierzów do 19 przez przyłączenie do niej:
Po wojnie w woj. krakowskim w zmodyfikowanych w granicach: bez gromad z gminy Krzeszowice, które do niej powróciły w reaktywowanym powiecie chrzanowskim, lecz z gromadami ze zniesionej gminy Bronowice Małe i Giebułtowem z gminy Zielonki. Ponadto 1 lipca 1946 z części gromady Brzezie w gminie Zabierzów utworzono nową gromadę Ujazd. I tak według stanu z dnia 1 lipca 1952 gmina Zabierzów składała się z 11 gromad: Bolechowice, Brzezie, Giebułtów, Karniowice, Kobylany, Modlnica, Modlniczka, Mydlniki, Rząska, Tomaszowice, Ujazd, Więckowice, Zabierzów i Zelków. Jednostka została zniesiona 29 września 1954 roku wraz z reformą wprowadzającą gromady w miejsce gmin.
Gminę Zabierzów przywrócono w tymże powiecie i województwie wraz z reaktywowaniem gmin z dniem 1 stycznia 1973 roku, właściwie w granicach sprzed II wojny światowej, a więc bez Giebułtowa, Modlnicy, Modlniczki i Tomaszowic, które weszły w skład nowej gminy Wielka Wieś i Mydlników, które włączono do Krakowa, lecz z Rząską (przed wojną w gminie Bronowice Małe i 1941–54 w gminie Zabierzów) oraz z Aleksandrowicami, Balicami i Szczyglicami (przed 1954 w gminie Liszki).
Struktura powierzchni.
Według danych z roku 2019 gmina Zabierzów zajmuje obszar 99,34 km², w tym:
Gmina stanowi 8,1% powierzchni powiatu.
Demografia.
Dane z 31 grudnia 2019:
Trzecia pod względem liczby mieszkańców gmina, na 17 gmin powiatu krakowskiego.
Położenie.
Tereny gminy przynależą do kilku mezoregionów geograficznych; północne obszary znajdują się na wzniesieniu Wyżyny Olkuskiej, środkowe w obniżeniu Rowu Krzeszowickiego, południowe na wzniesieniu Garbu Tenczyńskiego i obniżeniu Bramy Krakowskiej. Przez gminę przepływa rzeka Rudawa i będące jej lewobrzeżnymi dopływami potoki: Będkówka, Kobylanka, Bolechówka, Kluczwoda, Wędonka oraz rzeka Brzoskwinka.
Przez miejscowości gminy przebiegają takie główne drogi, jak: autostrada A4, droga krajowa nr 79, droga wojewódzka nr 774, oraz linia kolejowa z Krakowa na Śląsk.
Sąsiednie gminy.
Jerzmanowice-Przeginia, Kraków, Krzeszowice, Liszki, Wielka Wieś.
Zabytki.
Obiekty wpisane do rejestru zabytków nieruchomych województwa małopolskiego:
Religia.
Kościół rzymskokatolicki.
W Rudawie kościół istniał przed 1185 rokiem, kiedy wieś została podarowana kapitule krakowskiej. Późniejszy kościół parafialny z gotyckim, ceglanym prezbiterium pochodzi sprzed 1300 roku. Następny kościół powstał w 1327 roku w Bolechowicach. Kontrowersje pomiędzy proboszczami o przynależność parafialną wsi ciągnęły się latami, np. podczas wizytacji z 1598 roku zanotowano, że o zwierzchnictwo nad Pisarami spierali się plebani z Rudawy i Paczółtowic. W 1908 roku powołana została zabierzowska parafia.
Honorowi Obywatele Gminy Zabierzów.
Rada Gminy Zabierzów przyznała tytuł honorowych obywateli trzem osobom:
Przyroda turystyka i sport.
Położenie gminy na zróżnicowanych obszarach 3 jednostek geograficznych decyduje o dużej różnorodności krajobrazowej i przyrodniczej terenów gminy. Duże walory tych obszarów były przyczyną włączenia ich do parków krajobrazowych; Parku Krajobrazowego Dolinki Krakowskie oraz Tenczyńskiego Parku Krajobrazowego. Na obszarach obydwu tych parków znajdują się liczne ostańce i inne skały wapienne o fantastycznych często kształtach, jaskinie, krasowe źródła i leśne potoki z kryształowo czystą wodą, głębokie wąwozy, liczne zabytki kultury materialnej, a na odkrytych wysoczyznach doskonałe punkty widokowe. Tereny gminy sąsiadują z Ojcowskim Parkiem Narodowym.
Do najbardziej atrakcyjnych turystycznie miejsc gminy Zabierzów należą: Dolina Kobylańska, Dolina Bolechowicka ze słynną Bramą Bolechowicką, Skała Kmity, Las Zabierzowski, Dolina Brzoskwinki. Na najbardziej cennych przyrodniczo obszarach utworzono 3 rezerwaty przyrody – rezerwat przyrody Dolina Kluczwody, rezerwat przyrody Wąwóz Bolechowicki, rezerwat przyrody Skała Kmity.
Na terenie gminy znajduje się 69 pomników przyrody.
W latach 2005/2006 Ludowy Klub Sportowy (LKS) Kmita Zabierzów awansował do II ligi piłki nożnej (obecnie I liga).

</doc>
<doc id="147578" url="https://pl.wikipedia.org/wiki?curid=147578" title="Pewex">
Pewex

Pewex, Przedsiębiorstwo Eksportu Wewnętrznego „Pewex” – przedsiębiorstwo państwowe z siedzibą w Warszawie, prowadzące sieć sklepów i kiosków walutowych w PRL. Powstało ono w 1972 z przekształcenia sklepów dewizowych banku PeKaO, w których można było kupić za waluty wymienialne towary niedostępne w innych sklepach lub trudno dostępne, zarówno importowane, jak i krajowe. Z tego powodu marka „Pewex” (której brzmienie wywodzi się od skrótu "Przedsiębiorstwo Eksportu Wewnętrznego") była w czasach PRL synonimem towarów luksusowych.
Działalność.
Działalność Pewexu miała charakter tzw. "eksportu wewnętrznego". Odbywała się także w ramach tzw. systemu "duty free" – sprzedaż towarów nie była obciążona ani cłem, ani też obowiązującym w tym czasie podatkiem obrotowym, co oznaczało bardzo niski poziom cen w porównaniu z cenami istniejącymi w obszarze wolnorynkowym (ale nie z cenami w Polsce). Główną przesłanką istnienia sklepów Peweksu były niewymienialność złotego oraz brak wolnego rynku. Celem przedsiębiorstwa był skup walut wymienialnych od obywateli przez państwo. W przypadku sprzedaży produktów importowanych zysk państwa brał się z marży handlowej, która mogła być wysoka w warunkach monopolu, natomiast w przypadku produktów krajowych państwo uzyskiwało w ten sposób dewizy, co było prostsze od eksportu towarów do państw strefy wolnorynkowej. Pewex działał w oparciu o zezwolenie wydane przez Ministra Finansów.
Ceny w Pewexie ustalane były w oparciu o dolara amerykańskiego. Kasy przyjmowały wszystkie waluty wymienialne oraz bony towarowe PeKaO, natomiast do 1990 roku nie akceptowano polskich złotych. W roku 1990, od momentu wprowadzenia swojej wymienialności, złoty trafił na listę akceptowanych walut, zaś 1 stycznia 1991 stał się jedynym środkiem płatniczym.
Oficjalnie zakupy w Pewexie co najmniej w sporym stopniu opierane były na nielegalnym pozyskaniu dewiz (podobnie jak skup złota w PRL-u miał za zadanie odzyskać nielegalnie przetrzymane/wwiezione do kraju złoto), nielegalnym według prawa uchwalonego przez ten sam system, który Pewex stworzył. Ustawa z 28 października 1950 r. zakazywała nie tylko handlu dewizami i kruszcami, ale wręcz ich posiadania. Zniesiony w listopadzie 1956 r. zakaz posiadania dewiz, złota i platyny nie oznaczał oficjalnie przyzwolenia na swobodny obrót ("de facto" Pewex miał wielokrotnie większy obrót niż limity na wymiany czy legalne wwiezienie do kraju, dodatkowo nie kontrolowano dat na banknotach dolarowych), nie był on jednak tak zwalczany jak wcześniej.
Historia.
W drugiej połowie lat 80. dyrektorem Pewexu był oficer wywiadu PRL – Marian Zacharski.
Pod koniec roku 1989 Pewex miał 840 sklepów.
Sklepy walutowe utraciły rację bytu w momencie cofnięcia im specjalnego zezwolenia Ministra Finansów, wprowadzenia ceł i podatków na oferowane produkty oraz wprowadzenia wymienialności złotówki. Pewex nie był w stanie dostosować się do działania w warunkach otwartej konkurencji i zaczął powoli podupadać, rosło jego zadłużenie. W 1993 roku złożono pierwszy wniosek o ogłoszenie upadłości przedsiębiorstwa. Ten i kolejne wnioski zostały jednak oddalone. W roku 1995 zadłużenie przedsiębiorstwa sięgnęło 183 mln zł. W 1996 roku miała miejsce ugoda bankowa. Przedsiębiorstwo zostało przekształcone w spółkę, a część wierzytelności zamieniono na akcje. Głównym akcjonariuszem Pewexu została francuska firma Concorde Investissement.
W 1997 ponad 150 sklepów działających jeszcze pod szyldem Pewexu zostało przejętych przez Concorde Investissement, zaś Pewex zajął się zarządzaniem nieruchomościami jako Towarzystwo Handlu i Nieruchomości Pewex SA. W 2003 roku doszło do fuzji THiN Pewex i Concorde Investissement, co usunęło markę Pewex z polskiego rynku. W grudniu 2013 marka została reaktywowana przez Monster Media Group (to m.in. właściciel serwisu Demotywatory.pl).
Asortyment.
W Pewexie sprzedawano zarówno towary zagraniczne, jak i krajowe, takie jak:
Oferowane towary krajowe zazwyczaj były wyższej jakości, niż te przeznaczane do otwartej sprzedaży i w zasadzie nie były w niej dostępne lub ich podaż dla otwartej sprzedaży była niewielka.
Znaczenie w kulturze.
Sklepy Peweksu obrastały swoistą subkulturą tzw. cinkciarzy (od ang. "change cash") oferujących nielegalną sprzedaż lub kupno walut wymienialnych i bonów dewizowych po kursie czarnorynkowym. Środowisko to było spenetrowane przez aparat bezpieczeństwa PRL (SB), czym należy tłumaczyć rzadkie interwencje milicji w ten proceder.
Sklepy walutowe.
Podobną siecią sklepów jak Pewex była „Baltona”. W niej również można było kupować za waluty obce, lecz wyłącznie po spełnieniu odpowiednich warunków (np. dłuższy służbowy pobyt za granicą). Zasady te zmieniono w 1987 roku i sklepy stały się dostępne dla wszystkich posiadających waluty wymienialne i bony dewizowe.
W 1988 roku w woj. katowickim Przedsiębiorstwo Zaopatrzenia Górniczego utworzyło sieć sklepów "Carbon", działającą na identycznych zasadach co Pewex i oferującą zbliżony asortyment.
W 1989 roku Kombinat Rolno-Przemysłowy „Igloopol” w Dębicy również otworzył swój sklep dewizowy pn. "Igloopex".
Sklepy dewizowe działające na podobnych zasadach jak sklepy Pewexu działały we wszystkich państwach tzw. obozu socjalistycznego, na przykład w Czechosłowacji nazywały się "Tuzex", w NRD – "Intershop", w Rumunii – "Comturist", a w Bułgarii – "Corecom". W ZSRR ich nazwy były odmienne w każdej z republik. W RFSRR ich nazwa od 1964 brzmiała "Bieriozka." Wcześniej, w latach 1931–1936, w ZSRR działały sklepy walutowe pod nazwą "Torgsin".
W 2013 roku grupa medialna z Trójmiasta wykupiła prawa do nazwy i logo Pewexu, otwierając pod tradycyjnym szyldem e-sklep, utrzymany w estetyce nawiązującej do klimatów PRL-u, oferujący markowe produkty, nawiązujące do oferty dawnej sieci sklepów. Także we Włoszech działa sieć supermarketów o nazwie Pewex, wykorzystująca logo sklepów z okresu PRL.

</doc>
<doc id="147580" url="https://pl.wikipedia.org/wiki?curid=147580" title="Bon PeKaO">
Bon PeKaO



</doc>
<doc id="147585" url="https://pl.wikipedia.org/wiki?curid=147585" title="Tryskawiec sprężysty">
Tryskawiec sprężysty

Tryskawiec sprężysty, tryskacz, ośli ogórek ("Ecballium elaterium" (L.) A. Rich.) – gatunek byliny z rodziny dyniowatych z monotypowego rodzaju tryskawiec "Ecballium" A. Richard, . Pochodzi z obszaru śródziemnomorskiego i Azji Mniejszej. Rośnie na skalistych i piaszczystych wybrzeżach, rozprzestrzenia się, zasiedlając nieużytki i siedliska ruderalne – spotykany jest jako zdziczały w południowej Europie. W Polsce gatunek uprawiany.
Zastosowanie.
Roślina ozdobna sadzona w parkach i ogrodach botanicznych.

</doc>
