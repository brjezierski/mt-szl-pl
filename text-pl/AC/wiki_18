<doc id="147587" url="https://pl.wikipedia.org/wiki?curid=147587" title="Bon towarowy PeKaO">
Bon towarowy PeKaO

Bon PeKaO – stosowany w okresie PRL środek płatniczy będący substytutem walut wymienialnych ważnym wyłącznie w wydzielonej sieci placówek handlowych (tzw. sprzedaży towarów eksportu wewnętrznego).
Służył przede wszystkim jako narzędzie ułatwiające przejmowanie przez państwo deficytowych w okresie PRL walut wymienialnych, a także stymulował obrót w państwowym systemie eksportu wewnętrznego. Emitowany przez "Bank Polska Kasa Opieki SA" i wydawany jako namiastka walut osobom, które otrzymywały przekazy pieniężne z krajów tzw. II obszaru płatniczego (USA i Europa Zachodnia). Obywatelom polskim pracującym na rzecz polskich firm za granicą, bądź otrzymującym przelewy z zagranicy (wypłaty, spadki, darowizny, renty, emerytury itp.) w miejsce należnych im walut wymienialnych (prawdziwych dolarów, franków czy funtów) wydawano ich ekwiwalent w bonach.
W pierwszym okresie (lata pięćdziesiąte i sześćdziesiąte) zakazany był, i z początku restrykcyjnie karany, wszelki obrót dewizami, a (od stycznia roku 1960) waluty, które ludzie przetrzymali sprzed wojny, albo które przywieźli wracając z Zachodu – skupował państwowy bank wydając specjalne bony zamiast dolarów. Od lat 70. (okres rządów Gierka) na obowiązujący zakaz handlu walutami patrzono nieco łagodniej, co nie znaczy, że zaprzestano poszukiwania pozabankowych transakcji walutowych.. W 1971 oficjalnie zalegalizowano handel samymi bonami.
Bony te służyły wyłącznie do zakupów w sklepach banku Pekao (później przekształconych w sklepy Przedsiębiorstwa Eksportu Wewnętrznego PEWEX). Drugą siecią sklepów była Baltona, przeznaczona dla marynarzy i rybaków, emitująca nieco inną wersję bonów dolarowych. W obu tych sieciach można było za walutę bądź za bony kupić najbardziej poszukiwane, zarówno importowane towary, jak i krajowe. W sieci PEWEX sprzedawane były np. samochody, w "normalnej" sprzedaży dostępne jedynie na przydział lub po długim okresie oczekiwania. Zgodnie jednak z nazwą – "eksport wewnętrzny" – był to również sposób sprzedawania za waluty wymienialne towarów produkcji krajowej – np. w końcowym okresie PRL, kiedy większość towarów spożywczych można było kupić jedynie na kartki, posiadacze walut wymienialnych lub bonów dolarowych mogli towary, które były reglamentowane, kupić w sklepach PEWEX lub Baltony. Dotyczyło to wielu artykułów, od papierosów, poprzez alkohole, herbatę, kawę, proszki do prania, olej, aż po sprzęt RTV i samochody. Nawet mieszkania kupowane były za dolary lub bony. Dolar i bon dolarowy stał się bowiem wówczas drugą walutą PRL, gdyż szybko postępująca inflacja złotego utrudniała normalne rozliczenia.
W latach sześćdziesiątych bony (i dolary na czarnym rynku) kupić można było za 70–80 zł, a w siedemdziesiątych – za 100–150 zł, na początku stanu wojennego – za ok. 400 zł, tuż przed Okrągłym Stołem – za 7000–7500 zł, wreszcie w 1989 Leszek Balcerowicz ustanowił kurs 1 dolar – 9500 zł (wszystkie ceny sprzed denominacji, tzn. kurs Balcerowicza to równowartość dzisiejszych 0,95 zł). Handel walutami stał się legalny, a polska waluta wymienialna – bony dolarowe straciły rację bytu, a wkrótce po nich sklepy PEWEX-u i Baltony.
Przeciętna pensja w czasach PRL-u przeliczona według kursu czarnorynkowego wynosiła od 15 do 40 dolarów. Dla porównania w 1980, w USA pensja minimalna dla robotnika podlegającego pod ustawę o pensji minimalnej wynosiła $3.10, co oznacza, że przy założeniu czasu pracy w Polsce (2020) zarabiał on 496$ miesięcznie.
W końcówce lat 70. i w następnej dekadzie powszechne były gazetowe anonse typu „bony kupię” albo „bony sprzedam” często umieszczane przez handlarzy walutą. Ogłoszenia „z powodu wyjazdu bony kupię” – teoretycznie bez sensu, bo poza PRL bony miały jedynie wartość kolekcjonerską – eufemistycznie sygnalizowały gotowość kupna dewiz.
Bony były emitowane w następujących nominałach: 1 cent, 2 centy, 5 centów, 10 centów, 20 centów, 50 centów, 1 dolar, 2 dolary, 5 dolarów, 10 dolarów, 20 dolarów, 50 dolarów i 100 dolarów. Pierwsza emisja bonów nastąpiła 1 stycznia 1960 roku, kolejna w roku 1969 i ostatnia w roku 1979. Bony przed wydaniem (wprowadzeniem do obiegu) były dodatkowo na stronie rewersowej stemplowane przez kasę miejscowo właściwego banku (nawet wielokrotnie – np. trzech stempli różnych kas bankowych). Wyjątkiem jest ostatnia emisja bonów, kiedy w okresie schyłkowym zrezygnowano z ich ostemplowywania (można spotkać bony zarówno stemplowane, jak i nie).

</doc>
<doc id="147590" url="https://pl.wikipedia.org/wiki?curid=147590" title="Ziemomysł">
Ziemomysł



</doc>
<doc id="147597" url="https://pl.wikipedia.org/wiki?curid=147597" title="Jakub (Kukuzis)">
Jakub (Kukuzis)

Jakub, gr. Ιάκωβος, imię świeckie Dimitrios Kukuzis, gr. Δημήτριος Κουκούζης (ur. 1911 na Imroz, zm. 10 kwietnia 2005 w Stamford) – prawosławny arcybiskup Ameryki.
Życiorys.
W wieku 15 lat wstąpił do seminarium duchownego na Chalki. Podczas postrzyżyn w riasofor otrzymał imię Jakub. W 1934 r. przyjął święcenia diakońskie.
W 1939 r., na prośbę arcybiskupa Ameryki Północnej i Południowej Atenagorasa (późniejszego patriarchy Konstantynopola), wyjechał do USA. Rok później otrzymał święcenia kapłańskie. Niósł posługę w różnych parafiach eparchii Ameryki Północnej i Południowej Patriarchatu Konstantynopolitańskiego oraz wykładał w greckojęzycznych szkołach duchownych. W 1945 r. ukończył studia na Uniwersytecie Harvarda z tytułem magistra teologii. W 1950 r. otrzymał obywatelstwo amerykańskie.
W 1954 r. został przez patriarchę konstantynopolitańskiego Atenagorasa wyświęcony na biskupa melitińskiego. W 1959 r., po śmierci arcybiskupa Michała stanął na czele Greckiej Prawosławnej Archidiecezji Ameryki. Przyczynił się do znacznego rozwoju organizacyjnego podległej mu administratury (liczba parafii w czasie pełnienia przez niego urzędu wzrosła w samych Stanach Zjednoczonych do około 500).
Był aktywnym działaczem ruchu praw obywatelskich; w 1965 r. razem z Martinem Lutherem Kingiem wziął udział w marszu w Alabamie. W 1974 r. był jednym z inicjatorów pomocy dla uchodźców z Cypru, którzy ucierpieli wskutek tureckiej inwazji.
W 1996 r. przeszedł w stan spoczynku. Zmarł w 2005 r. wskutek choroby płuc.

</doc>
<doc id="147600" url="https://pl.wikipedia.org/wiki?curid=147600" title="Frank">
Frank

Nazwisko:
Jednostka monetarna:
Miejscowość w Polsce:
Miejscowość w USA:
Inne pojęcia:

</doc>
<doc id="147604" url="https://pl.wikipedia.org/wiki?curid=147604" title="Grigoris Bithikotsis">
Grigoris Bithikotsis

Grigoris Bithikotsis, grec. "Γρηγόρης Μπιθικώτσης" (ur. 11 grudnia 1922 w Peristeri, zm. 7 kwietnia 2005 w Atenach), popularny piosenkarz grecki, wykonawca muzyki folkowej. Jego piosenki stały się jednymi z największych przebojów w Grecji.
Życiorys.
Urodził się w biednej rodzinie w 1922. W 1959 poznał kompozytora Mikisa Theodorakisa, producenta znanych piosenek folkowych. Bithikotsis skomponował ponad 80 piosenek, m.in. "Stu Belami to ouzeri", "Tha simanoun oi kampanes", "Toy Votanikou o magas", "Axion Esti" i wiele innych.

</doc>
<doc id="147606" url="https://pl.wikipedia.org/wiki?curid=147606" title="Christian Rosenkreuz">
Christian Rosenkreuz

Christian Rosenkreutz (Chrystian Różokrzyż, Christian Różokrzyż) – postać-symbol utworzona przez renesansowego różokrzyżowca Johanna Valentina Andreae (1586–1654).
Od początku XVII wieku po dziś dzień jest inspiracją dla adeptów nauk hermetycznych, wiedzy ezoterycznej i okultystycznej. Odnosi się bezpośrednio do zasobów filozofii chrześcijaństwa bazującego na podwalinach gnostycznych. Jest alegorycznym przykładem adepta sztuki alchemicznej, który – według nauki klasycznych różokrzyżowców – poprzez proces przemiany uwalnia światło duszy z niewoli ziemskiej istoty.
Legenda.
Miał żyć w latach 1378–1484. Zgodnie z legendą, Christian Rosenkreutz odkrył i studiował Tajemną Wiedzę u arabskich mędrców, gdy pielgrzymował na Wschodzie, prawdopodobnie w XV wieku. Po powrocie założył „Bractwo Różanego Krzyża” i stanął na jego czele jako Głowa Zakonu. Pod jego kierownictwem wybudowana została „Świątynia”, zwana „Domem Ducha Świętego”. Ciało jego – idealnie zachowane – zostało odkryte przez „Brata Zakonu” 120 lat po jego śmierci. Wg legendy, na sarkofagu krypty Christiana Rosenkreutza było wyryte motto: „JESUS MIHI OMNIA, NEQUAQUAM VACUUM, LIBERTAS EVANGELII, DEI INTACTA GLORIA, LEGIS JUGUM”. Krypta ta była ponoć zlokalizowana głęboko we wnętrzu Ziemi, co może nawiązywać do alchemicznegoo motta VITRIOL: „Visita Interiora Terrae Rectificando Invenies Occultum Lapidem” („Odwiedź Głębię Ziemi; Przez Oczyszczenie Znajdziesz Tam Ukryty Kamień”).

</doc>
<doc id="147609" url="https://pl.wikipedia.org/wiki?curid=147609" title="Bartel BM-4">
Bartel BM-4

Bartel BM-4 – polski samolot szkolny i treningowy, zaprojektowany w 1927 roku w wytwórni lotniczej „Samolot” w Poznaniu.
Historia.
W drugiej połowie 1925 roku w związku z wygaśnięciem licencji na produkcję samolotu szkolnego Hanriot H-28, przedstawiciele IV Departamentu Żeglugi Powietrznej Ministerstwa Spraw Wojskowych zwrócili się do wytwórni lotniczej „Samolot” w Poznaniu o zaprojektowanie nowego samolotu szkolnego dla lotnictwa polskiego. Miała to być maszyna szkolna oraz treningowa (przejściowa dla pilotów po kursie pilotażu podstawowego przed przejściem do lotów na samolotach z silnikami o dużej mocy).
W 1926 r. zbudowano prototyp samolotu Bartel BM-2. Jednak próby fabryczne, jak i przeprowadzone w Instytucie Badań Technicznych Lotnictwa w Warszawie, wykazały obok zalet także możliwości dalszych udoskonaleń jego konstrukcji i podjęto decyzję o nie uruchomieniu produkcji seryjnej, i wykonaniu na bazie tego samolotu doskonalszej wersji samolotu szkolnego.
Projekt nowego samolotu oznaczonego jako "BM-4" opracowany został przez zespół inż. Ryszarda Bartla w marcu 1927 roku. Do budowy prototypu przystąpiono w wytwórni „Samolot” w kwietniu, a ukończono go w grudniu 1927 roku. Od poprzednika ("BM-2") różnił się kilkoma istotnymi udoskonaleniami. Do napędu zastosowano silnik gwiazdowy "Walter Vega" o mocy 85 KM (63 kW). Prototyp z tym silnikiem oznaczony symbolem "BM-4b" został oblatany 20 grudnia 1927 r. na lotnisku Ławica w Poznaniu przez pilota fabrycznego. W locie prototyp potwierdził wszystkie zalety samoloty BM-2, a poza tym wykazał doskonałą widoczność z obu kabin oraz dobre osiągi. Stał się pierwszym w Polsce samolotem szkolnym, który nie miał tendencji wchodzenia w korkociąg oraz w ślizg boczny (na skrzydło).
"BM-4" różnił się od swojego poprzednika przede wszystkim komorą płatów: prototyp "BM-4" miał płaty o mniejszej rozpiętości i większej cięciwie oraz inny, nieco zaokrąglony kształt końcówek płata. Dla poprawienia widoczności z tylnej kabiny płat górny przesunięto do przodu, a w komorze płatów zastosowano zastrzały w kształcie odwróconej litery „N”, co zwiększyło jej sztywność i wytrzymałość. Zmieniono nie tylko konstrukcję podwozia i płozy ogonowej, ale zmianie uległ też obrys usterzenia. Podobnie natomiast jak w "BM-2" utrzymano wymienność skrzydeł obu płatów oraz standaryzację materiałów, części i zespołów samolotu. Wprowadzone zmiany spowodowały obniżenie masy własnej prototypu "BM-4" (względem prototypu "BM-2") o 175 kg.
Po wykonaniu 41 lotów próbnych przez pilotów fabrycznych wytwórni „Samolot”, prototyp "BM-4b" przekazano do Warszawy, gdzie w dniach 14–17 marca 1928 r. został sprawdzony przez Komisję Dowództwa Lotnictwa. Orzekła ona całkowitą przydatność tego samolotu do szkolenia podstawowego pilotów, z uwagą, że zbyt mała moc silnika utrudnia wykonywanie akrobacji. Stąd podjęto dalsze prace nad kolejnymi wersjami samolotu "BM-4" w celu dobrania dla niego właściwego źródła napędu.
Pierwszy prototyp samolotu Bartel "BM-4b" napędzanego silnikiem Walter Vega NZ-85 o mocy 85 KM (63 kW), podarowano w maju 1928 roku królowi Afganistanu Amanullahowi podczas jego oficjalnej wizyty w Warszawie.
Samolot miał bardzo wiele wersji silnikowych. Pierwsza wersja produkcyjna, "BM-4a" była napędzana silnikiem rotacyjnym "Le Rhône" C o mocy 80 KM (59 kW), wybranym z uwagi na istniejące zapasy tych silników w Polsce. Osiągał swą znamionową moc przy zaledwie 1200 obr/min, co pozwoliło na zastosowanie śmigła o średnicy aż 2,55 m – przez co maszyna miała (jak na tę moc) zupełnie dobre osiągi (duży ciąg statyczny śmigła). Jednak wady silnika rotacyjnego i starania konstruktora o inne silniki spowodowały powstanie jeszcze 7 innych wersji tego samolotu.
2 kwietnia 1928 roku oblatano na lotnisku Ławica drugi prototyp oznaczony symbolem "BM-4d" z silnikiem gwiazdowym konstrukcji inż. Władysława Zalewskiego "WZ-7" o mocy 80 KM (59 kW). Po wymianie tego silnika na 9-cylindrowy silnik rotacyjny "Le Rhône" C o takiej samej mocy dokonano porównania. Na tej podstawie powstała wspomniana seryjna wersja "BM-4aI". Wyprodukowano jej 22 egzemplarze. W lecie 1929 roku zmodernizowano te samoloty zmieniając im usterzenie, kompensację lotek oraz wprowadzając nowe podwozie z amortyzatorami olejowo-powietrznymi – wersję tę nazwano "BM-4aII".
Następnie powstały kolejne wersje prototypów tego samolotu: w czerwcu 1929 r. – "BM-4e" z nieudanym silnikiem gwiazdowym "Peterlot" o mocy 80 KM (59 kW), w 1930 – "BM-4c" z silnikiem gwiazdowym "Lorraine-Dietrich 5Pb" o mocy 110 KM (81 kW) z dodatkowym zbiornikiem paliwa dla zwiększenia zasięgu, oraz BM-4f będącym seryjnym samolotem BM-4aII z silnikiem gwiazdowym "Skoda G-594 Czarny Piotruś" o mocy 100 KM (74 kW), w 1931 roku – "BM-4g" będący seryjnym samolotem "BM-4aII" z silnikiem rzędowym "Gipsy I" o mocy 100 KM (74 kW).
Produkcję drugiej wersji seryjnej oznaczono jako "BM-4h" i uruchomiono dopiero w połowie 1931 roku w Podlaskiej Wytwórni Samolotów (PWS), gdyż dotychczasowy producent, Wielkopolska Wytwórnia Samolotów Samolot, uległ likwidacji w 1930 r. Opracowana przez inż. Ryszarda Bartla, napędzana była brytyjskim silnikiem "Gipsy III" lub "Walter Junior". Wojsko zamówiło jej 50 egzemplarzy.
Łącznie w latach 1928–1932 wybudowano 72 egz. samolotu Bartel BM-4, nie licząc prototypów.
Samolot był prawidłowy w pilotażu i bardzo bezpieczny. Nie zdarzył się na nim wypadek ani z powodu wady konstrukcji, ani z powodu błędu w pilotażu. Dwa znane wypadki zdarzyły się jednego dnia: w jednym doszło do zderzenia się maszyn w powietrzu, w drugim – do zapalenia się maszyny od rakiety (racy).
Użycie w lotnictwie polskim.
Pierwsze samoloty szkolne "Bartel BM-4aI" zostały wprowadzone w 1929 roku w ilości 22 sztuk do Niższej Szkoły Pilotów w Bydgoszczy.
Następnie w latach 1931–1932 dostarczono 50 samolotów wersji "Bartel BM-4h" do szkół lotniczych w Dęblinie i Bydgoszczy. Stosowano je do 1936 roku, a następnie przekazano lotnictwu cywilnemu.
Pojedyncze samoloty tego typu przetrwały w aeroklubach do września 1939 roku. Kilka z nich użyto do celów łącznikowych w kampanii wrześniowej.
Konstrukcja.
Dwumiejscowy dwupłat szkolny i treningowy o konstrukcji mieszanej.
Płaty prostokątne, dwudzielne, dwudźwigarowe. Dźwigary skrzynkowe. Nosek i dół płatów do tylnego dźwigara kryte sklejką, reszta płótnem. Płat górny identyczny z dolnym, można było ich używać wymiennie. Połączone między sobą zastrzałami o kształcie litery N z oprofilowanych rur stalowych i wykrzyżowane drutami stalowymi. Lotki na 2/3 rozpiętości skrzydeł, drewniane, kryte sklejką.
Kadłub o przekroju prostokątnym, drewniany, kryty sklejką. Przód i góra kadłuba kryte blachą aluminiową w okolicach silnika. Kabiny w układzie tandem, odkryte.
Usterzenie spawane z rur stalowych, kryte płótnem.
Podwozie klasyczne stałe z płozą ogonową.
Napęd: silnik rzędowy lub gwiazdowy, śmigło dwułopatowe o stałym skoku, drewniane.

</doc>
<doc id="147610" url="https://pl.wikipedia.org/wiki?curid=147610" title="Waldemar Frydrych">
Waldemar Frydrych



</doc>
<doc id="147612" url="https://pl.wikipedia.org/wiki?curid=147612" title="Karabin maszynowy Browning wz. 28">
Karabin maszynowy Browning wz. 28

Ręczny karabin maszynowy „Browning” wz. 28 (Rkm wz. 28) – polski ręczny karabin maszynowy z okresu międzywojennego. Konstrukcyjnie oparty na karabinie Browning M1918. Karabin ten w okresie wojny obronnej we wrześniu 1939, stanowił podstawową broń wsparcia na szczeblu plutonu Wojska Polskiego.
Historia.
W listopadzie 1918 Polska po 123 latach zaborów odzyskała niepodległość. Na wyposażeniu nowo tworzącego się Wojska Polskiego znalazło się wiele typów ręcznych i lekkich karabinów maszynowych. Były to karabiny odziedziczone po zaborcach, pochodzące z zakupów zagranicznych oraz otrzymane w ramach pomocy wojskowej. Taka różnorodność uzbrojenia powodowała problemy logistyczne, ponadto duża część tej broni nie była w dobrym stanie technicznym.
Podstawowym modelem ręcznego karabinu maszynowego Wojska Polskiego w pierwszych latach po odzyskaniu niepodległości był francuski Chauchat. Jednak nie cieszył się on dobrą opinią – stawiał obsłudze wysokie wymagania. Ponadto strzelał amunicją 8 mm × 50R, przeznaczoną do wycofania, ponieważ w roku 1921 podstawową amunicją karabinową Wojska Polskiego została amunicja 7,92 mm Mausera. Decyzja ta wynikała m.in. z przekazania Polsce w 1921 przez Radę Ambasadorów urządzeń i maszyn byłej pruskiej fabryki broni "Königliche Gewehrfabrik".
W tym okresie amunicją 7,92 mm Mauser nie strzelał żaden typ rkm-u. Wynikało to z pierwszowojennej niemieckiej doktryny walki piechoty, gdzie rolę wspierającą atak piechoty miał spełniać lekki karabin maszynowy (MG 08/15 lub LMG M15). Jednak były to tylko nieco „odchudzone” ciężkie karabiny maszynowe i wykorzystywanie ich jako broni towarzyszącej podczas szturmów było bardzo problematyczne. Co prawda pod koniec I wojny światowej w Zakładach Rheinmetall powstał projekt niemieckiego rkm-u, jednak nie wszedł on do produkcji przed zakończeniem wojny.
W lipcu 1924 w Warszawie odbył się konkurs na ręczny karabin maszynowy dla Wojska Polskiego. Nie przyniósł on decydującego rozstrzygnięcia, jednak udało się wyłonić kilku uczestników, których zaproszono do drugiej części, która odbyła się na początku 1925. W konkursie wzięły udział następujące konstrukcje:
Do kolejnego etapu zakwalifikowano karabiny Colta, Hotchkissa oraz Lewisa. Po rozpatrzeniu wyników przez Komitet do Spraw Uzbrojenia i Sprzętu (KSUS) zalecono rezygnację z przeprowadzenia kolejnego etapu prób, zamknięcie konkursu, wybór rkm-ów Colta i zakup egzemplarzy karabinu do prób wojskowych. Brakowało jednak pieniędzy na zakup serii próbnej. Do sprawy powrócono po roku i zamówiono 36 egzemplarzy ulepszonego rkm-u Browning M1925. Następnie wraz z karabinami Hotchkiss Mle22 i Lewis Mle23 przydzielono je trzem pułkom piechoty do testów poligonowych.
Na podstawie tych prób w 1927 podjęto ostateczną decyzję o zakupie karabinów Browning wraz z licencją na późniejsze ich wytwarzanie w Państwowej Fabryce Karabinów w Warszawie. 10 grudnia 1927 podpisano kontrakt dotyczący zamówienia przez Polskę 10 000 karabinów Browning w firmie Fabrique Nationale (FN) odpowiednio zmodyfikowanych według przekazanych wymagań technicznych. FN w kontrakcie zobowiązała się dostarczyć karabiny do końca września 1929 roku i jednocześnie przekazać Polsce za osobną opłatą dokumentację techniczną umożliwiającą podjęcie produkcji licencyjnej. Zamówienie to spowodowało jednak pewne problemy w belgijskiej wytwórni. W tym czasie dział produkcyjny FN był przytłoczony zamówieniami na nowy karabinek systemu Mausera. Ponadto po pewnym czasie okazało się, że przedstawiciele firmy FN wprowadzali polską stronę w błąd, mówiąc, że karabiny prezentowane w konkursie pochodzą z belgijskiej produkcji. W rzeczywistości były to karabiny amerykańskie, ponieważ belgijskie zakłady dopiero szykowały się do wdrożenia rkm-ów Browning do produkcji. Poprawki, których żądała strona polska (dostosowanie do amunicji 7,92 mm Mauser, zmiana celownika na szczerbinkowy, inny dwójnóg i chwyt pistoletowy), wprowadzano w biegu. Aby rozpocząć produkcję karabinów w zakładach FN, należało wcześniej konwertować oryginalne rysunki z wymiarów calowych na metryczne. Okazało się, że to zadanie jest trudniejsze, niż początkowo myślano – w dokumentacji amerykańskiej były błędy, które następnie powielono. Szybko okazało się również, że firma FN nie miała w ogóle praw do odsprzedaży licencji.
Wszystkie te sprawy spowodowały półroczne opóźnienia dostaw karabinów do Polski – zakończono je dopiero w lutym 1930. Ponadto w dostarczonej w roku 1928 dokumentacji były braki, a sprawa licencji była niepewna. W 1930 w Fabryce Karabinów w Warszawie powołano zespół konstrukcyjny, który miał się zająć analizą pomiarową dostarczonych karabinów, by uzupełnić otrzymaną dokumentację. Podczas tych prac napotkano na wiele błędów w dostarczonej dokumentacji, wobec czego strona polska zażądała w końcu dokumentacji oryginalnej i wtedy to wyszły na jaw machinacje Belgów. Spowodowało to, że oburzona strona polska wypowiedziała kontrakt w części dotyczącej opłat za dokumentację, płacąc jedynie za dostarczoną broń. Później na skutek ugody pozasądowej Polska strona zapłaciła jeszcze 125 000 dolarów za cześć dostarczonej dokumentacji. Zaoszczędzono w ten sposób ponad 200 000 dolarów, które przeznaczono na dokończenie prac nad dokumentacją w Polsce.
Produkcję rkm-u Browning wz. 28 w Polsce rozpoczęto w 1930, jednak początkowo odbywała się ona na małą skalę. W pierwszej serii wojsko zamówiło tylko 600 karabinów, co wynikało z trudności budżetowych spowodowanych wielkim kryzysem finansowym, który wybuchł pod koniec 1929. W późniejszych latach zamówienia wojska również nie były duże. Ogółem w latach 1930-1939 Fabryka Karabinów w Warszawie dostarczyła Wojsku Polskiemu ok. 11 000 ręcznych karabinów maszynowych Browning wz. 28. Pewną, aczkolwiek niedużą liczbę rkm-ów wz. 28 zamówiły jeszcze polskie formacje paramilitarne (Policja Państwowa i Straż Graniczna). Ponadto za granicę za pośrednictwem spółki SEPEWE w latach 1936-1938 sprzedano jeszcze 1880 karabinów Browning wz. 28. Do największych odbiorców należała republikańska Hiszpania oraz kraje Bliskiego Wschodu. Ogółem w latach 1930-1939 Fabryka Karabinów wyprodukowała 13-14 tys. rkm-ów wz. 28, co stanowiło tylko ułamek jej zdolności produkcyjnych.
W połowie lat 30. XX wieku cena jednego egzemplarza rkm-u wz. 28 z przybornikiem oraz kompletem części zapasowych wynosiła ok. 2060 zł.
Modernizacja rkm-ów wz. 28.
Podczas produkcji karabinów Browning wz. 28 w Polsce wprowadzono szereg modernizacji wynikających z doświadczeń użytkowników. Do pierwszych modyfikacji należały: udoskonalenia konstrukcji regulatora gazowego i tłoka, zmiana wyrzutnika i sprężyny zaczepu kurkowego. Wzmocniono też połączenie lufy z komorą zamkową. Autorem większości zmian był mjr Władysław Ostrowski z CSS w Toruniu.
W późniejszym czasie wprowadzono modyfikacje umożliwiające strzelanie przeciwlotnicze – dodano podstawę do muszki kołowej wz. 29. Z czasem zmieniono także kształt kolby (zapożyczony z lkm MG 08/15 – kolba tzw. „rybi ogon”), tak aby strzelanie w postawie leżąc było wygodniejsze oraz dla wygody strzelca zmniejszono wymiary szczerbinki i dodano pierścieniową osłonę muszki.
Chcąc zminimalizować koszty szkolenia, rozważano pomysł opracowania wariantu szkolnego rkm-u wz. 28, który strzelałby amunicją szkolną bocznego zapłonu .22 Long Rifle. Odpowiedni prototyp zbudował inż. Józef Maroszek z Fabryki Broni, jednak karabin szkolny nie trafił do produkcji seryjnej.
Pod koniec lat 30. XX wieku postanowiono przeprowadzić głębszą modernizację broni. W jej ramach postanowiono poprawić celność, stosując nowy typ dwójnogu, kolbę z rozkładaną oporą ramieniową oraz wyposażając karabin w hamulec wylotowy. Innym celem modernizacji było zastosowanie szybkowymiennej lufy. Próby z systemami szybkowymiennej lufy zaowocowały powstaniem dwóch zmodernizowanych modeli karabinku Browning wz. 28, przygotowanych na potrzeby konkursów zagranicznych: rkm wz. 28/38B z przeznaczeniem na konkurs bułgarski oraz rkm wz. 28/39T – dla Turcji. W przypadku pierwszego system wymiany lufy zapożyczono z belgijskiego karabinu FN Mle D, zaś w przypadku wz. 28/39T system wzorowano na tym zastosowanym w szwedzkim rkm-ie Kg m/37. Do wybuchu wojny żaden z nich nie wszedł jednak do produkcji seryjnej.
Niektóre z ulepszeń opracowanych przy pracach nad modernizacją karabinu Browning wz. 28 wykorzystano potem w konstrukcji lotniczego karabinu maszynowego wz. 37 „Szczeniak”.
Opis konstrukcji.
Ręczny karabin maszynowy „Browning” wz. 28 był bronią samoczynną z nieruchomą lufą, chłodzoną powietrzem. Działa na zasadzie wykorzystania części gazów prochowych, uchodzących przez boczny otwór lufy. Gazy te naciskały na tłok, co wprowadzało mechanizmy broni w odpowiedni ruch. Ryglowanie karabinu odbywało się za pomocą wahliwego rygla połączonego przegubowo z trzonem zamkowym i poprzez dźwignię z kurkiem suwadła. Rączka do napinania zamka umieszczona była z lewej strony komory zamkowej. Strzelanie odbywało się z zamka otwartego. Broń umożliwia strzelanie ogniem ciągłym oraz pojedynczym. Rolę przełącznika rodzaju ognia pełnił bezpiecznik.
Rkm wz. 28 konstrukcyjnie oparty był na amerykańskim karabinie Browning M1918. Zmiany w stosunku do pierwowzoru obejmowały przede wszystkim zmianę kalibru na 7,9 mm (zamiast 7,62 mm), przeniesienie mocowania dwójnogu z końca lufy pod rurę gazową, zastosowanie płoz zamiast ostróg w dwójnogu, obrócenie celownika (co skutkowało przesunięciem szczerbinki o ok. 5 cm) oraz dodanie chwytu pistoletowego. Ponadto wydłużono lufę do 611 mm i dokonano drobnych zmian w konstrukcji tłoka, regulatora gazowego, wyrzutnika łusek oraz sprężyny zaczepu kurkowego.
Karabin posiadał masywną lufę z karbami chłodzącymi zwiększającymi powierzchnię odprowadzającą ciepło. Miała ona długość 611 mm i masę 2,45 kg. Lufa była gwintowana, gwint prawoskrętny o czterech bruzdach. Na wylot lufy nakręcano ochraniacz, tłumik płomieni lub w czasie ćwiczeń odrzutnik do strzelania amunicją ślepą. Miał on mniejszą średnicę wewnętrzną od lufy (4,92 mm) i służył do niszczenia drewnianego pocisku ślepej amunicji, co jednocześnie powodowało wzrost siły odrzutu umożliwiającej przeładowanie broni.
Pod lufą znajdowała się rura gazowa, zabezpieczona od dołu drewnianą nakładką. Do rury gazowej mocowany był składany dwójnóg. Nóżki dwójnogu zakończone były płozami.
Karabin posiadał stałą kolbę wykonaną z drewna orzechowego. Wewnątrz niej mieściła się sprężyna powrotna oraz osłabiacz odrzutu. Kolba zakończona była metalowym trzewikiem – stopką.
Zastosowane przyrządy celownicze składały się z pryzmatycznej muszki oraz ramkowego celownika z trójkątną szczerbinką. Przy celowaniu na odległość do 300 m korzystało się z muszki i celownika stałego, czyli szczerbinki umieszczonej na końcu leżącej ramki. Natomiast przy strzelaniu na odległość powyżej 300 m celowniczy unosił ramkę i następnie przesuwał suwak celownika z wyciętą w nim drugą szczerbiną na odpowiednią wartość wygrawerowaną na ramce. Wartości to wynosiły od 400 do 1600 m.
Rkm Browning wz. 28 zasilany był z dwurzędowego magazynka pudełkowego o pojemności 20 naboi. Masa pustego magazynka wynosiła 0,26 kg, zaś załadowanego 0,72 kg. Karabin strzelał amunicją 7,9 x 57 mm Mauser. Stosowano naboje z pociskami: zwykłym („S”), ciężkim („SC”), przeciwpancernym („P”), zapalającym („Z”), przeciwpancerno-zapalającym („PS”), a także specjalne naboje ślepe (z drewnianymi pociskami). Prędkość początkowa pocisków wynosiła od 760 do 860 m/s (zależnie od typu pocisku).
Dla rkm-u Browning wz. 28 do strzelania przeciwlotniczego stosowano trójnogi uniwersalne wz. 29. Potem opracowano nowy typ metalowego trójnogu.
W ocenie użytkowników rkm wz. 28 miał bardzo dobrą opinię, co potwierdziły doświadczenia kampanii wrześniowej. Chwalono dobrą manewrowość ogniową i jakość wykonania, a także użycie masywnej lufy i dobre wyważenie broni. Broń była dosyć celna – z odległości 100 m przy sześciu strzałach dobry strzelec potrafił osiągnąć skupienie mniejsze niż 20 cm (pierwszy strzał nie był liczony – oddawany był dla rozgrzania lufy). Karabin Browning wz. 28 był prosty w obsłudze i odporny na uszkodzenia. Zacięcia występowały rzadko, a ich przyczyną była zazwyczaj niestaranna konserwacja. Wadą karabinów było natomiast trudniejsze rozbieranie i składanie broni, jednak w przypadku rzadkich zacięć nie było to takie istotne. Do wad można też zaliczyć pracochłonny proces produkcji, co rzutowało na cenę broni, a także szybkie przegrzewanie się lufy. Tę ostatnią wadę starano się przed wojną wyeliminować, pracując nad systemem szybkiej wymiany lufy. Zalecanym rozwiązaniem tymczasowym było okładanie luf mokrymi szmatami oraz odciąganie zamka do tyłu podczas każdej przerwy ogniowej (lepsza wentylacja przewodu lufy).
Użytkownicy i zastosowanie bojowe.
Głównym użytkownikiem rkm-ów wz. 28 było Wojsko Polskie i wchodzący w jego skład Korpus Ochrony Pogranicza. Inne polskie formacje mundurowe posiadały raczej znikome ilości tej broni. Straż Graniczna w roku 1930 zakupiła 9 sztuk z przeznaczeniem dla Centralnej Szkoły SG. Potem SG nie prowadziła już zakupów tego karabinu. Otrzymała za to pewną liczbę rkm-ów wz. 28, które zakupiono ze środków pochodzących ze zbiórek publicznych. Ponadto w 1939 Straż Graniczna otrzymała partię 67 karabinów wz. 28 pochodzących z zapasów wojskowych. Kolejnym użytkownikiem byłą Policja Państwowa, która zakupiła niewielką liczbę karabinów wz. 28. Rozdysponowano je następnie pomiędzy wybrane komendy wojewódzkie.
Ogółem 1 września 1939 Wojsko Polskie oraz inne polskie formacje mundurowe dysponowały ponad 21 000 karabinów maszynowych wz. 28.
Poza tym w latach 1936-1938 z pomocą spółki SEPEWE sprzedano za granicę 1880 rkm-ów wz. 28. Do największych odbiorców należały republikańska Hiszpania (użyte podczas wojny domowej w Hiszpanii) oraz niektóre kraje Bliskiego Wschodu. Pojedyncze egzemplarze sprzedano też m.in. do Chin i Grecji.
Po kampanii wrześniowej pewna liczba ręcznych karabinów maszynowych wz. 28 dostała się w ręce Niemców oraz Sowietów. Niemcy zdobytą broń chętnie przyjmowali na wyposażenie – trafiała ona do jednostek drugiego rzutu oraz rezerwy. Karabinom nadano oznaczenia 7,9 mm le MG 28(p), a także 7,9 mm le MG 154/1(p) (wersja z kolbą typu „rybi ogon”) i 7,9 mm le MG 154/2(p). Ponadto kontynuowano produkcję rkm-ów, aż do wyczerpania zapasów części zgromadzonych w Fabryce Karabinów – prawdopodobnie do końca 1940 roku. Inaczej wyglądało to w ZSRR. Tam zdobytą broń kierowano od razu do magazynów. Wykorzystano ją dopiero w czasie wojny z Niemcami, kiedy sięgano do wszelkich rezerw.
Rkm wz. 28 w Wojsku Polskim.
Ręczne karabiny maszynowe wz. 28 znajdowały się na wyposażeniu polskiej piechoty, kawalerii i jednostek pancerno-motorowych. Ponadto wykorzystywano je jako broń przeciwlotniczą.
Pierwszym rodzajem wojsk w całości przezbrojonym w rkm-y wz. 28 była kawaleria (do marca 1930 roku). W przypadku kawalerii sekcja ręcznego karabinu maszynowego znajdowała się dopiero w hierarchii plutonu. W szwadronie znajdowały się cztery karabiny wz. 28 (po ograniczeniu w roku 1935 liczby plutonów do trzech, czwarty karabin został przydzielony do pocztu dowódcy). W roku 1936 w składzie pułków kawalerii rozpoczęto formowanie plutonów kolarzy. W składzie plutonu kolarzy znajdowały się trzy rkm-y wz. 28. Łącznie zgodnie z etatem w pułku kawalerii znajdowało się 17 ręcznych karabinów maszynowych wz. 28. Ogółem trójpułkowa brygada kawalerii dysponowała ok. 90 karabinami wz. 28, zaś czteropułkowa – ok. 140.
Sekcja ręcznego karabinu maszynowego wz. 28 w kawalerii liczyła pięciu żołnierzy: karabinowy (w stopniu starszego ułana), celowniczy, amunicyjny oraz dwóch koniowodnych (w stopniu ułanów), ponadto dysponowała własnym koniem jucznym do przenoszenia amunicji. Rkm był transportowany przez celowniczego na plecach z użyciem specjalnego noszaka. Noszak wykonany był ze skóry obciągniętej na szkielecie ze stalowych prętów z uchwytami do mocowania broni. Amunicję przenosiło tylko trzech żołnierzy sekcji: karabinowy, celowniczy i amunicyjny. Oprócz rkm-u uzbrojeniem sekcji były karabinki z bagnetami oraz szable.
W przypadku plutonów kolarzy przydzielonych pułkom kawalerii rkm-y przewożono na rowerach, na dwa sposoby: karabiny ze starą kolbą wożono pod ramą w standardowym uchwycie na broń – lufą w przód, natomiast egzemplarze z kolbą typu „rybi ogon” wożono w uchwytach pod poziomą rurą ramy – kolbą w przód (nie mieściły się one w standardowym uchwycie).
Dostawy karabinów wz. 28 do oddziałów piechoty rozpoczęły się w listopadzie 1930. W piechocie pluton liniowy dysponował trzema rkm-ami, zaś kompania dziewięcioma. Batalion składający się z trzech kompanii miał na swoim stanie 27 karabinów wz. 28. W pułku piechoty było 81 rkm-ów, które znajdowały się na uzbrojeniu batalionów oraz dwa w kwatermistrzostwie i cztery w pułkowej kompanii rozpoznawczej. Razem daje to 87 ręcznych karabinów maszynowych wz. 28 w pułku piechoty. W przypadku dywizji składającej się z trzech pułków łączna liczba rkm-ów wz. 28 wynosiła od 276 do 320 (zależnie od źródeł).
W strukturze drużyny strzeleckiej piechoty znajdowała się wydzielona sekcja rkm-u. Sekcja ta składała się z czterech żołnierzy: karabinowy (w stopniu starszego szeregowego), celowniczy (w stopniu strzelca) oraz dwaj amunicyjni (również w stopniu strzelca). Dowódcą sekcji był karabinowy, którego zadaniem było wybranie stanowiska ogniowego oraz przydzielanie celów celowniczemu. Na rozkaz dowódcy drużyny mógł on także pełnić funkcję obserwatora. Karabinowy uzbrojony był w karabinek z bagnetem. Celowniczy miał za zadanie prowadzić ognień z rkm-u oraz nosić go. Jego uzbrojeniem oprócz rkm-u był luźny bagnet. Zadaniem amunicyjnych było przenoszenie połowy podręcznego zapasu amunicji (drugą przenosili karabinowy i celowniczy), podawanie załadowanych magazynków celowniczemu, uzupełnianie zapasu amunicji (z plutonowej biedki amunicyjnej) oraz ochrona stanowiska przed niespodziewanymi atakami. Ich uzbrojenie stanowiły karabinki z bagnetami.
W piechocie jednostka ognia (JO) dla rkm-u wz. 28 wynosiła 500 nabojów. Etat przewidywał dla każdego karabinu w plutonie 4 JO: jedną przenoszoną przez obsługę, dwie w biedce amunicyjnej plutonu oraz jedną w kompanijnym wozie amunicyjnym.
Ręczne karabiny maszynowe wz. 28 znajdowały się także na uzbrojeniu 10 Brygady Kawalerii i Warszawskiej Brygady Pancerno-Motorowej. 10 Brygada karabiny otrzymała pod koniec 1938 roku. W przypadku zmotoryzowanych pułków ułanów i strzelców konnych (24 Pułk Ułanów i 10 Pułk Strzelców Konnych), każdy ze szwadronów miał dziewięć rkm-ów. W plutonie motocyklowym było sześć dodatkowych karabinów wz. 28 (przewożone na wózkach bocznych motocykli Sokół 1000 zamontowane w sposób umożliwiający prowadzenie ognia w ruchu) oraz jeden w poczcie dowódcy pułku – przewożony w samochodzie dowódcy pułku (PF 508 Łazik), w stojaku między fotelami. Ponadto w dywizjonie rozpoznawczym 10 BK był jeden karabin w poczcie dowódcy i po trzy w czterech plutonach dywizjonu. W sumie w 10 BK znajdowało się około 100 rkm-ów wz. 28. W przypadku WBP-M liczba rkm-ów była większa – blisko 200.
Rkm-y wz. 28 znalazły się także jako broń zapasowa w części tankietek TK-3. Karabin mógł być wykorzystany jako broń przeciwlotnicza po osadzeniu w specjalnym uchwycie umieszczonym na prawej burcie tankietki.
Ręczne karabiny maszynowe wz. 28 od roku 1936 wykorzystywano jako pomocnicze uzbrojenie (obok ckm-ów) w niektórych schronach bojowych budowanych przy granicy z ZSRR oraz na terenie Obszaru Warownego „Śląsk”. W schronach budowanych w latach 1936-1939 projektowano od 1 do 5 stanowisk dla rkm-ów przewidywanych do obrony bezpośredniej i likwidowania martwych pól. Ponadto planowano wykorzystanie karabinów wz. 28, także do ochrony wnętrza schronu bojowego. Kilka stanowisk umieszczono w ten sposób, żeby było możliwe przestrzeliwanie korytarza i wejść. Na uzbrojeniu schronu znajdowało się zazwyczaj od jednego do trzech rkm-ów wz. 28.
Korpus Ochrony Pogranicza otrzymał pierwsze rkm-y wz. 28 już w styczniu 1930 roku. Zastąpiły one używane dotąd rkm-y Chauchat wz. 15 i lkm-y Bergmann wz. 1915. Na kompanię piechoty KOP przydzielono 8 rkm-ów wz. 28. Ponadto dodatkowe karabiny (29 sztuk) otrzymały plutony odwodowe dowódców pułków „Głębokie” i „Wilejka”. W maju 1930 roku kawaleria KOP miała na swym stanie 80 karabinów maszynowych wz. 28 – po cztery na każdy z 20 szwadronów. Nowy etat szwadronu przewidywał jednak tylko dwa rkm-y na każdy szwadron lub dywizjon.
Ogółem do wybuchu wojny KOP otrzymał ok. 1500 karabinów wz. 28.
Karabiny Browning wz. 28 były powszechnie używane podczas kampanii wrześniowej – od 1 września do 6 października 1939. Załoga Westerplatte dysponowała 17 sztukami tej broni. Ostrzał prowadzono z okien wartowni oraz ze strzelnic izb bojowych. Rkm placówki „Wał” najprawdopodobniej zadał Wermachtowi pierwsze straty w ludziach, otwierające bilans strat niemieckich w II wojnie światowej.
Karabiny wz. 28 wykorzystywano oczywiście podczas kolejnych walk z nieprzyjacielem, także do obrony przeciwlotniczej. Relacje żołnierzy potwierdzają skuteczność karabinu używanego w tym charakterze, chociaż brakuje danych dotyczących liczby zestrzelonych samolotów.
Po zakończeniu kampanii wrześniowej dużą liczbę karabinów wz. 28 polscy żołnierze ukryli, by nie wpadły w ręce nieprzyjaciela. Broń znalazła się potem na wyposażeniu oddziałów partyzanckich ZWZ-AK, Batalionów Chłopskich, GL-AL oraz NSZ. Karabinów było na tyle dużo, że w warunkach konspiracji rozpoczęto nawet produkcję niektórych części do rkm (np. magazynków). Browningów wz. 28 użyto także podczas powstania warszawskiego.

</doc>
<doc id="147613" url="https://pl.wikipedia.org/wiki?curid=147613" title="Metoda Hoepricha">
Metoda Hoepricha

Metoda Hoepricha, technika Hoepricha - technika posiewu umożliwiająca ilościową analizę bakteriologiczną materiału płynnego. Przy rozsiewaniu wykorzystuje się sterylne ezy kalibrowane, tak aby druciana pętelka była wypełniona badanym płynem.
Metoda ta wykorzystywana jest właściwie tylko w mikrobiologii lekarskiej do oceny składu i ilości flory bakteryjnej dróg moczowych. Przy określaniu ilości drobnoustrojów przy dużej ilości cfu/mm3 metoda ta daje wyniki niemożliwe do interpretacji (z racji na zlanie się poszczególnych kolonii ze sobą).

</doc>
<doc id="147614" url="https://pl.wikipedia.org/wiki?curid=147614" title="Technika Hoepricha">
Technika Hoepricha



</doc>
<doc id="147616" url="https://pl.wikipedia.org/wiki?curid=147616" title="Eir">
Eir

Eir to w mitologii nordyckiej bogini zdrowia i leczenia. Przekazała kobietom sztukę medycyny.
Prawdopodobnie powstała na wzór Frigg.

</doc>
<doc id="147617" url="https://pl.wikipedia.org/wiki?curid=147617" title="Iwaldi">
Iwaldi

Iwaldi (Svald) – w mitologii nordyckiej był karłem, miał córkę Idunn oraz dwóch synów, Fjalara i Galara, którzy byli kowalami.
Na zamówienie Lokiego kowale-synowie Iwaldiego zbudowali statek Skidblandir, wykonali też włócznię Gungnir i złote włosy dla Sif.

</doc>
<doc id="147620" url="https://pl.wikipedia.org/wiki?curid=147620" title="Mikrobiologia lekarska">
Mikrobiologia lekarska

Mikrobiologia lekarska – dział mikrobiologii zajmujący się oddziaływaniem mikroorganizmów (bakterii, wirusów, prionów, grzybów, pasożytów) na organizmy wyższe, a w szczególności na organizm człowieka, a także na ekologię środowiska. W obrębie zainteresowań mikrobiologii lekarskiej znajduje się diagnostyka, leczenie i profilaktyka zakażeń, badanie toksyczności drobnoustrojów, ich lekooporności i jej mechanizmów. W Polsce jest jedną ze specjalizacji lekarskich, a jej konsultantem krajowym od 1 czerwca 2018 jest prof. dr hab. n. med. Katarzyna Dzierżanowska-Fangrat.
Mikrobiologia lekarska stanowi podstawy diagnostyki i leczenia wszystkich chorób zakaźnych. Mikrobiologia lekarska narodziła się właściwie razem z mikrobiologią ogólną, tj. za czasów Louisa Pasteura.

</doc>
<doc id="147629" url="https://pl.wikipedia.org/wiki?curid=147629" title="Sylf">
Sylf

Sylf – w średniowieczu duch powietrza, żywiołak powietrza, z którym mógł się przyjaźnić człowiek, który zachował czystość duszy. Termin wprowadzony przez Paracelsusa, który opisywał sylfy jako niewidzialne istoty powietrzne, stanowiące żywioł powietrza. Brak jest konkretnych mitów z tym związanych. 
Stworzenia pojawiają się w: 

</doc>
<doc id="147632" url="https://pl.wikipedia.org/wiki?curid=147632" title="Metropolia (religia)">
Metropolia (religia)

Metropolia kościelna – prowincja kościelna obejmująca kilka diecezji (sufraganii) oraz archidiecezję, od której najczęściej przejmuje nazwę. Stolicą metropolii jest równocześnie stolica archidiecezji. Zwierzchnikiem metropolii jest metropolita, który jest jednocześnie arcybiskupem (zatem również biskupem diecezjalnym) archidiecezji leżącej w granicach metropolii.

</doc>
<doc id="147634" url="https://pl.wikipedia.org/wiki?curid=147634" title="Metropolita">
Metropolita

Metropolita – zwierzchnik metropolii (prowincji kościelnej). W jej skład wchodzi zawsze archidiecezja na czele z arcybiskupem metropolitą oraz jedna lub więcej diecezji lub archidiecezji (zwanych sufraganiami) na czele odpowiednio z biskupem lub arcybiskupem diecezjalnym, który do pomocy może mieć przydzielonych biskupów pomocniczych.
Pierwotnie arcybiskupami metropolitami zwano biskupów chrześcijańskich, mających siedziby w stolicach prowincji Cesarstwa Rzymskiego.
Kościół rzymskokatolicki.
Zadania metropolity względem podległych mu sufraganów metropolii to:
Katolickie Kościoły wschodnie.
W Katolickich Kościołach wschodnich archidiecezja metropolitarna nazywana jest często archieparchią.
Metropolita greckokatolicki w Polsce.
Eugeniusz Popowicz – arcybiskup metropolita przemysko-warszawski
Polski Autokefaliczny Kościół Prawosławny.
Polski Autokefaliczny Kościół Prawosławny jest Kościołem metropolitarnym. Metropolita warszawski i całej Polski, jako przewodniczący Soboru Biskupów PAKP, jest przedstawicielem Kościoła w jego relacjach wewnętrznych i zewnętrznych. Metropolici warszawscy i całej Polski są równocześnie ordynariuszami diecezji warszawsko-bielskiej oraz honorowymi zwierzchnikami monasteru św. Onufrego w Jabłecznej (stauropigia). Urząd pełniony jest dożywotnio.

</doc>
<doc id="147636" url="https://pl.wikipedia.org/wiki?curid=147636" title="I286">
I286



</doc>
<doc id="147637" url="https://pl.wikipedia.org/wiki?curid=147637" title="I386">
I386



</doc>
<doc id="147638" url="https://pl.wikipedia.org/wiki?curid=147638" title="I486">
I486



</doc>
<doc id="147642" url="https://pl.wikipedia.org/wiki?curid=147642" title="Jose da Cruz Policarpo">
Jose da Cruz Policarpo



</doc>
<doc id="147647" url="https://pl.wikipedia.org/wiki?curid=147647" title="Wąchock">
Wąchock

Wąchock – miasto w woj. świętokrzyskim, w powiecie starachowickim, siedziba miejsko-wiejskiej gminy Wąchock.
Według danych z 1 stycznia 2018 Wąchock liczył 2795 mieszkańców.
Wąchock był miastem klasztoru cystersów wąchockich w województwie sandomierskim w ostatniej ćwierci XVI wieku. Wąchock jest członkiem stowarzyszenia Unia Miasteczek Polskich.
Wąchock jest siedzibą rzymskokatolickiej parafii Wniebowzięcia Najświętszej Maryi Panny i św. Floriana w Wąchocku.
Położenie.
Miasto nad rzeką Kamienną, graniczy od zachodu i północy ze Starachowicami.
Wąchock jest punktem początkowym niebieskiego szlaku turystycznego im. E. Wołoszyna, prowadzącego do Cedzyny. Przez miasto przechodzi czerwony Szlak Milenijny ze Skarżyska-Kamiennej do Kałkowa, niebieski szlak rowerowy ze Skarżyska-Kamiennej do Ostrowca Świętokrzyskiego oraz czerwony szlak rowerowy do Starachowic.
W latach 1975–1998 miejscowość administracyjnie należała do woj. kieleckiego.
Wąchock położony jest w Małopolsce, w dawnej ziemi sandomierskiej, jego lewobrzeżna część leży ponadto w ziemi radomskiej.
Historia.
Pierwsza wzmianka o miejscowości pochodzi z 1179 roku, wtedy to biskup krakowski Gedko ufundował klasztor cystersów. Pierwsi zakonnicy przybyli do Wąchocka z francuskiego opactwa Morimond. W XIII w. klasztor został samodzielnym opactwem, a dzięki darowiznom władców, rycerstwa i szlachty stał się w późniejszych wiekach jednym z bogatszych klasztorów na ziemiach polskich. Cystersi z Wąchocka przyczynili się do rozwoju przemysłu nad Kamienną, zakładając kopalnie i zakłady metalowe w , Mostkach, Parszowie, Wąchocku i Starachowicach. Miasteczko i klasztor kilkakrotnie były niszczone przez pożary i najazdy obcych wojsk, m.in. w latach 1259–1260 przez Tatarów, w czasie potopu szwedzkiego i w 1657 przez wojska Jerzego Rakoczego. Klasztor został skasowany w 1819, a budynki i pozostałe dobra przeszły na własność państwa. Zakonnicy wrócili do klasztoru w 1951, który w 1964 podniesiony został ponownie do rangi opactwa.
Miejscowość pomimo istnienia zamożnego i wpływowego klasztoru nigdy nie osiągnęła szczególnego znaczenia administracyjnego i gospodarczego, do czego starali się nie dopuścić biskupi krakowscy i benedyktyni z opactwa na Świętym Krzyżu. Klasztor nieustannie toczył procesy majątkowe z okoliczną szlachtą i benedyktynami, najgłośniejszy dotyczył lokacji miasta Wierzbnika, założonego w 1624 przez ks. Bogusława Boxę-Radoszewskiego, opata benedyktynów ze Świętego Krzyża, jakoby na gruntach cystersów. W 1315 powstała w Wąchocku komora celna, która przetrwała do 2 poł. XV w. W 1454 król Kazimierz Jagiellończyk nadał miejscowości prawo miejskie magdeburskie. Ponieważ statut fundacyjny klasztoru cystersów nadawał przeorowi prawa do wszystkich złóż mineralnych w okolicy Wąchocka nad rzeką Kamienną, powstały tu w średniowieczu pod zarządem klasztornym liczne kuźnie. W 1500 r. Wąchock mógł się pochwalić 22 spośród ogólnej sumy 289 kuźni zarejestrowanych na terenie Królestwa Polskiego. Jeszcze ok. 1850 w miasteczku poza klasztorem i fabryką znajdowały się tylko trzy domy murowane.
W styczniu 1863 gen. Marian Langiewicz przeprowadził w mieście koncentrację powstańców, którzy mieli iść na Warszawę. 1400 ludzi założyło tutaj obóz warowny. 3 lutego 1863 doszło do bitwy z wojskami rosyjskimi.
W 1903 wielka powódź na rzece Kamiennej zniszczyła ujęcie wody i zalała część miejscowości.
W latach międzywojennych w budynkach dawnego klasztoru mieściło się państwowe progimnazjum.
W czasie okupacji niemieckiej w okolicy miasta działało Zgrupowanie Partyzanckie Armii Krajowej „Ponury” pod dowództwem legendarnego majora Jana Piwnika. W mieście stoi jego pomnik.
1 stycznia 1994 r. Wąchock odzyskał prawa miejskie, utracone w 1869 w ramach rosyjskich represji za pomoc powstańcom styczniowym.
Demografia.
30 czerwca 2009 roku miasto miało 2747 mieszkańców.
Zabytki.
Kościół pod wezwaniem św. Elżbiety – dziś nieistniejący, warty wspomnienia z uwagi na zachowaną historię. Wybudowany równolegle z budynkami opactwa w miejscu obecnej szkoły, wzniesiony jednocześnie z kościołem klasztornym. W roku 1260 spalony przez Tatarów, odbudowany ponownie jako drewniany. Ponownie spalony w nieznanych latach i okolicznościach. W roku 1597 roku wizytacja kościelna zanotowała opis – "kościół w Wąchocku pod wezwaniem św. Elżbiety murowany z kamienia ufundowany został przez opata wąchockiego Andrzeja Szpota" (który funkcję tę pełnił w latach 1543–1559).
Z kolei ks. Feliks Brażewicz w „Historycznym opisie Wąchocka…” pisze, że kościół św. Elżbiety w Wąchocku w roku 1587 budował opat Andrzej Karwicki. Tę datę budowy kościoła podaje również ks. Jan Wiśniewski w „Dekanacie Iłżeckim”.
Ks. Jan Wiśniewski podaje również spis kapłanów kościoła św. Elżbiety według akt metrycznych datowanych od roku 1660:
W 1820 roku po kasacie cystersów, kościołem parafialnym staje się kościół klasztorny. Kościół pw. św. Elżbiety powoli ulega zniszczeniu i w 1845 r. zostaje z inicjatywy burmistrza Wąchocka Macieja Sławęckiego rozebrany.
Turystyka.
Miasto jest atrakcją turystyczną także ze względu na popularne dowcipy o Wąchocku. Bohaterem dowcipów jest sołtys Wąchocka, jednak obecnie, od roku 1994, władzę wykonawczą w Wąchocku sprawuje burmistrz, nie sołtys (co więcej, na czele gminy stał wójt). Jest tam również m.in. pomnik sołtysa znanego z owych dowcipów, odsłonięty w 2003. Atrakcją turystyczną jest coroczny Zjazd Sołtysów. Turniej obejmuje kilkanaście konkurencji sprawnościowych i intelektualnych. Część konkurencji integracyjnych sołtysów opiera się na poczuciu humoru uczestników.
Oddany do użytku w 2008 Zalew Wąchocki stanowi dodatkową atrakcję turystyczną.
Transport.
Drogi.
Przez Wąchock przebiega droga krajowa nr 42. W ramach programu budowy 100 obwodnic na lata 2020-2030 powstać ma obwodnica Wąchocka w ciągu DK42.
Kolej.
Przez miasto przebiega linia kolejowa nr 25 Łódź Kaliska – Dębica. Stacja wyposażona jest w komputerowe urządzenia sterowania ruchem kolejowym oraz posiada oprócz torów głównych zasadniczych, 2 tory główne dodatkowe i 3 tory boczne. Pociągi osobowe zatrzymują się przy zmodernizowanym wysokokrawędziowym peronie nr 2, znajdującym się pomiędzy torem 1 i 2, istnieje również możliwość wjazdu pociągu osobowego na tor nr 3 przy peronie nr 1, jednak ten peron nie został zmodernizowany.
Transport publiczny.
Przez miasto kursowała linia autobusowa A, obsługiwana naprzemiennie przez MKS Skarżysko-Kamienna i MZK Starachowice (do listopada 2015 roku – jedynie przez MZK Starachowice). 1 lipca 2017 r. linia została zlikwidowana. Na trasie Wąchock – Starachowice kursuje prywatna linia autobusowa 112.
Festiwal bachowski – Muzyka w Opactwie.
Od 2011 roku Wąchock jest gospodarzem międzynarodowych festiwali muzycznych Muzyka w Opactwie "Bach u cystersów". Koncerty odbywają się w posiadającym znakomitą akustykę kościele przyklasztornym Opactwa Cystersów w Wąchocku.

</doc>
<doc id="147648" url="https://pl.wikipedia.org/wiki?curid=147648" title="I8008">
I8008



</doc>
<doc id="147649" url="https://pl.wikipedia.org/wiki?curid=147649" title="I8085">
I8085



</doc>
<doc id="147650" url="https://pl.wikipedia.org/wiki?curid=147650" title="I4040">
I4040



</doc>
<doc id="147651" url="https://pl.wikipedia.org/wiki?curid=147651" title="I4004">
I4004



</doc>
<doc id="147655" url="https://pl.wikipedia.org/wiki?curid=147655" title="Intel 286">
Intel 286



</doc>
<doc id="147656" url="https://pl.wikipedia.org/wiki?curid=147656" title="Intel 386">
Intel 386



</doc>
<doc id="147657" url="https://pl.wikipedia.org/wiki?curid=147657" title="Midrasz">
Midrasz

Midrasz ( "midrāš", od "dārāš": „szukać”, „badać”, „poszukiwać”, „śledzić”, „głosić”; l.mn. "midrāšîm"; jid. "medresz", l.mn. "medroszim") – w judaizmie wieloznaczny termin, w głównym znaczeniu określający rodzaj komentarzy rabinackich, które przyporządkowują treść tradycji do tekstu biblijnego, nawiązujących do historycznej formy stawiania pytań i udzielania odpowiedzi jako kapłańskich pouczeń, a także do prorockiej informacji. Jest typem literatury odnoszącej się do konkretnego, kanonicznego tekstu, uważanego przez autora za objawiony przez Boga. Midrasz jest dziełem pochodnym w stosunku do tekstu biblijnego, lecz pod względem treści, z uwagi na sens owego tekstu, pozostaje stosunkowo niezależny od podstawowego sensu biblijnego i zachowuje możliwość wydobywania nowych, zróżnicowanych znaczeń wyrażeń biblijnych. Midrasze były tworzone przez rabinów – głównie między II a IV w. – w formie ustnej, a w okresie późniejszym (do XI w.) spisywane. Stanowiły materiał wykorzystywany przy redakcji Talmudu.
Znaczenie wyrażenia "midrasz".
Termin "midrasz" (; "midrāš") pochodzi od , "dārāš": „szukać”, „badać”, „poszukiwać”, „śledzić”, „głosić”; l.mn. "midrāšîm"; jid. "medresz", l.mn. "medroszim". W Biblii hebrajskiej ma znaczenie „szukania Boga” – w celu poszukiwania rozwiązania w trudnej sytuacji albo w celu poznania przyszłości, co miałoby pomóc w rozwiązaniu trudnej sytuacji. Owo „szukanie Boga” dokonywało się za pośrednictwem wizjonera lub proroka. Później rolę pośrednika zajęła Tora. Z tego powodu wyrażenia „szukanie Boga” i „szukanie Tory” są stosowane synonimicznie (por. Ezd 7,10). Funkcję pośredników-interpretatorów przejęli mędrcy – nauczyciele Izraela i badacze Prawa Bożego. Zarówno oni, jak i rabini szukali Boga nie tylko w Torze, ale w Torze i równocześnie w sytuacjach życiowych. Prorocy poszukiwali woli Bożej w historycznych zbawczych wydarzeniach, a mędrcy odkrywali religijny sens konkretnej życiowej sytuacji w tradycji – w ideach, folklorze, sposobach myślenia i w prawach – która miała korzenie w wydarzeniach historycznych (w tradycji ustnej). W konsekwencji rzeczownik "midrāš" (l.mn. "midrāšîm") w rodzaju męskim oznacza gatunek literacki pismach rabinicznych lub zbiory tekstów Tory ustnej przedstawionej w postaci komentarza do ksiąg biblijnych. Natomiast "midrāš" rodzaju żeńskiego (l.mn. "midrāšôt") oznacza perykopę wyjaśniającą tekst biblijny. Perykopy utworów zawierających materiał Tory ustnej ułożony nie w formie komentarza, ale tematycznie (Miszny, Tosefty i mniejszych utworów) nazywane są "mišnāyôt".
Prawdopodobnie praprzyczyną pojawienia się tego rodzaju tekstu (midraszu), była Hagada Paschalna ("Hagada szel Pesach" „Opowieść na [święto] Pesach”), opowieść o historii wyjścia ludu izraelskiego z Egiptu, której podstawowym elementem jest midrasz do Księgi Powtórzonego Prawa (Pp 26, 5–8). Potrzebę powstania egzegezy w formie midraszu wiąże się z reformą judaizmu zapoczątkowaną przez Ezdrasza.
Rzeczownik "midrāš" występuje w Tanach tylko w dwóch miejscach w 2 Księdze Kronik: 2 Krn 13,22 i 24,27. Septuaginta oddaje ten termin jako βίβλοs („książka”) lub γράφη („pismo”), bardzo prawdopodobne, że w znaczeniu „wyniku dochodzenia”, „badania”, czyli w znaczeniu zbliżonym do „historia”. Zaliczana do literatury żydowskiej okresu Drugiej Świątyni Mądrość Syracha używa tego rzeczownika tylko raz – w znaczeniu uczenia się: „Nawróćcie się do mnie, niewykształceni, i zamieszkajcie w moim domu "midrasz"”, co zostało przetłumaczone na grekę jako „dom nauczania” lub „dom studiów”. Wspólnota z Kumran używała tego wyrażenia dla szczególnej techniki uczenia się – w halachach i agadach – poprzez rygorystyczne studiowanie i żmudne, dociekanie znaczenia wersetów Biblii. Ustanawiający reguły dla kumrańskiej wspólnoty, Podręcznik Dyscypliny ("Serech ha-Jachad") także kilkukrotnie używa określenia "dārāš", m.in.: „Jeśli jego droga jest doskonała w towarzystwie, w midraszu i w radzie...” (8, 25–26); „Kiedy oni staną się w Izraelu wspólnotą o takich cechach, oddzielą się od grona niegodziwców, aby udać się tam na pustynię, aby wytyczyć drogę Panu – jak napisano: «a na pustyni oczyśćcie drogę ... wytyczcie na pustyni drogę dla naszego Boga», to jest midrasz Tory [którą] przykazał przez Mojżesza, aby czynić według ze wszystkim, co objawia się w każdej epoce i jako objawione przez proroków przez jego świętego ducha” (8, 12–16). Także Dokument Damasceński (8,29–30) potwierdzał, że metoda midraszu była jedną z podstaw życia tej wspólnoty: „...i że jego czyny są zgodne z midraszem Tory, naśladowanym przez świętych prawych mężów”.
W średniowieczu określenie "midrasz" używano dla komentarzy haggadycznych. U rabina Szlomo ben Icchaka (Raszi) "midrasz" wersetu biblijnego to jego haggadyczne wyjaśnienie. Sukcesywnie termin midrasz stawał się synonimem terminu haggada. W czasach nowożytnych zaczął być używany na oznaczenie egzegezy typu haggadycznego albo swobodnego przetworzenia tekstu biblijnego. W takim znaczeniu termin jest odnoszony do pism z Qumran, tekstów Starego Testamentu, Nowego Testamentu, czy np. pism Flawiusza. W późniejszym rabinackim uzusie językowym słowo "midrasz" było używane na określenie wykładu. Midrasz był zakorzeniony w judaistycznej tradycji prawnej, ale jako uzupełnienie i uzasadnienie konieczności nowych regulacji. Stosowana interpretacja prawa miała naturę swobodną, wykorzystywano w niej legendy, przypowieści, przysłowia lub krótkie opowiadania, sentencje, maksymy i przypowieści obyczajowe. Elementy te były przytaczane z wyjaśnieniem „jak ludzie mówią...” i stanowiły odwołanie do „mądrości z ulicy”.
Termin "midrasz" bywa stosowana na określenie: metody dokonywania swobodnej interpretacji biblijnej, w tym egzegezy posługującej się metodami hermeneutycznymi; wolnej interpretacji tekstów biblijnych, ukierunkowanej na wywiedzenie nowego prawa lub zyskania dla niego potwierdzenia; środka literackiego używanego dla wprowadzenia nowego zalecenia moralnego; „metody interpretacji, komentowania tekstu biblijnego za pomocą objaśnień, sentencji i przypowieści, wykorzystująca w tym celu tradycję ustną”; metody interpretacji i komentowania tekstów biblijnych poprzez odszukiwanie ich sensu przenośnego, całych antologii tekstów przedstawiających w formie swobodnej tekst biblijny lub nawet dla określenia całej literatury midraszowej.
W judaizmie przeciwieństwem do swobodnej interpretacji "micw" są egzegetyczne komentarze Prawa – "peszarim" (, "peszer"; od aram. "peszar" = „interpretacja”, „wyjaśnienie”, l.mn. "peszarim").
Wspomniany wyżej zakres zróżnicowanych znaczeń sprawia, że sformułowanie precyzyjnej definicji midraszu nastręcza dużą trudność. Gary G. Porton, dyrektor Programu Badań nad Religią i profesor religioznawstwa, historii i literatury porównawczej na Uniwersytecie Illinois w Urbanie i Champaign zaproponował definicję, która zyskała uznanie. Zgodnie z tą definicją:
Za obszerny midrasz bywa uznawana Księga Mądrości, co – w nurtach zaliczających ją do kanonu Biblii – sprawia, że z tekstu będącego egzegezą Biblii, sama stała się częścią Biblii.
Charakterystyka.
"Sitz im Leben" midraszy.
Kompozycja i ładunek egzegetyczny midraszy mają swoje korzenie w szkołach rabinicznych ("bet midrasz"), które z kolei wykazywały silną więź z liturgicznymi zgromadzeniami w synagogach ("bejt kneset"). W szkołach rabinicznych midrasze zyskiwały oparcie w tradycjach halachicznych. Komentowano prawa i przepisy biblijne tak, żeby objaśnić aspekty życia codziennego społeczności żydowskiej. W szkołach praktykowano głównie midrasz egzegetyczny, zwany "parszani", w którym analizowano i komentowano tekst biblijny werset po wersie. Z kolei z liturgii synagogalnej midrasz zyskiwał oparcie w tradycjach haggadycznych, bowiem to w synagogach przekazywano i wykazywano sens dogmatyczny Pism.
Periodyzacja.
Początek tworzenia midraszy sięga prawdopodobnie czasów działania soferów, z Ezdraszem na czele, i wiąże się z przekształceniem judaizmu z religii skupionej na kulcie świątynnym do religii opierającej się na Torze.
Ramy czasowe powstawania literatury midraszowej obejmują kilka okresów:
Formy.
Pod względem literackim wyodrębniane są: midrasze halachiczne, które mają za zadanie objaśnianie, omawianie norm postępowania, oraz midrasze hagadyczne, które występują w formie interpretującej wiersze biblijne oraz w formie homiletycznej i zawierają sentencje oraz opowiadania dydaktyczne. Halacha występuje w midraszach w dwóch formach: misznaickiej i midraszowej. Podział taki odzwierciedla dwie formy objawienia w Torze. W Pięcioksięgu przepisy prawne przeplatają się z tekstami narracyjnymi.
Halacha misznaicka nie odwołuje się do tekstu biblijnego, ale bazuje na pojęciu Tory ustnej i zazwyczaj stanowi konkretne zastosowanie danego nakazu biblijnego. Nie odwołuje się przy tym do autorytetu Boga, ale autorytetu ludzkiego, rezerwując sobie prawo pomyłki. Z kolei halacha midraszowa łącząc tekst biblijny oraz sentencje rabinistyczne, by wykazać ich spójność z objawieniem Bożym.
Midrasz halachiczny.
Midrasz halachiczny jest najstarszym typem midraszu, zawierającego komentarze do warstwy prawnej Księgi Wyjścia, Księgi Kapłańskiej, Księgi Liczb i Księgi Powtórzonego Prawa. Midrasz halachiczny buduje "halach" („drogę”, „chodzenie”) i dotyczy całego obszaru żydowskiego Prawa oraz jego zastosowań. Na temat każdego z 613 nakazów i zakazów ("micwot") Tory mogą powstać zróżnicowane halachy, ale żaden z tworzących te komentarze autorytetów nie kwestionuje samej ich istoty. „Halachą jest wszystko, co dotyczy «normy», do jakiej należy się stosować, wzoru postępowania – praktycznie jest to cała dyskusja rabiniczna zmierzająca do ustalenia interpretacji prawnej. Jednak ta ostatnia, pomimo swego wiążącego charakteru, pozostaje zawsze przedmiotem dyskusji, ponieważ historia może dostarczyć nowych zmiennych, a halach również może ulegać modyfikacjom”. W związku z tym ten sam tekst biblijny może mieć interpretacje różne, ale mimo to uważane za równoważne. Przykładem takich odmiennych szkół interpretacyjnych są łagodniejsza Hillela i bardziej radykalna Szammaja. Tworzeniu midraszy halachicznych towarzyszyło pytanie, jak w praktyce wypełnić wymagania Pisma. Celem tej twórczości było więc wyprowadzenie z danego tekstu biblijnego skonkretyzowanej zasady postępowania, działając w myśl maksymy: „zwracaj się nieustannie do Tory, gdyż w niej wszystko się mieści”.
Midrasz hagadyczny.
Midrasz hagadyczny (, "hagada/haggada": „opowiadanie”; jid. "hagude", "hagode") tworzy interpretacje narracyjnego materiału Tanach i zawiera elementy opowiadań lub motywów ludowych. Egzegeza w midraszu hagadycznym jest swobodniejsza, jest zakorzeniona w tradycji, ale też otwarta na sprawy bieżące życia społeczności. Myśl przewodnia midraszu hagadycznego oscyluje między egzegezą a twórczością poetycką. Midrasz hagadyczny ma z zasady znaczenie dydaktyczne.
Zbiory midraszy.
Stanisław Mędala, powołując się na klasyczne opracowania wprowadzenia do literatury judaistycznej niemieckiego teologa Hermanna L. Stracka i austriackiego judaisty Güntera Stembergera wyróżnia trzy rodzaje midraszy rabinicznych – midrasze halachiczne, midrasze w formie komentarza ciągłego (egzegetyczne) i midrasze homiletyczne.
Midrasze halachiczne.
Midrasze halachiczne były dzielone na tradycje dwóch szkół rabinicznych: szkoły Rabiego Akiwy (Akiba ben Josef) i szkoły rabiego Iszmaela (Iszmael ben Elisza), uczonego z trzeciego pokolenia tannaitów. Midrasze halachiczne były także nazywane midraszami tannaickimi, bowiem zawarte w nich komentarze przypisywano tannaitom. Nowsze badania wykazały jednak, że teksty egzegetyczne tannaitów z tych dwóch szkół zostały poddane pracom redakcyjnym w VI w. Podział midraszy halachicznych na wywodzące się z poszczególnych szkół może mieć wymiar raczej praktyczny niż historyczny. Do midraszy halachicznych zaliczane są zbiory:
"Midrasz Raba".
Do najbardziej znanych zbiorów midraszy należy Midrasz Raba (hebr., „Wielki Komentarz”) – zbiór komentarzy do Tory (w jego skład wchodzą wymienione już wyżej: "Genesis Rabba" ("Be-reszit Raba"), "Leviticus Rabba" ("Wa-Jikra Raba"), "Exodus Raba" ("Szmot Raba"), "Numeri Raba" ("Be-midbar Raba") i "Deuteronommium Raba" ("Dewarim Raba") i Ksiąg pięciu megilot). Poszczególne części powstawały w różnych okresach. Najmłodsze są midrasze do Księgi Wyjścia ("Szmot Raba") i Księgi Liczb ("Be-midbar Raba"), których ostateczna redakcja miała miejsce w XII/XIII wieku. Poszczególne części w przeważającej mierze zawierały haggady – tylko w Midraszu do Księgi Liczb zawarte są halachy.
Społeczne oddziaływanie literatury midraszowej.
Wiele wybitnych autorytetów wyrażało się sceptycznie na temat nieprawdopodobnych opowieści i legend, zawartych w midraszach, a jednak odegrały one istotną i inspirującą rolę w życiu społeczności żydowskiej, szczególnie w zakresie edukacji. Dzięki lekkiej formie teksty te były przystępną formą edukacji uczniów akademii talmudycznych i jesziw. Były także zarodkiem dającym impuls do rozwoju wielu idei, a równocześnie określały wartości etyczne – nie tylko wybranemu, wąskiemu kręgowi naukowców, ale trafiały także do prostych ludzi. Midrasze wywarły też wpływ na wyznawców chrześcijaństwa, a także muzułmanów. Wspólnoty judeochrześcijańskie złożone głównie z Żydów do opisywania wydarzeń z życia Jezusa używały tego, będącego wówczas w powszechnym użyciu, rodzaju literackiego. Także Koran posługuje się cytatami z niektórych opowieści biblijnych w formie midraszy.

</doc>
<doc id="147658" url="https://pl.wikipedia.org/wiki?curid=147658" title="Intel 486">
Intel 486



</doc>
<doc id="147661" url="https://pl.wikipedia.org/wiki?curid=147661" title="Prawo lubeckie">
Prawo lubeckie

Prawo lubeckie (niem. "Lübisches Recht") – niemieckie prawo lokacyjne, obok prawa magdeburskiego najbardziej rozpowszechnione. Wzorowane na prawie Lubeki, nadanym miastu w 1226 r. przez cesarza Fryderyka II Hohenstaufa. Od XIII wieku stanowiło wzór prawno-organizacyjny dla ponad 140 miast, od Hamburga po Rygę, położonych wzdłuż południowego wybrzeża Bałtyku i na przyległych terenach. Przyjmowały je głównie miasta związane ze Związkiem Hanzeatyckim.
Prawo lubeckie na ziemiach polskich.
Lubeckie prawo miejskie wprowadzono w roku 1237 w Szczecinie (choć formalna lokacja tego miasta miała miejsce w 1243 roku). Prawo to otrzymały pierwotnie także Kołobrzeg (1255), Tczew (1258–1260) i Gdańsk (1261–1263). Oba miasta zostały w wieku XIV przeniesione przez Krzyżaków na prawo magdeburskie. Na prawie lubeckim pozostały natomiast, m.in. Elbląg, Braniewo, Stargard oraz Frombork.
Cechą charakterystyczną miast lokowanych na prawie lubeckim jest brak placu rynkowego. Funkcje rynku spełnia szeroka ulica np. Stary Rynek w Elblągu.

</doc>
<doc id="147667" url="https://pl.wikipedia.org/wiki?curid=147667" title="Stara Kuźnia">
Stara Kuźnia



</doc>
<doc id="147669" url="https://pl.wikipedia.org/wiki?curid=147669" title="Quake 1">
Quake 1



</doc>
<doc id="147671" url="https://pl.wikipedia.org/wiki?curid=147671" title="Bolęcin (województwo małopolskie)">
Bolęcin (województwo małopolskie)

Bolęcin – wieś, w Polsce położona w województwie małopolskim, w powiecie chrzanowskim, w gminie Trzebinia.
W latach 1975–1998 miejscowość administracyjnie należała do województwa katowickiego.
Historia.
Miejscowość Bolęcin była znana już w średniowieczu. Pierwsza wiadomość dotycząca Bolęcina pochodzi z 5 lutego 1398 roku. Dokument ten to zapisek sądowy z rozprawy, która toczyła się w latach 1398–1400 przed sądem ziemskim krakowskim, pomiędzy Paszkiem Rpiszkiem a Sławkiem z Młoszowej. Proces ten dotyczył lasu Żbików, który mieścił się pomiędzy tymi dwoma miejscowościami.
Pierwotnie Bolęcin należał do parafii w Płazie, a przez pewien czas do parafii w Kościelcu. Na przełomie XIV i XV wieku Bolęcin należał do Paszka Rpiszki Bolęckiego herbu Leliwa, były to lata 1398–1424. Przed 1426 r. był on własnością Mikołaja, męża Małgorzaty, natomiast w 1447 należał do Piotra. Następnie wieś przeszła w ręce dziedziców wsi Płaza herbu Topór, min. Mikołaja Płaskiego (właściciel w latach 1459–1461), zmarłego przed 1489 r., oraz Jakuba Płaskiego z Płazy, który był właścicielem Bolęcina w latach 1518–1522. Ponieważ z XV i XVI wieku Bolęcin był w rękach szlacheckich, funkcjonował tu folwark ziemski, na którym hodowano konopie, roślinę stosowaną wraz z lnem do wyrobu płócien.
18 maja 2008 przez Bolęcin przeszła trąba powietrzna, która uszkodziła 10 domostw oraz powaliła około 60 drzew.
Demografia.
Napływ ludności do Bolęcina nie był duży. W 1826 r. liczba domów mieszkalnych wynosiła 55, w 1909 wzrosła do 90, a w 1921 było ich 105.
Przed I wojną światową liczba osób wyznania rzymskokatolickiego wynosiła 100% (1910), natomiast w 1921 osób tego wyznania było w Bolęcinie 635, a wyznania mojżeszowego 4 osoby. Przedstawicieli innych wyznań w okresie przedwojennym nie odnotowano. Podobnie sprawa ma się jeśli chodzi o narodowość mieszkańców.
W 1921 r. osoby narodowości polskiej stanowiły 100% ludności zamieszkującej Bolęcin – można więc wnioskować, że do I wojny światowej w Bolęcinie nie mieszkała ludność innej narodowości.
Edukacja.
Pierwsza szkoła w Bolęcinie została założona w 1909 roku. Była to szkoła jednoklasowa, a pierwszymi nauczycielkami były Z. Smakówna i M. Kadulska. Szkoła posiadała dwie sale lekcyjne i mieściła się na 53 m². W 1930 r. były dwie klasy, jednak liczba sal nie uległa zmianie, uczęszczało do niej 165 uczniów, a naukę prowadziło troje nauczycieli. Przed 1909 rokiem, tutejsi uczniowie uczęszczali do szkoły w Płazie, która została otwarta 9 czerwca 1845 roku. Koszt budowy tej szkoły ponieśli wspólnie mieszkańcy Bolęcina, Piły Kościeleckiej i Płazy, ponieważ dzieci z tych miejscowości pobierały w niej naukę.
Przedszkole rozpoczęło swą działalność w latach 1973–1974 w jednopiętrowym budynku przy ul. Krakowskiej. Początkowo w budynku tym oprócz przedszkola mieścił się Klub "Ruch", biblioteka oraz biuro sołtysa wsi. Do jednego oddziału przedszkolnego uczęszczało 27 dzieci. W latach 1980–1981 zostało powiększone o jeden oddział, a w 1992 o jeszcze jeden. Obecnie funkcjonują w nim 3 oddziały, do których uczęszcza 60 wychowanków.
Sport.
W Bolęcinie działa "Ludowy Klub Sportowy Promyk Bolęcin" oraz "Klub Jeździecki "Szarża" im. 8 Pułku Ułanów ks. Józefa Poniatowskiego".

</doc>
<doc id="147673" url="https://pl.wikipedia.org/wiki?curid=147673" title="Greckie wojska najemne w starożytności">
Greckie wojska najemne w starożytności

Greccy najemnicy w starożytności (stgr. μισθοφόροι misthoforoi, lp. "μισθοφόρος", od μισθός – „zarobek” i φέρω – „nosić”) – oddziały zbrojne uczestniczące zarobkowo w konfliktach wojennych świata antycznego, złożone z Greków różnego pochodzenia. Przez stulecia ziemie ich były największym dostawcą najemników dla świata starożytnego, którzy służyli obcym jako członkowie oddziałów przybocznych (gwardyjskich) albo jako zwykli żołnierze. 
Żołnierze ci rekrutowali się zarówno spośród Hellenów zamieszkujących Grecję kontynentalną (głównie z Arkadii i Attyki), jak i Azję Mniejszą (głównie Jonię), a także z oddziałów innych nacji (np. Karyjczyków), gdzie dominowały wzory greckie oraz grecka sztuka wojenna. W okresie od VII wieku p.n.e. (zwłaszcza od V p.n.e.) aż po II stulecie p.n.e. odgrywali istotną rolę w basenie Morza Śródziemnego jako element składowy ówczesnych wojen i rozstrzygnięć politycznych. Ich epokę zakończyła militarna ekspansja republikańskiego Rzymu, nie korzystającego jeszcze z wojsk najemnych.
Zarys historyczny.
Egipt i Palestyna.
W Egipcie już za panowania Ramessydów (XX dynastia) nie wyklucza się obecności wojowników pochodzenia helleńskiego (Mykeńczyków) wśród żołnierzy faraońskich rekrutowanych spośród tzw. Ludów Morza. Przenosili oni na obcy grunt nieznane dotąd elementy techniki uzbrojenia ((miecze, tarcze, pancerze) i nowe metody walki. 
Najemnicy na Bliskim Wschodzie pochodzili głównie z małoazjatyckiej Jonii i zhellenizowanej Karii, które oprócz Krety od VIII do IV wieku p.n.e. należały do głównych miejsc rekrutowania tych żołnierzy. Obecność greckich najemników w kraju nad Nilem datuje się od połowy VII w. p.n.e., gdy pojawili się oni w służbie władców egipskich z dynastii saickiej. Jako pierwszy najemników karyjskich i jońskich („ludzi z brązu”) pozyskał od króla Gygesa najpewniej faraon Psametyk I, naśladowany przez swego syna i jego następców. Faraonowie ci, najmując profesjonalnych obcych wojowników, tworzyli zarazem przeciwwagę dla elementu rodzimego oraz dla zegiptyzowanych Libijczyków, stanowiących bardzo liczny składnik armii. 
O tamtejszych greckich najemnikach wiadomo zarówno z relacji Herodota, jak i z odnalezionych w Egipcie inskrypcji z tego okresu, do których należą napisy na posągu Ramzesa II w tzw. Wielkiej Świątyni w Abu Simbel wyryte przez żołnierzy jońskiego pochodzenia z ich wodzem Potasimto (prawdopodobnie ślady ekspedycji Psametycha II do Nubii ok. 591 r. p.n.e.. W Sakkara świadectwem stałej obecności Karyjczyków związanej z pobliskim garnizonem w Memfis, są odnalezione stele grobowe (najstarsze z drugiej połowy VII w. p.n.e.), dokumentujące ją przez ok. 150 lat i dowodzące ich stopniowej asymilacji w środowisku miejscowym (m.in. poprzez małżeństwa mieszane). Do Karyjczyków przypuszczalnie odnosiłyby się też nieco późniejsze inskrypcje pochodzące z Abydos.
Rola i znaczenie przybyszów w armii stopniowo wzrastały, co spotykało się z niezadowoleniem krajowców, tak iż faraon Amazis podjął próbę załagodzenia ksenofobicznej sytuacji poprzez osiedlenie dotychczas rozproszonych Greków w położonym z zachodniej Delcie Naukratis (dotąd głównym garnizonem wojsk greckich było Memfis). Rolę greckich najemników ostatecznie zakończył podbój Egiptu przez Persów w 525 r. p.n.e.
Skąpe wzmianki autorów ksiąg biblijnych świadczą o tym, że i w Palestynie korzystano z najemników w wojskach królów Izraela. Oprócz Peletytów (Filistynów) byli to Keretyci (Kreteńczycy) w służbie Dawida (2 Sam 8,18; 2 Sam 20,23) oraz Salomona (1 Krl 1,38). Inne źródło (2 Krl 11,4) wymienia w IX wieku p.n.e. Karyjczyków wśród żołnierzy arcykapłana Jojady w czasach rządów judzkiej królowej Atalii. 
W służbie greckich tyranów.
Najemnicy greccy służyli nie tylko w Egipcie – spotkać ich można również na służbie królów lidyjskich, a także miast fenickich i innych władców na Bliskim Wschodzie. Zatrudniani byli też powszechnie przez tyranów w świecie greckim. Formowali oni z najemników stałe oddziały wojskowe oraz gwardie przyboczne, na których opierali swoją władzę. Dostępność najemnych wojowników pozwalała jednostkom przejmować władzę wbrew woli obywateli. Tak było w Atenach, gdy Pizystrat w 546 r. p.n.e. objął władzę po raz kolejny, korzystając z pomocy najemników z Argos i scytyjskich łuczników. Z najemników skorzystał również inny ateński tyran, Lachares, który objął władzę w 299 r. p.n.e.
Formacje najemne zatrudniali także tyrani sycylijscy, czego przykładem może być Falaris – tyran miasta Akragas w poł. VI w. p.n.e., a także inni władcy sycylijscy, którzy rozpoczynali karierę polityczną jako dowódcy najemników, z czasem przejmując władzę: Gelon i Hieron w V w. p.n.e. oraz Dionizjos I, Dionizjusz II i Agatokles w IV w. p.n.e.
W służbie Persów – Anabaza.
Najsławniejszym znanym wyczynem najemników greckich w starożytności jest marsz dziesięciu tysięcy, opisany w dziele uczestnika tegoż wydarzenia – Ksenofonta. Grecy, pod dowództwem Spartanina Klearchosa, zostali wynajęci przez uzurpatora do tronu perskiego Cyrusa Młodszego. Po mniej więcej półrocznym marszu w kierunku Babilonu wojska Cyrusa stanęły do konfrontacji z armią króla perskiego Artakserksesa II pod Kunaksą (wrzesień 401 p.n.e.). Bitwa zakończyła się przegraną i śmiercią uzurpatora, a tym samym przekreśliła zmianę na tronie perskim.
Przegrana Cyrusa Młodszego pod Kunaksą nie była jednak klęską greckich najemników, którzy nie tylko dotrzymali pola zwycięskim wojskom, ale sami na swym odcinku odnieśli zdecydowany sukces i tylko śmierć Cyrusa (w pewnym sensie z winy Klearchosa) zadecydowała o klęsce.
Po podstępnym wymordowaniu przez Persów greckiego dowództwa najemnicy pod wodzą nowo wybranych strategów (m.in. Ksenofonta) przedarli się przez wrogie terytorium i wśród licznych perypetii dotarli do Trapezuntu – kolonii greckiej u wybrzeży Morza Czarnego – gdzie w zasadzie byli już bezpieczni. Na tym ich kariera się nie skończyła, gdyż po wstąpieniu na żołd króla Sparty Agesilaosa II większość z nich stanęła przeciw Persom w 396 r. p.n.e.
W państwach greckich.
W IV w. p.n.e. znaczącym źródłem najemników stała się Arkadia, gdzie po utworzeniu państwa związkowego w 370 r. p.n.e. zorganizowano elitarną zawodową formację wojskową zwaną eparytami ("eparitoi" – przeliczeni), albo inaczej epilektoi (doborowi). Korpus eparytów liczył około 5000 ludzi i był często wynajmowany przez bogate "poleis" greckie w częstych konfliktach militarnych IV wieku p.n.e. Na czele Związku Arkadyjskiego stał niejaki Eneasz ze Stymfalos – autor traktatu "O obleganiu miast" ("Poliorketika"), który oprócz piastowania urzędu związkowego był znanym dowódcą najemników, służącym wielu "poleis" swymi talentami dowódczymi.
Również i Ateny w IV w. p.n.e. stały się ważnym źródłem rekrutacji najemników, z których najbardziej znani to: Konon i jego syn Timotheos – obaj byli dowódcami floty perskiej Artakserksesa II, a także Ifikrates, który skoligacił się z domem panującym w Tracji. Ten ostatni dokonał przed 373 r. p.n.e. pewnych reform w uzbrojeniu najemników, m.in. dając im nieco mniejsze tarcze niż dotychczas oraz większe włócznie i płócienne (lniane) zbroje.
W konflikcie macedońsko-perskim.
Nowa potęga militarna, która wyrosła w świecie greckim w drugiej połowie IV w. p.n.e. – Macedonia, dała najemnikom ogromne pole do popisu na wojennych arenach Grecji kontynentalnej i Azji, zwłaszcza po rozpoczęciu przez Aleksandra wyprawy na Wschód. Pomimo oficjalnej propagandy o pomszczeniu krzywd Greków z czasów najazdów perskich, co miało nadać wyprawie charakter antyperskiej krucjaty Greków, wielu helleńskich najemników (szacunki mówią o co najmniej 30 000) walczyło w początkowej fazie wojny po stronie Wielkiego Króla. Na ich czele często stali najwybitniejsi dowódcy: Mentor i później jego brat Memnon z Rodos. Ten ostatni w niczym nie ustępował Aleksandrowi w talentach dowódczych i do końca swojego życia stanowił najpoważniejsze zagrożenie militarne dla wyprawy Macedończyka w początkowej jej fazie. Innym wybitnym dowódcą najemników greckich na służbie Dariusza był Ateńczyk Charidemos. Nie miał on jednak okazji odegrać większej roli, gdyż poróżnił się z dowództwem perskim, w wyniku czego zginął.
Najemnicy greccy występowali w armii perskiej przez cały czas istnienia imperium Achemenidów, czyli już od czasów Cyrusa Wielkiego. Rekrutowani byli przede wszystkim spośród Greków małoazjatyckich (z Jonii i Eolii). Służyli głównie w zachodniej części państwa, jako siły stabilizujące satrapie, a także jako istotny składnik armii perskich operujących w Azji Mniejszej, Macedonii i Egipcie. Tym samym byli jednym z podstawowych narzędzi w realizacji celów polityki zagranicznej na Zachodzie.
Stosunkowo liczne formacje najemników greckich w armii perskiej często poczytywane są, od starożytności aż po dzień dzisiejszy, jako wyraz słabości i zniewieściałości Persów. Tymczasem taki obraz może być mylący, gdyż fakt ten może świadczyć raczej o trafnej ocenie militarnych możliwości żołnierzy greckich i azjatyckich przez koła rządzące imperium perskim, które doskonale zdawały sobie sprawę z przewagi jakościowej piechoty greckiej, a konkretnie – ciężkich hoplitów greckich nad piechotą azjatycką. Oczywiście Persowie również mieli wojska piesze, które posiadały dość dużą, a nawet bardzo wysoką wartość bojową, ale były to głównie specjalistyczne oddziały łuczników i procarzy, a nie ciężkozbrojna piechota zdolna wytrzymać bezpośrednie starcie wręcz. Pewnym wyjątkiem mogą tu być formacje tzw. kardaków ("kardakes") – ciężkozbrojnych piechurów irańskich (sformowanych najprawdopodobniej w l. 372-368 p.n.e.), jednakże i oni znacznie ustępowali jakościowo greckim hoplitom.
Łatwiej było Wielkiemu Królowi, który dysponował bajecznymi skarbami w porównaniu z zasobami greckich władców, zaciągnąć wartościowych, zawodowych żołnierzy greckich, zawsze skorych do zarobku, niż próbować stworzyć rodzimą, wyszkoloną i zdyscyplinowaną piechotę. Wskazuje się tutaj m.in. na przeszkody majątkowe i mentalnościowe ludów azjatyckich, z powodu których trudniej było utworzyć wojska na wzór hoplitów czy falangitów. Po podboju imperium perskiego Aleksander Macedoński podjął taką próbę – wyszkolenia na wzór macedoński 30 000 Irańczyków – niemniej jednak po jego śmierci nic nie słychać o tej formacji w ramach wojsk diadochów.
Inaczej sytuacja wyglądała w kawalerii. Ta formacja w armii perskiej raczej nie przedstawiała się źle na tle europejskiej, a nawet miała opinię jakościowo lepszej i to nie tylko w czasach Achemenidów, ale nawet później w okresie dominacji Partów w Iranie i Rzymian w Europie (czego przykładem jest pogrom legionów Krassusa pod Carrhae dokonany przez świetną partyjską jazdę).
Dariusz III wykorzystywał najemników greckich, zarówno jako wojska liniowe, jak też w charakterze sił garnizonowych w miastach Azji Mniejszej, gdzie potrafili znakomicie bronić powierzonych im placówek. Świetnym przykładem jest tutaj obrona Halikarnasu podczas inwazji macedońskiej, gdzie najemnicy dowodzeni przez wspomnianego już Memnona z Rodos sprawili Aleksandrowi niemałe kłopoty. Walczący dla pieniędzy żołnierze nie zawsze byli skorzy oddawać daremnie życie, jeśli widzieli beznadziejność walki – przykładem takiej postawy jest poddanie Miletu. Czasami jednak nie mogli lub nie chcieli się poddać, gdyż Aleksander, który ogłosił zdrajcą każdego Greka walczącego po stronie perskiej, surowo traktował schwytanych jeńców. Wzmagało to opór i determinację walki najemników. W późniejszym okresie wyprawy (zwłaszcza po bitwie pod Gaugamelą) Aleksander znacznie złagodził swoją postawę wobec greckich najemników, przyjmując ich niejednokrotnie nawet na swoją służbę. Było to już jednak w okresie, w którym do armii trafiały też tysiące Persów i innych byłych poddanych achemenidzkich władców.
Greckie wojska najemne służyły w armii Aleksandra oraz w oddziałach pozostawionych w Europie pod wodzą Antypatra od samego początku, przy czym w pierwszych latach Aleksander polegał głównie na falandze macedońskiej, kontyngentach plemion macedońskich oraz kawalerii – zarówno macedońskiej, jak i tesalskiej, a najemnicy stanowili w jego armii znaczną mniejszość i odgrywali drugorzędną rolę.
Z kolei najemnicy greccy służący Dariuszowi III (jak również i jego poprzednikom) byli ważnym czynnikiem w armii perskiej. W okresie wojny z Aleksandrem byli oni podczas każdej bitwy twardym i groźnym przeciwnikiem dla wojska króla Macedonii. Znamiennym pozostaje fakt, że podczas bitwy pod Issos (listopad 333 p.n.e.) falanga macedońska stanęła przed największym wyzwaniem militarnym za czasów Aleksandra, walcząc właśnie z najemnikami greckimi, którzy w zasadzie nie przegrali boju, a byli o krok od pogromu falangi. Jednakże w momencie ucieczki z pola walki Dariusza i otaczających go formacji perskich, najemnicy byli zmuszeni się wycofać w obliczu ataku kawalerii macedońskiej pod dowództwem samego Aleksandra, który obrócił swe prawe skrzydło, by uratować centrum. Najemnicy Dariusza wycofali się w pełnym szyku i sprawnie, ponosząc jakieś straty, niemniej jednak nie była to bezładna ucieczka – dali się oni jeszcze we znaki Aleksandrowi w następnych latach wojny.
Wojska najemne wykorzystywał przeciwko Macedonii również król Sparty Agis III, który podczas wyprawy Aleksandra na wschód podjął energiczną akcję na Peloponezie jeszcze w okresie sukcesów floty perskiej na Morzu Egejskim w 333 r. p.n.e., montując koalicję antymacedońską. Ponownie w 331 p.n.e., na czele licznej armii najemników, Agis rozpoczął działania zbrojne, odnosząc znaczne sukcesy na Peloponezie. Pokonał m.in. wojska macedońskie dowodzone przez Korragosa. Ostatecznie jednak przegrał w wyniku błędów politycznych i niezdecydowania Aten.
Z czasem najemnicy zaczęli odgrywać coraz większą rolę w siłach zbrojnych Aleksandra zwłaszcza, gdy pokonał już główne siły perskie pod Gaugamelą. Świadczy o tym m.in. fakt, że wśród ok. 22 000 piechoty i 2600 kawalerii, które Antypater i zarządcy prowincji z Azji Mniejszej nadesłali królowi, przebywającemu wówczas w Baktrii, było aż 13 000 greckich najemników. Posiłki te bardzo się przydały, bo akurat nadeszły tuż przed bardzo trudną kampanią w Sogdianie przeciwko Spitamenesowi. Jednakże świeżo przybyli najemnicy bardziej nadawali się do służby garnizonowej niż liniowej, gdyż do walki z tak trudnym przeciwnikiem, jakim był Spitamenes, Aleksander potrzebował raczej szybkiej i sprawnej kawalerii. Ostatecznie zaczął ją formować spośród Azjatów, gdyż ta którą posiadał, pomimo że była zaprawiona w tylu bojach, nie wystarczała jednak (jakościowo i liczebnie) do poskromienia lekkiej kawalerii Spitamenesa, która składała się głównie ze Scytów.
W epoce hellenistycznej.
Wkrótce po śmierci Aleksandra Wielkiego w Babilonie, w Grecji na tle zniesienia hegemonii macedońskiej wybuchła tzw. wojna lamijska (323-321 p.n.e.), w której znaczącą rolę odegrali najemnicy (głównie uchodźcy z Azji) stacjonujący na przylądku Tajnaron (Peloponez) pod wodzą Ateńczyka Leosthenesa (ok. 8000 żołnierzy). Wraz z oddziałami etolskimi i tesalskimi stworzyli oni dla trudną sytuację dla Antypatra, który jednak wzmocniony posiłkami Leonnatosa i Kraterosa, ostatecznie odniósł w tej wojnie zwycięstwo.
Nowa epoka hellenistyczna stanowiła pasmo bezustannych wojen (najpierw diadochów, a później ich następców), w których wojska najemne odgrywały bardzo istotną rolę. Greccy najemnicy występują niemal w każdym konflikcie zbrojnym III i II wieku p.n.e.: wojnach diadochów, Pyrrusa w Italii i na Sycylii, konfliktach pomiędzy Ptolemeuszami a Seleucydami w tzw. wojnach syryjskich, podczas wielkiej wyprawy Antiocha III Wielkiego na wschód – a także w konfliktach macedońsko-rzymskich i grecko-rzymskich, lecz już w postaci schyłkowej i w coraz mniejszej liczbie.

</doc>
<doc id="147674" url="https://pl.wikipedia.org/wiki?curid=147674" title="Czyżówka (powiat chrzanowski)">
Czyżówka (powiat chrzanowski)

Czyżówka – wieś o statusie sołectwa w Polsce, położona w województwie małopolskim, w powiecie chrzanowskim, w gminie Trzebinia.
Czyżówka uzyskała lokację miejską w 1564 roku, zdegradowana po 1581 roku. W 1595 roku wieś położona w powiecie proszowskim województwa krakowskiego była własnością wojewodziców krakowskich: Gabriela, Andrzeja i Jana Magnusa Tęczyńskich. Wieś wchodziła w 1662 roku w skład hrabstwa tęczyńskiego Łukasza Opalińskiego.
W latach 1975–1998 miejscowość administracyjnie należała do województwa katowickiego.
Na terenie Czyżówki położona jest Elektrownia Siersza.
Szkoła podstawowa.
Szkoła Podstawowa im. Adama Mickiewicza w Czyżówce powstała w 1907 r. poprzez wynajęcie jednego z prywatnych domów. W 1910 r. szkoła zaczęła działalność we własnym budynku. Budowę nowej szkoły rozpoczęto w 1963, a ukończono w 1966 roku.
W 2008 roku decyzją rady miasta zlikwidowano samorządową placówkę w Czyżówce. Jej dalszego prowadzenia podjęła się mieszkanka sołectwa Joanna Jedynak-Dąbek. Dzięki jej zaangażowaniu i pracy mała, wiejska podstawówka stała się jedną z prężniej działających w gminie.
Cisowe Skały.
Cisowe Skały znajdują się nieco na południe od szczytu wzgórza Cisowa w Czyżówce. Tworzą je wysokie do 4 metrów skałki zboczowe, zbudowane z triasowych wapieni. W okresie jury tutejsze wapienie częściowo przeobraziły się w dolomit i uległy okruszcowaniu.
W buczynie na północnych stokach wzgórza znajdują się ślady po eksploatacji złóż galmanu pod postacią zawalonych szybów i sztolni.

</doc>
<doc id="147676" url="https://pl.wikipedia.org/wiki?curid=147676" title="Dulowa">
Dulowa

Dulowa – wieś o statusie sołectwa położona w województwie małopolskim, w powiecie chrzanowskim, w gminie Trzebinia.
Dulowa graniczy z Karniowicami, Filipowicami, Wolą Filipowską, Nieporazem, Młoszową i Bolęcinem. Integralne części miejscowości: Bajce, Doły, Dulówka, Nawsie, Przy Karniowicach.
Przez Dulową przebiega linia kolejowa nr 133 Kraków – Katowice oraz droga krajowa nr 79 (Katowice – Trzebinia – Kraków – Sandomierz – Warszawa). W Dulowej znajduje się przystanek kolejowy (Dulowa (stacja kolejowa))
Dulowa z Karniowicami tworzy parafię Karniowice-Dulowa, położoną w dekanacie Trzebinia w Archidiecezji Krakowskiej.
Historia.
Od średniowiecza do 1795 r. w województwie krakowskim. Po III rozbiorze Polski okolice Dulowej należały do dystryktu olkuskiego w ramach tzw. Galicji Zachodniej w zaborze austriackim. W 1809 r. teren Dulowej przyłączono do departamentu krakowskiego w granicach Księstwa Warszawskiego. W latach 1815–1845 w Rzeczypospolitej Krakowskiej jako jedna z 224 wsi.
Od 1846 r. do 1918 należała do Wielkiego Księstwa Krakowskiego, w ramach zaboru austriackiego.
W 1847 r. przez Dulową wybudowano Kolej Krakowsko-Górnośląską łączącą Kraków z Mysłowicami. Od chwili powstania powiatu chrzanowskiego w latach 1853–1854 w ramach reformy administracyjnej przeprowadzonej w Wielkim Księstwie Krakowskim i Królestwie Galicji, Dulowa należy to tego powiatu.
Od 1918 r. do 1939 i od 1945 do 1975 w woj. krakowskim. W okresie II wojny światowej należała do Rzeszy Niemieckiej i była miejscowością graniczną z Generalnym Gubernatorstwem.
W latach 1975–1998 miejscowość administracyjnie należała do województwa katowickiego. W roku 1995 na wniosek mieszkańców i ówczesnego radnego: Czesława Palucha i Marka Rudkowskiego dokonano zmiany granic Dulowej i Młoszowej, w wyniku czego Dulowa została ona powiększona o 60 1358 ha. W granicach Dulowej znalazła się szkoła podstawowa oraz cmentarz komunalny.
W 1998 r. wraz z większością Ziemi Chrzanowskiej wróciła do Małopolski. 1 stycznia 2006 r. przyłączono część Woli Filipowskiej z gminy Krzeszowice.
Geografia.
Sołectwo położone jest w zlewniach dopływów rzeki Wisły; część zachodnia i południowa – w zlewni rzeki Chechło, część wschodnia i północna – w zlewni rzeki Rudawa. Przez Dulową przepływa rzeka Dulówka, która w dalszym biegu zmienia nazwę na Krzeszówkę, a następnie na Rudawę i wpada do Wisły w Krakowie. Południową granicę Dulowej stanowi rzeka Chechło. W Puszczy Dulowskiej w tym częściowo w Dulowej znajdują się tereny źródliskowe rzeki Chechło.
Dulowa położona jest na Wyżynie Krakowsko-Częstochowskiej na dwóch ich mezoregionach. Północna część Dulowej leży na Wyżynie Olkuskiej. Część południowa położona jest w Rowie Krzeszowickim.
W Dulowej wyróżnia się miejsca o nazwach własnych:
Przez Dulową prowadzą dwa szlaki rowerowe:
Przyroda.
Dulowa położona jest na terenie dwóch parków krajobrazowych.
Część północna położona jest na terenie Parku Krajobrazowego Dolinki Podkrakowskie. Natomiast część południowa (Puszcza Dulowska) leży w granicach Tenczyńskiego Parku Krajobrazowego. Znaczną część Dulowej zajmuje Puszcza Dulowska. Jest ona pozostałością prastarej puszczy, która w Średniowieczu rozciągała się między Krakowem a Przemszą.
Teren puszczy znajduje się na pofałdowanej równinie sandrowej powstałej na przedpolu lodowcowym. Jednolity kompleks leśny, przerywany naturalnymi polanami, w najdłuższym miejscu osiąga 8 km w najszerszym około 4 km. Potok Chechło dzieli Puszczę na 2 części. Część północna (zwana Lasem Dulowskim) jest piaszczysta i sucha. Dominuje tu sosna i świerk. Część południowa (Las Bagno, Las Rudno) jest podmokła i zatorfiona. Występują tu torfowiska niskie, lasy olchowy, gęsty bór bagienny.
W latach 60. XX w. przywędrowało tutaj stado łosi. Obecnie żyje tu kilkanaście osobników. Można tu spotkać jelenie, sarny i dziki. Spośród ptactwa żyją tu również: czajki, derkacze, krogulce, myszołowy, jastrzębie gołębiarze. W Puszczy Dulowskiej żyje również traszka górska. W latach 80. osiedlono tu kilka par bobrów. Ich populacja liczy obecnie kilkadziesiąt osobników. Wybudowane przez nie tamy przyczyniły się do zalania około 20 ha lasu. Na terenie Puszczy Dulowskiej w Dulowej i Młoszowej od 1998 roku znajduje się ścieżka dydaktyczno-przyrodnicza. Korzystający ze ścieżki mogą zapoznać się z podstawowymi gatunkami drzew budujących drzewostany puszczy, takimi jak: sosna zwyczajna, brzoza brodawkowata, olsza czarna, modrzew europejski, świerk pospolity, dąb szypułkowy, topola, osika, buk zwyczajny, klon, jawor, dąb czerwony, czeremcha późna oraz krzewy: kruszyna pospolita, bez koralowy, wierzba uszata, jabłoń domowa. W miejscach podmokłych można spotkać dwa gatunki mchów omawianych w podręcznikach szkolnych, mianowicie płonnika oraz torfowca, a w suchszych miejscach rokieta pospolitego. Z paprotników na uwagę zasługuję orlica pospolita i wietlica samicza. Do największych atrakcji ścieżki należy bez wątpienia stanowisko bobra europejskiego, którego w 1986 roku reintrodukowano nad potokiem Chechło. Obecnie określa się szacunkowo liczebność populacji bobrów na terenie puszczy na około 120 osobników. Ścieżka wyposażona jest w tablice informacyjno-dydaktyczne oraz w miejsca wypoczynku.
W potoku Dulówka występuje pstrąg potokowy.
Obiekty w Dulowej.
W Dulowej znajdują się:

</doc>
<doc id="147677" url="https://pl.wikipedia.org/wiki?curid=147677" title="Karniowice (powiat chrzanowski)">
Karniowice (powiat chrzanowski)

Karniowice – wieś w Polsce, położona w województwie małopolskim, w powiecie chrzanowskim, w gminie Trzebinia.
W latach 1954–1959 wieś należała i była siedzibą władz gromady Karniowice, po jej zniesieniu w gromadzie Młoszowa. W latach 1975–1998 miejscowość należała administracyjnie do województwa katowickiego.
Położenie.
Karniowice położone są na Wyżynie Krakowsko-Częstochowskiej w mezoregionie Wyżyna Olkuska, częściowo na obszarze Parku Krajobrazowego Dolinki Krakowskie oraz w jego otulinie.
Przez Karniowice przepływa rzeka Dulówka, która w dalszym biegu zmienia nazwę na Krzeszówkę, a następnie na Rudawę i wpada w Krakowie do Wisły. Na znacznej części Karniowic znajdują się jedyne z nielicznych na świecie złóż słodkowodnego wapienia zwanego tutaj "martwicą karniowicką". W Karniowicach znajduje się rezerwat przyrody "Ostra Góra" 
Nazwa.
Nazwę miejscowości w zlatynizowanej staropolskiej formie "Karnyowicze" wymienia w latach (1470–1480) Jan Długosz w księdze "Liber beneficiorum dioecesis Cracoviensis".
Historia.
Teren gdzie współcześnie znajdują się Karniowice najpewniej wchodził w skład państwa Wiślan, następnie państwa wielkomorawskiego, później po połączeniu ziem Wiślan z państwem Polan, pozostał przy Polsce do 1795 roku.
Od średniowiecza do 1795 roku wieś znajdowała się w województwie krakowskim. Po III rozbiorze Polski okolice Karniowic należały do dystryktu olkuskiego w ramach tzw. "Galicji Zachodniej" w zaborze austriackim. W 1809 roku teren Karniowic przyłączono do "departamentu krakowskiego" w granicach Księstwa Warszawskiego. W latach 1815–1845 w Rzeczypospolitej Krakowskiej jako jedna z 224 wsi.
W latach 1848–1918 należała do Wielkiego Księstwa Krakowskiego w ramach Cesarstwa Austriackiego. W latach 1918–1939 i 1945–1975 w woj. krakowskim. W okresie II wojny światowej należała do III Rzeszy i była miejscowością graniczną z Generalnym Gubernatorstwem.
W latach 1980-81 na terenie Karniowic w ramach KWK "Siersza" powstał Szyb Wschodni, który zagłębiono do docelowej głębokości 262,8 m. Eksploatację Pola Wschodniego pokładów węgla w partii „A” KWK „Siersza” rozpoczęto w 1982 roku. Eksploatowano pokłady 207, 208 i 209-210. W 2001 r. Szyb Wschodni oraz całą KWK "Siersza" zlikwidowano.
Kościół.
W 1914 roku wybudowano pierwsza kaplicę w Karniowicach na prywatnych działkach 
1 listopada 1979 roku dekretem kard. Franciszka Macharskiego została erygowana Parafia Matki Bożej Szkaplerznej Karniowice-Dulowa w Karniowicach dla wiernych z: Karniowic, Dulowej i części Młoszowej. Pierwszym proboszczem został mianowany ks. Stanisław Fijałek.
Obiekty położone w Karniowicach.
W Karniowicach powstał pierwszy w Europie nowożytnej kurhan, posiadający 3 poziomy – o wysokości 16 metrów i średnicy 26 metrów.
W miejscowości jest kościół parafialny pod wezwaniem MB Szkaplerznej, wybudowany w latach 1978–1988, konsekrowany w 1989 oraz Wiejski Dom Kultury. Na terenie nazywanym Nowsie z boiskiem piłkarskim powstał teren rekreacyjny nazwany Błonia Karniowickie 

</doc>
<doc id="147680" url="https://pl.wikipedia.org/wiki?curid=147680" title="Młoszowa">
Młoszowa

Młoszowa – wieś w Polsce, położona w województwie małopolskim, w powiecie chrzanowskim, w gminie Trzebinia, przy drodze krajowej 79 oraz przy linii kolejowej 133 Kraków – Katowice.
W latach 1975–1998 miejscowość położona była w województwie katowickim.
Historia.
Początki istnienia wsi Młoszowa oraz opisywanego dworu są bardzo niejasne i trudne do sprecyzowania. Głównym powodem, są niezwykle skąpe informacje. Pierwsze dokumenty nie są nawet zgodne co do samej nazwy wsi. Przypuszczalnie na tym terenie mogły nawet stać cztery drewniane budynki dworskie, gdyż obok istniały cztery folwarki. Kolejne informacje podają już dwie pierwsze prawdopodobne nazwy rodów: Młoszowscy herbu Nowina, Młoszowscy herbu Przeginia. Kolejnym, również niepewnym wydaje się zdarzenie wybudowania przez Mikołaja Młoszowskiego, syna Stanisława, murowanego dworu na przełomie XVI i XVII w. Świadczą o tym piwnice sklepione kolebkowo z kamienia łupanego z domieszką cegły.
Zabytki.
Obiekty wpisane do rejestru zabytków nieruchomych województwa małopolskiego.
Szesnastowieczny pałac w Młoszowej został odnowiony przez zamożnego krakowskiego senatora Rzeczypospolitej Krakowskiej i prawnika Kajetana Ozdoba - Florkiewicza. Do dzisiaj pozostała większa część całości: północna część pałacu z wieżyczkami, kaplica, oficyna oraz cztery bramy.
Pierwsze szczegółowe informacje pojawiły się w 1666 r. w "Inwentarzu dworu i poddanych wsi Młoszowa, Karniowice i Dulowa, należących do Anny z Młoszowskich Pieniążkowej...". Stwierdza on, iż zabudowa miała charakter prostokątny. W zachodniej stronie znajdowały się wrota, północną część zajmowały gorzelnia, browar i takie pomieszczenia jak: kuchnia z zapleczem, magazyn, spiżarka. Od strony wschodniej wznosił się gmach murowany wraz z przylegającą do niego od południa drewnianą kapliczką. Z tego dokumentu można już wywnioskować, że na tym terenie mogły znajdować się dwa pałacyki, w tym jeden niezamieszkany. W pobliżu zlokalizowano stajnie, oborę i piekarnię. Niektóre z zabudowań w XVIII w. popadły w ruinę. Właściciele Wielopolscy oraz ich plenipotenci zaniedbali gospodarstwo. Wszystko uległo zmianie, gdy zmienił się właściciel obiektu. Kajetan Florkiewicz, właściciel podwielickich dóbr Rajsko w 1798 wydzierżawił od Urszuli Wielopolskiej dobra ziemskie Młoszowa, Karniowice i Dulową. Po 4 latach nabył te dobra. W 1809 r. rozpoczęła się gruntowna przebudowa folwarku. W latach 1810–1812 obszar dworu został ogrodzony murem z wapiennego kamienia łamanego.
Powstał nowy parterowy obiekt zbudowany w stylu klasycystycznym. Część środkowa posiada piętro, jest nakryta odrębnym dachem, posiada wgłębny portyk i nieco cofnięte piętro z balkonem. Boczne części obiektu są już parterowe. Kolejne lata to kolejne modyfikacje całości założenia. Powstała tzw. "Oficyna Zegarowa" z charakterystyczną wieżą pośrodku budynku. Zgodnie z ówczesnymi konwencjami obiekt uzyskał skromne podziały ramowe, a sama wieża zwieńczona została przezroczystą drewnianą latarnią (gloriettą) wyrastającą z płaskiego tarasu. Taki stan zachował się do ok. 1850, o czym świadczy ikonografia F. Kopffa. Niejaki A. Grabowski ówczesny stan i wygląd dworu określa jako "willę włoską", która nie tylko jest piękna sama w sobie, ale i pożyteczna. Opisano również, że na jej terenie znajdowały się takie budynki jak "obory, spichlerz, stajnie, browar i inne budowle gospodarskie, a nawet i szklarnie, oranżerię...". Całe założenie otaczał ogród angielski założony w 1824, którego projekt wykonał najprawdopodobniej K. Ozdoba Florkiewicz. ""...w dzikiej promenadzie bok jeden góry okrywającej, znajdziesz altany i ławeczki w cieniu zarośli, gwoli spoczynkowi, dalej nie uniknie twego oka wspaniała rotunda na słupach oraz kunsztowna grota z niekształtnych kamieni ułożona i chiński parasol..."." Opis ten nie tylko świadczy o pięknie ówczesnego dworu i jego otoczenia, ale i wyraźnie wskazuje, że projektant, właściciel "nie zaniedbał ona zapomniej i o tym, i dolinę pomiędzy wzgórzami nad dworem, w piętra czyli tarrasy urządzoną, poświęcił drzewom owocowym i warzywom potrzebę domu dostatecznie zaopatrującym". Koniec lat 50. XIX w. uznaje się za koniec owej willi. Kolejny spadkobierca – młodszy z braci Florkiewiczów – Juliusz Aleksander Ozdoba Florkiewicz rozpoczął kolejną przebudowę na neogotycki zamek. Prawdopodobnie chciał, by jego pałac był modny, podobny do pałacu krzeszowickiego zaprojektowanego przez berlińskiego architekta Karla Fryderyka Schinkla. Nowy styl pałacu młoszowskiego opisał Wawrzyniec Dudziewicz: "Na wzgórku wodą oblanym stoi zamek młoszowski w poważnym starożytnym stylu. Różnokształtne okna, bogato z ciosu rzeźbione, piętrowa galerya, w ozdobne ostrołuki ujęta ze starannie wyrobioną balustradą, kosztownymi gzymsami i wysokimi gotyckimi szczyty, tworząc harmonijną całość, nadaje poważny charakter, tak właściwy średniowiecznym budowlom i stąd też gród ten niewątpliwie do piękniejszych z owej epoki zabytków, policzony być może."
Nowy pałac wybudowany w latach 1859–1869 stał się neogotycką siedzibą. Powstały dwa nowe obiekty zlokalizowane w niewielkiej odległości od budynku głównego. Pierwszy zwany "Basztą Florkiewiczów" – budynek filialny, którego portal wejściowy został ozdobiony tablicą z piaskowca upamiętniającą fundatora i równocześnie ówczesnego właściciela pałacu. J. H. Florkiewicz postanowił też wybudować na wschód od pałacu pawilon zwany "Starą Zbrojownią" ("Arsenałem"). Przebudowa przewidziała powstanie nowej "kaplicy Matki Boskiej Częstochowskiej" przylegającej bezpośrednio do zamku. Wnętrze doświetlone było przez okna w wieży i otwory w ścianie, których obramowanie wykonano z ceramiki. W elewacji frontowej znajdowała się figura "Matki Boskiej z Dzieciątkiem". W owym czasie powstało też kilka baszt, wieżyczek i bram takich jak: "Brama Królewska", "Brama Rezydentów", "Baszta Kozacka" i kilka innych. "Wystrój elewacji pałacu to głównie elementy gotyku niemieckiego i angielskiego, o czym świadczy przede wszystkim portyk wejściowy z loggią na piętrze. Pinakle loggii noszą cechy gotyku niemieckiego a maswerki balustrady ozdobione kwiatonami nawiązują do gotyku angielskiego." J. H. Florkiewicz bardzo chciał, aby jego budowla, której ostateczny kształt nadano całkiem niedawno, sprawiała wrażenie jak najbardziej autentycznej, niemalże starożytnej. Postanowił umieścić w wielu obiektach całego założenia kamienne tablice rzekomo upamiętniające dawne czasy świetności dworu. Oprócz różnych maksym znajdują się krótkie wiersze i daty: 1475, 1582 i inne.
J. Florkiewicz zażyczył, aby zespół parkowy miał charakter romantyczny, nieznany, sprawiający wrażenie, jakby był dawno zapomniany, a niektóre relikty dawnej świetności wyłaniają się na drodze spacerowicza. Twórca postanowił zająć się nie tylko terenem samego pałacu, ale również i jego otoczeniem. Urządził dukty widokowe i aleje, przed zamkiem powstał staw. Powstał tzw. "Bastion Belwederski", o funkcji czysto widokowej i wszystkie istniejące budowle zostały wkomponowane w całe założenie ogrodu romantycznego. Powstało kilka posągów, m.in. Jana III Sobieskiego. "Cały dziedziniec przyozdobiony jest wielu posągami z metalu i kamienia; a oprócz figury św. Floriana artystycznego dłuta naturalnej wielkości, odznacza się pomnik Sobieskiego. Prócz ozdoby budzi on miłe wspomnienia ubiegłego wieku, czas panowania Sobieskiego, cudnie przy tym odbija się w zwierciadle wody u stóp jego będącej, bowiem przy kołysaniu się fali, zdaje się poruszać z podniesioną buławą, gromiąc nieprzyjaciół wiary Chrystusowej." Posąg Światowida, rzekomo wykopany w 1869 to kopia wykopanego w nurtach Zbruczu posągu, znajdującego się w "Muzeum Archeologicznym w Krakowie". Znajdowała się też rzeźba Smoka Wawelskiego wśród "Smoczych Skałek".
Aktualnie park jest gęsto porośnięty lasem, sieć ścieżek jest silnie zatarta, i tylko niektóre wciąż istniejące obiekty świadczą o istnieniu parku. S. Orłowski opisuje, że znajdowało się tam 5 altan, dwadzieścia kilka ławek oraz "sześćdziesiąt przeszło klombów kwiecistych, narościami kamiennymi w przerozmaitego rysunku kształty ujętych po całej ogrodu przestrzeni rozrzuconych swą różnorodnością wiele dodaje powabu, miłą zarazem woń roztaczając." Wzgórza, tereny przypałacowe zostały w pewnym sensie usiane różnymi posągami. Obok wyrzeźbionego poprzedniego właściciela dworu Kajetana Ozdoby Florkiewicza wzniesiono brązowy posąg Molossusa, Neoptolemosa, Apollina Belwederskiego. "Historyzm, widoczny w urządzeniu zamku i parku młoszowskiego, był częściowo związany z legendami miejscowymi, a częściowo wynikający ze snobizmu ówczesnego właściciela Młoszowej i z jego tendencją do mitologizowania przeszłości własnej rodziny i dziejów narodowych" – pisze Orłowski. Niektóre posągi wykonał Franciszek Wyspiański o czym świadczą jego własnoręczne podpisy na dwóch rzeźbach: Kajetana Ozdoby Florkiewicza, i zniszczonym posągu (korpus bez głowy) czarownicy Kaśki. Również jego autorstwo przypisuje się ołtarzowi umieszczonemu wewnątrz kaplicy, wykonanemu w stylu gotyckim z posągiem Chrystusa naturalnej wielkości.
W 1898 r. nastąpiła nowa przebudowa pałacu. Spadkobierca Juliusza O. Florkiewicza – jego zięć, Juliusz hrabia Potocki z linii tzw. pymasowskiej, zamówił u krakowskiego architekta Zygmunta Hendla projekt przebudowy neogotyckiego zamku w Młoszowej. W tym samym czasie architekt ten przy współudziale Wł. Żychiewicza przebudowywał neogotycki pałac Florkiewiczów w Więckowicach dla matki właściciela, Marii z Florkiewiczów Potockiej. Zygmuntowi Hendlowi, ówczesnemu znanemu restauratorowi zabytków, Juliusz Potocki zaproponował zachowanie przynajmniej części "zabytków" Florkiewicza. Częściowo pałac neogotycki miał zachować swój dawny wygląd. Pozostała gotycka loggia, kaplica, zmieniono właściwie tylko południowe skrzydło pałacu. Projekt architekta obejmował jednak cały pałac. Głównym elementem, który miał nadać charakter zamku, miał być wysoki łamany dach, wzorowany na francuskich zamkach z przełomu XVI w. i XVII w., określony stylem Henryka IV, zgodny z obowiązującą ówczesną XIX w. modą na neorenesans francuski. Całe założenie zrealizowano tylko w południowej części i zrobiło bardzo niekorzystne wrażenie. Tadeusz Jaroszewski uznał, iż pałac "pozostał do dziś dziwolągiem o niejednakowej skali, stylu i nierównej kalenicy dachu." Z całości wyposażenia budynku oryginalne zachowały się tylko "neogotycka stolarka w sali lustrzanej, kominek w jednej z sal na piętrze oraz dwufunkcyjny piec kaflowy, będący równocześnie kominkiem, a także mozaika parkietowa w gabinecie na pierwszym piętrze wieży alkierzowej i w "Sali Lustrzanej". Prawdopodobnie z planową przebudową pałacu zmieniono jego otoczenie, znikł posąg Jana III Sobieskiego, a statua Kajetana Florkiewicza przeniesiona została z parku do portyku wejściowego. Inne rzeźby, oddalone od pałacu, pozostały na swoich miejscach aż do II wojny światowej, kiedy okupanci hitlerowscy wywieźli posągi Molossusa, Apollina i Dyskobola oraz dwie kamienne rzeźby lwów z mostu nad stawem." Hitlerowcy zrabowali także bibliotekę Florkiewiczów z cennym zbiorem rycin i starodruków. Kolejny właściciel Jan Włodzimierz Szembek nie dokonywał większych prac remontowych. Niewielkie naprawy muru czy portyku wejściowego to były jedyne wykonywane prace. W 1945 częściowemu zburzeniu ulega "Baszta Florkiewiczów" wskutek ostrzału artyleryjskiego.
Po wojnie na terenie pałacu miała powstać placówka oświatowa (szkoła podstawowa), jednak ostatecznie powstała tam Szkoła Górnicza. W miejscu dawnej chlewni wybudowano dwuskrzydłowy internat. Po kolejnych zmianach w użytkowaniu obiektu i po postępującej degradacji dopiero w 1964 r. podjęto decyzję kapitalnego remontu wszystkich obiektów kubaturowych. Po wielu pracach konserwatorskich, uratowano pałac przed zupełną degradacją. Na skutek szkód górniczych (zw. z "KWK Siersza") runęło ok. 150 m zabytkowego muru granicznego. Zaburzeniu uległ system wodny okolicznych terenów. Zniknęło źródło Młoszówka, co doprowadziło do wyschnięcia stawów przed pałacem, oraz zwaliła się "Brama Królewska". Częściowo otrzymano z funduszu szkód górniczych środki finansowe, dzięki którym dokonano kolejnych prac remontowych. 
W 1998 r. Zespół Pałacowo-Parkowy w Młoszowej stał się własnością Akademii Ekonomicznej im. K. Adamieckiego w Katowicach, w 2018 r. zaś od Skarbu Państwa kupiła go Akademia Górniczo-Hutnicza.
W momencie przejęcia przez AGH obiekt znajdował się w stanie wymagającym intensywnych działań renowacyjno-rewitalizacyjnych. Wśród zrealizowanych już prac, dokonywanych w porozumieniu i za zgodą urzędu konserwatora zabytków, należy wymienić przede wszystkim modernizację systemu ogrzewania całego kompleksu – zastąpienie przestarzałej kotłowni węgłowej nowoczesną instalacją gazową – oraz uporządkowanie terenu i parkowego drzewostanu. Kolejne etapy to m.in. remont muru, bramy wjazdowej i mostu nad suchą fosą, termomodernizacja pałacu, przebudowa części dachu, budowa wind osobowych, wymiana instalacji elektrycznej, remont podłóg, modernizacja kaplicy, a także konserwacja rzeźb w parku.

</doc>
<doc id="147681" url="https://pl.wikipedia.org/wiki?curid=147681" title="Piła Kościelecka">
Piła Kościelecka

Piła Kościelecka – wieś w Polsce położona w województwie małopolskim, w powiecie chrzanowskim, w gminie Trzebinia.
W latach 1975–1998 miejscowość administracyjnie należała do województwa katowickiego.
Od 1899 roku przebiegała tędy linia kolejowa nr 103. Do 2002 r., kiedy to ruch pasażerski na tej linii zawieszony, istniał tutaj przystanek kolejowy.
Przez wieś przepływa rzeka Chechło, która tworzy tutaj Zalew Chechło.

</doc>
<doc id="147682" url="https://pl.wikipedia.org/wiki?curid=147682" title="Płoki (województwo małopolskie)">
Płoki (województwo małopolskie)

Płoki – wieś w Polsce położona w województwie małopolskim, w powiecie chrzanowskim, w gminie Trzebinia o statusie sołectwa.
W latach 1975–1998 miejscowość administracyjnie należała do województwa katowickiego.
Historia.
Od XIII do XVIII wieku.
Płoki istnieją już od XIII w. W dokumencie Władysława, księcia oświęcimskiego, wystawionym przed 1324 r. dla miasta Oświęcimia wzmiankowany jest Tyło z Płok, właściciel folwarku przed tym miastem. Nie jest to jedyna wiadomość o Płokach z tego czasu. W 1326 r. w rachunku świętopietrza potwierdzone jest istnienie parafii w Płokach, należącej do dekanatu sławkowskiego, a oszacowanej na 6 grzywien. Wspomniany jest tam również jej pleban Jakub. W średniowieczu Płoki przynależały do ziemi krakowskiej, natomiast pod względem administracyjnym i sądowniczym wchodziły w skład kasztelanii krakowskiej. Przynależność Płok do Mikołaja z Balic potwierdzona jest w latach 1383–1402. Wtedy też doszło do podziału dóbr między Mikołajem a jego starszymi synami Henrykiem i Janem, w wyniku którego Mikołaj utrzymał się w posiadaniu Czyżówki, Płok, Lgoty i Karniowic. Po śmierci Mikołaja ok. 1411 r. wsie te przeszły w ręce jego młodszych synów Andrzeja i Mikołaja, co poświadczają zapiski sądowe z lat 1419, 1421 i 1429. Płoki zakupił od Mikołaja ok. 1441 r. za 600 grzywien jego brat Jan. Jeszcze w latach 1463–1469 pisali się w nich Paweł, Jan i Absalon z Babie. W 1469 r. Absalon z Babie odstąpił Płoki Janowi Burkartowi herbu Topór. Tenże Burkart trzymał część wsi tylko w zastawie za 196 grzywien od Jana Kosookiego z Kosocic herbu Rawa dziedzica Płok w latach 1476–1482, którą sam podzastawił w 1478 r. Andrzejowi z Tęczyna kasztelanowi sądeckiemu za tę samą sumę. Z kolei dziedzic drugiej części Płok Jan Kosocki w latach 1479–1480 wydzierżawił tę dziedzinę na 12 lat kilku mieszczanom krakowskim, ale jeszcze w 1480 r. zastawił ją za 150 grzywien rajcy olkuskiemu Tomaszowi Spyrce, po czym wziął od niego tę wieś w dzierżawę. Płoki pozostawały w posiadaniu Jana Kosockiego, następnie jego syna Mikołaja (1488) i drugiego syna Jana (1493), ale suma, za którą wieś zastawiono Spyrce dalej pozostawała nie spłacona, w związku z czym starosta krakowski Piotr Kurowski w 1493 r. wwiązał rajców olkuskich w tę część Płok, a ci ustąpili z tego zastawu w 1495 r. na rzecz sióstr Anny, żony Marcina Kraski mieszczanina z Chrzanowa i Katarzyny. Drugą część Płok należącą do Andrzeja z Tęczyna, posiadał w 1495 r. Stanisław z Regulic, również herbu Topór, a po nim w 1497 r. jego syn Grzegorz, pleban w Morawicy, wnuk Mikołaj, syn Macieja mieszczanina z Olkusza i córka Magdalena, żona Walentyna, rzeźnika z Kazimierza. W latach 1498–1499 sprzedawali oni kolejno swe dziedziny. Z pierwszej połowy XVI w. znanych jest kilku właścicieli części w Płokach: Stanisław, niegdyś wójt Nowej Góry, który w 1514 r. zapisał swą część bratankowi, Jan Regulski z Regulic i Lgoty, który swą część z 2 kmieciami, karczmą, młynem i sadzawką w Płokach zastawił w 1515 r. za 100 florenów Janowi Kizlinkowi z Bronowic, rajcy krakowskiemu, poświadczony w 1518 r. Podstawowym zajęciem na folwarkach i w gospodarstwach chłopskich było rolnictwo. Uprawiano wszystkie rodzaje zbóż, a więc: żyto, owies, pszenicę i jęczmień oraz proso, grykę i tatarkę. Przerobu ziarna zbóż na mąkę, kaszę i inne produkty spożywcze dokonywano w młynie, który znajdował się w Płokach oraz w Trzebini, Karniowicach, Myślachowicach, Psarach i Młoszowej. Rozpowszechniona była również uprawa chmielu, używanego przy produkcji piwa w przykarczemnych słodowniach. Płoki miały kilka karczm w swoim rejonie. Rozwinięta była hodowla bydła i trzody chlewnej ze względu na bardzo dobre warunki środowiskowe, czyli obfitość łąk, pastwisk i lasów. Również bardzo dobrze rozwinięta była hodowla ryb. Płoki posiadały cztery stawy hodowlane. Dzięki znacznym zasobom leśnym rozwijała się również hodowla leśna pszczół, dostarczająca miodu i wosku. Lasy dostarczały podstawowego materiału budowlanego oraz do wyrobu mebli i narzędzi. Dużą rolę odgrywało w średniowieczu łowiectwo. Zachowana do XVI w. nazwa lasu Turzy Bór w Młoszowej i Karniowicach, świadczy, iż w przeszłości lasy wokół Trzebini i Płok były siedliskiem tura.
Czasy zaborów.
Po trzecim rozbiorze Polski Płoki należały do hrabstwa tęczyńskiego z siedzibą w Morawicy, a od 1826 r. z siedzibą w Krzeszowicach. Płoki od 1850 r. były wsią szlachecką. Na przełomie XVIII i XIX w. ich właścicielem był Jerzy Lewartowski (1787–1835) uczestnik wojen napoleońskich, po 1820 r. ożeniony z Józefą Rathówną – właścicielką Niegoszowic. Od 1820 r. władał nimi krewny żony Lewartowskiego Jan Sylwester Rath, sędzia pokoju obwodu chrzanowskiego oraz jego żona Agnieszka z Fróhlichów. W 1880 r. jako właściciel tabularny wsi Płoki figuruje Adolf Schiitz, który władał tylko częścią dóbr płockich. Prawdopodobnie w 1851 r. zostały one wykupione przez hrabiego Adama Potockiego. (...) W latach 1815–1846 Trzebinia i okolice stanowiły część składową Okręgu Wolnego Miasta Krakowa, tak zwanej Rzeczypospolitej Krakowskiej. Obszar Wolnego Miasta Krakowa i jego Okręgu w rozumieniu politycznym podzielony był na 26 gmin (w tym 17 gmin wiejskich). Płoki należały do XII (XXI) gminy w Młoszowej.
Okres międzywojenny.
W pierwszych latach po I wojnie światowej zaczęły powstawać spółdzielcze organizacje zajmujące się głównie sprowadzaniem towarów i ich sprzedażą. We wrześniu 1919 r. w Płokach zostaje założone Chłopsko-Robotnicze Stowarzyszenie Spożywcze. 22 września 1922 r. Minister Spraw Wewnętrznych wydał Rozporządzenie (Dz.U. 1922 nr 86 poz. 770) w przedmiocie zmiany granic oraz rozwiązywania i tworzenia gmin wiejskich na obszarze byłych zaborów rosyjskiego i austriackiego. W parafii Płoki przez dłuższy czas stosunki z parafianami nie układały się najlepiej. Ks. Antoni Bodurkiewicz był współinicjatorem budowy szkół w Płokach, Psarach, Czyżówce i Lgocie. Po I wojnie światowej doszło jednak do spięcia, gdyż gmina Płoki odmówiła ponoszenia kosztów utrzymania księdza kooperatora. Pismo do zarządów gmin w tej sprawie Starostwo przesłało w maju 1920 r. W maju 1923 r. rady gminne w Czyżówce i Płokach podjęły uchwały odmawiające przeznaczenia środków na ten cel. Rada w Płokach w przesłanym do Starostwa piśmie stwierdziła, że proboszcz „ma dość duży majątek (...)" i może utrzymywać ks. kooperatora. Jak się wydaje prócz wymienionych wyżej powodów odmowy pewną rolę odegrały w narodzinach konfliktu również starcia jakie miał na tle politycznym z parafianami wikary, ks. Józef Komendera. Do nasilenia konfliktu doszło po śmierci ks. Antoniego Bodurkiewicza, kiedy to parafianie nie chcieli dopuścić do objęcia probostwa przez ks. W. Wojdyłę, żądając pozostawienia administrującego ks. Karola Jakubca.
Zmiana dokonała się w 1927 r., kiedy to nowy Komitet Kościelny podjął uchwałę o restauracji kościoła i plebanii kosztem 12 000 zł. Remont rozpoczęto w 1928 r. W 1938 r. rozpoczęto budowę dzwonnicy i sprowadzono nowe dzwony, które 8 września poświęcił bp Stanisław Rospond. 
Po 1945 r..
Niemcy zostali wyparci z ziemi chrzanowskiej przez wojska I Frontu Ukraińskiego w ciągu sześciodniowych walk (19–24 stycznia 1945 r.). 
Po II wojnie światowej wracają granice z lat 30. XX w. Płoki wchodzą w skład gromady myślachowickiej razem z Czyżówką, Lgotą, Myślachowicami (bez przysiółka) i Gajem.
W nocy z 11 na 12 maja 1946 r. bojówka komunistyczna zamordowała ks. Michała Rapacza, który w latach 1937 - 1946 r. był proboszczem parafii w Płokach.
W 1951 r. zostaje ukończona budowa nowego kościoła w Płokach. 
1 lutego 1977 r. Płoki zostały włączone do gminy Trzebinia. 
We wrześniu 1982 r. nastąpił akt koronacji obrazu Matki Bożej Płoskiej koronami papieskimi przez kardynała Franciszka Macharskiego. 
Zabytki.
Obiekty wpisane do rejestru zabytków nieruchomych województwa małopolskiego.

</doc>
<doc id="147684" url="https://pl.wikipedia.org/wiki?curid=147684" title="Psary (powiat chrzanowski)">
Psary (powiat chrzanowski)

Psary – wieś sołecka w Polsce położona w województwie małopolskim, w powiecie chrzanowskim, w gminie Trzebinia. Psary znajdują się na zachodnich rubieżach Małopolski.
W latach 1975–1998 miejscowość położona była w województwie katowickim. Integralne części miejscowości: Nowa Wieś, Stara Wieś, Zamłynie.
Informacje.
Miejscowość leży na Wyżynie Śląsko-Krakowskiej, w północnej części powiatu chrzanowskiego. Na północy graniczy z wsią Płoki, na zachodzie z wsią Myślachowice, na południu z wsią Karniowice, na wschodzie z Nową Górą, Miękinią i Filipowicami. Miejscowość posiada siatkę 27 nazwanych ulic z odpowiednio ponumerowanymi budynkami.
W Psarach znajduje się szkoła podstawowa im. Władysława Broniewskiego, ośrodek zdrowia, punkt apteczny, kilka sklepów, Wiejski Dom Kultury, kościół parafialny parafii Podwyższenia Krzyża Świętego, cmentarz oraz jednostka Ochotniczej Straży Pożarnej która jest wyposażona w trzy samochody: GCBA 9,5/64 MAN TGA 26.430, SH 18 Star 200 i GLBM-Rt 0,2/1,7 Nissan Navara D40. Rejonowe Przedsiębiorstwo Wodociągów i Kanalizacji z Chrzanowa posiada w Psarach ujęcie wody Bialny Dół. Źródło, które bije u stóp Białej Góry, zaopatruje mieszkańców Karniowic, Dulowej oraz części Młoszowej. Nadwyżka wody pompowana jest do sieci Psar, a chwilowy nadmiar gromadzony w zbiorniku wyrównawczym „Skotnica”.
W miejscowości działa Klub Seniora, KGW (Koło Gospodyń Wiejskich), Zespół Ludowy „Psarzanie”, Stowarzyszenie Rozwoju Wsi Psary oraz stowarzyszenie „Nasze Psary”.
Przyroda.
Najważniejszą częścią miejscowego ekosystemu jest rozległy las szpilkowo-bukowy z licznie występującymi brzozami obejmujący znaczną część pagórkowatego terenu. Najwyższe wzniesienie sięga 470 m n.p.m., a absolutne różnice wysokości dochodzą do 102 m. Ciekawym przyrodniczo obiektem jest wzgórze Bialny Dół, kiedyś znajdował się tu kamieniołom, gdzie eksploatowano wapień falisty. Na terenie Bialnego Dołu zlokalizowane jest źródło Psarki i wielusetletnie skałki wapienne.
W okolicy znajduje się kilka odsłoniętych skał wapiennych. Na terenie Psar mają swoje początki rzeki Psarka i Dulówka. W pobliżu źródła Psarki znajdują się tamy Potockich w Łąkawcu: pięć kamiennych zapór które kiedyś chroniły miejscowość przed powodziami. Są to trzy strumienie, które następnie łączą się w jeden ciek. Od kilku lat w okolicznych lasach oraz przylegających do nich łąkach, w rejonie rezerwatu Ostra Góra, spotkać można także stado muflonów. Można tu również spotkać jaszczurkę zwinkę, jaszczurkę żyworodną oraz wiele gatunków ptaków.
Na wzgórzu Ostra Góra o wysokości 435 m n.p.m. w 1959 utworzono rezerwat przyrody Ostra Góra, który znajduje się na południe od drogi łączącej Myślachowice z Psarami. Rezerwat powstał w celu ochrony buczyny karpackiej porastającej szczyt wzgórza pomiędzy Myślachowicami i Psarami. Najstarsze buki mają grubo ponad 200 lat. Występują tutaj liczne zwierzęta i ptaki oraz 15 gatunków roślin chronionych. Rezerwat przyrody obejmuje obszar o powierzchni 7,59 hektara. Na terenie rezerwatu znajdował się „Folwark Ostra Góra”, należący najpierw do Kajetana Ozdoba Florkiewicza, a potem jego syna Juliusza. Na wzgórzu wybudowana była owczarnia z kamienia łamanego pokryta gontem, w której prócz obory dla owiec było mieszkanie dla owczarza. Prócz tego dwie drewniane stodoły pokryte strzechą.
Historia.
Psary najprawdopodobniej są wsią z metryką XI w. W pierwszych wiekach swojego istnienia ludność wsi trudniła się hodowlą psów dla dworu książęcego. Pierwsze wzmianki w źródłach pochodzą z czasów kronikarza Jana Długosza. Właścicielem wsi w 1438 był Stanisław Ligęza herbu Półkozic. Wielkość ówczesnych Psar wynosiła 4 łany. W 1581 właścicielem wsi jest Dominik Aleman. W czasach staropolskich ludność wsi trudniła się rolnictwem. We wsi znajdował się folwark i młyn. Od XV w. rozpoczęto wydobycie rud ołowiu. W połowie XVII w. działała tu huta. Kiedy złoża ołowiu zaczęły się wyczerpywać, podjęto się eksploatacji galmanu. Po III rozbiorze znalazła się w granicach Monarchii Habsburgów, później w granicach Księstwa Warszawskiego oraz Rzeczypospolitej Krakowskiej. Pod koniec XIX w. wieś należała do Artura hr. Potockiego, we wsi znajdowało się 105 domów zamieszkanych przez 666 mieszkańców. W tym czasie wieku działała tu kopalnia galmanu „Jan” oraz szkoła ludowa, jednoklasowa. Po odzyskaniu przez Polskę niepodległości w powiecie chrzanowskim. Z początkiem II Rzeczypospolitej wstrzymane zostało wydobycie galmanu. W czasach II wojny światowej Psary zostały włączone do III Rzeszy. W pobliżu wsi przebiegała granica z Generalnym Gubernatorstwem. Po wojnie większość mieszkańców trudniła się pracą w okolicznych kopalniach i zakładach przemysłowych. W czasach Polskiej Rzeczypospolitej Ludowej wybudowany został nowy budynek szkoły oraz dom kultury.
Ludność.
W końcu XIX i na początku XX w. z racji pracy w kopalniach ludność Psar nazywano „ziemskimi kretami”. Wieś do II wojny światowej zamieszkiwali też nieliczni Żydzi. W 2009 roku liczba ludności wynosiła 1439.
Komunikacja.
Do wsi biegną dwie drogi asfaltowe. Jedna z kierunku południowego od strony Karniowic, druga z zachodu od strony Myślachowic. Wieś połączona jest z Chrzanowem i Trzebinią linią ZKKM Chrzanów numer 41 oraz 15, a także minibusami prywatnego przewoźnika.
Turystyka.
W północnej części Psar w miejscu po łąkach na których prowadzono wypas bydła powstał zespół tam. Tamy te miały spowolnić wzbieranie wody spływającej gwałtownie po stromych zboczach wzgórz. Do dziś zachowało się osiem stopni. Tamy powstały z inicjatywy hrabiów Potockich. Miejsce to nazywa się Łąkawiec.
Przez wieś przebiegają dwa szlaki:

</doc>
<doc id="147685" url="https://pl.wikipedia.org/wiki?curid=147685" title="Emma Watson">
Emma Watson

Emma Charlotte Duerre Watson (ur. 15 kwietnia 1990 w Paryżu) – brytyjska aktorka, modelka i aktywistka. Zadebiutowała rolą Hermiony Granger, jednej z głównych bohaterów w serii filmów o Harrym Potterze. Do roli Hermiony została wybrana w wieku dziewięciu lat, wcześniej brała udział jedynie w przedstawieniach szkolnych. W latach 2001–2011 zagrała we wszystkich ośmiu filmach z serii razem z Danielem Radcliffe’em i Rupertem Grintem. W tym czasie zdobyła kilka nagród oraz zarobiła ponad 10 milionów funtów. W 2014 roku zaingurowała akcję HeForShe pod patronatem Organizacji Narodów Zjednoczonych mającą na celu włączenie mężczyzn w walkę o prawa kobiet.
Życiorys.
Emma Watson urodziła się w Paryżu. Jest córką brytyjskich prawników Jacqueline Luesby i Chrisa Watsona. Emma Watson ma we Francji babcię, u której mieszkała do 5. roku życia. Później, po rozwodzie rodziców, wyjechała wraz z matką i młodszym bratem Alexem do Oxfordshire.
Od szóstego roku życia, Watson chciała zostać aktorką i studiowała śpiew, taniec i aktorstwo w Stagecoach Theatre Arts. Emma jako dziecko uczyła się w The Dragon School – renomowanej szkole w Oxfordzie. Od 2003 roku uczęszczała do żeńskiej Headington School, również w Oxfordzie. W roku 2009 zaczęła studia na Uniwersytecie Browna w Providence, Rhode Island w USA.
W wieku siedmiu lat otrzymała także główną nagrodę w konkursie poetyckim Daisy Pratt Poetry Competition. W wieku dziesięciu lat występowała w różnych produkcjach szkolnych (w tym "Młode lata Artura" i "Szczęśliwy książę"), ale nigdy nie występowała profesjonalnie przed serią o Harrym Potterze. Do wzięcia udziału w castingu do filmu namówiła ją babka.
W wieku jedenastu lat zagrała rolę Hermiony Granger w ekranizacji powieści J.K. Rowling "Harry Potter i Kamień Filozoficzny" (2001). Zagrała także w serii: "Komnacie Tajemnic" (2002), "Więźniu Azkabanu" (2004), "Czarze Ognia" (2005), "Zakonie Feniksa" (2007), "Księciu Półkrwi" (2009) oraz dwuczęściowych "Insygniach Śmierci" (2010/2011).
W 2007 roku zagrała jedną z głównych ról w filmie telewizyjnym "Zaczarowane baletki".
W wieku trzynastu lat znalazła się na dziesiątym miejscu rankingu najpiękniejszych nastolatek. W 2004 roku zasiadła w jury przyznającym First Light Film Award, nagrody dla najlepszych twórców filmów młodzieżowych. Oprócz niej w jury zasiadali m.in. Pierce Brosnan, Kenneth Branagh i Samantha Morton. W wieku piętnastu lat została najmłodszą aktorką, która pojawiła się na okładce magazynu "Teen Vogue". Mimo młodego wieku, zyskała uznanie wśród widzów i krytyków – na swoim koncie ma kilka nagród, m.in. Phoenix Film Critics’ Society Acting Award i Young Artists Awards.
Jej debiut jako modelki odbył się jesienią 2009 roku, została też wówczas twarzą brytyjskiej marki odzieżowej Burberry.
Jej majątek na koniec 2009 roku wyniósł ponad 28 mln dolarów.

</doc>
<doc id="147687" url="https://pl.wikipedia.org/wiki?curid=147687" title="Combat Mission (seria)">
Combat Mission (seria)

Combat Mission – seria komputerowych strategicznych gier turowych, stworzonych przez studio Battlefront.com. Większość gier z serii jest osadzone w realiach II wojny światowej. Stanowią połączenie strategii turowej z symulacją w czasie rzeczywistym.
W grach tury są podzielone na dwie fazy: planowanie i wykonanie rozkazów. W pierwszej fazie gracz planuje ruch bądź atak jednostek, zaś druga, odbywająca się w czasie rzeczywistym, to wykonanie wydanych wcześniej rozkazów przez sztuczną inteligencję.
Gry z serii:

</doc>
<doc id="147688" url="https://pl.wikipedia.org/wiki?curid=147688" title="Polska liga żużlowa">
Polska liga żużlowa



</doc>
<doc id="147689" url="https://pl.wikipedia.org/wiki?curid=147689" title="Plac Stefana Rowińskiego w Ostrowie Wielkopolskim">
Plac Stefana Rowińskiego w Ostrowie Wielkopolskim

Plac Stefana Rowińskiego w Ostrowie Wielkopolskim – położony w Śródmieściu plac z zabudową z przełomu XIX i XX wieku. Budynki przy placu nawiązują do różnych stylów architektonicznych, a wiele obiektów było świadkami ważnych wydarzeń w dziejach miasta i Wielkopolski.
Neogotyk.
Położona za konkatedrą i otoczona obszernym ogrodem. Powstała około roku 1906, posiada ozdobnie zwieńczone ryzality, licowana jest kontrastującymi: czerwoną cegłą i białym tynkiem.
Powstały pod koniec XIX wieku. Ascetyczny w wyglądzie – prosty budynek z wysokimi (gotyckimi) oknami. Wewnątrz scena teatralna, stworzona w latach zaborów dla przeciwwagi do pruskiego Teatru Miejskiego. Na bokach sceny znajdują się popiersia Tadeusza Kościuszki i Karola Marcinkowskiego, a na kurtynie przedstawione są warszawskie Łazienki. Obiekt był jednym z najważniejszych ośrodków narodowych w Ostrowie w latach pruskich. Najważniejsze wydarzenia, które są związane z Domem Katolickim noszą nazwę Republiki Ostrowskiej.
Lands- und Amtsgericht, obecnie Sąd Rejonowy. Powstał w 1863 roku z fundacji Bogusława Radziwiłła. W latach 1935-1936 dokonano nadbudowy, która spowodowała częściowe zatarcie cech tzw. stylu normandzkiego, m.in. likwidacji uległy blanki. W 2004 roku dokonano renowacji budynku.
Neorenesans – renesans włoski.
Budynek z przełomu XIX i XX wieku zawierający także wiele odniesień do neorenesansu. Zdobiony klasycyzującymi ornamentami: lizenami, gzymsami, fryzami. Na budynku znajdują się dwie pamiątkowe tablice: jedna ku czci Piotra Mosia i Stanisława Mikołajczyka, druga odwołuje się do wydarzeń Republiki Ostrowskiej – w budynku mieściła się Powiatowa Rada Ludowa. W latach międzywojennych istniał tu Bank Kupiecki, a obecnie jest to siedziba Sanepidu.
Powstała w 1913 jako neorenesansowa, przebudowywana w latach 70., po przebudowach zachowano odwołania do stylów klasycznych. Znajdowały się tu Powiatowa Kasa Chorych, Ubezpieczalnia Społeczna, a do 1977 redakcja miesięcznika „Południowa Wielkopolska”.
Neorenesans – renesans francuski.
Powstała w końcu XIX wieku, nawiązuje do renesansu francuskiego. Licowana pomarańczową cegłą, przyozdobiona ryzalitem i niewielką wieżyczką. Obdasznice posiadają tympanony z kartuszami, balkony wzbogacono o ozdobne balustrady i dekoracje w postaci liści akantu. Wysunięty nad balkonami okap podtrzymywany jest przez ozdobne kroksztyny. Mansardę wieńczy barokizujący naczółek z kartuszem herbowym. Sień również jest ornamentowana.
Secesja – modernizm.
Kamienica wzniesiona około roku 1920, zawierająca odniesienia architektoniczne do dwóch stylów. Mieszkał tu i działał Stefan Rowiński – księgarz, działacz społeczny, delegat rządu londyńskiego na Wielkopolskę, polityk endecji. Budynek posiada dwie, ozdobne, wystające z czoła budynku wieżyczki spięte balkonami. Znajduje się na nim tablica pamiątkowa o następującej treści:
Modernizm.
Przebudowywana na modernistyczną w latach międzywojennych. Obecnie – biura notarialne.

</doc>
<doc id="147697" url="https://pl.wikipedia.org/wiki?curid=147697" title="Fydrych">
Fydrych



</doc>
<doc id="147698" url="https://pl.wikipedia.org/wiki?curid=147698" title="Karabin maszynowy RPK">
Karabin maszynowy RPK

RPK () – radziecki ręczny karabin maszynowy powstały na bazie karabinka AKM.
Historia konstrukcji.
Jednocześnie z wprowadzeniem do uzbrojenia uniwersalnego karabinu maszynowego PK/PKS do uzbrojenia przyjęto ręczny karabin maszynowy RPK. Nowy rkm miał być uzbrojeniem tych pododdziałów, dla których PK/PKS był zbyt ciężki (np. spadochroniarzy). Armia Radziecka dysponowała już co prawda odpowiednim rkmem – RPD, ale nie cieszył się on specjalnym uznaniem (problemy z niezawodnością). Ponadto uznano, że najlepszym rozwiązaniem będzie broń zasilana z takich samych magazynków jak standardowy karabin AK/AKM.
W Wojsku Polskim pojawił się w latach 70 XX wieku, zakupiono wówczas około 5 tys. RPK i RPKS. Były używane przez jednostki specjalne i wojska powietrznodesantowe. Dzisiaj niewiele sztuk jest w użyciu w jednostkach powietrznodesantowych, zdecydowana większość pozostaje w magazynach.
Konstrukcje nowego karabinu maszynowego oparto na AKM dokonując tylko niezbędnych zmian. Na wydłużonej lufie o pogrubionych ściankach zamontowano dwójnóg. Zmieniono kształt kolby, dzięki czemu przy strzelaniu z dwójnogu można ją dodatkowo docisnąć do ramienia ręką. Do nowego rkmu opracowano nowe magazynki: bębnowy (75-nabojowy) i łukowy (40 naboi). Można także korzystać ze standardowych magazynków łukowych (30-nabojowych) karabinu AK. Poza wersją z kolbą stałą opracowano wersję z kolbą składaną RPKS, a także wersję RPKSN wyposażoną w szynę do montażu celowników noktowizyjnych lub optycznych.
Następcą karabinu RPK był 5,45 mm ręczny karabin maszynowy RPK-74.
Opis konstrukcji.
Ręczny karabin maszynowy RPK jest zespołową bronią samoczynno-samopowtarzalną. Zasada działania automatyki jest analogiczna jak w AKM. Zasilanie z magazynków (30, 40 i 75 naboi). Mechaniczne przyrządy celownicze składają się z muszki i celownika krzywkowego. Wersja N posiada boczną szynę na której można zamontować celownik optyczny lub nocny.

</doc>
<doc id="147699" url="https://pl.wikipedia.org/wiki?curid=147699" title="Pasterz">
Pasterz



</doc>
<doc id="147700" url="https://pl.wikipedia.org/wiki?curid=147700" title="Athlon">
Athlon



</doc>
<doc id="147704" url="https://pl.wikipedia.org/wiki?curid=147704" title="AMD Athlon XP">
AMD Athlon XP



</doc>
<doc id="147708" url="https://pl.wikipedia.org/wiki?curid=147708" title="Waldemar Fydrych">
Waldemar Fydrych

Waldemar Andrzej Fydrych, ps. „Major” (ur. 8 kwietnia 1953 w Toruniu) – polski artysta, happener, lider Pomarańczowej Alternatywy, autor książek.
Działalność.
Waldemar Fydrych wychował się w Toruniu. Studiował historię (dyplom 1980) i historię sztuki (dyplom 1987) we Wrocławiu, gdzie był jednym z inicjatorów i przywódcą happenerskiego ruchu Pomarańczowa Alternatywa. Jest znany głównie dzięki tej działalności w latach 80. W tym czasie używał żartobliwego tytułu "komendanta Twierdzy Wrocław". Za swoją działalność kierowana przez niego wrocławska Pomarańczowa Alternatywa w grudniu 1988 została nagrodzona przez polskiego reżysera Andrzeja Wajdę. Nagrodę „Popiół i Diament” w obecności m.in. Jacka Kuronia, Bronisława Geremka, Witolda Lutosławskiego i innych odebrała delegacja PA (m.in. Waldemar Fydrych oraz Hanka i Zdzicho – Hanna i Dariusz Duszyńscy – z grupy „Rodzinka”).
Happeningi organizowane i współorganizowane przez Waldemara Fydrycha.
Happeningi do 1990 roku
Happeningi po 1990 roku
W wyborach parlamentarnych w 1989 Waldemar Fydrych kandydował do Senatu. Zdobył 8879 głosów (1,85%), co nie wystarczyło do uzyskania mandatu. Wkrótce potem wyjechał do Paryża. Pracował tam dorywczo, między innymi jako malarz pokojowy.
W 1999 wrócił do Wrocławia, inspirując powstanie efemerycznego Frontu Południowo-Zachodniego, który przeprowadził kilka happeningów wymierzonych we władze miasta. W 2002 kandydował do fotela prezydenta Warszawy. W grudniu 2004 wraz z grupą studentów odwiedził Ukrainę w ramach wspierania pomarańczowej rewolucji.
W wyborach samorządowych 12 listopada 2006 kandydował na prezydenta miasta Warszawy jako szef Komitetu Wyborczego Gamonie i Krasnoludki. uzyskał głosy 2914 wyborców (0,41%), uzyskując piąty wynik w stolicy spośród dziesięciu startujących kandydatów. W wyborach samorządowych 21 listopada 2010 ponownie ubiegał się o prezydenturę Warszawy z ramienia tego samego komitetu. Uzyskał 4952 głosy (0,77%), zajmując 7. miejsce spośród 11 kandydatów.
W 2012 na Akademii Sztuk Pięknych w Warszawie obronił pracę doktorską pt. „Happening jako operacja integrująca, uzdrawiająca transformująca sztukę i rzeczywistość” pod promotorstwem prof. Stanisława Wieczorka.
Waldemar Fydrych jest autorem czterech książek i libretta do opery „Don Generał” zrealizowanej przez Teatr Polskiego Radia w reżyserii Pawła Sali i z muzyką Marcina Krzyżanowskiego. Jest także malarzem, tworzącym charakterystyczne prace z wizerunkami krasnoludków. Członek Stowarzyszenia Wolnego Słowa. Jego książka „Żywoty Mężów Pomarańczowych” w lipcu 2014 została wydana przez londyńskie wydawnictwo Minor Compositions w języku angielskim ze słowem wstępnym duetu aktywistów The Yes Men oraz amerykańskiej dziennikarki Anne Applebaum.
W 2013 został uznany w książce „Surrealism – 50 Works of Art You Should Know” autorstwa Brada Fingera wydanej przez Prestel Publishing za jednego z wybitnych przedstawicieli surrealizmu w historii tego nurtu obok takich twórców jak m.in. Picasso, Dali, Duchamp i Artaud.
Odznaczenia.
W 2022 roku został odznaczony Brązową Odznaką Honorową Wrocławia.

</doc>
<doc id="147711" url="https://pl.wikipedia.org/wiki?curid=147711" title="Kondor">
Kondor



</doc>
<doc id="147712" url="https://pl.wikipedia.org/wiki?curid=147712" title="Greckie wojska najemne">
Greckie wojska najemne



</doc>
<doc id="147714" url="https://pl.wikipedia.org/wiki?curid=147714" title="Irssi">
Irssi

irssi – wieloplatformowy tekstowy klient IRC. Obsługuje również protokoły SILC i ICB.
Na podstawie oryginalnego tekstowego Irssi stworzono również jego graficzne wersje dla OS X: Irssix i MacIrssi. Był także inspiracją do stworzenia Smuxi.
Cechy.
Główne cechy programu to:
Dzięki obsłudze skryptów Perla użytkownik może bez potrzeby ingerencji w kod źródłowy programu tworzyć skrypty, które ułatwiają obsługę samego Irssi lub dodają do niego nowe funkcje.

</doc>
<doc id="147721" url="https://pl.wikipedia.org/wiki?curid=147721" title="Barbara Kosmowska">
Barbara Kosmowska

Barbara Kosmowska (ur. 24 stycznia 1958 w Bytowie) – polska filolożka i pisarka.
Życiorys.
Ukończyła filologię polską na Uniwersytecie Gdańskim. Przez krótki czas była nauczycielką języka polskiego w Bytowie. W roku 1999 na macierzystej uczelni gdańskiej obroniła pracę doktorską zatytułowaną "Pomiędzy dzieciństwem a dorosłością. O powieściopisarstwie Zofii Urbanowskiej". Praca ta, dotycząca literatury polskiego pozytywizmu skierowanej do dzieci i młodzieży, dostała wyróżnienie "Summa cum lauda".
Obecnie pracuje na stanowisku adiunkta Zakładu Historii Literatury Romantyzmu i Pozytywizmu na Wydziale Filologiczno-Historycznym Akademii Pomorskiej w Słupsku. Jej naukowe zainteresowania to literatura pozytywizmu oraz literatura dla dzieci i młodzieży (współpracuje z poświęconym tym problemom czasopismem "Guliwer"). Pełni również funkcje kuratora społecznego oraz radnej w Bytowie.
Twórczość.
Debiutowała jako licealistka w latach 70. XX w. na łamach czasopisma „Na przełaj”. W latach 80. zdobyła liczne nagrody i wyróżnienia w konkursach poetyckich.
Opublikowała kolejno:
Barbara Kosmowska jest także autorką słuchowisk dla dzieci i młodzieży.
Nagrody.
Kilka powieści zdobyło prestiżowe wyróżnienia: książka "Teren prywatny", nazywana "najbardziej kobiecą powieścią B. Kosmowskiej", w 2001 wygrała konkurs literacki pod nazwą "Dziennik polskiej Bridget Jones" (zorganizowany przez wydawnictwo "Zysk i S-ka") i przyniosła autorce sławę i popularność; trafiła też na Listę Bestsellerów Andrzeja Rostockiego drukowaną przez dziennik „Rzeczpospolita”. "Buba" w 2002 r. zdobyła nagrodę główną w ogólnopolskim konkursie na powieść dla dzieci i młodzieży pod hasłem "Uwierz w siłę wyobraźni" (zorganizowanego przez wydawnictwa "Muza" i "Media Rodzina"). Książka "Pozłacana rybka" zdobyła nagrodę literacką Książka Roku 2007 przyznawaną przez Polską Sekcję IBBY (International Board on Books for Young People) oraz została nagrodzona w Konkursie Literackim im. Astrid Lindgren, zorganizowanym przez "Fundację ABCXXI – Cała Polska czyta dzieciom" pod patronatem Ministra Kultury i Dziedzictwa Narodowego.

</doc>
<doc id="147723" url="https://pl.wikipedia.org/wiki?curid=147723" title="Andreas Eschbach">
Andreas Eschbach

Andreas Eschbach (ur. 15 września 1959 w Ulm) – niemiecki pisarz science fiction i wydawca fantastyki. 
Życiorys.
Eschbach studiował technikę lotów samolotowych i kosmicznych w Stuttgarcie. Pracował jako programista komputerowy, zaś w latach 1993-1996 miał firmę konsultingową. Obecnie mieszka w Bretanii.
Jego pierwsza powieść, "Gobeliniarze", ukazała się w 1995. W 1996 otrzymał za nią Deutscher Science Fiction Preis – nagrodę literacką Niemieckiego Klubu SF. Jego najpopularniejsza powieścią jest "Wideo z Jezusem" (1998), za którą otrzymał trzy nagrody literackie. W 2002 powstała telewizyjna ekranizacja powieści. Eschbach pisze również książki młodzieżowe. Jego powieści tłumaczone były na język francuski, włoski, japoński, turecki, rosyjski, czeski, hiszpański, angielski i polski.
W Polsce ukazały się jak dotąd cztery powieści Eschbacha - "Gobeliniarze", "Wideo z Jezusem", "Bilion dolarów" oraz "Do kropli ostatniej", wszystkie nakładem wydawnictwa Solaris.

</doc>
<doc id="147724" url="https://pl.wikipedia.org/wiki?curid=147724" title="Andreas Echbach">
Andreas Echbach



</doc>
<doc id="147725" url="https://pl.wikipedia.org/wiki?curid=147725" title="Rajd Meksyku">
Rajd Meksyku

Rajd Meksyku (oficjalnie Corona Rally Mexico) – rajd samochodowy organizowany na wyżynach środkowego Meksyku w okolicach León. Rajd odbywa się w wysokogórskim rejonie Meksyku. Trasa ma około 1040 km podzielonych na 15 odcinków specjalnych i łączące je odcinki dojazdowe.
Pierwsza edycja odbyła się w 1993, a od 2004 roku jest eliminacją Rajdowych Mistrzostw Świata. Rajd odbywa się w większości na szutrowych drogach.

</doc>
<doc id="147726" url="https://pl.wikipedia.org/wiki?curid=147726" title="Wielki A’Tuin">
Wielki A’Tuin

Wielki A’Tuin jest olbrzymim gwiezdnym żółwiem (gatunek "Chelys galactica") ze Świata Dysku Terry’ego Pratchetta. Płynie on przez przestrzeń kosmiczną, niosąc na swym grzbiecie cztery ogromne słonie (Berilia, Tubul, Great T’Phon i Jerakeen), które podtrzymują Świat Dysku. A’Tuin przedstawiany jest niemalże w każdej książce z serii. Narrator nazywa A’Tuina "jedynym żółwiem przedstawionym na diagramie Hertzsprunga-Russella". Substancja, przez którą płynie, nazywana jest eterem i może być identyfikowana ze starożytnym greckim piątym pierwiastkiem o tej samej nazwie lub z dziewiętnastowieczna koncepcją "luminiferous aether", przenoszącego światło eteru.
Pochodzenie Wielkiego A’Tuina nie jest znane, ale jest ono przedmiotem spekulacji kilku najznamienitszych naukowych umysłów Dysku. Płeć żółwia jest kluczowym elementem potwierdzającym lub obalającym liczne sprzeczne ze sobą teorie o celu podróży Wielkiego A’Tuina przez przestrzeń kosmiczną. Jeśli (za jedną z popularnych teorii) Wielki A’Tuin zmierza do jego (jej) miejsca godów (znane jako Teoria Wielkiego Wybuchu), to cywilizacja Dysku zostanie zmiażdżona lub po prostu ześlizgnie się z planety. Próby lepszego poznania zamiarów Wielkiego A’Tuina nie odnoszą sukcesów, głównie dlatego, że telepaci nie uświadamiają sobie tego, w jak krótkim czasie działają ich mózgi w stosunku do umysłu A’Tuina. Mimo to wszyscy są w stanie rozeznać, że Wielki A’Tuin z niecierpliwością na coś czeka (telepaci próbowali także czytać umysły słoni, które najwyraźniej czuły "niewiarygodną nudę" i miały potworny ból pleców). Inna teoria mówi, ze żółw przychodzi znikąd i zamierza kontynuować spacer przez przestrzeń kosmiczną donikąd przez wieczność (ta koncepcja znana jest jako teoria równego kroku i jest popularna wśród akademików). W "Eryku" dowiedzieć można się, że A’Tuin został stworzony nagle, z niczego, co pozornie potwierdza teorię, że pochodzi z niczego i stale kroczy do nicości, jednak wydarzenia w "Blasku fantastycznym", kiedy to Wielki A’Tuin uczestniczył w wykluciu ośmiu żółwiątek, a każde z nich niosło na grzbiecie cztery słoniątka i maleńki Świat Dysku, wydają się potwierdzać teorię Wielkiego Wybuchu. Prawdopodobna może być również kombinacja obu teorii, według której A’Tuin pochodzi z pierwszej generacji wykreowanej przez Stwórcę, a późniejsze generacje pochodzą z hodowli.
Małe żółwiątka po wykluciu wyruszyły we własne wyprawy przez wszechświat. Pozostaje tajemnicą, czy było to wydarzenie, na które z niecierpliwością czekał A’Tuin, czy jedynie krok ku jego ostatecznemu celowi.
Wielki A’Tuin często przewraca się na brzuch, żeby unikać kolizji z asteroidami i kometami. Poza wywoływaniem choroby morskiej u każdego, kto w tym czasie przypadkiem ogląda nocne niebo, nie wpływa to właściwie na populację Dysku. A’Tuin znany jest z robienia skomplikowanych obrotów i korkociągów, jednak jest to znacznie rzadsze.
Z powodu podróży przez wszechświat Wielkiego A’Tuina nocne niebo Świata Dysku nie jest takie jak w naszym świecie, zmiany w czasie podróży przez dziesięciolecia są bardzo wyraźne, stare konstelacje odpływają i pojawiają się nowe. Jest to równoznaczne z tym, że astrologowie muszą bezustannie unowocześniać i zmieniać horoskopy, aby dołączyć wszystkie nowe znaki zodiaku.
Na początku serii opisane zostały maleńkie słońce i księżyc, które krążą wokół Wielkiego A’Tuina, oba po około jednomilowej średnicy, jednak w późniejszych opisach odległość zwiększa się ostatecznie do osiemdziesięciu mil. Księżyc znajduje się nieznacznie bliżej dysku niż słońce i pokryty jest w połowie przez srebrne błyszczące rośliny, stanowiące pokarm księżycowych smoków. Druga strona jest spalona na czarno przez słońce. Księżyc wiruje, pełny obrót trwa miesiąc. Pełnia księżyca występuje, gdy błyszcząca strona jest w pełni widoczna z Dysku, nów – gdy ciemna. Orbita słońca jest tak złożona, że jeden ze słoni musi podnosić nogę, aby umożliwić słońcu kontynuację podróży.
Wokół A’Tuina krąży również wiele małych planet zbudowanych przez ogromne żuki gnojarze z odchodów słoni.
Według magów z Niewidocznego Uniwersytetu, "Chelys galactica" zbudowany jest głównie z pierwiastka "chelonium" o najwyraźniej im znanych właściwościach ("Nauka Świata Dysku I"), które jednak nie zostają wyjawione czytelnikowi.

</doc>
<doc id="147727" url="https://pl.wikipedia.org/wiki?curid=147727" title="Świat dysku">
Świat dysku



</doc>
<doc id="147734" url="https://pl.wikipedia.org/wiki?curid=147734" title="Psary">
Psary



</doc>
<doc id="147735" url="https://pl.wikipedia.org/wiki?curid=147735" title="Dario Castrillon Hoyos">
Dario Castrillon Hoyos



</doc>
<doc id="147737" url="https://pl.wikipedia.org/wiki?curid=147737" title="Rajdowe mistrzostwa świata">
Rajdowe mistrzostwa świata

Rajdowe samochodowe mistrzostwa świata (w skrócie RSMŚ, WRC – ang. "World Rally Championship") – najwyższa kategoria rywalizacji w rajdach samochodowych, coroczny cykl mistrzowski o tytuły rajdowego mistrza świata kierowców, rajdowego mistrza świata pilotów oraz rajdowego mistrza świata konstruktorów, którego organizatorem jest FIA. Cykl składa się zwyczajowo z kilkunastu rund – trzydniowych rajdów rozgrywanych na całym świecie.
Każdy kierowca oraz pilot chcący wziąć udział w RSMŚ musi posiadać międzynarodową licencję rajdową.
Równolegle z Rajdowymi samochodowymi mistrzostwami świata odbywają się:
Historia.
Początki.
Rajdowe mistrzostwa świata powstały na bazie znanych na świecie rajdów, z których niektóre były wcześniej eliminacjami międzynarodowych mistrzostw konstruktorów (IMC – International Championship for Manufacturers) rozgrywanymi w latach 1970-1972. W latach 1973–1976 liczono tylko klasyfikację producentów. Pierwszym mistrzem świata producentów zostało Alpine Renault. W 1977 roku wprowadzono po raz pierwszy klasyfikację dla kierowców, jednak początkowo nie przyznawano tytułu mistrza świata, a sama klasyfikacja była określana jako Puchar FIA Kierowców (FIA Cup for Drivers). Pierwszy tytuł mistrza świata kierowców został przyznany w 1979 roku.
Era Grupy B.
Na początku lat 80. XX wieku tylnonapędowe grupa 2 i grupa 4 zostały zastąpione przez samochody grupy B o większej mocy. Napęd na 4 koła został dopuszczony w 1979 roku, ale większość producentów uznała, że jest to zbyt skomplikowane konstrukcyjnie rozwiązanie aby z nim odnieść sukces. Jednak kiedy Audi wystawił w ramach testów w rajdach pierwszy samochód z napędem na cztery koła i od razu odniósł z nim sukces, pozostali producenci także wystartowali z czteronapędowymi projektami. Od 1982 roku w regulaminie wprowadzono grupę B.
Era Grupy A.
Po serii tragicznych wypadków z udziałem B-grupowych samochodów, grupa ta została zlikwidowana z początkiem 1987 roku. Od 1986 roku istniała jednak też grupa A, która od 1987 roku stała się podstawową grupą dla zespołów walczących o tytuł mistrzowski. W latach 1993–1999 utworzono odrębną grupę samochodów rajdowych, które były klasyfikowane w tzw. Dwulitrowym Rajdowym Pucharze Świata (skr. 2L WRC).
Era WRC.
W 1997 roku pojawiły się przepisy wprowadzające kategorię samochodów WRC, która miała zastąpić grupę A. Przepisy te zostały zmodyfikowane wraz z rozpoczęciem sezonu 2011.
Każdy samochód specyfikacji WRC obowiązują regulacje przygotowane przez FIA. Definiują one zakres dozwolonych przeróbek w stosunku do drogowej wersji pojazdu, który jest bazą dla samochodu rajdowego, ograniczają maksymalną moc silnika (teoretycznie do 300 KM), minimalną masę pojazdu (1200 kg) i precyzują wymagania w stosunku do wyposażenia odpowiedzialnego za bezpieczeństwo załogi. Silnik może mieć maksymalnie 1600 cm³ pojemności, z reguły posiada turbosprężarkę oraz sekwencyjną skrzynię biegów o wzmocnionej konstrukcji (w historii aut WRC spotykane były skrzynie posiadające od czterech do siedmiu przełożeń) oraz inteligentny napęd na cztery koła. Samochód ten musi być też przystosowany do poruszania się po normalnych drogach, gdyż musi przemieszczać się nimi pomiędzy metą jednego i startem kolejnego odcinka specjalnego.
Sposób klasyfikacji.
Klasyfikacja kierowców.
Klasyfikacja kierowców to kolejność zawodników pod względem liczby zdobytych punktów w czasie rajdu. Wprowadzono ją w 1977 roku. Obecnie punkty przydzielane są w następujący sposób: za zwycięstwo zawodnik otrzymuje 25 punktów, za pozycje drugą 18, za trzecią 15, za czwartą 12, za piątą 10, za szóstą 8, za siódmą 6, za ósmą 4, za dziewiątą 2. Ostatnią punktowaną lokatą jest dziesiąta, za którą uzyskuje się 1 punkt w klasyfikacji indywidualnej.
Dodatkowo punktowany jest również ostatni odcinek specjalny tzw. Power Stage. Od roku 2017 za zwycięstwo przyznawanych jest 5 punktów, za drugie miejsce 4 punkty, za trzecie 3 punkty, za czwarte 2, a za piąte 1 punkt. Wcześniej, w latach 2011–2017, za zwycięstwo przydzielano tylko 3 punkty, kolejno za drugie miejsce 2 i za trzecie 1 punkt.
Klasyfikacja konstruktorów.
Klasyfikacja konstruktorów to kolejność zespołów w zależności od punktów zdobytych przez ich zawodników. W latach 1973–1976 była to jedyna prowadzona klasyfikacja. Obecnie punkty dla konstruktorów, podobnie jak wśród kierowców są przyznawane według klucza 25-18-15-12-10-8-6-4-2-1, z tym że w klasyfikacji uwzględniane są jedynie dwie nominowane przed rajdem załogi z każdego zespołu (niezależnie od liczby załóg jaką wystawia dany zespół).
Rekordy.
W trakcie Rajdowych Mistrzostw Świata odnotowano następujące rekordy:
Poniższa tabela przedstawia zawodników o największej liczbie zwycięstw. Czcionką pogrubioną zaznaczono zawodników, którzy w roku 2021 wciąż uczestniczyli w mistrzostwach. 
Polacy w WRC.
Jak dotąd (stan na 24 czerwca 2013, po Rajdzie Sardynii) najwięcej razy (trzykrotnie) w klasyfikacji WRC punktował Michał Kościuszko – zdobył punkty do klasyfikacji w trzech rajdach (raz w 2011, a dwa razy w 2013). Pierwszym Polakiem, który zapunktował w klasyfikacji WRC był Maciej Stawowiak, który w sezonie 1980 jadąc samochodem FSO Polonez 2000 zdobył 1 punkt dzięki zajętemu 10 miejscu podczas Rajdu Portugalii (pilot Ryszard Żyszkowski). W 2009 Krzysztof Hołowczyc jadąc Fordem Focusem WRC zdobył 3 pkt. za 6 miejsce w Rajdzie Polski (pilot Łukasz Kurzeja). W Rajdzie Sardynii 2013, swoje pierwsze punkty zdobył Robert Kubica (pilot Maciej Baran). Zajmując 9. miejsce (2 pkt.), stał się trzecim kierowcą w historii WRC, który wcześniej punktował także w Formule 1. Robert Kubica także posiada najlepszy w historii startów polaków wynik w WRC – 5 miejsce w Rajdzie Niemiec (2013)[stan na 20.08.2014), które zdobył autem Citroen DS3 RRC. W sezonie 2014 wygrał dwa pierwsze (jako jedyny Polak odniósł zwycięstwa na odcinkach WRC) odcinki Rajdu Monte Carlo debiutując w Fordzie Fiesta WRC wprawiając środowisko rajdowe w osłupienie.
Najwyższe miejsce polskiego kierowcy w pojedynczym rajdzie zaliczanym do rajdowych mistrzostw świata (wtedy nie były rozgrywane mistrzostwa świata kierowców) to 3 miejsce Stawowiaka na Polskim Fiacie 125p osiągnięte w Rajdzie Polski 1973. Wówczas nie prowadzono jednak klasyfikacji kierowców, a sam rajd ukończyły tylko trzy załogi (Stawowiak i jego pilot Jan Czyżyk byli więc właściwie na ostatnim miejscu wśród załóg, które dojechały do mety).
Najczęściej z polskich kierowców w pierwszej "10" rajdów meldował się Robert Kubica. Dokonał tego jedenastokrotnie (stan na 07.12.2015). Krzysztof Hołowczyc czterokrotnie był w pierwszej "10" rajdów, ale ze względu na inną wtedy punktację tylko występ z 2009 roku przyniósł Hołowczycowi punkty do klasyfikacji – w 1998 punktowane były miejsca 1-6.

</doc>
<doc id="147740" url="https://pl.wikipedia.org/wiki?curid=147740" title="Zjawiska krasowe">
Zjawiska krasowe



</doc>
<doc id="147750" url="https://pl.wikipedia.org/wiki?curid=147750" title="Rafy koralowe">
Rafy koralowe



</doc>
<doc id="147757" url="https://pl.wikipedia.org/wiki?curid=147757" title="Fédération Internationale de l’Automobile">
Fédération Internationale de l’Automobile

Fédération Internationale de l’Automobile, skrót FIA, pol. Międzynarodowa Federacja Samochodowa – międzynarodowa organizacja pozarządowa, zrzeszająca 239 narodowych federacji sportów samochodowych.
Historia.
Federacja została założona 20 czerwca 1904 roku jako "Association Internationale des Automobile Clubs Reconnus" (AIACR). Po zakończeniu II wojny światowej zmieniła nazwę na FIA - "Fédération Internationale de l’Automobile". Jej siedziba mieści się przy Place de la Concorde 8 w Paryżu. Federacja zrzesza 239 krajowych organizacji z 118 krajów na całym świecie. Prezydentem FIA jest Mohammed Ben Sulayem.
W 1950 roku zorganizowano pierwsze Mistrzostwa Świata Formuły 1.
W 1973 roku FISA stworzyła serię Rajdowych Mistrzostw Świata, a Rajd Monte Carlo stał się jej pierwszą eliminacją.
Organizowane imprezy.
Wspierane przez FIA.
Wiele serii międzynarodowych, krajowych i regionalnych jest wspieranych przez FIA. Samochody w tych seriach spełniają homologację FIA.
Prezydenci FIA.
Źródło: oficjalna strona Fédération Internationale de l'Automobile (FIA)

</doc>
<doc id="147760" url="https://pl.wikipedia.org/wiki?curid=147760" title="FIA">
FIA



</doc>
<doc id="147763" url="https://pl.wikipedia.org/wiki?curid=147763" title="Antocyjany">
Antocyjany

Antocyjany, antocyjaniny ("E163") – grupa organicznych związków chemicznych z klasy flawonoidów, będących glikozydami, w których barwnymi aglikonami są antocyjanidyny (zazwyczaj cyjanidyna, pelargonidyna lub delfinidyna). Są naturalnymi barwnikami pochodzenia roślinnego, występującymi w wakuolach (głównie w kwiatach i owocach), w postaci granulek o różnej wielkości. Dużą zawartością antocyjanów odznaczają się m.in.: borówki czarne, maliny, czarne porzeczki, czarny bez, jeżyny, aronia, czerwona kapusta, winogrona oraz bakłażany. Do celów przemysłowych otrzymuje się je poprzez ekstrakcję liści czerwonej kapusty lub skórek winogron.
Badania nad antocyjanami rozpoczął w 1914 roku Richard Martin Willstätter. Obecnie uważa się, że pełnią w organizmie funkcje ochronne, m.in. przed promieniowaniem UV. Przywabiają także zapylacze oraz zwierzęta rozprzestrzeniające nasiona.
Właściwości.
Barwa antocyjanów zależy od pH środowiska, w jakim się one znajdują. W przypadku pH poniżej 7 (kwaśne) są one czerwone, a w pH obojętnym lub zasadowym (pH &gt; 7) mają barwę niebieską lub fioletową.
Na barwę antocyjanów ma wpływ wiele czynników. Jednym z nich jest temperatura. Wraz ze wzrostem temperatury (w trakcie dłuższego ogrzewania) początkowo barwa antocyjanów staje się bardziej intensywna, gdyż następuje rozszczepienie glikozydów na odpowiednie aglikony. Następnie intensywność barwy gwałtownie spada (w wyniku utlenienia barwników do związków o kolorze brunatnym oraz bezbarwnym). Odbarwienie antocyjanów następuje również wskutek dodatku dwutlenku siarki (reakcja obserwowana np. w czasie sulfitacji pulp). Zmiana barwy antocyjanów może wynikać także z działalności enzymów (oksydaz) oraz obecności jonów metali. Barwa antocyjanów w obecności jonów metali zależy nie tylko od tego, jakie jony występują w środowisku, ale również od gatunku rośliny (np. jony cyny zmieniają barwę truskawek, malin i wiśni na kolor bladoczerwony, a czarnej porzeczki na fioletowoamarantowy; zabarwienie wymienionych owoców w obecności jonów żelaza i miedzi jest natomiast brunatne).
Antocyjany zbudowane są z reszty cukrowej połączonej z aglikonem, którym jest barwny związek z grupy antocyjanidyn. Obecnie poznanych zostało kilkaset antocyjanów, różniących się rodzajem antocyjanidyny oraz rodzajem, liczbą i miejscem przyłączenia reszty cukrowej i jej podstawnikami. Do roku 2004 opisano 17 antocyjanidyn.
Zastosowanie.
Jest chemicznym dodatkiem do żywności, oznaczonym jako "E163". Używany jako czerwono-fioletowy barwnik spożywczy, w produktach takich jak: napoje bezalkoholowe, oranżady w proszku, dżemy, lody, wina, jogurty, cukierki, konserwy oraz wyroby cukiernicze. Służy również do barwienia witamin w tabletkach.

</doc>
<doc id="147767" url="https://pl.wikipedia.org/wiki?curid=147767" title="Mroczne widmo">
Mroczne widmo



</doc>
<doc id="147768" url="https://pl.wikipedia.org/wiki?curid=147768" title="Atak klonów">
Atak klonów



</doc>
<doc id="147769" url="https://pl.wikipedia.org/wiki?curid=147769" title="Zemsta Sithów">
Zemsta Sithów



</doc>
<doc id="147770" url="https://pl.wikipedia.org/wiki?curid=147770" title="Nowa nadzieja">
Nowa nadzieja



</doc>
<doc id="147772" url="https://pl.wikipedia.org/wiki?curid=147772" title="Imperium kontratakuje">
Imperium kontratakuje



</doc>
<doc id="147773" url="https://pl.wikipedia.org/wiki?curid=147773" title="Powrót Jedi">
Powrót Jedi



</doc>
<doc id="147775" url="https://pl.wikipedia.org/wiki?curid=147775" title="Kasa Pożyczkowa Miasta Ostrowa">
Kasa Pożyczkowa Miasta Ostrowa

Kasa Pożyczkowa Miasta Ostrowa – położony przy placu Stefana Rowińskiego budynek o jednym z najbogatszych w Ostrowie Wielkopolskim wystrojów elewacji.
Historia.
Obiekt został wzniesiony w drugiej połowie XIX wieku. Początkowo była to prosta, prywatna kamienica utrzymana w stylu klasycyzmu. W 1899 roku została przejęta Kasę Pożyczkową Miasta Ostrowa. Była to najstarsza polska instytucja bankowa w mieście, założona w 1871 roku. Po 1908 roku dokonano, nakładem Kasy, generalnej przebudowy elewacji, dzięki której stała się jednym z najciekawszych przykładów neobaroku w Ostrowie. Odrestaurowana w 2006 roku.
Elewacja frontowa.
Neobarokowa elewacja zawiera domieszki klasycyzmu i utrzymana jest w charakterystycznym dla epoki tak zwanym wielkim porządku. Druga i trzecia kondygnacja przyozdobione są czterema korynckimi półkolumnami ustawionymi na półcokołach. Dwie środkowe złączone są ślepą balustradą tralkową. Szczyt zwieńczony jest masywnym gzymsem, prostym po bokach, a półkolistym pomiędzy środkowymi kolumnami. Na szczycie ustawione były rzeźby postaci ludzkich jednak zostały one zdjęte około roku 1980. Decyzję tę argumentowano bezpieczeństwem przechodniów. Szczytowy gzyms osłania dekorowane pole ograniczone od dołu tympanonem. Dach jest dwuspadowy, niegdyś zwieńczony był jeszcze kutą dekoracją.
Ornamentyka elewacji.
Ornamentyka nawiązuje została dobrana celowo i nawiązuje do ideałów pozytywizmu. Między kolumnami znajdują się cztery zespoły dekoracyjne:
W polu pod szczytem oraz na tympanonie znajdują się:

</doc>
<doc id="147779" url="https://pl.wikipedia.org/wiki?curid=147779" title="Śliz pospolity">
Śliz pospolity

Śliz pospolity, śliz, śliz zwyczajny ("Barbatula barbatula") – gatunek słodkowodnej ryby karpiokształtnej z rodziny przylgowatych (Balitoridae).
Występowanie.
Śliz występuje w Europie z wyjątkiem Włoch, Półwyspu Pirenejskiego, Grecji, północnej Szkocji, Norwegii, północnej Szwecji i Finlandii, przez Azję do Chin. W Polsce jest pospolity w rzekach górskich.
Śliz występuje w rzekach, zarówno nizinnych jak i górskich, oraz w wodach stojących. Żyje przy dnie, ukryty wśród kamieni, korzeni i pod nawisami brzegowymi. Jest odporny na zanieczyszczenie wody.
Opis.
Śliz osiąga 12–18 (21) cm długości. Ma ciało mocno wydłużone, pokryte grubą warstwą śluzu, brzuch spłaszczony. 4 wąsiki w środkowej części wargi górnej i 2 w kącikach ust. Płetwy grzbietowa i ogonowa mają równo ścięte krawędzie. 
Ubarwienie grzbietu i boków jest szarobrązowe bądź brązowozielone z ciemniejszymi plamami, brzuch jest biały lub żółtawy. Płetwy pokryte są rzędami ciemnych plamek.
Odżywianie.
Śliz żywi się larwami owadów wodnych i nicieniami.
Rozród.
Śliz trze się od III do V na piaszczystym lub kamienistym podłożu. Tarło odbywa się porcyjnie, samica składa ikrę na żwirze lub kamieniach. Złożona ikra jest strzeżona przez samca.
Ochrona.
Na terenie Polski śliz jest objęty częściową ochroną gatunkową.

</doc>
<doc id="147782" url="https://pl.wikipedia.org/wiki?curid=147782" title="Demokracja wojenna">
Demokracja wojenna

Demokracja wojenna – alternatywna nazwa państwa plemiennego pochodząca od charakterystycznych cech: rozległych funkcji wojskowych państwa i demokratycznego charakteru władzy sprawowanej przez wiece.
Na skutek długotrwałego oddalenia się niektórych członków plemienia od swoich dawnych zajęć (rolnictwa, rzemiosła, hodowli), grupował się stały oddział wolnych ludzi zajmujących się głównie walką, późniejsza tzw. drużyna. Wyłaniała ona swojego wodza, początkowo tylko na okres toczonej walki. Wraz ze wzrostem autorytetu oraz liczby wojen wódz stał się instytucją stałą (monarchą).
Stosunki między państewkami o tym ustroju cechował duży dynamizm, często zmieniano sojuszników i cele wojen. Łupy wojenne i daniny pozyskiwane od ludów uzależnionych lub podbitych były głównym składnikiem dochodów wodza, drużyny i starszyzny. Przyspieszało to proces zróżnicowania majątkowego w społeczeństwie (początkowo jednolitym).

</doc>
<doc id="147784" url="https://pl.wikipedia.org/wiki?curid=147784" title="Dagorlad">
Dagorlad

Dagorlad (sin. "Pole Bitwy", ang. "Battle Plain") – równina ze stworzonej przez J.R.R. Tolkiena mitologii Śródziemia. Wspominają o niej bohaterowie "Władcy Pierścieni". Informacje na temat historii tego miejsca znajdują się w "Dodatkach" do powieści oraz w "Silmarillionie". Równina Dagorlad jest zaznaczona i podpisana na mapach Śródziemia dołączonych do "Władcy Pierścieni".
Była to wielka, jałowa równina, położona na wschód od Emyn Muil, tuż na przedpolu Mordoru. Stoczono tam w 3434 roku Drugiej Ery wielką bitwę pomiędzy armią Ostatniego Sojuszu a wojskami Saurona. Temu wydarzeniu równina zawdzięcza swoją nazwę w języku westron ("Pole Bitwy"), co jest dosłownym tłumaczeniem sindarińskiego miana Dagorlad.
Z biegiem lat część równiny, gdzie znajdowały się groby poległych w Drugiej Erze, pochłonęły Martwe Bagna.
W ciągu Trzeciej Ery doszło tam jeszcze do dwóch innych batalii. Obie stoczyły wojskami Gondoru z Woźnikami: w 1899 roku zwycięstwo króla Calimehtara oraz w 1944 roku klęska Ondohera.

</doc>
<doc id="147785" url="https://pl.wikipedia.org/wiki?curid=147785" title="Francoise Gaudenzi-Aubier">
Francoise Gaudenzi-Aubier



</doc>
<doc id="147787" url="https://pl.wikipedia.org/wiki?curid=147787" title="Język lezgiński">
Język lezgiński

Język lezgiński (także: język lezgijski; lezg. , ) – język Lezginów, zamieszkujących południowo-wschodnią część Dagestanu i północne rejony Azerbejdżanu. Należy do zespołu samurskiego, podgrupy dagestańskiej w grupie północno-wschodniej (nachsko-dagestańskiej) języków kaukaskich.
Według danych spisu powszechnego przeprowadzonego w 2002 r. językiem tym na terenie Federacji Rosyjskiej włada ponad 385 tys. osób. Podczas spisu ludności przeprowadzonego w 1997 r. w Azerbejdżanie 197 tys. osób podało narodowość lezgińską (brak danych o języku ojczystym).
Wiele szacunków i danych liczbowych odnosi się nie do języka lezgińskiego jako takiego, lecz do całej grupy spokrewnionych języków kaukaskich, włącznie z językiem tabasarańskim, agulskim, rutulskim, cachurskim i kilkoma drobniejszymi językami regionu. Języki te ujmowane są czasami jako całość, tworzą bowiem pewną wspólnotę, nazywaną przez niektórych autorów zespołem samurskim dagestańskich języków Kaukazu.
Wyróżnia się trzy grupy dialektów języka lezgińskiego: dialekty kuryńskie (należący do tej grupy dialekt giunejski stanowi podstawę literackiego języka lezgińskiego), samurskie i kubańskie (nazwa od miejscowości Kuba w północnym Azerbejdżanie), a także kilka samodzielnych bądź niesklasyfikowanych gwar lokalnych.
Język lezgiński jest językiem spółgłoskowym, posiadającym 5 samogłosek i bogaty system spółgłosek.
Rzeczownik ma bardzo rozbudowany i skomplikowany system deklinacji, bowiem gramatyki wyróżniają aż 18 przypadków, wyrażających bardzo szczegółowe relacje przestrzenne, czasowe i inne, np. forma "къванцикай", będąca tzw. III przypadkiem wyjściowym, utworzona od "къванцик" (co z kolei jest formą tzw. III miejscownika wyrazu къван ‘kamień’) oznacza ‘spod kamienia’. Formą wyjściową dla tworzenia przypadków zależnych jest ergatyw.
Czasownik w języku lezgińskim, podobnie jak w innych językach północno-wschodniokaukaskich, nie odmienia się przez osoby (jedynym wyjątkiem jest rozróżnienie 1. i 3. osoby trybu rozkazującego), liczby i rodzaje. Wyróżnia się jednak kategorie: czasu, trybu, powtarzalności (iteratywność), kauzatywności.
Piśmiennictwo.
Pierwsze oryginalne dzieła zapisane w języku lezgińskim pojawiły się w XVIII w. Żywszy rozwój języka literackiego nastąpił w XIX w., kiedy to w oparciu o dialekt kuryński rozwijało się piśmiennictwo, głównie religijne, zapisywane alfabetem arabskim. Po utworzeniu ZSRR podjęto próbę stworzenia piśmiennictwa w oparciu o alfabet łaciński (od 1928), później zaś (po 1938) wprowadzono alfabet cyrylicki, używany do dzisiaj. Lezgińska cyrylica wykorzystuje znak „I” oraz w odróżnieniu np. od rosyjskiej posługuje się dwuznakami (кь, къ, хI itp.), stosowanymi dla oddania charakterystycznych głosek tego języka.
W języku lezgińskim prowadzone są zajęcia w szkołach podstawowych w regionach Dagestanu zamieszkanych przez Lezginów, jest on wykładany w szkołach średnich i wyższych jako przedmiot dla zainteresowanych. Ogromna większość Lezginów płynnie posługuje się językiem rosyjskim.
Pierwsza praca naukowa poświęcona językowi lezgińskiemu została opublikowana w 1860 r. przez rosyjskiego kaukazologa, Piotra Uslara.

</doc>
<doc id="147789" url="https://pl.wikipedia.org/wiki?curid=147789" title="Leo Scheffczyk">
Leo Scheffczyk

Leo Scheffczyk (ur. 21 lutego 1920 w Bytomiu, zm. 8 grudnia 2005 w Monachium) – niemiecki duchowny katolicki, teolog i mariolog, kardynał, wicerektor seminarium duchownego w Königstein im Taunus, profesor uniwersytetów w Tybindze i Monachium.
Życiorys.
Leo Scheffczyk urodził się 21 lutego 1920 roku w śląskim "Beuthen" (dziś Bytom), przemysłowym mieście, które po podziale Górnego Śląska w 1922 należało do Niemiec jako miasto przygraniczne. W Bytomiu Leo Scheffczyk ukończył szkołę podstawową oraz uczęszczał do katolickiego gimnazjum humanistycznego "Hindenburg". Przez wiele lat był ministrantem w parafii św. Barbary, był też członkiem katolickiego stowarzyszenia Nowe Niemcy (""). W 1937 roku, przed delegalizacją organizacji, Scheffczyk był kierownikiem całego regionu Górnego Śląska ("Oberschlesiengau"). W 1938 zdał maturę. W tym samym roku rozpoczyna studia na Wydziale Teologii Katolickiej Uniwersytetu Wrocławskiego. W 1941 musiał przerwać studia, gdy został powołany do wojska. Jako żołnierz służył w Niemczech, Francji i Norwegii, gdzie pół roku spędził w niewoli. Po wojnie nie mógł powrócić na Śląsk, przesiedlił się do Bawarii. Tam w Wyższej Szkole Filozoficzno-Teologicznej we Freisingu ("Philosophisch-theologische Hochschule Freising") i na Uniwersytecie w Monachium dokończył studia. Razem z nim w tym czasie studiował we Freisingu Joseph Ratzinger, późniejszy papież. Święcenia kapłańskie otrzymał 29 czerwca 1947 w Monachium. Pracował jako duszpasterz w Grafing (1947-1948) i Traunwalchen (1948). W 1948 został powołany na stanowisko wicerektora (subregens) w seminarium duchownym w Königstein ("Albertus-Magnus-Kolleg"). W tym czasie rozpoczyna pisać pod kierunkiem prof. Seppelta doktorat z historii Kościoła o teologicznych pismach niemieckiego poety Leopolda Friedricha zu Stolberga ("Friedrich Leopold zu Stolbergs, Geschichte der Religion Jesu Christi"), który kończy w roku 1950. Po doktoracie z historii Kościoła zainteresowania Scheffczyka kierują się w stronę teologii dogmatycznej. W 1957 pod kierunkiem prof. Michaela Schmausa habilitował się w dziedzinie teologii na podstawie rozprawy "Das Mariengeheimnis in Frömmigkeit und Lehre der Karolingerzeit". Był profesorem w Königstein oraz na uniwersytetach w Tybindze i Monachium. Otrzymał tytuł prałata honorowego Jego Świątobliwości (wrzesień 1978). Natomiast w dowód uznania jego dorobku naukowego ze strony państwa w 1980 został powołany w skład Bawarskiej Akademii Nauk oraz akademii papieskich – Papieskiej Międzynarodowej Akademii Maryjnej i Papieskiej Akademii Teologicznej w Rzymie. Po reorganizacji terytorialnej Kościoła w Niemczech w styczniu 1999 został inkardynowany do archidiecezji Monachium-Freising.
Jako zasłużony teolog został w lutym 2001 wyniesiony przez Jana Pawła II do godności kardynalskiej; otrzymał diakonię S. Francesco Saverio alla Garbatella. Ze względu na podeszły wiek (81 lat) został zwolniony z obowiązku przyjęcia sakry biskupiej, nie miał również nigdy prawa udziału w konklawe.

</doc>
<doc id="147790" url="https://pl.wikipedia.org/wiki?curid=147790" title="Język lezgijski">
Język lezgijski



</doc>
<doc id="147792" url="https://pl.wikipedia.org/wiki?curid=147792" title="Odruch warunkowy">
Odruch warunkowy

Odruch warunkowy () – nabyta reakcja organizmu. Odruch warunkowy klasyczny powstaje podczas życia osobnika na bazie odruchu bezwarunkowego. Występuje dopiero po analizie danego bodźca przez ośrodek kojarzenia w mózgowiu, głównie w pniu mózgu. Powstawanie odruchów warunkowych wynika z powtarzalności pewnych sytuacji oraz integracyjnej funkcji mózgowia, które korzystając z danych przekazywanych przez różne zmysły może postrzegać otoczenie wieloaspektowo. Wprawdzie bodźcem powodującym wydzielanie śliny jest obecność w pysku pokarmu, lecz podczas jedzenia pies widzi otoczenie, widzi pokarm (jego formę), czuje zapach i rejestruje wiele innych cech sytuacji. Każdy z tych elementów może stać się bodźcem warunkowym i wywoływać ślinienie, o ile pies będzie głodny.
Schemat powstawania klasycznego odruchu warunkowego.
Mechanizm powstawania odruchów warunkowych odkrył rosyjski fizjolog Iwan Pawłow. Odkrycie przez Iwana Pawłowa odruchu warunkowego miało fundamentalne znaczenie dla zrozumienia wyższych czynności nerwowych.
Bodźcem pierwotnym (bezwarunkowym) jest kontakt pokarmu ze śluzówką jamy gębowej → bezwarunkowa reakcja wydzielania śliny
1 etap. Bodziec obojętny np. dzwonek + bodziec bezwarunkowy (pokarm) → wydzielanie śliny. 
Niniejsza sytuacja zostaje wielokrotnie powtórzona.
2 etap. Dzwonek - dotychczasowy bodziec obojętny, towarzyszący karmieniu → wydzielanie śliny.
Dzwonek nabył właściwości bodźca bezwarunkowego, mimo że w niczym nie przypomina pokarmu.
Odruch warunkowy, w przeciwieństwie do bezwarunkowego, nie jest trwały. Przykładem może być mycie rąk po powrocie do domu, zamykanie drzwi na klucz podczas wychodzenia czy gaszenie światła przed opuszczeniem pomieszczenia. Odruch warunkowy może powstawać na bazie odruchu bezwarunkowego poprzez regularne powtarzanie czynności i skojarzenie jej z inną (odruch Pawłowa).
Badania nad odruchami warunkowymi.
Odruch warunkowy klasyczny został odkryty przez rosyjskiego fizjologa Iwana Pawłowa w 1904 roku. Na początku 1928 r. Jerzy Konorski oraz Stefan Miller zauważyli istnienie odrębnego typu odruchów - nazwali je odruchami warunkowymi instrumentalnymi. Odruchy warunkowe instrumentalne mogą powstawać na bazie odruchów bezwarunkowych (chodzi głównie o odruchy propriocepcyjne, służące do utrzymania prawidłowej postawy ciała a więc odruchy zachodzące z wykorzystaniem wrzecionek mięśniowych i receptorów stawowych), ale niekoniecznie. Ponieważ skurcze mięśni poprzecznie prążkowanych mogą mieć również charakter wolicjonalny, odruchy instrumentalne mogą więc powstawać przez powtarzanie i automatyzację zachowań wolicjonalnych, przynoszących organizmowi jakieś korzyści. Głównymi ośrodkami koordynacji odruchów instrumentalnych są móżdżek oraz międzymózgowie (w szczególności podwzgórze) oraz kora mózgowa.
Schemat powstawania odruchu warunkowego instrumentalnego.
A. Odruch instrumentalny oparty na odruchu bezwarunkowym
1 etap. Przy pomocy specjalnej uprzęży podnosimy psu łapę i w tym momencie dmuchamy mu w ucho + brzęczyk jako bodziec obojętny → po skojarzeniu pies aktywnie prostuje łapę (nie pozwala jej zgiąć).
2 etap. Brzęczyk → wyprost kończyny
B. Odruch instrumentalny typowo wolicjonalny
Głodny szczur po włożeniu do klatki Skinnera podejmuje działania orientacyjne i odkrywa dźwignię, po której naciśnięciu, w pojemniku pojawia się kulka pokarmu (porcja wody). Po skojarzeniu tych faktów szczur, ilekroć jest głodny/spragniony naciska dźwignię.

</doc>
<doc id="147795" url="https://pl.wikipedia.org/wiki?curid=147795" title="Robert Mugabe">
Robert Mugabe

Robert Gabriel Mugabe (wymowa shona [], wymowa angielska []; ur. 21 lutego 1924 w Salisbury, zm. 6 września 2019 w Singapurze) – zimbabweński polityk, premier Zimbabwe w latach 1980–1987, prezydent Zimbabwe w latach 1987–2017. Od 30 stycznia 2015 do 30 stycznia 2016 sprawował funkcję przewodniczącego Unii Afrykańskiej.
Życiorys.
Edukacja i początki kariery.
Urodził się w dystrykcie Zvimba miasta Salisbury (obecne Harare) w ówczesnej brytyjskiej kolonii, Rodezji Południowej. Syn ubogiego cieśli z Malawi pochodzącego z plemienia Szona. Wczesną edukację pobierał w misji jezuickiej, co ukształtowało go na gorliwego katolika. Naukę kontynuował na University College of Fort Hare w Republice Południowej Afryki, gdzie poznał działaczy Afrykańskiego Kongresu Narodowego i przyjął nacjonalistyczne poglądy polityczne. W latach 1956–1960 pracował jako nauczyciel w Ghanie. W czasie pobytu w Ghanie, znalazł się pod ideologicznym wpływem ówczesnego premiera kraju, Kwame Nkrumaha. Ponadto wraz z niektórymi działaczami rodezyjskim przeszedł przeszkolenie na Instytucie Ideologicznym Kwame Nkrumaha w miejscowości Winneba na południu Ghany. Do Rodezji powrócił w 1960 roku.
W 1963 roku był współzałożycielem Afrykańskiego Narodowego Związku Zimbabwe (ZANU). W 1964 roku za działalność opozycyjną względem reżimu białej mniejszości, został aresztowany i skazany na więzienie gdzie spędził dziesięć lat. Do 1966 roku formalnie zostawał sekretarzem generalnym partii którą zakładał. Po wyjściu na wolność w 1974 roku wyjechał z kraju i udał się na emigrację do Londynu. Tam ukończył studia prawnicze. W 1975 roku został politycznym liderem partyzanckiej Afrykańskiej Armii Narodowego Wyzwolenia Zimbabwe biorącej udział w wojnie rodezyjskiej. Od 1976 roku objął przywództwo w ZANU. W latach wojny podjął się współpracy z konkurencyjną grupą narodowowyzwoleńczą Afrykański Ludowy Związek Zimbabwe (ZAPU) i wziął udział w spotkaniu z jej liderem Joshuą Nkomo zorganizowanym przez prezydenta Tanzanii, Juliusa Nyerere.
Premier Zimbabwe.
Pierwsze wolne wybory w 1980 roku przyniosły zwycięstwo ZANU, które uzyskało poparcie największej narodowości kraju – Szona (24% głosów w skali kraju) i Mugabe otrzymał urząd premiera. Władzę objęła koalicja ZANU, ZAPU i partii białych – Frontu Zimbabwe. Większość ważnych stanowisk pozostało w rękach białych. Premier, w celu zminimalizowania skutków rozbicia czarnych mieszkańców kraju, dążył do porozumienia z konkurencyjnym ruchem ZAPU reprezentującym ludność Ndebele. Ten okres rządów Mugabe cechował pragmatyzm polityczny, ostrożność i staranie o dobry wizerunek państwa. W polityce gospodarczej, choć pozostawał krytykiem zagranicznych modeli gospodarczych (uważał, że „gospodarcza dominacja jest gorszym zjawiskiem niż dominacja polityczna”), jedynie nieznacznie zwiększył kontrolę państwa w ekonomii, zarzucając jakiekolwiek plany nacjonalizacji. Ekipa rządowa choć wywodziła się z kręgów marksistowskich, wspierała także wielkie plantacje białych (posiadających 70% ziemi w kraju) oraz drobne gospodarstwa i prywatne własności czarnych. Większe reformy przeprowadzano głównie w dziedzinie oświaty i zdrowia. Próbowano realizować programy Międzynarodowego Funduszu Walutowego. Pierwsze lata rządów Mugabe wiązały się z wysokim stopniem rozwoju gospodarczego. Jako premier podjął się reform mających wymazać kolonialną przeszłość Zimbabwe i przeprowadził nieznaczny proces afrykanizacji kraju, który objął jedynie nazewnictwo – wiele nazw miast zostało zmienionych np. z Salisbury na Harare. W polityce zagranicznej prowadził politykę wspierania rządu sąsiedniego Mozambiku, wspierając tamtejszy Front Wyzwolenia Mozambiku w walkach z opozycyjnym Narodowym Ruchem Oporu Mozambiku. Na gruncie tej polityki doszło do starć zimbabweńskiej armii z mozambicką partyzantką na terenach przygranicznych.
Pomimo prób załagodzenia napięcia wewnętrznego przez Mugabe, w kraju narastał konflikt zaostrzony poprzez działalność radykalnych frakcji Alfreda „Nikity” Mangeny w ZAPU i Edgara Tekerego w ZANU. W 1982 roku rozpadła się rządowa koalicja, a ZANU przejęła pełnię władzy. Od 1982 do 1987 miały miejsce starcia zbrojne wojska z powstańcami Ndebele. Walki spowodowała ucieczka Nkomo reprezentującego Ndebele z kraju po tym, gdy ujawniono gromadzenie broni przez jego ugrupowanie oraz kontakty z RPA i ZSRR w celu możliwego zamachu stanu skierowanego przeciw Mugabe. Kryzys doprowadził do wzrostu poparcia dla Mugabe. W celu ochrony rządu Mugabe powołał paramilitarne zaplecze partii – Młodzieżowe Brygady ZANU-PF działające na przełomie lat 1984–1985. W 1985 roku odbyły się wybory parlamentarne wygrane przez ZANU z wynikiem 19%. ZAPU dostała niewielki procent głosów co skłoniło jej przywódców do rozmów na temat zjednoczenia ZAPU i ZANU. Kompromis z 1987 roku obejmował połączenie ZANU i ZAPU w jednolitą partię Afrykański Narodowy Związek Zimbabwe – Front Patriotyczny (ZANU-PF) i zmianę ustroju na prezydencki. Mugabe został w 1987 roku prezydentem kraju, a dotychczas opozycyjny Nkomo został ministrem, ogłoszono również amnestię dla wszystkich dysydentów.
Prezydentura.
Zakończenie walk międzyplemiennych ustabilizowało sytuację Zimbabwe. W 1988 roku kraj w ramach pielgrzymki odwiedził papież Jan Paweł II. Robert Mugabe utrzymał rząd w kolejnych wyborach w 1990 roku, partia Mugabe zyskała również przewagę w wyborach parlamentarnych, w których opozycyjny Zimbabweński Ruch Jedności zdobył 18%. Rok później w Harare miał miejsce szczyt państw członkowskich brytyjskiej Wspólnoty Narodów (Zimbabwe było członkiem organizacji), na którym przyjęto „Deklarację z Harare” definiującą normy przestrzegania praw człowieka w krajach Wspólnoty. W tym samym roku Mugabe i jego rząd zrezygnowali z lewicowych haseł przyjętych w 1984 roku. W 1995 roku w wyborach parlamentarnych zdecydowaną większość zdobyła ZANU-PF, natomiast główna siła opozycji ZANU-Ndonga jedynie 7%. W 1996 roku Mugabe ponownie został wybrany prezydentem. W 1997 roku w związku z niezrealizowaną reformą rolną i słabnącą gospodarką doszło do strajku generalnego kierowanego przez Kongres Związków Zawodowych Zimbabwe na czele którego stał Morgan Tsvangirai. W 1998 roku w trakcie II wojny domowej w Kongu, rząd Zimbabwe wysłał wojska na pomoc rządowi Laurenta-Désiré Kabili. Decyzja o wysłaniu do Konga wojsk (około 11 tysięcy żołnierzy) podzieliła w znaczący sposób zwolenników rządu i opozycji oraz przyczyniła się do powstania zjednoczonej opozycji (głównie związków zawodowych) – Ruchu na rzecz Demokratycznej Zmiany z Tsvangiraiem na czele.
W ostatnich latach (od 1999) Mugabe zradykalizował stanowisko, próbując siłą odebrać białym farmerom ziemię i popierając dawnych towarzyszy broni – partyzantów, urządzających okupacje gospodarstw białych. Wskutek tego nastąpił poważny gospodarczy kryzys i wzrost napięć społecznych. Po wyborach w 2002 roku, w których zdobył 56,2% (główny kontrkandydat zdobył 42%), silny Mugabe przystąpił do zwalczania opozycji. Był oskarżany przez wiele rządów i organizacji międzynarodowych (także afrykańskich) o łamanie praw człowieka czy brak wolności słowa (aresztowania dziennikarzy). Sam Mugabe uważał jednak swoich przeciwników za inspirowanych przez kolonialistów, którzy chcą zachować ziemię zagrabioną rdzennym mieszkańcom kraju. W 2004 roku Zimbabwe wdało się w konflikt w prowincji Kiwu, w którym poparło Demokratyczną Republikę Konga. W związku z krytyką prezydenta, Stany Zjednoczone i Unia Europejska wprowadziły u progu XXI wieku ograniczone sankcje, co jednak nie zmniejszyło wpływów Zimbabwe w regionie ze względu na poparcie 79 państw tzw. „biednego południa” oraz Rosji i Chin.
29 marca 2008 w Zimbabwe odbyły się połączone wybory prezydenckie i parlamentarne. Kandydowali w nich Mugabe, lider opozycyjnej partii Ruch na rzecz Demokratycznej Zmiany Morgan Tsvangirai oraz kandydat niezależny Simba Makoni. Opozycja oraz niezależni obserwatorzy na własną rękę policzyli głosy. Na tej podstawie ogłosili, że Morgan Tsvangirai uzyskał w granicach 48–49% głosów i powinien spotkać się w II rundzie z Mugabe, którego wynik wyniósł 41–43% głosów. Komisja Wyborcza do 2 kwietnia ogłosiła jedynie wyniki z połowy okręgów wskazujące na nieznaczną przewagę opozycji. Druga runda wyborów prezydenckich miała się odbyć 27 czerwca. W tym czasie Robert Mugabe zdecydował się na zakup 3 000 000 sztuk chińskiej amunicji do karabinów AK-47 i 3000 do moździerzy. Przed drugą turą wyborów Morgan Tsvangirai w obawie o swe życie przebywał czasowo w RPA, a następnie wobec nasilającej się fali przemocy wobec jego zwolenników – zamordowano około 90 opozycyjnych działaczy – wycofał się z kandydowania. Komisja Wyborcza pozostawiła jednak nazwisko Tsvangiraia na listach, aby zachować pozory legalności głosowania. Druga tura wyborów odbyła się 28 czerwca 2008. Według oficjalnych wyników Robert Mugabe zdobył 85,51% głosów i pozostał prezydentem na kolejną kadencję. Liczenie głosów po pierwszej turze wyborów zajęło cztery miesiące, po drugiej 48 godzin. Wybory opozycja nazwała „farsą”, a wspólnota międzynarodowa uznała je za nielegalne. W efekcie sytuacji politycznej w Zimbabwe Unia Europejska wprowadziła sankcje polityczne polegające na zamrożeniu aktywów zimbabweńskich notabli i objęcia ich zakazem wjazdu na teren Unii.
W 2011 roku rząd Mugabe wysłał wojskowe wsparcie libijskiemu rządowi w czasie trwającej w tym kraju wojny domowej. 16 marca 2013 z inicjatywy Mugabe odbyło się referendum konstytucyjne, w którym około 95% głosujących opowiedziało się za nową ustawą zasadniczą. Według nowej konstytucji jedna osoba może być prezydentem tylko przez dwie kadencje. Zmniejszono także uprawnienia prezydenta. 31 lipca 2013 Mugabe zwyciężył już w I turze wyborów prezydenckich, zapewniając sobie siódmą reelekcję. Pokonał Morgana Tsvangiraia (33,94%) uzyskując 61,09% głosów. Wybory zostały uznane przez niezależnych obserwatorów za sfałszowane.
30 stycznia 2015 został wybrany na okres jednego roku przewodniczącym Unii Afrykańskiej.
Odsunięcie od władzy.
15 listopada 2017 wskutek przeprowadzonego przez armię zamachu stanu, prezydent Mugabe został umieszczony w areszcie domowym w Harare. Rozpoczęto próby negocjacji w celu pokojowego zrzeczenia się przez niego urzędu. 18 listopada w Harare doszło do masowych demonstracji przeciwko prezydentowi Mugabe. 19 listopada władze partii ZANU-PF odwołały prezydenta Mugabe z funkcji przewodniczącego ugrupowania, jednocześnie mianując na ten urząd byłego wiceprezydenta Emmersona Mnangagwę. 21 listopada 2017 w oficjalnym liście do parlamentu, Robert Mugabe ogłosił swoją rezygnację ze stanowiska prezydenta. Zmarł 6 września 2019 w Singapurze w wieku 95 lat, po długiej chorobie.
Życie prywatne.
Był żonaty z Sally, a po jej śmierci z Grace. Był katolikiem.
Odniesienia w kulturze.
Był prawdopodobnie pierwowzorem postaci Edmunda Zuwanie prezydenta fikcyjnego państwa Matobo (w rzeczywistości park narodowy na terenie Zimbabwe), który jako przywódca przeszedł drogę od idola i bohatera-wyzwoliciela do znienawidzonego tyrana, ukazanej w filmie "Tłumaczka" w reżyserii Sydneya Pollacka z 2005 roku.
Odznaczenia.
W 1994 roku Elżbieta II odznaczyła go Orderem Łaźni, którego w 2008 roku został pozbawiony.

</doc>
<doc id="147797" url="https://pl.wikipedia.org/wiki?curid=147797" title="Rezerwat przyrody Meteoryt Morasko">
Rezerwat przyrody Meteoryt Morasko

Meteoryt Morasko – krajobrazowo-leśny rezerwat przyrody utworzony 24 maja 1976 roku, położony w północnej części Poznania, na Morasku i graniczący bezpośrednio z Suchym Lasem. Na jego terenie mieszczą się kratery, które zdaniem większości badaczy powstały w wyniku upadku meteorytu Morasko ok. 5 tys. lat temu. Rezerwat podlega Nadleśnictwu Łopuchówko, bezpośrednią opiekę sprawuje leśnictwo Marianowo.
Rezerwat zajmuje powierzchnię 54,28 ha (akt powołujący podawał 53,79 ha). Wokół rezerwat utworzono otulinę o powierzchni 101,66 ha.
Na terenie rezerwatu znajduje się najwyższe wzniesienie Poznania – Góra Moraska oraz małe jezioro polodowcowe o powierzchni 0,2 km² – Zimna Woda.
Przez rezerwat przebiega szlak turystyczny do Rezerwatu Meteorytów.
Przyroda.
W dominującym na terenie rezerwatu cennym grądzie (lesie dębowo-grabowym) rośnie wiele rzadkich gatunków roślin:
Występują tam również rzadko spotykane ptaki:
Jeziorka zlokalizowane w kraterach poprzerastane są kłębami pędów rogatka krótkoszyjkowego. Przy ich brzegach występuje pałka i turzyca prosowa. Latem akweny pokrywa zwarty kożuch rzęsy wodnej, co uniemożliwia życie w nich ryb (brak tlenu). W kraterach i ich okolicy występują ponadto: kumak nizinny, grzebiuszka ziemna, żaba jeziorkowa, żaba wodna i żaba moczarowa. 
Na terenie łęgu wiązowo-jesionowego (las wilgotny, o żyznej glebie) występuje wilga i dzięcioł duży. W podszycie rośnie czeremcha zwyczajna i leszczyna, a w runie m.in. łuskiewnik różowy, zawilec żółty i ziarnopłon wiosenny.
W rezerwacie wytyczono ścieżkę dydaktyczną. Przez cały rezerwat prowadzi szlak turystyczny, a ciekawe miejsca są opisane za pomocą tablic informacyjnych. Do rozwoju edukacyjnego tego miejsca przyczynia się od 1994 roku Polskie Towarzystwo Ochrony Przyrody „Salamandra” z Poznania.
Kratery i meteoryty.
Na terenie rezerwatu znajduje się sześć kraterów, z czego największy ma ok. 90 metrów średnicy i 11,5 m głębokości. Powszechnie uważa się, że jest to pozostałość po upadku meteorytu ok. 5 tysięcy lat temu.
Pierwszy meteoryt na Morasku odnalazł w 1914 roku niemiecki żołnierz podczas budowy umocnień wojskowych. Od tego czasu znaleziono wiele fragmentów (w 1956 odnaleziono meteoryt o masie 78 kg). 
We wrześniu 2006 roku, w wyniku poszukiwań za pomocą wykrywacza metalu prowadzonych na zlecanie naukowców z Instytutu Geologii UAM przez Krzysztofa Sochę, poszukiwacza meteorytów z Kielc, został odnaleziony meteoryt, który po usunięciu zanieczyszczeń waży 164 kg. W owym czasie był to największy meteoryt znaleziony w Polsce. Po dokonaniu badań odkryto, że meteoryt oprócz stopu żelazo-niklu zawiera niewielką ilość krzemianów (pirokseny) nie występujących na Ziemi.
W październiku 2012 roku, na głębokości 2,1 m, dwoje poszukiwaczy z Opola znalazło meteoryt, który po oczyszczeniu z pyłu i warstwy wierzchniej ma wagę 261 kg; trafił do Instytutu Geologii Uniwersytetu Adama Mickiewicza. Jest to największy meteoryt znaleziony w Polsce.
Od roku 2006 władze Uniwersytetu im. Adama Mickiewicza rozważały powstanie centrum edukacyjnego mającego na celu zgromadzenia większej uwagi wokół rezerwatu oraz odnalezionych tam meteorytów.
Na terenie rezerwatu znajduje się głaz narzutowy znaleziony przez rolnika o nazwisku Szeszuła. W czasie orki, zahaczył pługiem o jakiś obiekt i zaczął go wykopywać. Głaz waży ok. 70 ton. Został znaleziony w miejscowości Łęki Wielkie w powiecie grodziskim w gminie Kamieniec.
Wymiary kraterów.
Sześć kraterów oznaczono literami A–F.
Teorie pochodzenia kraterów.
Większość uczonych skłania się obecnie ku teorii o meteorytowym pochodzeniu kraterów. Przemawia za nią fakt znalezienia w ich okolicy fragmentów materii meteorytowej oraz występowanie w ich pobliżu pyłu prawdopodobnie kosmicznego pochodzenia. Po odkryciu kraterów, obok teorii o kosmicznym pochodzeniu, pojawiła się teoria pochodzenia lodowcowego. Uzasadniano ją niezgodnością lokalizacji znajdowanych meteorytów z przewidywanymi lokalizacjami okazów, których spadek miałby spowodować powstanie kraterów oraz nietypowymi kształtami i położeniem kraterów względem siebie. Różne warianty tej teorii biorą pod uwagę m.in. spadek meteorytu na lodowiec z dala od Moraska i ich transport na miejsce obecnego występowania a następnie wyżłobienie zagłębień przez lodowiec (zjawiska transportu meteorytów przez lodowiec występują obecnie na Antarktydzie). Obecnie teoria lodowcowa stanowi pogląd mniejszościowy, ale kwestia pochodzenia kraterów w Morasku nadal nie została ostatecznie rozstrzygnięta. Wciąż prowadzone są także badania mineralogiczne samych meteorytów.
Dojazd.
Do rezerwatu można dojechać autobusem linii 902 z dworca Jana III Sobieskiego lub dostać się korzystając z żółtego szlaku nr 3585.
Zobacz też.
Znane kratery meteorytowe:

</doc>
<doc id="147799" url="https://pl.wikipedia.org/wiki?curid=147799" title="Microsoft Outlook">
Microsoft Outlook

Microsoft Outlook – menedżer informacji osobistych i program komunikacyjny zapewniający ujednolicone miejsce do zarządzania pocztą e-mail, kalendarzami, kontaktami oraz innymi informacjami osobistymi i zespołowymi. Program Outlook można kupić w pakiecie Microsoft Office lub osobno. Odpowiednikiem Outlooka w systemie macOS był do 2010 roku Microsoft Entourage.

</doc>
<doc id="147800" url="https://pl.wikipedia.org/wiki?curid=147800" title="Roberto Tucci">
Roberto Tucci

Roberto Tucci SJ (ur. 19 kwietnia 1921 w Neapolu, zm. 14 kwietnia 2015 w Rzymie) – włoski duchowny katolicki, jezuita, dziennikarz i organizator pielgrzymek papieskich, kardynał.
Życiorys.
W wieku 15 lat wstąpił do zakonu jezuitów (SI, październik 1936) i kształcił się w nowicjacie w Vico Equense koło Neapolu, potem w zakonnych domach nauki w Gallarate i Neapolu (obronił doktorat z filozofii). Stopnie naukowe z teologii uzyskiwał na Uniwersytecie Katolickim w Louvain (Belgia, licencjat) i na Papieskim Uniwersytecie Gregoriańskim w Rzymie (doktorat). Święcenia kapłańskie przyjął 24 sierpnia 1950. Przez pewien czas wykładał na Wydziale Teologicznym "San Luigi" w Neapolu. Kierował pismami katolickimi „Digest religioso” (później pod nazwą „Rassegna di Teologia”) i „La Civiltà Cattolica”. Wszedł w skład komisji przygotowawczej ds. apostolatu świeckich przy Soborze Watykańskim II, był ekspertem Soboru, podczas trzech ostatnich sesji prowadził codzienne konferencje prasowe dla dziennikarzy akredytowanych przy Biurze Prasowym Watykanu; brał także udział w pracach komisji posoborowej ds. apostolatu świeckich (aż do ukonstytuowania się instytucji "Consilium de Laicis").
W latach 1965–1989 był radcą Papieskiej Rady ds. Komunikacji Społecznej, w ramach tej funkcji uczestniczył w redagowaniu instrukcji duszpasterskiej "Communio et progressio" (1971). Od 1973 pracował w Radiu Watykańskim, m.in. na stanowisku dyrektora generalnego (do 1985) oraz prezydenta Komitetu Zarządzającego Radia; w latach 1973-1989 był także radcą Sekretariatu ds. Jedności Chrześcijan. Był członkiem redakcji czołowego pisma teologicznego „Concilium”.
Pełnił wiele funkcji zakonnych. Brał udział w Generalnych Kongregacjach zakonu oraz był radcą ds. ekumenizmu przełożonego generalnego (1970–1975), a także sekretarzem generalnym włoskiej prowincji jezuickiej (1967–1969).
Organizował pielgrzymki zagraniczne papieża Jana Pawła II; do 2001 towarzyszył we wszystkich pielgrzymkach poza Włochy (poza wizytami we Francji w 1980 i Austrii w 1983). Był wiceprezydentem Włoskiej Unii Prasy Katolickiej, laureatem nagrody Amerykańskiego Stowarzyszenia Prasy Katolickiej za najlepszy artykuł promujący ideę ekumenizmu (1968), doktorem "honoris causa" Uniwersytetu Notre Dame, kawalerem Legii Honorowej. Brał udział w obradach sesji Światowego Synodu Biskupów w Watykanie jako członek Centrum Prasowego, w 1968 był gościem IV sesji Światowej Rady Kościołów w Uppsali.
21 lutego 2001 Jan Paweł II wyniósł go do godności kardynalskiej, nadając diakonię Sant'Ignazio di Loyola a Campo Marzio. Ze względu na podeszły wiek ojciec Tucci został zwolniony z obowiązku przyjęcia sakry biskupiej, a kilka miesięcy później ukończył 80 lat i utracił prawo udziału w konklawe.
21 lutego 2011 został promowany do rangi kardynała prezbitera. Zmarł w Rzymie w wieku 94 lat.

</doc>
<doc id="147804" url="https://pl.wikipedia.org/wiki?curid=147804" title="Jesiotrokształtne">
Jesiotrokształtne

Jesiotrokształtne (Acipenseriformes) – rząd ryb promieniopłetwych (Actinopterygii) obejmujący około 30 współcześnie żyjących gatunków o wielu archaicznych cechach budowy, w tym typowych dla rekinów. Są znane w zapisie kopalnym od wczesnej jury. Mają duże znaczenie gospodarcze ze względu na smaczne i delikatne mięso oraz czarny kawior wyrabiany z ich ikry. Niektóre dożywają 100 lat.
Występowanie.
Zamieszkują morskie, słodkie i słonawe wody półkuli północnej – Europy, Ameryki Północnej i północnej Azji. 
Cechy charakterystyczne.
Jesiotrokształtne charakteryzują się wydłużonym, walcowatym ciałem, niemalże okrągłym w poprzecznym przekroju. Głowa wyciągnięta w ryj – rostrum z wysuwanym otworem gębowym w spodniej części. Otwór gębowy otacza kilka wąsów. Szczęki u okazów dorosłych są pozbawione zębów. Płetwa grzbietowa pojedyncza, przesunięta znacznie ku tyłowi. Struna grzbietowa pozostaje przez całe życie. Kręgosłup chrzęstny, niekompletny – z niewykształconymi trzonami kręgowymi, sięga do górnego płata heterocerkalnej płetwy ogonowej. Wzdłuż całego ciała, od głowy do ogona, przebiega pięć rzędów płytek kostnych – jeden na grzbiecie, po jednym na każdym z boków i dwa na spodniej części ciała. Taki układ płytek kostnych nie jest spotykany u innych promieniopłetwych.
Jesiotrokształtne osiągają długość kilku metrów i do 1500 kg masy ciała. 
Systematyka.
Do ryb jesiotrokształtnych zaliczane są rodziny:
oraz wymarłe

</doc>
<doc id="147808" url="https://pl.wikipedia.org/wiki?curid=147808" title="Kras">
Kras



</doc>
<doc id="147812" url="https://pl.wikipedia.org/wiki?curid=147812" title="Keynes">
Keynes



</doc>
<doc id="147813" url="https://pl.wikipedia.org/wiki?curid=147813" title="Violator">
Violator

Violator – siódmy album studyjny zespołu Depeche Mode, wydany 19 marca 1990 przez wytwórnię Sire Records.
Utwór „Personal Jesus” został umieszczony na 368. miejscu listy 500 utworów wszech czasów dwutygodnika „Rolling Stone”. W 2003 album został sklasyfikowany na 342. miejscu listy 500 albumów wszech czasów tego samego magazynu.
W Polsce nagrania uzyskały certyfikat platynowej płyty.
Opis albumu.
"Violator" jest siódmym (ósmym – USA) albumem grupy Depeche Mode, wydanym w 1990 roku. Znalazły się na nim kompozycje stworzone przez Martina Lee Gore’a. Album określany jest jako przełom w twórczości grupy. Uwagę zwracają na nim utwory „Enjoy the Silence”, „World in My Eyes”, „Policy of Truth”, „Clean” oraz „Personal Jesus”. Ponadto, nagrywając utwór „Interlude #2 - Crucified”, stanowiący outro wersji albumowej utworu „Enjoy the Silence”, David Gahan gra na gitarze akustycznej, a Andrew Fletcher w jednym z momentów piosenki mówi „Crucified!”.
Edycja kolecjonerska z 2006 roku.
Dysk 2 zawiera materiał DVD wraz z filmem dokumentalnym "Depeche Mode 1989–90 (If You Wanna Use Guitars, Use Guitars)"
Album "Violator" jest w formacie DTS 5.1, Dolby Digital 5.1 and PCM Stereo [48 kHz/24bit] dodatkowo zawiera następujące utwory :

</doc>
<doc id="147814" url="https://pl.wikipedia.org/wiki?curid=147814" title="Funkcja częściowa">
Funkcja częściowa

Funkcja częściowa z formula_1 do formula_2 – funkcja formula_3 gdzie formula_4 jest podzbiorem formula_1.
Funkcję częściową z formula_1 do formula_2 oznacza się formula_8
Jest to uogólnienie pojęcia funkcji polegające na tym, że nie wymaga się, aby formula_9 odwzorowywało każdy element zbioru formula_1 na element zbioru formula_2 (lecz elementy pewnego podzbioru formula_4 zbioru formula_1). Jeśli formula_14 to formula_9 nazywa się po prostu funkcją. Funkcje częściowe są często używane wtedy, gdy dokładna dziedzina funkcji, formula_16 nie jest znana.
Dla funkcji częściowej formula_9 dla każdego elementu formula_18 albo:
Jeśli dla funkcji częściowej formula_9 istnieje taka funkcja formula_24 że dla każdego elementu formula_25 zbioru formula_4 zachodzi równość formula_27 to funkcję formula_28 nazywamy przedłużeniem funkcji formula_29 Mówimy wtedy, że funkcja formula_9 jest funkcją częściową funkcji formula_28. Funkcję częściową formula_9 funkcji formula_28 oznaczamy wtedy symbolem formula_34
Dziedzina funkcji częściowej.
Są obecnie dwa poglądy na dziedzinę funkcji częściowej. Większość matematyków, włączając w to specjalistów od teorii rekursji, używa zwrotu dziedzina formula_9 dla zbioru wszystkich wartości formula_36 dla których formula_22 jest zdefiniowana (formula_4 w definicji powyżej). Lecz część matematyków, w szczególności ci specjalizujący się w teorii kategorii, uważa za dziedzinę funkcji częściowej formula_39 zbiór formula_40 i nazywa zbiór formula_4 dziedziną definicji.

</doc>
<doc id="147815" url="https://pl.wikipedia.org/wiki?curid=147815" title="Algorytm Fermata">
Algorytm Fermata

Algorytm Fermata – metoda faktoryzacji, czyli rozkładu liczby na czynniki pierwsze.
Metoda ta szybko znajduje rozkład "n" jeśli jego dzielniki są bliskie pierwiastkowi kwadratowemu z "n". Z powodu istnienia tej metody, tworząc klucze kryptograficzne oparte na iloczynach liczb pierwszych (RSA), unika się iloczynów niewiele różniących się liczb.
Działanie algorytmu polega na szukaniu pary liczb "a" i "b" takich że 
Tę różnicę można przedstawić jako iloczyn "(a + b)(a − b)"; Jeśli żaden z tych czynników nie jest równy jeden, otrzymujemy faktoryzację "n". Warto zauważyć, że dla każdego nieparzystego "n" istnieje taka para liczb. Jeśli "n=cd", to 
W najgorszym przypadku algorytm Fermata może działać wolniej niż naiwne szukanie dzielników "n", dlatego nie ma on praktycznego zastosowania. Jego zasada działania stanowi jednak podstawę znacznie efektywniejszych algorytmów faktoryzacji, takich jak sito kwadratowe i GNFS.
Algorytm.
 Wejście: liczba N
 Wyjście: dzielnik liczby N najbliższy pierwiastkowi
 Jeśli N jest kwadratem liczby naturalnej
 return sqrt(N); /*Znaleziono dzielnik*/
 w przeciwnym razie
 r := ceil(sqrt(N));
 e := r^2 - N; 
 u := 2r + 1; v := 1;
 Dopóki nie znaleziono dzielnika
 Jeśli e=0
 return (u-v)/2; /*Znaleziono dzielnik*/
 w przeciwnym razie
 Dopóki e&lt;&gt;0
 Dopóki e&lt;0
 e:=e+u;
 u:=u+2;
 Dopóki e&gt;0
 e:=e-v;
 v:=v+2;

</doc>
<doc id="147816" url="https://pl.wikipedia.org/wiki?curid=147816" title="Avery Dulles">
Avery Dulles

Avery Robert Dulles SJ (ur. 24 sierpnia 1918 w Auburn, Nowy Jork, zm. 12 grudnia 2008 w Nowym Jorku) – amerykański duchowny katolicki, jezuita, teolog, kardynał.
Życiorys.
Pochodził z rodziny znanych polityków amerykańskich; jego ojcem był John Foster Dulles (sekretarz stanu), stryjem Allen Welsh Dulles (dyrektor CIA), a pradziadami John Watson Foster (sekretarz stanu) i Theodore Medad Pomeroy (spiker Izby Reprezentantów). Avery Robert Dulles kształcił się w szkołach prywatnych w Szwajcarii i Nowej Anglii; wychowany jako prezbiterianin, później skłonił się ku agnostycyzmowi, wiarę katolicką przyjął w 1940. W 1936 podjął studia na Harvardzie. Po ukończeniu uniwersytetu służył w wywiadzie, za zasługi dla współpracy marynarki amerykańskiej i francuskiej otrzymał Croix de Guerre (1945). W 1945 w Neapolu zaraził się polio.
W sierpniu 1946 wstąpił do jezuitów (SJ). 16 czerwca 1956 przyjął święcenia kapłańskie z rąk kardynała Francisa Spellmana, arcybiskupa Nowego Jorku. Wykładał filozofię na Uniwersytecie Fordham w Nowym Jorku, był także moderatorem Sodalicji Mariańskiej dla studentów pierwszych lat (współpracował z przyszłym arcybiskupem Waszyngtonu Theodore McCarrickiem). W późniejszych latach był profesorem "Woodstock College" oraz Katolickiego Uniwersytetu Ameryki w Waszyngtonie, a na Uniwersytecie Fordham wykładał nauki społeczne i religię. W latach 1991–1997 zasiadał w Międzynarodowej Komisji Teologicznej. Wykładał ponadto gościnnie na kilkunastu innych uczelniach.
Jest uważany za jednego z najwybitniejszych współczesnych teologów katolickich USA. W swoich książkach (wydał ich ponad 20) oraz artykułach (ponad 650) zajmował się problematyką ekumenizmu oraz dorobkiem Soboru Watykańskiego II. Pełnił funkcję prezydenta Katolickiego Towarzystwa Teologicznego Ameryki oraz prezydenta Amerykańskiego Towarzystwa Teologicznego (założonego przez grupę teologów protestanckich, w tym Allena Mary Dullesa, jego dziada, czołowego teologa prezbiteriańskiego). Odebrał ponad 20 doktoratów "honoris causa", głównie uczelni amerykańskich.
21 lutego 2001 Jan Paweł II mianował go kardynałem, nadając diakonię Santissimi Nomi di Gesù e Maria in via Lata. O. Dulles miał wówczas już 82 lata i ze względu na wiek został zwolniony z obowiązku przyjęcia sakry biskupiej, nie miał również nigdy prawa udziału w konklawe.

</doc>
<doc id="147817" url="https://pl.wikipedia.org/wiki?curid=147817" title="Benedykt XI">
Benedykt XI

Benedykt XI (łac. "Benedictus XI", właśc. Nicollo Boccasini OP; ur. w 1240 w Treviso, zm. 7 lipca 1304 w Perugii) – włoski duchowny rzymskokatolicki, dominikanin, papież w okresie od 22 października 1303 do 7 lipca 1304, błogosławiony Kościoła katolickiego.
Życiorys.
Urodził się w Treviso, był synem notariusza. W młodym wieku wstąpił do zakonu dominikanów, a następnie został wykładowcą teologii.
W roku 1296, ówczesny prowincjał Lombardii został wybrany generałem zakonu i jest jednym z czterech dominikanów, którzy objęli tron w Stolicy Piotrowej.
Szybko zdobył zaufanie papieża Bonifacego VIII, który mianował go kardynałem w 1298 r. i często wysyłał w misje pokojowe i dyplomatyczne do Węgier i Francji. Kiedy wybuchł konflikt Bonifacego z królem Francji Filipem IV Pięknym, stanął po stronie papieża, zarządzając nawet, by żaden z dominikanów nie kwestionował zwierzchności papieża i jego legitymacji do sprawowania władzy w Kościele. Kiedy królewski agent Guillaume de Nogaret wraz z przedstawicielami skłóconej z papieżem rodziny Colonna porwali Bonifacego i uwięzili w Anagni, Mikołaj Boccasini był jednym z dwóch kardynałów, którzy jawnie sprzeciwili się gwałtowi i doprowadzili do uwolnienia papieża.
Po śmierci Bonifacego VIII, która nastąpiła miesiąc później, to właśnie Mikołaj Boccasini zyskał uznanie na konklawe i został jednogłośnie wybrany na nowego papieża, przyjmując imię Benedykta. W konklawe tym nie uczestniczyli jednak ekskomunikowani kardynałowie: Pietro Colonna i Giacomo Colonna.
Dążył do załagodzenia sporu z Filipem IV Pięknym i rodziną Colonna, więc zniósł ekskomunikę nałożoną na króla przez Bonifacego VIII (bulla z 25 marca 1304), a także anulował ekskomunikę dwóch kardynałów. Nie mógł jednak darować raptu Wilhelmowi Nogaretowi, którego wyklął 7 czerwca 1304. Wszyscy pozostali Francuzi, zamieszani w zamach na Bonifacego, uzyskali przebaczenie. Miesiąc później, po zjedzeniu świeżych fig zmarł nagle i niespodziewanie w Perugii na dyzenterię. Dało to podstawę do przypuszczeń, że został otruty przez stronników Nogareta, jednak tezę tę należy odrzucić. Kolejni papieże, począwszy od Klemensa V, pozostawali pod przemożnym wpływem króla Francji, a sam Klemens V przeniósł rezydencję papieską do Awinionu, zapoczątkowując w ten sposób tzw. niewolę awiniońską.
Benedykt XI był autorem tomu kazań i komentarzy do Ewangelii wg św. Mateusza, psalmów, Księgi Hioba i Apokalipsy. Był też jedynym papieżem swoich czasów, o którym Dante Alighieri nie wypowiadał żadnych negatywnych sądów (a warto pamiętać, że np. Bonifacego VIII w swej "Boskiej komedii" artysta ulokował w ósmym kręgu piekieł, zarezerwowanym dla symonitów).
Został beatyfikowany 24 kwietnia 1736 r. przez papieża Klemensa XII.

</doc>
<doc id="147818" url="https://pl.wikipedia.org/wiki?curid=147818" title="Nagroda Vilenica">
Nagroda Vilenica

Nagroda Vilenica () – nagroda literacka przyznawana co roku przez Związek Pisarzy Słoweńskich pisarzom pochodzącym z Europy Środkowej. Wręczenie nagrody odbywa się podczas wrześniowego festiwalu literackiego odbywającego się w jaskini Vilenica na Krasie.
Dotychczasowi laureaci nagrody:

</doc>
<doc id="147824" url="https://pl.wikipedia.org/wiki?curid=147824" title="Włodzimierz Lorenc">
Włodzimierz Lorenc

Włodzimierz Janusz Lorenc (ur. 27 stycznia 1951 w Sosnowcu) – polski filozof, profesor doktor habilitowany nauk filozoficznych, profesor Uniwersytetu Warszawskiego, pracownik Instytutu Filozofii w Zakładzie Historii Filozofii Współczesnej na Wydziale Filozofii i Socjologii UW.
Krótka biografia.
Syn pułkownika Wojska Polskiego Tadeusza Lorenca. Skończył studia na Politechnice Warszawskiej, na Wydziale Inżynierii Budowlanej. Po studiach uczestniczył w projektowaniu "szosy lubelskiej" DK17. Następnie odbył 5-letnie studia doktoranckie na Wydziale Filozofii na Uniwersytecie Warszawskim. W drugiej połowie lat 80. XX wieku jeden z głównych uczestników (obok Marka J. Siemka) głośnej dyskusji filozoficznej na temat dziedzictwa filozoficznego Györgya Lukácsa, (w której bronił Lukácsowskiego stanowiska wyrażonego we "Wprowadzeniu do ontologii bytu społecznego", w przeciwieństwie do "Historii i świadomości klasowej").
Na tymże wydziale po dwuletnim przewodzie obronił 28 października 1996 roku rozprawę habilitacyjną pt. "Hegel i Derrida. Filozofia w wersji radykalnej". W 2003 roku otrzymał tytuł profesora nadzwyczajnego. W grudniu 2011 Prezydent RP nadał mu tytuł naukowy profesora nauk humanistycznych.
Od 1975 roku jest żonaty, żona Iwona Lorenc także jest profesorem na Wydziale Filozofii UW. 
W czasie wolnym jest miłośnikiem długich wypraw wysokogórskich, jeździ na nartach, na rowerze. Interesuje się malarstwem i historią sztuki i ceramiką dawną. 
Zakres kompetencji.
Zajmuje się następującymi tematami:

</doc>
<doc id="147827" url="https://pl.wikipedia.org/wiki?curid=147827" title="Paul Augustin Mayer">
Paul Augustin Mayer

Paul Augustin Mayer (ur. 23 maja 1911 w Altötting, zm. 30 kwietnia 2010 w Rzymie), niemiecki duchowny katolicki, wysoki urzędnik Kurii Rzymskiej, kardynał.
Życiorys.
Wstąpił do zakonu benedyktynów (OSB) w opactwie Św. Michała w Metten, w 1931 złożył śluby zakonne (przyjął wówczas imię Augustin). Studiował na Uniwersytecie w Salzburgu, potem w Papieskim Rzymskim "Athenaeum San Anselmo". Święcenia kapłańskie przyjął 25 sierpnia 1935. W latach 1937–1939 był nauczycielem w opactwie w Metten, potem (do 1966) wykładał w "Athenaeum San Anselmo", gdzie pełnił także funkcję rektora; prowadził w Rzymie działalność duszpasterską, współpracował między innymi z Misyjnym Stowarzyszeniem Kobiet. Był wizytatorem seminariów szwajcarskich. W latach 1960–1962 był sekretarzem Komisji Przygotowawczej Soboru Watykańskiego II, potem sekretarzem soborowej i posoborowej komisji ds. szkół katolickich i kształcenia księży. W 1965 został mianowany delegatem kościelnym do spraw ruchu Focolari. Od 1966 do 1971 był opatem w Metten.
We wrześniu 1971 objął funkcję sekretarza watykańskiej Kongregacji Instytutów Zakonnych i Świeckich. W styczniu 1972 został mianowany arcybiskupem tytularnym "Satrianum", sakry udzielił mu 13 lutego 1972 w Watykanie papież Paweł VI. 8 kwietnia 1984 objął stanowiska proprefekta dwóch kongregacji – Kongregacji Sakramentów i Kongregacji Kultu Bożego. 25 maja 1985 Jan Paweł II wyniósł go do godności kardynalskiej, z diakonią Sant'Anselmo all'Aventino ; po nominacji kardynalskiej arcybiskup Mayer został pełnoprawnym prefektem obu kongregacji. Brał udział w sesjach Światowego Synodu Biskupów w Watykanie.
W ostatnich dniach pełnienia przez niego funkcji prefekta kongregacje połączono, tworząc w czerwcu 1988 Kongregację Kultu Bożego i Dyscypliny Sakramentów; na początku lipca 1988 kardynał Mayer stanął na czele Papieskiej Komisji "Ecclesia Dei". Z funkcji prezydenta tego organu zrezygnował w lipcu 1991. W maju 1991 ukończył 80 lat i utracił prawo udziału w konklawe; w styczniu 1996 został promowany do rangi kardynała-prezbitera, utrzymując swoją dotychczasową diakonię na zasadzie "pro hac vice". 12 grudnia 2007 po śmierci kardynała Alfonsa Sticklera został najstarszym żyjącym kardynałem.

</doc>
<doc id="147828" url="https://pl.wikipedia.org/wiki?curid=147828" title="Libacja alkoholowa">
Libacja alkoholowa

Libacja alkoholowa – spotkanie towarzyskie, którego głównym celem jest wprowadzenie uczestników w stan upojenia alkoholowego.
Podczas libacji alkoholowych występują towarzyszące im rytuały, takie jak wznoszenie toastów czy rytualne śpiewy typowe dla kultury, do której przynależą jej uczestnicy. Dość obszernego podziału libacji alkoholowych dokonał w "Antropologii codzienności" Roch Sulima.
Libacje okolicznościowe.
Są to libacje, które zazwyczaj są sformalizowane i towarzyszą różnego rodzaju spotkaniom z okazji świąt, urodzin, ślubu i tym podobnym okoliczności. Zazwyczaj w tego typu libacjach sformalizowanych jej uczestnicy tworzą zhierarchizowaną grupę celową, której zadaniem jest wprowadzenie się w stan nietrzeźwości.
Libacje niesformalizowane.
Są to libacje, które zdarzają się przypadkowo wśród znajomych, w których istnieje pełna wspólnotowość np. libacje po pracy, w akademikach czy zdarzające się na wycieczkach itp.
Formy libacji ze względu na funkcje (według Rocha Sulimy).
Libacje zwyczajowo-obrzędowe.
Są to libacje, które towarzyszą pewnym rytuałom, obrzędom bądź zwyczajom, często związane z rytuałami przejścia jak "wkupne", "wesele", libacje z okazji wypłaty, oblewanie egzaminu, „parapetówka” (związana z wprowadzeniem do nowego miejsca zamieszkania). Libacje związane z rytuałem przejścia określane są też przez R. Sulimę mianem "libacji wieńczących/otwierających".
Libacje spotkaniowe.
Libacje nieplanowane, zdarzające się najczęściej w tych samych miejscach w przestrzeni społecznej, bardzo często poza instytucjami służącymi temu celowi – jak bary czy restauracje. Libacje tego typu cechuje terytorializm – grupy spotkaniowe, zazwyczaj kilkuosobowe, spotykają się w specjalnie wydzielonych obszarach, np. pod sklepem, „w bramie”, gdzie może panować względna intymność picia. Tego typu libacje mogą mieć charakter spotkania także z okazji np. meczu piłkarskiego.
W badaniach prowadzonych za pomocą wieloletniej obserwacji „napowietrznych” grup spotkaniowych, czyli grup spotykających się w trwałych miejscach w przestrzeni miasta, Roch Sulima zauważył, że najczęściej są to libacje, w których uczestniczą małe grupy trzy- lub czteroosobowe, spotykające się w dni powszednie w dwóch porach: przedpołudniowej i przedwieczornej. Libacje te charakteryzują się też pewnego rodzaju sekwencyjnością:
Czas oczekiwania na picie między fazą pierwszą a ósmą trwać może do kilku godzin. Nie obejmuje to wszakże libacji typu spontanicznego, podczas których dystans czasowy pomiędzy poszczególnymi fazami potrafi ulec radykalnemu skróceniu.
Libacje w drodze (odyseja alkoholowa).
Libacje zdarzające się w środkach transportu, najczęściej w pociągach lub tramwajach, ale także na wycieczkach, na szlaku turystycznym czy na konferencjach naukowych. Cechuje je brak związku z jakimś stałym miejscem, jak to wygląda w przypadku libacji spotkaniowych. Libacje tego typu służą do celów zapoznawczych grupy przypadkowych osób przebywających w tym samym miejscu. Zobacz np. utwór "Moskwa-Pietuszki".
Libacje egzystencjalne.
Tego typu libacje ujmowane są metaforycznie jako libacje, w których jednostka pije samotnie, „do lustra”. Libacje egzystencjalne są powodowane np. przez smutek po byciu opuszczonym przez partnera\kę, niezdanym egzaminem, problemami w pracy, jak również prozaiczną niemożliwością znalezienia współtowarzysza do picia.
Libacje szkolne.
Libacje odbywające się w placówkach edukacyjnych pod nieobecność lub za cichym przyzwoleniem ciała pedagogicznego, a rzadziej przy aprobacie i uczestnictwie jego członków.
Porównanie międzykulturowe.
Mężczyźni upijają się na ogół częściej niż kobiety, co uzasadniane jest przede wszystkim czynnikami kulturowymi. Według Amerykańskiego Departamentu Zdrowia około 24% mężczyzn i 9% kobiet w USA uczestniczy regularnie w libacjach alkoholowych.
Zjawisko upijania się występuje szczególnie często wśród ludzi młodych. W niektórych kulturach zjawisko to wiąże się często z rytuałem przejścia w dorosłość, jak też innego rodzaju naciskami społecznymi i kulturowymi.
Są kultury, w których głównym wzorcem spożywania alkoholu są libacje alkoholowe. Na przykład wśród Indian amerykańskich ogólne spożycie alkoholu jest niższe niż w populacji ogólnej, ale kiedy już spożywają oni alkohol, odbywa się to zazwyczaj w formie pijatyki.

</doc>
<doc id="147829" url="https://pl.wikipedia.org/wiki?curid=147829" title="AMOS">
AMOS



</doc>
<doc id="147831" url="https://pl.wikipedia.org/wiki?curid=147831" title="Plusz">
Plusz

Plusz (z fr. "peluche") – rodzaj miękkiej tkaniny z okrywą runową. Inne określenia używane zamiennie to okrywa włosowa lub okrywa włókienna. Jest kilka technik uzyskiwania okrywy włókiennej:
Wszystkie plusze, niezależnie od techniki wykonania, w celu wyrównania utworzonej okrywy są w procesie wykończenia poddawane strzyżeniu.
Do pluszów należą:
Inne tkaniny z okrywą to tkaniny z okrywą pętelkową – frotte.

</doc>
<doc id="147832" url="https://pl.wikipedia.org/wiki?curid=147832" title="Kozacy (zaporoscy)">
Kozacy (zaporoscy)



</doc>
<doc id="147836" url="https://pl.wikipedia.org/wiki?curid=147836" title="Belweder (telewizor)">
Belweder (telewizor)

Belweder – marka odbiornika telewizyjnego o symbolu OT1471, produkowanego pod koniec lat 50. XX wieku (od listopada 1957) przez Warszawskie Zakłady Telewizyjne. Był to drugi (po „Wiśle”) produkowany w Polsce i pierwszy opracowany w całości w Polsce odbiornik.
Projekt i założenia techniczne.
Pierwsze założenia techniczne i model laboratoryjny wykonano w WZT w 1955 roku, prace projektowe i próby prowadzono do lipca 1957. Przed konstruktorami postawiono zadanie opracowania nowoczesnej konstrukcji z wykorzystaniem technologii dostępnej w kraju, tzw. „antyimportowej”. Warto zaznaczyć, że poprzednia konstrukcja, telewizor „Wisła”, w znacznej mierze opierała się o licencyjne opracowania radzieckie i elementy sprowadzane z ZSRR. W „Belwederze” założono zastosowanie nowoczesnych na owe czasy lamp elektronowych na dziewięcionóżkowych cokołach "noval" tzw. serii europejskiej oraz, w niewielkim zakresie, jednego z najnowszych ówczesnych wynalazków – elementów półprzewodnikowych. Zastosowano w nim również inne elementy, dotychczas nieprodukowane w Polsce, m.in. oporniki miniaturowe o obciążalności 0,1 W, kondensatory ceramiczne o wysokiej stałej dielektrycznej, rdzenie ferrytowe i przewody symetryczne.
Rozwiązania techniczne i właściwości.
W zasilaczu zastosowano rozwiązanie bez użycia dużego i ciężkiego transformatora sieciowego. Włókna żarzenia prawie wszystkich lamp włączone były w szereg i zasilane prądem 0,3 A z sieci prądu przemiennego 220 V. Odbiornik zbudowany był przy użyciu 16 lamp (z lampą PL81 jako wzmacniaczem końcowym linii, PY81 jako diodą usprawniającą i EY86 w obwodzie prostownika wysokiego napięcia) oraz lampy kineskopowej MW36-44 lub polskiej, produkcji zakładów Zelos 35MK-1. W układzie różnicowego detektora częstotliwości, w detektorze wizji, w układzie automatycznej regulacji wzmocnienia oraz w prostownikach napięć anodowych zastosowano w nim germanowe diody półprzewodnikowe (produkcji polskiej, DGC13, DGC12 i DZG7). Transformator wysokiego napięcia (odchylania linii) – nowatorska konstrukcja polska – wytwarzał dla kineskopu napięcie od 11 do 13 kV.
Był to jedyny polski telewizor, w którym głowica była wyposażona w dwie lampy typu PCC85. Charakterystyczne dla tego telewizora jest także to, że mógł pracować on jak zwykły odbiornik radiofoniczny, przystosowany do odbioru sygnału FM: przy odpowiednim ustawieniu bębna przełącznika kanałów była włączana dodatkowa heterodyna na lampie ECL80 z jednoczesnym wyłączeniem generatora odchylania poziomego (co skutkowało wyłączeniem kineskopu). Telewizor wyposażony był w gniazdko przeznaczone do podłączania przewodowego pilota zdalnego sterowania.
Parametry użytkowe.
Czułość odbiornika telewizyjnego była nie gorsza niż 500 µV, pobór mocy przy odbiorze programu TV wynosił do ok. 150 VA, radiowego – do ok. 110 VA. Aparat miał rozmiary 51×41×37 cm (przekątna ekranu ok. 35 cm – rozmiar 29x22 cm) i ważył ok. 23 kg.
Odbierał program telewizyjny na jednym z ośmiu kanałów TV lub program radiofoniczny UKF FM. Jak praktycznie we wszystkich ówczesnych telewizorach, tak również i w „Belwederze” przełącznik kanałów nie był wyposażony we wszystkie obwody dla wszystkich ośmiu dostępnych kanałów, a tylko do czterech z nich: inna wersja telewizora sprzedawana była w północnej części Polski (nadajniki: Warszawa, Gdańsk, Poznań, Szczecin – kanały 2, 3, 7, 9), a inna w południowej (Ostrawa i Praga w Czechach, Łódź, Katowice, Wrocław – 1, 6, 8, 12).
Produkcja.
„Belweder” kosztował w 1958 roku 7 tys. ówczesnych złotych, przy czym średnia pensja w Polsce w owym czasie oscylowała pomiędzy 1 a 2 tysiącami złotych. Pomimo wysokiej ceny jednak to od telewizora „Belweder” rozpoczęła się w Polsce era telewizji na skalę masową. W roku 1958 poziom jego produkcji sięgnął blisko 60 tysięcy sztuk. W ciągu kilku następnych lat w Warszawskich Zakładach Telewizyjnych i w innych fabrykach opracowano całą serię odbiorników 35- i 43-centymetrowych (oprócz „Wisły” i „Belwedera” – OTV „Wawel” i całą rodzinę „kamieni szlachetnych”: „Turkusa”, „Jantara”, „Szmaragda” i następne, a także później rodzinę „planet”, rozpoczynającą się pierwszą wersją, 35-centymetrowego jeszcze, „Neptuna”).
Produkcja telewizorów już od końca lat 50. była traktowana jako coś znacznie poważniejszego niż zaspokajanie modnych zachcianek (choć i takich głosów nie brakowało). Władze komunistyczne szybko zorientowały się, że telewizja jest doskonałym medium propagandowym, toteż na jej rozwój przeznaczały ogromne środki. Na potrzeby konstruktorów między innymi Zakładów Telewizyjnych stworzono na przykład nieznaną do tej pory branżę w przemyśle chemicznym – produkcję tworzyw sztucznych. Nawet konstrukcja podstawy („chassis”) aparatu, umożliwiająca montaż zarówno mniejszego, jak i większego kineskopu, wymagała wyprodukowania niestosowanych do tej pory materiałów.

</doc>
<doc id="147838" url="https://pl.wikipedia.org/wiki?curid=147838" title="Bise">
Bise

Bise – lokalny wiatr wiejący w Szwajcarii i Francji, powstający przy wyżu na przedpolu Alp. Chłodny, wiejący z północnego wschodu.

</doc>
<doc id="147839" url="https://pl.wikipedia.org/wiki?curid=147839" title="Jesiotr amerykański">
Jesiotr amerykański

Jesiotr amerykański, jesiotr biały ("Acipenser transmontanus") – gatunek wędrownej, dwuśrodowiskowej ryby z rodziny jesiotrowatych (Acipenseridae), największej z rodzaju "Acipenser". Druga co do wielkości ryba z rodziny jesiotrowatych ustępuje rozmiarom tylko kałudze. Poławiany dla mięsa i ikry, z której sporządzany jest kawior.
Występowanie.
Zamieszkuje wody morskie od Alaski do północnej Kalifornii. Przebywa w płytkich wodach szelfu kontynentalnego. Na tarło wpływa do rzek takich jak Fraser czy Kolumbia, przy czym jest to ta sama rzeka, w której się urodził. 
Cechy morfologiczne.
Osiąga do 6 m długości i masę 816 kg. W stosunku do innych jesiotrów mających wydłużone głowy w postaci ryja, jesiotr biały ma głowę szeroko spłaszczoną. Otwór gębowy w położeniu dolnym z mięsistymi wargami i czterema wąsikami. Grzbiet ma barwę oliwkowozieloną, brązową lub szarą. Brzuch niemalże biały. Na bokach ciała występuje 38–48 kostnych tarczek.
Odżywianie.
Młode jesiotry początkowo odżywiają się różnymi bezkręgowcami, by z czasem zacząć odżywiać się głównie rybami.
Rozród.
Tarło odbywa kilka razy w życiu, a dojrzewa płciowo bardzo późno, bo samce w wieku 14-22 lat, a samice około 30 roku życia. Składają kilka milionów ziaren ikry w jednym złożeniu. Tarlaki spływają z prądem do morza. Jesiotr biały może żyć ponad 100 lat.

</doc>
<doc id="147840" url="https://pl.wikipedia.org/wiki?curid=147840" title="Karabin maszynowy Schwarzlose M.7/12">
Karabin maszynowy Schwarzlose M.7/12

Schwarzlose M.7/12 – ciężki karabin maszynowy znajdujący się na uzbrojeniu armii Austro-Węgier w okresie I wojny światowej, w Polsce oznaczany jako wz. 07/12.
Historia konstrukcji.
Na początku XX wieku Andreas Wilhelm Schwarzlose opatentował broń samoczynną o lufie nieruchomej i zamku niezaryglowanym. Opóźnienie otwarcia zamka osiągnął stosując zamek półswobodny, w którym ruch trzonu zamkowego był opóźniany przez zespół dwóch kolankowych dźwigni.
W 1902 roku zgłosił swój pierwszy patent na karabin maszynowy działający na takiej zasadzie. Początkowo problemem było pękanie łusek w czasie wyciągania ich po strzale, ale rozwiązano go oliwiąc łuski nabojów przed strzałem za pomocą automatycznej oliwiarki. Skrócono także lufę, co przyśpieszyło spadek ciśnienia gazów prochowych, przez co powstał karabin maszynowy o najkrótszej wówczas lufie (530 mm). Dopracowany karabin maszynowy powstał w 1905 roku i już wówczas rozpoczęła się jego produkcja na licencji w firmie OEWG (późniejszy Steyr).
Nowy ckm został przyjęty do uzbrojenia armii Austro-Węgier w roku 1907 jako MG ("Maschinengewehr" - karabin maszynowy) M.7. Broń była przystosowana do strzelania nabojami 8 x 50 mm R. Zasilanie zapewniała taśma parciana na 250 naboi. Szybkostrzelność cekaemu była dość niska i wynosiła 400 strz/min. Zaletami broni była stosunkowo mała masa i prosta budowa oraz niższy koszt wytwarzania, niż innych karabinów maszynowych.
W następnych latach broń udoskonalono. Powiększono pojemność oliwiarki z 0,2 do 0,3 l, a przy tym zmieniono kształt pokrywy komory zamkowej i wydłużono chłodnicę, która łączyła się teraz z komorą zamkową, likwidując charakterystyczne obniżenie. Zmieniono także konstrukcję tylców (składały się w górę, a nie w bok). Zmiany w konstrukcji zamka (przekonstruowano zarówno trzon zamkowy jak i dźwignie) pozwoliły zwiększyć szybkostrzelność do 520 strz/min (faktycznie sięgała 600 strz/min, możliwe że w zmodyfikowanych karabinach produkowanych od 1918 roku). Udoskonalony karabin maszynowy przyjęto do uzbrojenia w 1912 roku jako MG (Schwarzlose) M.7/12. Jednocześnie rozpoczęto produkcję taśm stunabojowych pakowanych w drewniane skrzynki. Do karabinu M.7 opracowano stosunkowo lekką, a przy tym stabilną podstawę trójnożną z rur stalowych o bardzo udanej konstrukcji. Umożliwiała ona łatwą regulację wysokości. W trakcie I wojny światowej opracowano nowe, lżejsze podstawy – tzw. lekką z nóżkami z prętów stalowych oraz tzw. szturmową w postaci drewnianej ramy z uchwytem metalowym dla ckm. Karabin wyposażono także w prętową kolbę. Standardową podstawę z rur wyposażono w adapter do strzelań przeciwlotniczych.
Karabin Schwarzlose MG M.7/12 okazał się konstrukcją udaną. Prosta konstrukcja, łatwe rozkładanie bez użycia narzędzi i niewielka liczba części ułatwiały eksploatację. Największą wadą okazała się konieczność oliwienia naboi. Przy braku oliwy karabin bardzo często się zacinał. Łączna produkcja w OEWG (Steyr) km-ów M.7 i M.7/12 szacowana jest na 49.739 sztuk, w tym część na eksport. 
Podczas I wojny światowej karabiny maszynowe tego typu stały się standardową bronią armii Austro-Węgier. Przed wojną, do sierpnia 1914 r. otrzymała ona tylko ok. 2500 sztuk z 9215 wyprodukowanych, lecz podczas wojny wyprodukowano dalsze 40.524 sztuki, w większości dla armii austro-węgierskiej. Ponadto, jeszcze przed wojną broń tego typu dostarczano do Bułgarii, Turcji, Serbii, Holandii (nabój 6,5 x 54 mm R), Szwecji (nabój 6,5 x 55 mm) i Grecji (nabój 6,5 x 54 mm). Produkcję licencyjną na własne potrzeby uruchomiono w Holandii (na nabój 6,5 mm, jako M08/13 i M08/15) i Szwecji (na nabój 6,5 x 55 mm, jako kspm/14).
Po I wojnie światowej i rozpadzie Austro Węgier ckmy MG M.7/12 znalazły się na uzbrojeniu armii Austrii, Węgier, Włoch, Czechosłowacji, Polski, Rumunii i Jugosławii. We Włoszech zdobyte w ilości kilku tysięcy ckm-y "Mitragliatrice Schwarzlose mod. 7/12" zostały zaadaptowane jako jeden z podstawowych wzorów, używane do lat 30. i jeszcze przez oddziały drugoliniowe podczas II wojny światowej. W Austrii i Węgrzech w latach 30. przystosowano je do nowej amunicji 8 x 56R M.30. W Czechosłowacji były używane jako podstawowy wzór ckm-u. Od 1924 roku przystosowano je do amunicji 7,92 Mauser, pod oznaczeniem vz.7/24, ponadto podjęto produkcję własnej ulepszonej wersji vz.24 na ten nabój, o lufie wydłużonej do 630 mm. W Polsce były użytkowane do roku 1929 (w 1924 roku było ich 1424 egz.). Po wycofaniu większość egzemplarzy skasowano (360 sztuk sprzedano Chinom). Szwedzkie ckm-y kspm/14 używane były w Finlandii podczas wojny zimowej i II wojny światowej.
Użycie w lotnictwie.
Karabin maszynowy Schwarzlose używano jako uzbrojenie pokładowe samolotów lotnictwa austro-węgierskiego. Od 1915 stanowił uzbrojenie obserwatorów, montowany w tylnych kabinach półkolistych obrotnicach. Km-y lotnicze pozbawiano chłodnic wodnych. Ze względu na swoją konstrukcję użycie km-u napotkało pewne problemy. Karabin był wrażliwy na ciśnienie powietrza i wraz ze wzrostem wysokości strzelał coraz wolniej, a powyżej 3000 m przestawał w ogóle. Modyfikacje dokonane przez inż. L. Kraula zwiększyły szybkostrzelność do 630 strz./min; broń funkcjonowała też do wysokości 5400 m. Następnie zbudowano specjalną wersję lotniczą (M16, 570 strz./min) i jej wersję rozwojową M16A (880 strz./min, działała do wys. 7000 m). Ich produkcja była jednak niewystarczająca i podstawową bronią pozostawał MG 7/12.
Km Schwarzlose był też trudny w synchronizacji, dlatego pierwsze myśliwce przenosiły uzbrojenie nad skrzydłem, w tzw. zasobniku VK, który zawierał karabin, 250 nabojów i grawitacyjny zbiornik paliwa (w późniejszych wersjach czasem dwa karabiny). Synchronizator karabinu maszynowego systemu Zaparki powodował obniżenie szybkostrzelności o 35% przy karabinach M16 i 45% przy M16A, a co gorsza można było go używać tylko w określonym zakresie obrotów silnika (między 1000 a 1600 dla MG 7/12, a między 600 a 1600 dla MG 16); system Bernatzika-Daimlera miał mniejsze ograniczenia w tym zakresie, ale redukował szybkostrzelność aż o 55%.
Opis konstrukcji.
Ciężki karabin maszynowy Schwarzlose M.7/12 był zespołową bronią samoczynną.
Automatyka broni działała na zasadzie odrzutu zamka półswobodnego. Opóźnienie otwarcia zamka następowało w wyniku pozornego zwiększenia masy zespołu odrzutowego na skutek włączenia między trzon zamkowy i komorę zamkową układu przegubowo-kolankowego o przełożeniu znacznie większym od jedności.
Zasilanie z taśmy parcianej o pojemności 250 lub 100 nabojów (taśma 100-nabojowa wprowadzona ok. 1913 roku). Donośnik bębnowy wprowadzany był w ruch przez zamek.
Lufa z czterobruzdowym gwintem chłodzona była wodą i zakończona tłumikiem płomieni. Każdy nabój przed wprowadzeniem do komory był automatycznie naoliwiony, przy pomocy pompki napędzanej przez zamek. Zapobiegało to pękaniu łusek wyciąganych pod znacznym ciśnieniem. Żywotność lufy nieprzegrzanej wynosiła ok. 15.000 strzałów.
Broń była wyposażona w trójnożną podstawę, przy czym każda noga miała regulację długości. Podstawa miała masę 18,5 kg. Pierwotnie broń miała dwuczęściową pancerną tarczę ochronną o grubości 7 mm i masie 40 kg.

</doc>
<doc id="147841" url="https://pl.wikipedia.org/wiki?curid=147841" title="Strategia wojskowa">
Strategia wojskowa

Strategia wojskowa – element strategii bezpieczeństwa narodowego lub międzynarodowego, określający sposób w jaki należy rozwijać i wykorzystywać potencjał militarny dla osiągnięcia celów państwa lub grupy państw. To teoria i praktyka przygotowania i wykorzystania potencjału wojskowego w walce zbrojnej, prowadzonej w skali wojny, dla osiągnięcia założonych celów militarnych. 
Charakterystyka strategii.
Strategia to jeden z najstarszych działów sztuki wojennej. Pojęcie strategii ewoluowało na przestrzeni lat. Początkowo dotyczyło wyłącznie kierowania siłami zbrojnymi. Kiedy dostrzeżono, że wojna nie jest wyłącznie zjawiskiem militarnym, klasyczne rozumienie strategii już nie wystarczało. Dla odróżnienia polityki państwa od strategii militarnej, zaczęto używać terminu "wielka strategia". Był on przypisany kierownictwu politycznemu, a wielka strategia dotyczyła przedsięwzięć cywilnych i wojskowych przed i po zakończeniu wojny. W ramach samej strategii, jako jej specyficzną dziedzinę, zaczęto wyróżniać strategię wojskową.
W pierwszej połowie XX wieku współistniały obok siebie strategia wojenna zajmująca się wojną w ogóle oraz wojskowa rozpatrująca użycie sił zbrojnych w wojnie.
Od połowy XX wieku nastąpił podział strategii na liczne strategie szczegółowe. Są to: strategia narodowa, która obejmuje relacje pomiędzy celami i środkami, władzą a zadaniami, możliwościami i zamiarami; strategia bezpieczeństwa narodowego, czyli teoria i praktyka działania państwa ukierunkowanego na osiągnięcie celów przyjętych w dziedzinie bezpieczeństwa, ujmowanych w skali ogólnej. Poziom strategiczny obejmuje zazwyczaj dwa szczeble: polityczny oraz militarny. Szczebel polityczny poziomu strategicznego, reprezentowany przez władze
polityczne państwa czy sojuszu, stanowi źródło siły i decyzji. Szczebel militarny na poziomie strategicznym reprezentowany jest przez najwyższego rangą dowódcę wojskowego i jego sztab, który najczęściej funkcjonuje w strukturach ministerstwa obrony. Dowódca poziomu strategicznego pełni podwójną rolę, jest bowiem doradcą w obszarze wykorzystania militarnego źródła siły oraz dowodzi całością sił zbrojnych.

</doc>
<doc id="147842" url="https://pl.wikipedia.org/wiki?curid=147842" title="Roger Etchegaray">
Roger Etchegaray

Roger Marie Élie Etchegaray (ur. 25 września 1922 w Espelette, zm. 4 września 2019 w Cambo-les-Bains) – francuski duchowny rzymskokatolicki, biskup pomocniczy paryski w latach 1969–1970, arcybiskup metropolita Marsylii w latach 1970–1985, przewodniczący Rady Konferencji Episkopatów Europy w latach 1971–1979, przewodniczący Konferencji Episkopatu Francji w latach 1975–1981, prałat prałatury terytorialnej w Pontigny w latach 1975–1982, kardynał prezbiter w latach 1979–1998, przewodniczący Papieskiej Rady Cor Unum w latach 1984–1995, przewodniczący Papieskiej Rady
Iustitia et Pax w latach 1984–1998, kardynał biskup od 1998, subdziekan Kolegium Kardynalskiego w latach 2005–2017.
Życiorys.
Urodził się w rodzinie baskijskiej, studiował w seminariach w Ustaritz (diecezja Bayonne) i Bayonne. Święcenia kapłańskie przyjął 13 lipca 1947. Studiował na Papieskim Uniwersytecie Gregoriańskim w Rzymie. Pracował w diecezji Bayonne jako duszpasterz, sekretarz biskupa, koordynator Akcji Katolickiej i wikariusz generalny; w 1965 został sekretarzem komitetu Episkopatu Francji ds. kontaktów z episkopatami Europy, a w 1966 – sekretarzem Konferencji Episkopatu Francji.
29 marca 1969 mianowany biskupem pomocniczym archidiecezji paryskiej, ze stolicą tytularną Gemellae in Numidia. Sakry biskupiej udzielił mu 27 maja 1969 metropolita paryski kard. François Marty. Współkonsekratorami byli kard. Paul Gouyon oraz bp Władysław Rubin. Brał udział w wielu sesjach Światowego Synodu Biskupów w Watykanie (m.in. w sesji specjalnej dla Kościoła europejskiego w 1991). Zasiadał w sekretariacie generalnym Synodu. W grudniu 1970 przeszedł na stolicę arcybiskupią Marsylia. W latach 1971–1979 był pierwszym przewodniczącym Rady Konferencji Episkopatów Europejskich. W 1975 został także przewodniczącym Konferencji Episkopatu Francji. W latach 1975–1982 był zwierzchnikiem prałatury terytorialnej w Pontigny ("Missionis Galliae seu Pontiniacensis").
30 czerwca 1979 Jan Paweł II wyniósł go do godności kardynalskiej, nadając tytuł prezbitera S. Leone I. Etchegaray brał udział w sesjach plenarnych Kolegium Kardynalskiego w Watykanie, a w 1981 został członkiem Rady Kardynalskiej ds. badania Organizacyjnych i Ekonomicznych Problemów Stolicy Świętej. W kwietniu 1984 przeszedł do pracy w Kurii Rzymskiej, obejmując stanowisko prezydenta Papieskiej Komisji "Iustitia et Pax" oraz Papieskiej Rady "Cor Unum"; ze stolicy arcybiskupiej Marsylia zrezygnował rok później (13 kwietnia 1985). W listopadzie 1994 został powołany na prezydenta Centralnego Komitetu i Rady Prezydialnej Centralnego Komitetu Wielkiego Jubileuszu Roku 2000. W grudniu 1995 zrezygnował z prezydentury Rady "Cor Unum", a w czerwcu 1998 z prezydentury Komisji "Iustitia et Pax" (po osiągnięciu wieku emerytalnego 75 lat).
W czerwcu 1998 został promowany do rangi kardynała biskupa, otrzymał diecezję kardynalską Porto-Santa Rufina. Brał udział w IV konferencji generalnej Episkopatów Latynoamerykańskich w Santo Domingo (Dominikana, październik 1992). Wielokrotnie reprezentował Jana Pawła II na uroczystościach religijnych i rocznicowych w charakterze specjalnego wysłannika bądź legata. Był m.in. legatem na Międzynarodowym Kongresie Eucharystycznym w Seulu w październiku 1989. Angażował się w dyplomację Watykanu, mającą na celu zapobieżenie wojnie w Iraku. Gościł w Bagdadzie w lutym 2003. Został m.in. uhonorowany doktoratem "honoris causa" Katolickiego Uniwersytetu w belgijskim Louvain (grudzień 1998) oraz Nagrodą UNESCO im. Felixa Houphoueta-Boigny'ego (wieloletniego prezydenta Wybrzeża Kości Słoniowej) za zasługi na rzecz pokoju na świecie (marzec 2004, drugim laureatem nagrody został Wielki Mufti Bośni i Hercegowiny Mustafa Cerić).
Po ukończeniu 80. roku życia we wrześniu 2002 utracił prawo udziału w konklawe. 30 kwietnia 2005 został subdziekanem (wicedziekanem) Kolegium Kardynalskiego. Pełnił tę funkcję do 10 czerwca 2017 roku.
24 grudnia 2009, podczas procesji na wejście na pasterce w bazylice św. Piotra, doznał złamania biodra na skutek incydentu, podczas którego przewrócono papieża Benedykta XVI.
Po śmierci 3 września José de Jesús Pimiento Rodrígueza przez jeden dzień był najstarszym żyjącym kardynałem.

</doc>
<doc id="147846" url="https://pl.wikipedia.org/wiki?curid=147846" title="Kościół unicki">
Kościół unicki

Kościół unicki (Unici) – chrześcijańska wspólnota wyznaniowa, która przyłączyła się do Kościoła katolickiego na podstawie wzajemnej umowy wyznań i zachowując własny ryt liturgiczny, przyjmuje jednocześnie prymat papieża. Obok uznania prymatu papieża warunkiem koniecznym zawarcia unii jest istnienie sukcesji apostolskiej we wspólnocie aspirującej do katolicyzmu oraz apostolskiego symbolu wiary. Kościoły unickie zachowują częściową lub pełną ("sui iuris") autonomię co do własnej organizacji – zależnie od ustaleń umowy.
Do unii katolickiej może przystąpić cała wspólnota wyznaniowa lub tylko jej część.
Praktyka zawierania unii ma długotrwałą tradycję i związana była ze schizmami oraz separatyzmem pierwszych patriarchatów. Nasiliła się jednak i przyjęła formę formalną po schizmie wschodniej w 1054.
Głównym zarzutem stawianym przeciwko praktyce unii jest prozelityzm.
W Polsce unitami potocznie określa się wiernych obecnego Kościoła greckokatolickiego (niegdyś Kościoła unickiego, powstałego w Rzeczypospolitej po unii brzeskiej) oraz Kościoła katolickiego obrządku bizantyjsko-słowiańskiego.
Nie należy utożsamiać wszystkich katolickich Kościołów wschodnich z Kościołami unickimi, ponieważ pojęcia te nie są wymienne. Istnieją bowiem Kościoły, które formalnie nigdy nie zerwały łączności ze Stolicą Apostolską, więc i formalna unia kościelna nie była potrzebna (np. maronici, których łączność z Rzymem potwierdzono w 1182, lub Kościół italo-grecki).
Procesy zjednoczeniowe odbywały się również w Kościołach niekatolickich. Przykładem mogą być Kościoły ewangelicko-unijne.

</doc>
<doc id="147847" url="https://pl.wikipedia.org/wiki?curid=147847" title="Mauthausen-Gusen">
Mauthausen-Gusen



</doc>
<doc id="147848" url="https://pl.wikipedia.org/wiki?curid=147848" title="Umbriel (księżyc)">
Umbriel (księżyc)

Umbriel ("Uran II" ) – trzeci co do wielkości naturalny satelita Urana. Odkryty przez Williama Lassella 24 października 1851 roku, równocześnie z Arielem.
Nazwa księżyca pochodzi od złego ducha z poematu "Pukiel porwany" ("The Rape of the Lock") Alexandra Pope’a.
Wszystkie duże księżyce Urana są księżycami lodowymi, zbudowanymi z około 40–50% zamrożonej wody zmieszanej ze skałami; są to nieco większe ułamki masowe skał niż w przypadku dużych księżyców Saturna, takich jak Rea. Powierzchnię pokrywają liczne kratery uderzeniowe, spośród których wiele jest znacznie większych niż na Arielu i Tytanii. To sugeruje, że powierzchnia tego księżyca jest starsza i od dłuższego czasu nie wykazuje on aktywności geologicznej. Umbriel jest bardzo ciemny – odbija tylko około połowy światła odbijanego przez Ariela.

</doc>
<doc id="147851" url="https://pl.wikipedia.org/wiki?curid=147851" title="Gusen">
Gusen

Gusen – miejscowość w Austrii, w kraju związkowym Górna Austria w gminie St. Georgen an der Gusen w powiecie Perg.
Gusen znajduje się 14 km na południowy wschód od Linz, 13 km na zachód od Perg, ok. 3  od ujścia rzeki Gusen i ok 2 km od Dunaju. Leży na dawnej drodze do Linz.
Na północ od miejscowości znajduje się kamieniołom, gdzie w 1938 powstał obóz koncentracyjny Gusen, jako jeden z podobozów Mauthausen, w 1944 na zachód od miejscowości powstał obóz Gusen II.

</doc>
<doc id="147852" url="https://pl.wikipedia.org/wiki?curid=147852" title="Fraser (rzeka)">
Fraser (rzeka)

Fraser (, ) – najdłuższa rzeka Kolumbii Brytyjskiej w Kanadzie. Bierze początek w Górach Skalistych nieopodal Mount Robson. Toczy swe wody przez 1400 km i uchodzi do Oceanu Spokojnego, ściślej, cieśniny Georgia, w mieście Vancouver.

</doc>
<doc id="147853" url="https://pl.wikipedia.org/wiki?curid=147853" title="Hipisi">
Hipisi



</doc>
<doc id="147856" url="https://pl.wikipedia.org/wiki?curid=147856" title="Maciej Zięba (dominikanin)">
Maciej Zięba (dominikanin)

Maciej Andrzej Zięba (ur. 6 września 1954 we Wrocławiu, zm. 31 grudnia 2020 tamże) – polski dominikanin, teolog, filozof, fizyk, publicysta, w latach 1998–2006 prowincjał Polskiej Prowincji Dominikanów, w latach 2007–2010 dyrektor Europejskiego Centrum Solidarności w Gdańsku.
Życiorys.
Urodził się 6 września 1954 we Wrocławiu.
Jego matka była polonistką, ojciec, Andrzej Zięba – matematykiem.
Był absolwentem Wydziału Matematyki, Fizyki i Chemii Uniwersytetu Wrocławskiego, gdzie w 1978 uzyskał tytuł magistra na kierunku fizyka. W latach 1978–1981 pracownik naukowy w Instytucie Meteorologii i Gospodarki Wodnej we Wrocławiu.
Od 1973 związany z opozycją demokratyczną. W latach 70. działacz, członek zarządu, a od 1978 wiceprezes Klubu Inteligencji Katolickiej we Wrocławiu. Od sierpnia 1980 ekspert regionu Dolny Śląsk NSZZ „Solidarność”. Przewodniczący Komitetu Zakładowego IMGW we Wrocławiu, doradca Międzyzakładowego Komitetu Strajkowego (następnie Założycielskiego) NSZZ Solidarność we Wrocławiu. Współtwórca i pierwszy redaktor naczelny biuletynu „Solidarność Dolnośląska”, dziennikarz „Tygodnika Solidarność”. W latach 1981–1988 współpracownik podziemnej Solidarności.
W sierpniu 1981 wstąpił do zakonu dominikanów, śluby wieczyste złożył 21 września 1986, święcenia kapłańskie przyjął 9 maja 1987. W 1988 uzyskał licencjat z teologii na Wydziale Teologicznym Papieskiej Akademii Teologicznej. W latach 1988–1989 przebywał na stypendium na Uniwersytecie w Eichstätt, w 1990 na stypendium na Catholic University of America (Waszyngton). W 1991 stypendysta American Enterprise Institute w Waszyngtonie. W 1989 tworzył w Gazecie Wyborczej rubrykę religijną „Arka Noego”. Od początku lat 90. uczestniczył w wielu seminariach i konferencjach międzynarodowych oraz wygłaszał gościnne wykłady na uczelniach w Polsce, USA, Niemczech, Włoszech, Czechach, Litwie, Estonii i na Ukrainie.
W latach 1990–1995 dyrektor dominikańskiego wydawnictwa "W drodze". Od 1990 wykładowca należącego do Papieskiej Akademii Teologicznej Kolegium Filozoficzno-Teologicznego O.O. Dominikanów. W latach 1991–1996 wykładowca na Wydziale Prawa Uniwersytetu Adama Mickiewicza w Poznaniu. W latach 1994–2006 prowadził wykład "Etyka życia gospodarczego" na Akademii Ekonomicznej w Poznaniu. W roku 1995 założył i został dyrektorem Instytutu Tertio Millennio w Krakowie. W 1997 uzyskał stopień naukowy doktora na Wydziale Filozofii PAT, broniąc pracę pt. "Kościół wobec demokratycznego kapitalizmu w świetle encykliki Centesimus annus".
Od 1998 do 2006 prowincjał polskiej prowincji dominikanów. W 1999 z nominacji Jana Pawła II członek Synodu Biskupów Europy. W 2001 został członkiem Rady Społecznej Episkopatu Polski. W 2003 mianowany przez Jana Pawła II konsultorem Papieskiej Rady Iustitia et Pax. Od 2003 członek Rady Patronackiej Wyższej Szkoły Europejskiej im. ks. Józefa Tischnera w Krakowie.
Organizator i w latach 2007–2010 dyrektor Europejskiego Centrum Solidarności w Gdańsku. Były członek Komisji Trójstronnej. Członek Rady Programowej Polsko-Rosyjskiego Forum Dialogu Obywatelskiego.
Prowadzący i współprowadzący szeregu programów medialnych, m.in. "Niezwykły pontyfikat" (1997, TVP1, z Adamem Pawłowiczem), "U źródeł cywilizacji" (2007, TVP Historia, z Arturem Dmochowskim), "Moralność i etyka w czasach kryzysu" (2013, religia.tv z ks. Kazimierzem Sową i Ryszardem Petru), "To nie tak" (2015, TVP Kultura, Karoliną Wigurą i Markiem Zającem).
Członek rady programowej Studium Generale Europa przy Papieskiemu Wydziałowi Teologicznemu w Warszawie oraz kwartalnika myśli politycznej „Civitas. Studia z filozofii polityki”. Współzałożyciel Ośrodka Myśli Politycznej w Krakowie. Członek Rady Programowej Centrum Myśli Jana Pawła II w Warszawie.
Cierpiał na chorobę alkoholową. Zmarł w wieku 66 lat, po długiej chorobie nowotworowej; został pochowany na cmentarzu św. Wawrzyńca we Wrocławiu.
Kontrowersje w sprawie dominikanina Pawła Malińskiego.
W marcu 2021 r. media informowały, że o. Maciej Zięba, będąc prowincjałem dominikanów, nie zareagował odpowiednio na akty wykorzystywania seksualnego, przemoc fizyczną, psychiczną i duchową, jakich dopuszczał się w latach 1996–2000 jego podwładny, zakonnik Paweł Maliński. W celu zbadania tych doniesień, dominikanie powołali komisję śledczą mającą zbadać istniejące ich zdaniem nieprawidłowości, na czele której stanął Tomasz Terlikowski. We wrześniu 2021 r. komisja opublikowała 250 stronicowy raport z prac.
Zdaniem komisji stosunek ówczesnych władz zakonu do osób pokrzywdzonych przez Pawła Malińskiego był absolutnie niewłaściwy.
Według raportu komisji, mimo że o. Maciej Zięba od 1998 r. był informowany o występowaniu we wspólnocie prowadzonej przez Pawła Malińskiego „mentalności sekciarskiej”, aktach przemocy fizycznej podczas modlitw oraz o stosowaniu przez Pawła Malińskiego duchowej i psychicznej presji to do roku 2000 nie powstrzymał jego działalności. Dopiero w 2000 r. po otrzymaniu pisemnych świadectw członków wspólnoty skrzywdzonych przez Pawła Malińskiego prowincjał odwołał zakonnika z funkcji duszpasterza akademickiego we Wrocławiu. Ponadto pomimo tego, że w 2000 r. Maciej Zięba dowiedział się o wykorzystaniu seksualnym przez Pawła Malińskiego czterech kobiet i dostał na piśmie informacje o wielokrotnym zgwałceniu jednej z nich przez Pawła Malińskiego, nie zawiadomił prokuratury o popełnieniu przestępstwa ani nie wszczął postępowania kanonicznego w tej sprawie. Prowincjał nakazał jedynie oskarżonemu kilkutygodniowy pobyt w klasztorze kamedułów w Krakowie, roczną pracę w hospicjum w Lublinie i zakazał w tym czasie sprawowania sakramentów.
Odznaczenia i nagrody.
Za działalność w opozycji demokratycznej odznaczony Krzyżem Oficerskim Orderu Odrodzenia Polski (2007), Krzyżem Wolności i Solidarności (2015), Medalem Stulecia Odzyskanej Niepodległości (2019). Pośmiertnie, "w uznaniu wybitnych zasług w działalności na rzecz opozycji antykomunistycznej i zaangażowanie w walkę o wolność słowa w czasach PRL, za kultywowanie dziedzictwa myśli Jana Pawła II i popularyzację społecznej nauki Kościoła" odznaczony Krzyżem Wielkim Orderu Odrodzenia Polski (2021).
Otrzymał nagrody Polcul Foundation (1981) oraz Freedom Award Atlantic Council (2016).

</doc>
<doc id="147861" url="https://pl.wikipedia.org/wiki?curid=147861" title="Thule">
Thule



</doc>
<doc id="147862" url="https://pl.wikipedia.org/wiki?curid=147862" title="Kamfora">
Kamfora

Kamfora (łac. "Camphorum"), C10H16O – organiczny związek chemiczny z grupy terpenów, pochodna kamfenu, frakcja stała olejku otrzymywanego z drewna cynamonowca kamforowego. W temperaturze pokojowej sublimuje. Kamforę obecnie wytwarza się także syntetycznie. Używana jest do plastyfikacji celuloidu, w produkcji lakierów, środków przeciwmolowych (kulki na mole), jako dodatek smakowy (głównie w Indiach), płyn do balsamowania oraz w ceremoniach religijnych. W postaci maści stosowana jest w medycynie jako lek rozgrzewający do użytku zewnętrznego.
Otrzymywanie.
Kamfora może być otrzymana syntetycznie z α-pinenu, który występuje w olejkach drzew iglastych oraz może być oddestylowany z terpentyny jako produkt uboczny ścieru. Jako rozpuszczalnik stosowany jest kwas octowy, a jako katalizator silny kwas. W tych warunkach α-pinen przegrupowuje się do kamfenu, który ulega przegrupowaniu Wagnera-Meerweina do kationu izobornylowego, ten zaś reaguje z kwasem octowym, dając octan izobornylu. Następnie hydrolizuje się go do izoborneolu, po czym przez utlenianie otrzymuje się kamforę.
Biosynteza.
W biosyntezie kamfora produkowana jest z pirofosforanu geraniolu poprzez cyklizację pirofosforanu linalolu do pirofosforanu bornylu. Następnie hydrolizuje do borneolu i jest utleniana do kamfory.
Właściwości chemiczne.
Przykładowe reakcje jakim ulega kamfora:
Kamforę można także zredukować do borneolu, używając borowodorku sodu.
Zastosowania.
Współcześnie kamfora stosowana jest jako plastyfikator nitrocelulozy, środek przeciw molom, środek przeciwbakteryjny, do balsamowania oraz w produkcji sztucznych ogni. Z oparów kamfory powstaje błona, która chroni narzędzia przed rdzewieniem, dlatego trzyma się ją w skrzyniach z narzędziami w celu ich ochrony.
Kulinaria.
W starożytnej i średniowiecznej Europie kamfora była stosowana jako składnik słodyczy. W Chinach używano jej także jako dodatku smakowego do lodów (podczas panowania dynastii Tang). W arabskojęzycznej książce kucharskiej "al–Kitab al–Ṭabikh" zaleca się stosowanie jej w wielu różnych potrawach. 
Obecnie w Azji używa się kamfory jako dodatku smakowego do słodyczy. W Indiach jest szeroko stosowana do wyrobu deserów.
Medycyna.
Kamfora bardzo dobrze przenika przez skórę, powodując uczucie zimna, podobne do wywoływanego przez mentol. Maści i roztwory spirytusowe kamfory mają działanie rozgrzewające i znieczulające.
W XVIII wieku austriacki lekarz Leopold Auenbrugger podawał kamforę jako lek na manię.
Hinduskie ceremonie religijne.
Kamforę szeroko stosuje się w hinduskich ceremoniach religijnych. Hindusi oddają cześć świętemu ogniowi płonącej kamfory, co jest elementem wielu ceremonii. 
Kamfora jest wykorzystywana podczas Mahaśiwaratri, najważniejszego święta wyznawców Śiwy. Paląca się nie pozostawia po sobie żadnych popiołów, co symbolizuje świadomość (ekwiwalencja symboliczna).
Toksykologia.
W większych ilościach działa toksycznie. Może powodować drgawki, dezorientację, drażliwość i nadpobudliwość nerwową. W ekstremalnych przypadkach typowe stosowanie kamfory może doprowadzić do hepatotoksyczności. Dawki śmiertelne dla dorosłych mieszczą się w granicach 50-500 mg/kg (doustnie). Ogólnie, ok. 2 gramy powodują silne zatrucie, a 4 gramy są dawką śmiertelną.
W 1980 roku amerykańska Agencja Żywności i Leków ustaliła limit 11% dopuszczalnej ilości kamfory w produktach spożywczych oraz całkowicie zakazała sprzedaży produktów olejów zawierających znaczące ilości kamfory. Od kiedy istnieją alternatywne metody leczenia, odchodzi się od jej stosowania.

</doc>
<doc id="147865" url="https://pl.wikipedia.org/wiki?curid=147865" title="Ultra Parties">
Ultra Parties

Ultra Parties – czternasta trasa koncertowa grupy muzycznej Depeche Mode; dość nietypowa, gdyż obejmowała tylko dwa koncerty. Promowała album "Ultra".

</doc>
<doc id="147867" url="https://pl.wikipedia.org/wiki?curid=147867" title="Qaanaaq">
Qaanaaq

Qaanaaq, dawniej Thule – miasto w północno-zachodniej Grenlandii, na Półwyspie Hayesa, w gminie Qaasuitsup. Jest zamieszkane przez 678 osób (2011). Jego pierwsza nazwa pochodzi od legendarnej wyspy Thule. W Qaanaaq mieści się stacja badań jonosfery.
Historia.
Qaanaaq zostało założone w 1910 roku. Początkowo była to duńska baza dla wypraw Knuda Rasmussena. Miejscowość znana jest z amerykańskiej bazy wojskowej Thule Air Force Base, w której znajdują się radary amerykańskiego systemu wczesnego ostrzegania. 21 stycznia 1968 w odległości kilkunastu kilometrów od bazy rozbił się B-52 z czterema bombami wodorowymi na pokładzie.
Populacja.
Według danych oficjalnych liczba mieszkańców w 2011 roku wynosiła 678 osób
Punkty ekstremalne.
Qaanaaq jest jedną z najdalej na północ położonych miejscowości świata (77°29'N). Najdalej na północ wysunięta (77°47′N) zamieszkana wieś nazywa się Siorapaluk (87 mieszkańców w 2005 r.) w pobliżu Qaanaaq; jeszcze dalej, 78 km na północny zachód od Siorapaluk znajdowała się – obecnie opuszczona – osada Etah, niegdyś najbardziej wysunięta na północ (78°19'N) wieś. Natomiast obecnie na Spitsbergenie znajduje się osada Ny-Ålesund (78°55'N) jest ona najdalej na świecie wysuniętą na północ funkcjonującą jednostką osadniczą.
Istnieją jednak położone jeszcze dalej na północ stale zamieszkane bazy badawcze w Kanadzie – Alert (82°28'N) i Eureka (80°13'N) – oraz duńska baza wojskowa Nord (81°42'N) na Grenlandii, wykorzystywana latem również jako baza naukowa.

</doc>
<doc id="147869" url="https://pl.wikipedia.org/wiki?curid=147869" title="Deindywidualizacja">
Deindywidualizacja



</doc>
<doc id="147871" url="https://pl.wikipedia.org/wiki?curid=147871" title="Puchar Zdobywców Pucharów">
Puchar Zdobywców Pucharów



</doc>
<doc id="147873" url="https://pl.wikipedia.org/wiki?curid=147873" title="1982 Tour (Depeche Mode)">
1982 Tour (Depeche Mode)

1982 Tour – czwarta trasa koncertowa grupy muzycznej Depeche Mode; jedna z krótszych. Obejmuje 3 koncerty.

</doc>
<doc id="147878" url="https://pl.wikipedia.org/wiki?curid=147878" title="Spodouste">
Spodouste

Spodouste, blaszkoskrzelne (Elasmobranchii, z gr. "elasma" – blaszka, "branchia" – skrzela) – podgromada drapieżnych ryb chrzęstnoszkieletowych (Chondrichthyes), obejmująca około 950 gatunków, w większości morskich.
Cechy charakterystyczne.
Otwór gębowy i nozdrza umiejscowione w spodniej części głowy. Od 5–7 par szczelin skrzelowych. Brak wieczka skrzelowego. Szczeliny skrzelowe otwierają się każda z osobna. Pierwsza szczelina skrzelowa może tworzyć tryskawkę lub zarasta. U większości gatunków występują ostre zęby ułożone w szeregi. Skórę większości gatunków pokrywają drobne łuski plakoidalne lub ząbki skórne, które budową zbliżone są do budowy zębów. Nie nachodzą one na siebie, jak u ryb kostnoszkieletowych. Ich zewnętrzna warstwa jest homologiczna do szkliwa zębów. Płetwa lub płetwy grzbietowe oraz zawarte w nich kolce (jeśli występują) są sztywne i nieruchome. W tkankach spodoustych utrzymywane jest wysokie stężenie mocznika, który także jest wydalanym metabolitem białek. Ryby te mają stek.
Samce mają zmodyfikowaną płetwę brzuszną (pterygopodium), w celu wprowadzania plemników do dróg rodnych samicy. Spodouste są przeważnie jajorodne. Prowadzą drapieżniczy tryb życia, kierując się węchem i wzrokiem.
Spodouste dzielą się na dwie zasadnicze grupy różniące się kształtem ciała. Do pierwszej grupy zaliczane są rekiny – ryby o kształcie wrzecionowatym, typowym dla znakomitych pływaków. Drugą grupę tworzą płaszczki – ryby o ciele silnie spłaszczonym grzbietobrzusznie. Są to ryby pływające stosunkowo wolno, prowadzące przydenny tryb życia.
Klasyfikacja.
We wcześniejszych klasyfikacjach podgromada była dzielona na:
Współczesne klasyfikacje obejmują więcej taksonów wymarłych. Joseph S. Nelson wyróżnił w obrębie spodoustych kilka słabo poznanych taksonów o niepewnej pozycji (†"Plesioselachus", †Squatinactiformes i †Protacrodontiformes) oraz 3 infragromady:
Współcześnie żyjące Euselachii grupowane są w taksonie Neoselachii, obejmującym rekiny i płaszczki:
Neoselachii:
L. Compagno wyróżniał jeszcze rząd Rhiniformes.

</doc>
<doc id="147880" url="https://pl.wikipedia.org/wiki?curid=147880" title="Stephanos II Ghattas">
Stephanos II Ghattas



</doc>
<doc id="147881" url="https://pl.wikipedia.org/wiki?curid=147881" title="1980 Tour (trasa koncertowa grupy Depeche Mode)">
1980 Tour (trasa koncertowa grupy Depeche Mode)

1980 Tour – pierwsza trasa koncertowa grupy muzycznej Depeche Mode; obejmuje dziewiętnaście koncertów.

</doc>
<doc id="147886" url="https://pl.wikipedia.org/wiki?curid=147886" title="AMOS BASIC">
AMOS BASIC



</doc>
<doc id="147888" url="https://pl.wikipedia.org/wiki?curid=147888" title="Percepcja podprogowa">
Percepcja podprogowa

Percepcja podprogowa (subliminalna) – oddziaływanie na mózg informacji bez jego świadomości ich spostrzegania.
Dotyczy bodźców wzrokowych lub słuchowych, które trwają zbyt krótko, by mogły zostać świadomie zarejestrowane (w przypadku percepcji wzrokowej oznacza to bodźce trwające krócej niż 0,04 sekundy) albo są ukryte wśród innych bodźców, bardziej wyraźnie odczuwalnych.
Niektórzy uczeni uważają, że bodźce odbierane podczas snu są przetwarzane w podobny sposób. Niekiedy uważa się, że takie słabe bodźce nie powodujące świadomej refleksji czynią nas bezbronnymi, gdyż nie możemy się obronić przed zawartą w przekazie sugestią. W efekcie sugestia ta mogłaby być traktowana jako własna myśl lub zalążek pomysłu bądź pragnienia, podobnie jak w przypadku sugestii hipnotycznej.
Badania naukowe.
Obrazy podprogowe.
W 1998 roku Bar i Biederman stwierdzili że, obraz wyświetlany przez 47,6 milisekund jest wykrywany jedynie przez jedną na siedem badanych osób. Po ponownej prezentacji liczba osób świadomych bodźca zwiększa się do jednej na trzy.
W 2005 roku przeprowadzono badanie, które polegało na wyświetlaniu badanej osobie obrazu podprogowo przez 16,7 milisekund i okazało się, że prawa część ciała migdałowatego wykazała większą aktywność podczas bodźca podprogowego, z kolei lewa część ciała migdałowatego i kolumna neuronalna podczas późniejszego bodźca ponadprogowego trwającego pół sekundy.
Reklama podprogowa (subliminalna).
Zwana inaczej sugestią podprogową lub przekazem podprogowym – teoretycznie polega np. na włączaniu do filmu pojedynczych klatek z reklamą lub wgrywania ukrytego przesłania do piosenek.
Koronnym dowodem na skuteczność jej działania miał być eksperyment przeprowadzony w 1957 r. przez Jamesa Vicary’ego w USA. Podmienił on pojedyncze klatki filmu wyświetlanego w kinie dla zmotoryzowanych w Fort Dix na reklamy – napisy „pij colę” i „jedz popcorn” – i twierdził, że w ten sposób skłonił widzów do kupowania tych produktów. Liczne eksperymenty dowiodły potem, że badania te były sfabrykowane, co zresztą przyznał sam Vicary.
W latach 80. zarzucano stosowanie przekazu podprogowego niektórym zespołom rockowym, które w ten sposób miały propagować satanizm lub nakłaniać do samobójstwa (słynna sprawa płyty "Stained Class" zespołu Judas Priest). Miały one rzekomo umieszczać w piosenkach komunikaty, które były słyszalne dopiero wtedy, gdy utwór był odtwarzany „od tyłu”.
Reklama podprogowa została zakazana w wielu krajach. Rada Europy w 1989 zainicjowała konwencję o "telewizji ponadgranicznej", która zakazuje perswazji poza świadomością widza, dlatego techniki reklamowe oddziałujące na podświadomość (chodzi tu głównie o reklamę telewizyjną i kinową) są zakazane (art. 13).
Ukryta sugestia jest także tematem wizji artystycznych. Np. w odcinku "Przekaz podświadomy" ("Double Exposure", 1973) serialu Columbo specjalista od reklam planuje zabicie swego klienta wklejając do filmu zdjęcia napoju orzeźwiającego. Ofiara przerywa oglądanie filmu, opuszcza salę kinową i w trakcie gaszenia pragnienia zostaje zastrzelona. Skuteczność utajonej perswazji jest przy tym trudna do oceny, gdyż na krótko przed pokazem filmu przestępca poczęstował ofiarę wzmagającym pragnienie kawiorem i wyłączył klimatyzację w kinie.
Zdaniem części badaczy przekaz podprogowy to jedynie mit – argumentują, że nie można ulec propagandzie, jeśli nie widzi się elementu propagandy. Jednak eksperymenty wykazały, że bodźce podprogowe wpływają na procesy poznawcze, choć wpływ ten utrzymuje się zaledwie przez ułamki sekundy. Rejestrowane mogą być proste informacje, takie jak stan emocjonalny. .

</doc>
<doc id="147891" url="https://pl.wikipedia.org/wiki?curid=147891" title="Jordan z Saksonii">
Jordan z Saksonii

Jordan z Saksonii (ur. pod koniec XII w. w Borgberge k. Paderborn w Westfalii, zm. 13 lutego 1237 na Morzu Śródziemnym) – dominikanin (OP), następca Św. Dominika na stanowisku generała zakonu (1222-1237), błogosławiony Kościoła rzymskokatolickiego.
Biogram.
Studiował teologię (bakalaureat) i sztuki wyzwolone (magister) w Paryżu. Tam, 12 lutego 1220, wstąpił do zakonu, otrzymując habit z rąk bł. Reginalda z Orleanu. Na Wielkanoc tegoż roku wziął udział w obradach kapituły generalnej w Bolonii, podczas której doszło do zredagowania pierwszych dominikańskich konstytucji. Rok później, w 1221, został mianowany prowincjałem w Lombardii. 22 maja 1222 roku (na kapitule generalnej w Paryżu) przejął kierowanie zakonem po śmierci Św. Dominika, którego zresztą znał osobiście.
Jako przełożony kontynuował dzieło założyciela zgromadzenia, często wizytując klasztory, prowadząc z nimi intensywną korespondencję i organizując przyklasztorne szkoły teologiczne. Zasłynął jako kaznodzieja – jedno z jego kazań skłoniło Alberta Wielkiego do przystąpienia do dominikanów. W ciągu 15 lat swoich rządów z 30 konwentów pomnożył liczbę domów zakonnych do 300, a liczbę współbraci z 300 powiększył do 4000. Doprowadził do rozwoju zakonu i jego ekspansji w Niemczech, Szwajcarii oraz Danii. Dużo podróżował po Francji i Italii, był również z wizytą w Oksfordzie. Patronował i współorganizował działalność misyjną zakonu – w Maroku, w Mezopotamii, w Ziemi Świętej, u Kumanów. Politycznie zawsze wierny papiestwu, w zależności od stosunków pomiędzy tym ostatnim a cesarzem Fryderykiem II, ukierunkowywał działalność kaznodziejską zakonu albo przeciw niemu, albo w kierunku wspierającym jego poczynania.
Zginął w katastrofie morskiej u wybrzeży Syrii, kiedy wracał z Ziemi Świętej, gdzie wizytował prowincję. Jego ciało zostało wyrzucone na brzeg i pochowane w Akce, w tamtejszym klasztorze dominikanów.
Jordan a Diana Andalò.
Jordan poznał Dianę Andalò w 1222, będąc już prowincjałem Lombardii. W sierpniu 1223 Diana przyjęła z rąk Jordana habit dominikański i zamieszkała w klasztorze w Bolonii. Jordan napisał do Diany blisko 50 listów w latach 1222–1236.
Twórczość pisarska.
Poza działalnością epistolarną, która obejmuje ponad pół setki zachowanych listów, Jordan był również autorem "Libellus de principiis Ordinis Prædicatorum" ("Książeczka o początkach Zakonu Kaznodziejów"), które do dziś pozostaje głównym źródłem informacji o życiu Św. Dominika i początkach dominikanów.
Kult.
Kult Jordana z Saksonii zatwierdził papież Leon XII 10 maja 1826. Jego wspomnienie liturgiczne obchodzone jest za nowym "Martyrologium Rzymskim" 13 lutego.

</doc>
<doc id="147893" url="https://pl.wikipedia.org/wiki?curid=147893" title="Chimerokształtne">
Chimerokształtne

Chimerokształtne, chimery, przerazy (Chimaeriformes) – rząd ryb chrzęstnoszkieletowych z podgromady zrosłogłowych (Holocephali), obejmujący około 40 współcześnie żyjących gatunków, w tym kilka oczekujących na naukowy opis, oraz kilka gatunków wymarłych. Mają ciało w kształcie kropli, nagie lub pokryte rzadkimi łuskami. Współcześnie żyjące gatunki dorastają do 1,5 m długości. Zamieszkują głębokie i chłodne wody morskie. Niektóre są poławiane gospodarczo.
Systematyka.
Rząd obejmuje trzy rodziny gatunków współcześnie żyjących: 
oraz kilka gatunków wymarłych o niepewnej pozycji taksonomicznej.

</doc>
<doc id="147896" url="https://pl.wikipedia.org/wiki?curid=147896" title="Przetwarzanie bez granic">
Przetwarzanie bez granic

Przetwarzanie bez granic (ang. "pervasive computing" lub "ubiquitous computing"), także przetwarzanie rozpowszechnione – pojęcie ilustrujące użycie urządzeń komputerowych we wszystkich możliwych dziedzinach życia, szczególnie zastosowanie urządzeń mobilnych, jak telefony komórkowe, komputery przenośne, PDA i inne, oraz sieci bezprzewodowych. Pojęcie to jest także rozszerzane na zastosowanie urządzeń, o których obecności lub przynajmniej zasadach działania zwykły użytkownik nie wie, jak procesory wbudowane w wiele urządzeń codziennego użytku.

</doc>
<doc id="147897" url="https://pl.wikipedia.org/wiki?curid=147897" title="Stephen Kim Sou-hwan">
Stephen Kim Sou-hwan

Stephen Kim Sou-hwan (ur. 8 maja 1922 w Daegu, zm. 15 lutego 2009) – południowokoreański duchowny katolicki, arcybiskup Seulu, kardynał.
Życiorys.
Studiował w seminarium w Taegu i tamże przyjął święcenia kapłańskie 27 października 1947. Był sekretarzem biskupa Taegu, prowadził działalność duszpasterską, kierował gazetą diecezjalną „The Catholic Shilbo”. W latach 1957-1966 uzupełniał studia na Katolickim Uniwersytecie Sophia w Tokio.
15 lutego 1966 został wybrany na biskupa Masan, przyjął sakrę biskupią 31 maja 1966 z rąk internuncjusza w Korei, arcybiskupa Antonio del Giudice. Brał udział w sesjach Światowego Synodu Biskupów w Watykanie, w sesji specjalnej poświęconej Kościołowi w Azji wiosną 1998 pełnił funkcję prezydenta-delegata. W kwietniu 1968 przeszedł na stolicę arcybiskupią Seul, a w kwietniu 1969 papież Paweł VI mianował go kardynałem, nadając tytuł prezbitera S. Felice da Cantalice a Centocelle. Był także administratorem apostolskim diecezji Pjongjang (1975).
Brał udział w obu konklawe w 1978, a także w sesji plenarnej Kolegium Kardynalskiego w Watykanie rok później. Po osiągnięciu wieku emerytalnego (75 lat) zrezygnował z rządów archidiecezją (maj 1998), a po ukończeniu 80. roku życia w 2002 utracił prawo udziału w konklawe. Od śmierci kardynała Königa w marcu 2004 przysługiwał mu tytuł kardynała protoprezbitera (najstarszego rangą kardynała prezbitera).

</doc>
<doc id="147899" url="https://pl.wikipedia.org/wiki?curid=147899" title="Wirtualna firma">
Wirtualna firma

Wirtualna firma (ang. "virtual company") – firma lub instytucja wykorzystująca komputery i techniki telekomunikacyjne zarówno w relacjach ze swoimi pracownikami, jak i z klientami. Skrajnym przykładem wirtualnej firmy może być taka instytucja, która dysponuje jedynie prawnie określoną siedzibą i minimalnym zestawem technicznych urządzeń zapewniających jej funkcjonowanie (np. skrzynka pocztowa i automatyczna sekretarka).

</doc>
<doc id="147903" url="https://pl.wikipedia.org/wiki?curid=147903" title="Algorytm Warshalla">
Algorytm Warshalla



</doc>
<doc id="147904" url="https://pl.wikipedia.org/wiki?curid=147904" title="Przeszukiwanie grafu">
Przeszukiwanie grafu

Przeszukiwanie grafu lub inaczej przechodzenie grafu – czynność polegająca na odwiedzeniu w jakiś usystematyzowany sposób wszystkich wierzchołków grafu w celu zebrania potrzebnych informacji. Często podczas przejścia grafu rozwiązujemy już jakiś problem, ale przeważnie jest to tylko wstęp do wykonania właściwego algorytmu.
Powszechnie stosuje się dwie podstawowe metody przeszukiwania grafów:
Odrębnym zagadnieniem jest przechodzenie drzew, zwłaszcza binarnych, które jest niewątpliwie przeszukiwaniem grafu. Wyróżnia się trzy metody przechodzenia drzew, przy czym ostatnia metoda dotyczy tylko drzew binarnych:

</doc>
<doc id="147905" url="https://pl.wikipedia.org/wiki?curid=147905" title="Przechodzenie grafu">
Przechodzenie grafu



</doc>
<doc id="147908" url="https://pl.wikipedia.org/wiki?curid=147908" title="Żakieria">
Żakieria



</doc>
<doc id="147910" url="https://pl.wikipedia.org/wiki?curid=147910" title="Polski Operator Telewizyjny">
Polski Operator Telewizyjny

Polski Operator Telewizyjny (POT) – spółka założona przez TVN i Telewizję Polsat w 2005 roku, której zadaniem było uruchomienie i eksploatacja sieci nadawczej cyfrowej telewizji naziemnej. Prezesem spółki został Wiesław Walendziak. Powołanie POT miało związek z zachodzącymi w Polsce zmianami sposobu nadawania sygnału telewizyjnego - przechodzeniem z techniki analogowej na cyfrową. Do 30 czerwca 2009 r. spółka zajmowała się testową emisją DVB-T kanałów: Polsat, TVN, TVN Warszawa, TV4 oraz Polsat Sport HD (w różnych konfiguracjach) w Warszawie (format MPEG-2, później MPEG-4) i TVN, Polsat i TV4 w Poznaniu (format MPEG-2).
Kontrowersje.
W połowie czerwca 2008 roku przedstawiciele spółki spotkali się z szefową Urzędu Komunikacji Elektronicznej i zaoferowali, że wyłożą ok. 2 mld złotych na dofinansowanie zakupu dla telewidzów dekoderów potrzebnych do odbioru telewizji cyfrowej. Według Wprost postawili dwa warunki - Urząd zamknie do 2012 roku polski rynek telewizyjny przed nowymi graczami oraz dwie pierwsze platformy cyfrowe będą obsługiwane przez POT. Gdyby wówczas przystano na warunki, oznaczałoby to powstanie w Polsce telewizyjnego oligopolu. 

</doc>
<doc id="147911" url="https://pl.wikipedia.org/wiki?curid=147911" title="Żakeria">
Żakeria

Żakeria (fr. "jacquerie") – powstanie ludowe pod wodzą Guillauma Cale mające miejsce w 1358 we Francji w czasie wojny stuletniej, powodem jego wybuchu było wyniszczenie wsi wojną i epidemiami, a także wzrost podatków i danin.
Nazwa "Żakeria" wywodzi się od pogardliwego określania chłopów "Jacques Bonhomme", czyli "Kuba Prostaczek".
W roku 1356 po bitwie pod Poitiers do niewoli wzięty został król Francji Jan II Dobry. Władza we Francji przeszła w ręce Stanów Generalnych. Jednak były one zbyt podzielone, by sprawować skutecznie rządy. Francuskie klasy uprzywilejowane ciężar wojny i niedostatku zrzuciły na chłopów.
Szerokie masy chłopskie, pod naporem biedy związanej z wojną i wyniszczeń związanych z epidemią dżumy, wywołały serię rewolt w niektórych rejonach kraju. Przywódcą powstania został Guillaume Cale, obwołany przez chłopów królem. Przez szlachtę pogardliwie zwany Jacques Bonhomme.
Siły chłopskie wspierane przez zbuntowany Paryż złupiły i zniszczyły wiele zamków. Chłopi palili wszystkie znalezione książki, myśląc, że uwolni ich to od płacenia podatków.
Żakeria została stłumiona krwawo przez wojska króla Nawarry Karola II Złego, wojska francuskie i angielskie. Wobec powstańców feudałowie nie stosowali litości, wielu powieszono na drzewach. Gdy schwytanych chłopów pytano, dlaczego to robili, odpowiadali, że nie wiedzą lub że chcieli uczynić innym to, czego sami doznawali. Sądzili, że w ten sposób pozbędą się szlachty i możnych 
We Francji nazwa "żakeria" stała się synonimem wystąpień chłopskich przeciw szlachcie. Terminem tym określano także często ruchy chłopskie w XIX i XX wieku w krajach europejskich.

</doc>
<doc id="147912" url="https://pl.wikipedia.org/wiki?curid=147912" title="Dywan (ujednoznacznienie)">
Dywan (ujednoznacznienie)

kultura:
miejscowość w Polsce:

</doc>
<doc id="147913" url="https://pl.wikipedia.org/wiki?curid=147913" title="Józef Wroński">
Józef Wroński



</doc>
<doc id="147914" url="https://pl.wikipedia.org/wiki?curid=147914" title="Policja 997">
Policja 997

Policja 997 – miesięcznik o tematyce policyjnej, wydawany od 2005 pod patronatem Komendy Głównej Policji. Pierwszym redaktorem naczelnym miesięcznika był podinspektor Paweł Biedziak. Po nim funkcję tę pełnili komisarz Paweł Chojecki i Irena Fedorowicz. Obecnie redaktorem naczelnym jest nadkom. Iwona Klonowska.
Historia.
Pierwszy numer miesięcznika „Policja 997” ukazał się w kwietniu 2005 r. Jego poprzednikami były dwa dwutygodniki:„Gazeta Policyjna” i „Magazyn Kryminalny 997”, które ukazywały się przemiennie w latach 1990-2005. Obydwa tytuły przygotowywał ten sam zespół redakcyjny pod kierownictwem początkowo ppłk. Romualda Łabanowa, a następnie mł. insp. Elżbiety Cierlicy, która kierowała nim do 1997 r. Następnie „Gazetą Policyjną” kierowali mł. insp. Roman Miśkiewicz (do 2004 r.) i mł. insp. Elżbieta Wasiak (do stycznia 2005 r.).
„Gazeta Policyjna” była adresowana do policjantów i pracowników Policji. Była pismem branżowym, skupiała się głównie na tematyce policyjno-prawnej, sądowej i społecznej. „Magazyn Kryminalny 997” był natomiast czasopismem popularyzującym tematykę policyjną w społeczeństwie. Zamieszczano w nim m.in. reportaże kryminalne. Przestał ukazywać się w 1997 r., z powodu ograniczenia budżetu Policji.

</doc>
<doc id="147916" url="https://pl.wikipedia.org/wiki?curid=147916" title="Diecezja chełmska (rzymskokatolicka)">
Diecezja chełmska (rzymskokatolicka)

Diecezja chełmska – diecezja Kościoła rzymskokatolickiego, która istniała w latach 1375–1807. W 1807 roku z jej terytorium utworzono diecezję lubelską. W 2009 roku została przywrócona jako biskupstwo tytularne.
20 maja 2013 biskupem tytularnym diecezji chełmskiej został nowo mianowany biskup pomocniczy przemyski Stanisław Jamrozek.
Historia.
Katolicka diecezja chełmska powstała na terenach tzw. Grodów Czerwieńskich, będących przedmiotem sporów pomiędzy Rurykowiczami a monarchią pierwszych Piastów. W I poł. XIII w. Chełm stał się stolicą potężnego księstwa halicko-włodzimierskiego, stworzonego przez Daniela Romanowicza Halickiego (utworzył on w Chełmie diecezję prawosławną). O schedę po tym państwie rozegrała się w latach 1340–1387 walka pomiędzy Polską, Litwą i Węgrami. Teren byłych Grodów Czerwieńskich (część włodzimierską księstwa) opanował ok. 1340 Kazimierz III Wielki. Dalsze walki o Ruś Halicką ze Lwowem i Haliczem oraz nacisk Litwinów spowodowały, że król Polski zgodził się oddać w lenno tereny włodzimierskie księstwa poprzedniemu jego władcy, Jerzemu Narymuntowiczowi, bratankowi nienarodzonego jeszcze wówczas Władysława Jagiełły, jako księstwo bełskie. Księstwo to było formalnie lennem zarówno Polski i Litwy. W samym Chełmie Polacy pozostawili dla zapewnienia swoich praw załogę wojskową.
Początki diecezji.
Kazimierz Wielki próbował na zajmowanych prawosławnych terenach zorganizować kościół katolicki. Planowano utworzenie metropolii halickiej z kilkoma sufraganiami. Jedna z nich miała mieć siedzibę w Chełmie. 20 maja 1358 lub 1359 franciszkanin Tomasz z Sienna otrzymał nominację papieską na biskupstwo chełmskie jako sufraganię metropolii gnieźnieńskiej (arcybiskupstwo w Haliczu jeszcze nie zostało zorganizowane). Opisane wyżej okoliczności nie pozwoliły erygować diecezji, a biskup chełmski pozostał w Krakowie i pracował jako biskup pomocniczy diecezji krakowskiej. Diecezję, jako sufraganię metropolii halickiej (od 1412/1414 lwowskiej), powstałej w 1366, erygował dopiero w 1375 papież Grzegorz XI bullą z lutego. W 1377 Ludwik Węgierski usunął Jerzego Narymuntowicza i powstały warunki do faktycznej organizacji diecezji. W 1377 król węgierski Ludwik, wraz ze swoim namiestnikiem na Rusi Władysławem Opolczykiem, uzyskał u papieża Grzegorza XI zgodę na utworzenie metropolii halickiej z sufraganami: w Przemyślu, Włodzimierzu i Chełmie. Bulla nominacyjna została wydana 13 lutego 1377. Nie postępowała ta nominacja jednak szybko. Dopiero w 1388 biskupem został mianowany franciszkanin Stefan ze Lwowa. W 1388, utworzona jednocześnie została ziemia chełmska jako samodzielna jednostka administracyjna, korzystająca z praw niemal równych województwu i ustanowiono niedźwiedzi herb Chełma. Nie kwapił się bp Stefan z objęciem sufraganii, pozostając kolejno biskupem pomocniczym kamieńskim, poznańskim i włocławskim. Przyczyną była prawdopodobnie niepewna jeszcze do końca sytuacja polityczna terenów diecezji, a i brak uposażenia biskupstwa miał pewnie niemałe znaczenie. Dopiero gdy arcybiskup metropolii halickiej, Jakub Strzemię, zaczął organizować na terenie diecezji chełmskiej pierwsze parafie (10), nominat pojawił się ok. 1404 w swojej siedzibie, bojąc się prawdopodobnie likwidacji biskupstwa. Sprawę komplikowały jeszcze pretensje biskupów lubuskich do tych terenów, odrzucone przez papieża w 1375, ale wciąż ponawiane. Jego działania nie były zbyt imponujące, gdyż w 1409 diecezję chełmską włączono do litewskiej diecezji łuckiej (wcześniej włodzimierskiej). Było to również wyrazem trwającego ciągle sporu pomiędzy Polską a Litwą o tereny diecezji. Unia horodelska (1413) ostatecznie potwierdziła, że ziemia chełmska należy do Polski, jednocześnie przywrócono diecezję chełmską. Mianowany w 1417 biskupem dominikanin Jan Biskupiec otrzymał od Władysława Jagiełły jako uposażenie biskupstwa 8 wsi i mógł przystąpić do budowy struktury kościelnej oraz rozpocząć walkę o rząd dusz z dominującym na terenie jego diecezji prawosławiem. Wśród biskupów chełmskich warto wymienić jeszcze takich jak np.:
Obszar diecezji.
Diecezja miała wówczas ok. 19 000 km² i była jedną z mniejszych w państwie polsko-litewskim. Według bulli z 1375 miała być identyczna jak wcześniej powstała diecezja prawosławna. Ostatecznie objęła teren województwa bełskiego (do 1462 lennego księstwa w posiadaniu książąt mazowieckich) bez powiatu lubaczowskiego (diecezja przemyska) i dwóch parafii (Radziechów, Busk), należących do arcybiskupstwa lwowskiego. Należał do niej teren ziemi chełmskiej, będącej enklawą województwa ruskiego, oddzieloną od pozostałej części województwa, województwem bełskim. Ponadto na zachodzie należały do niej okolice Biłgoraja z województwa lubelskiego (do 1474 sandomierskiego), a na wschodzie dwie parafie z województwa wołyńskiego (do 1569 należącego do Wielkiego Księstwa).
XV wiek.
Około 1417, "na pamiątkę szczęśliwego zwycięstwa grunwaldzkiego", Jagiełło ufundował w Chełmie drewnianą katedrę pw. Ofiarowania NMP i Rozesłania Apostołów. Jan Biskupiec rozpoczął starania o powiększenie swego władztwa. W 1424 udało mu się uzyskać zgodę papieską na przyłączanie do swojej diecezji dystryktu lubelskiego i przeniesienie stolicy do Lublina. Jednak biskupem krakowskim był od 1423 rosnący w potęgę Zbigniew Oleśnicki, który nie pozwolił na ograniczenie terytoriom swojej diecezji i już w 1425 uzyskał unieważnienie poprzednich decyzji papieskich. Biskupiec zwołał pierwszy synod diecezjalny, a w 1429 utworzył kapitułę katedralną. Wchodziły w jej skład dwie prałatury (prepozyt, dziekan) i dziesięć kanonii. Władysław Jagiełło uposażył kapitułę wsią Parypse pod Chełmem oraz przeznaczył na jej rzecz 100 grzywien rocznego czynszu płaconego przez dzierżawców cła w Hrubieszowie. Około połowy XV w. dochody biskupstwa szacowano na 60 florenów w złocie. Było to mało, gdyż biskup krakowski w tym samym czasie tylko z dóbr lubelskich miał ok. 150 florenów. W 1490 biskup Maciej ze Starej Łomży przeniósł za zgodą Kazimierza Jagiellończyka stolicę biskupią do Krasnegostawu. Katedrą został kościół pw. Wszystkich Świętych. W tym czasie diecezja liczyła 42 parafie.
XVI wiek.
Po ostatecznym ukształtowaniu się senatu w czasach panowania Zygmunta Starego biskup chełmski zajmował w nim ostatnie, dziesiąte miejsce wśród senatorów duchownych. Po unii lubelskiej spadł na trzynaste, ale nie był już ostatni. Zygmunt August dokonał nowych donacji na rzecz biskupstwa i kapituły. Pod koniec jego panowania dochody biskupstwa liczono na 2000 florenów, a kapituła otrzymała drugą wieś i przekazane przez biskupa prebendy w postaci probostw w Drohobyczu, Hrubieszowie i Grabowcu. Od połowy XVI w. diecezja, działająca na terenie zamieszkanym w przeważającej części przez wyznawców prawosławia, miała również kłopoty z odnoszącą sukcesy reformacją. Biskupi, m.in. późniejszy prymas Jakub Uchański, nie potrafili powstrzymać swoich wiernych przed zmianą wyznania. Pod koniec XVI w. na obszarze diecezji były 23 gminy ewangelickie i 3 gminy braci polskich. Dopiero biskup Stanisław Gomoliński, który raportował w 1597 do Watykanu, że 24 kościoły parafialne zamieniono na zbory, przystąpił do kontrakcji. Pomagały mu w tym postępy umacniającej się kontrreformacji. Gomoliński był aktywnym uczestnikiem synodu unijnego w Brześciu (1596), współpracował z Janem Zamoyskim przy tworzeniu Akademii Zamoyskiej i organizował pierwszą w diecezji kapitułę kolegiacką w Zamościu, ufundowaną przez kanclerza (erygowana przez papieża Klemensa VIII w 1594). Biskupi chełmscy byli z urzędu kanclerzami Akademii, a prebendy kanonii kolegiackich były faktycznym uposażeniem wykładowców w Akademii (Początkowo Zamoyski ufundował 3 prałatury – dziekan, scholastyk, kustosz i 4 kanonie, później przybyło jeszcze 8 kanonii).
XVII wiek.
Działania Gomolińskiego i jego następców: Jerzego Zamoyskiego, a zwłaszcza późniejszego prymasa Macieja Łubieńskiego, przyniosły skutek. W 1648 w diecezji było już tylko 5 zborów ewangelickich i 2 braci polskich. Jerzy Zamoyski wybudował początkach XVII w. w Skierbieszowie zamek, rezydencję biskupią. Przetrwał on tylko do szwedzkiego potopu, kiedy to został zniszczony, a w 1659 opuszczony całkowicie. Tenże biskup dokonał w 1604 podziału diecezji na dekanaty (na początku XV w. prawdopodobnie istniał dekanat bełski, ale później brak o nim wzmianek). Utworzył ich 10: Bełz, Chełm, Grabowiec, Hrubieszów, Krasnystaw, Luboml, Magierów, Sokal, Turbin i Zamość. Biskup Łubieński w 1624 w miejsce dekanatu w Magierowie utworzył dekanat w Potyliczu. Ta organizacja diecezji przetrwała do zmian dokonanych w związku z rozbiorami Polski. Zasługą biskupa Łubieńskiego był dalszy rozwój sieci parafialnej.
W 1627 były w diecezji 73 parafie, podzielone pomiędzy 10 wyżej wspomnianych dekanatów, i zamojska kolegiata. Oprócz tego w diecezji było 5 męskich klasztorów. Liczba wiernych wynosiła ok. 40 000. Należy pamiętać, że większość mieszkańców tych ziem była wówczas unicka, a część pozostała przy prawosławiu. Liczba protestantów szybko spadała. W tym czasie parafie w diecezji prowadziły aż 16 szpitali (w XV w. – 1, w XVI – 3) i 35 szkół parafialnych. Przez szpital (hospicjum) rozumiano wówczas niewielki przytułek dla 5–10 chorych i niedołężnych. Aktywnie działały bractwa kościelne. Wizytacja z 1628/1629 wymienia ich 6: Bożego Ciała, literackie, 2 różańcowe i 2 św. Anny. W 1622 pojawił się pierwszy biskup pomocniczy Abraham Śladkowski i instytucja ta utrzymała się do końca istnienia diecezji. Wcześniej biskupowi pomagali w rządzeniu diecezją mianowani przez niego oficjariusze i wikariusze generalni, często funkcje te pełniła jedna osoba. Od tej pory oficjariuszem i wikariuszem generalnym był biskup pomocniczy. W 1640 Katarzyna Zamoyska z Ostrogskich, żona II ordynata, Tomasza Zamoyskiego, ufundowała pierwsze w diecezji seminarium dla 12 alumnów. Seminarium zorganizowano przy kolegiacie jako część Akademii Zamojskiej. Później znaleźli się fundatorzy dla jeszcze 11 alumnów.
Kozackie wojska Chmielnickiego dotarły i do diecezji chełmskiej. Biskup Stanisław Pstrokoński wyliczył w 1653, że 54 kościoły obrabowano, a 10, w tym katedrę w Krasnymstawie, zniszczono. 36 księży zabito, 40 zmarło w czasie zarazy, która towarzyszyła wojnie. Kolejni biskupi zajęli się przywróceniem diecezji do życia. Tomasz Leżeński przeniósł w 1664 katedrę do chełmskiego murowanego kościoła pw. Rozesłania Apostołów, postawionego w 1585 na miejscu dawnej drewnianej katedry. Pod koniec XVII w. biskupi, w miejsce zniszczonego zamku, zbudowali sobie okazały dwór położony również w Skierbieszowie, ale po drugiej (północnej) stronie rzeki Wolicy. Dwór przetrwał do 1915 Powiększyła się ilość prałatur kapituły katedralnej. W 1639 o archidiakonię, w 1642 o kustodię, w 1663 o scholasterię, w 1680 o kancelarię i kantorię. Przybyły również dwie kanonie. Wszystkie godności fundatorzy, wśród których byli biskupi, ale również inni księża, wyposażyli w prebendy. Kapituła katedralna miała więc 7 prałatur i 12 zwykłych kanonii. Dla uzyskania prałatury archidiakona, scholastyka i kanclerza fundatorzy nałożyli wymóg posiadania doktoratu teologii lub prawa kanonicznego. Pod koniec XVII w. dochody biskupstwa szacowano na 6700 florenów polskich. Biskupi mieli również kilka prebend w postaci opactw i kanonii w innych kapitułach
XVIII wiek.
Według wizytacji dokonanej przez biskupa Krzysztofa Jana Szembeka, w 1717 diecezja liczyła 81 parafii i 1 filię skupionych w 10 dekanatach i 1 kolegiatę (Zamość). W diecezji znajdowało się jedno seminarium (przy Akademii Zamojskiej), po 2 kolegia jezuickie (Krasnystaw, Łaszczów) i pijarskie (Chełm, Waręż), a także sieć kilkudziesięciu szkół parafialnych. Klasztorów męskich było 19, żeńskich 3. Sam biskup Szembek erygował w 1719 drugie seminarium, lokując je w Krasnymstawie. Fundator, ks. Czulski, przeznaczył 18 000 florenów na utrzymanie 12 alumnów. Seminarium prowadzone było początkowo przez jezuitów, później profesorów Akademii Zamojskiej (od 1725), misjonarzy świętego Wincentego a Paulo (od 1739) i księży diecezjalnych (od 1783 do likwidacji w 1809). W 1745 członkowie kapituły katedralnej otrzymali od papieża Innocentego XII przywilej noszenia dystynktorium.
Po I rozbiorze Polski.
W 1772 diecezja liczyła 88 parafii w 10 dekanatach, 129 kościołów, 1 kolegiatę, 22 zakony męskie (320 zakonników), 3 żeńskie (40 zakonnic), 2 seminaria (15 alumnów), 150 księży diecezjalnych i ok. 82 000 wiernych. Dochód biskupa wynosił 2000 skudów rzymskich plus prebendy, a każdego z 19 prałatów i kanoników 100 skudów rocznie. I rozbiór Polski podzielił diecezję. 7 dekanatów liczących 50 parafii oraz kolegiata w Zamościu znalazły się w zaborze austriackim i wcielono je do diecezji przemyskiej. Okrojona diecezja pozostała w Rzeczypospolitej. Z 3 dekanatów zrobiono 4. W 1773 biskup Antoni Onufry Okęcki ponownie przeniósł katedrę do Krasnegostawu. Tym razem funkcję najważniejszego kościoła diecezji zaczął pełnić kościół pw. św. Franciszka Ksawerego, po zlikwidowanym w tym samym roku zakonie jezuitów. Biskup Maciej Grzegorz Garnysz oraz kapituła czynili starania o wyłączenie diecezji z metropolii lwowskiej i przyłączenie jej do metropolii gnieźnieńskiej. W praktyce od 1782 Gniezno przejęło już część funkcji metropolii – tam kierowano apelacje od wyroków diecezjalnych sądów kościelnych. Rzym nie zgodził się jednak na taką zmianę.
Sejm Wielki w 1790 znacznie powiększył obszar diecezji chełmskiej. Włączono do niej województwo lubelskie z ziemią łukowską oraz powiat stężycki z województwa sandomierskiego. Wszystko kosztem diecezji krakowskiej. Kardynał Oleśnicki nie żył już od prawie 350 lat, więc papież Pius VI potwierdził bez zwlekania zmiany dekretem z dnia 8 sierpnia 1790, chociaż nie zgodził się na zmianę nazwy na lubelsko-chełmską. Obszar diecezji był teraz dużo większy niż przed rozbiorem. Znajdowało się w niej 12 dekanatów liczących 153 parafie, 1 kolegiata (w Lublinie), 2 seminaria duchowne (Krasnystaw, Lublin), 30 klasztorów męskich (410 zakonników), 4 klasztory żeńskie (113 zakonnic), 78 szpitali, 60 szkół parafialnych nadzorowanych przez Komisję Edukacji Narodowej, 44 bractwa kościelne. Liczba wiernych wzrosła nieproporcjonalnie dużo, bo do ok. 400 000 wiernych. Powodem było to, że przyłączone terytoria zamieszkane były prawie wyłącznie przez katolików. Ostatni biskup chełmski, Wojciech Skarszewski, podniósł oficjalat regionalny w Lublinie do rangi oficjalatu generalnego, czyniąc go jednocześnie wikariatem generalnym. Można powiedzieć, że była to diecezja chełmska z katedrą w Krasnymstawie i głównym ośrodkiem w Lublinie, gdyż to miasto stało się najczęstszą rezydencją biskupa. Kapituła kolegiacka w Lublinie miała 7 prałatur i osiem zwykłych kanonii. W zamian za utraconą jeszcze w związku z I rozbiorem w 1772 część uposażenia, sejm grodzieński (1793) przyznał biskupowi dobra Iłża, Zborówek i Mirów z biskupstwa krakowskiego, przynoszące 70 000 zł dochodów rocznie. Nie obyło się to bez udziału biskupa Wojciecha Józefa Skarszewskiego, targowiczanina i jednego z nielicznych senatorów biorących udział w tym uważanym powszechnie za haniebny, sejmie. W czasie insurekcji kościuszkowskiej biskup Skarszewski został skazany na śmierć za zdradę ojczyzny. Ułaskawił go Tadeusz Kościuszko, zmieniając wyrok na dożywotnie więzienie. Tuż przed wkroczeniem Rosjan do Warszawy biskup został uwolniony. Konsekwentnie prorosyjska postawa biskupa spotkała się w 1824 z nagrodą w postaci awansu na arcybiskupstwo warszawskie i tytułu prymasa Królestwa Polskiego.
Likwidacja diecezji.
Kolejne zmiany spowodował III rozbiór Polski (1795). Praktycznie cała diecezja znalazła się w zaborze austriackim. Tylko zabużański dekanat lubomelski z 10 parafiami przypadł Rosji. Biskup Skarszewski utworzył dla tej części odrębny oficjalat w Ratnie, ale już w 1798 została ona włączona do diecezji łuckiej. Austriacy zasekwestrowali dobra biskupie przyznane mu na sejmie grodzieńskim. Pomimo protestów biskupa, cesarz Franciszek II potwierdził w 1796 konfiskatę.
Zaborcy przygotowywali na terenach zabranych Rzeczypospolitej reorganizację Kościoła. Już Sejm Czteroletni próbował zmienić nazwę diecezji na lubelsko-chełmską. Dlatego projekt zniesienia diecezji chełmskiej i stworzenia w jej miejsce lubelskiej, zatwierdzony w 1803 przez cesarza, nie wywoływał żadnych sprzeciwów wśród duchowieństwa. Nie miał nic przeciwko temu również biskup Skarszewski, który miał objąć nową diecezję lubelską. Proces likwidacji diecezji rozpoczęła bulla papieża Piusa VII "Indefensum personarum" z dnia 9 czerwca 1805 Wyłączyła ona z diecezji chełmskiej 3 dekanaty (Chodel, Urzędów, Zaklików) liczące 44 parafie, na rzecz nowo utworzonej diecezji kieleckiej. Kolejna bulla "Quemadmodum Romanorum Pontificum" z dnia 23 września tegoż roku znosiła diecezję chełmską i tworzyła lubelską, ustanawiając biskupem Wojciecha Skaryszewskiego. Jednocześnie przenosiła katedrę, kapitułę i siedzibę biskupa z Krasnegostawu do Lublina. Wykonanie bulli opóźniły wydarzenia wojny 1806/1807 na ziemiach polskich. Diecezję chełmską zlikwidował formalnie arcybiskup lwowski Kajetan Ignacy Kicki dnia 19 października 1807 ogłaszając bullę w dotychczasowym kościele świętego Jana Chrzciciela i św. Jana Ewangelisty, a od tej chwili katedrze lubelskiej.
Likwidacja diecezji o 450-letniej historii nie została zauważona przez wiernych. W praktyce niewiele się zmieniło poza zmianą kościoła katedralnego i przeprowadzką kanoników. Diecezja lubelska nawiązuje głównie do sacrum diecezji krakowskiej, której Lublin był przez wieki ważnym ośrodkiem, a dopiero na drugim miejscu do diecezji chełmskiej, starając się jednocześnie nawiązywać do tradycji chełmskich diecezji unickiej i prawosławnej. Tymczasem z punktu widzenia historii Kościoła katolickiego, katolicka diecezja chełmska miała bardzo ważne znaczenie. Założona ze względów politycznych w jednolicie prawosławnym środowisku utrzymała się i zdobyła wiernych, przy dużej pomocy państwa. Ocenia się, że w momencie I rozbioru w diecezji w pierwotnym kształcie prawie połowę ludności stanowili katolicy. Z punktu widzenia prawosławia, które schrystianizowało te tereny, może to wyglądać na prozelityzm.
W 1920 podniosły się nieliczne głosy (m.in. biskupa włocławskiego Stanisława Zdzitowieckiego), postulujące przywrócenie biskupstwa chełmskiego. Konferencja Episkopatu Polski nie podjęła jednak w tym zakresie starań.
2 marca 2009 Benedykt XVI zaliczył dawną stolicę biskupią w Chełmie do stolic tytularnych.

</doc>
<doc id="147921" url="https://pl.wikipedia.org/wiki?curid=147921" title="Ch (język programowania)">
Ch (język programowania)

Ch – interpretowany język wysokiego poziomu będący rozszerzeniem języka C. Zawiera w sobie także elementy C++, Javy, Fortranu i Matlaba. Jest bardzo przenośny i nadaje się do wielu różnorodnych zastosowań, od inżynieryjnych po standardowe aplikacje GUI.

</doc>
<doc id="147924" url="https://pl.wikipedia.org/wiki?curid=147924" title="Karol II Zły">
Karol II Zły

Karol II Zły (hiszp. "Carlos el Malo"; ur. 10 października 1332 w Évreux, Francja, zm. 1 stycznia 1387 w Pampelunie, Hiszpania) – hrabia Évreux i Beaumont w latach 1343–1387, król Nawarry w latach 1349–1387 i lord Albret.
Poza królestwem Nawarry w Pirenejach, posiadał rozległe ziemie w Normandii odziedziczone po ojcu, Filipie d'Évreux, oraz kompensacje, które otrzymała jego matka, Joanna II, za zrzeczenie się praw do tronu Francji oraz jej dziedzicznych lenn w Brie i Szampanii. Przez długie lata miał nadzieję na odzyskanie tych praw (jako wnuk króla Ludwika X), które stracił na mocy ugody z 1328.
W lutym 1352 w Chateau du Vivier, ożenił się z Joanną (1343-1373), córką króla Jana II Dobrego i Bonny Luksemburskiej.
Był zamieszany w zabójstwo (8 stycznia 1354) konetabla francuskiego i faworyta króla Jana II - Karola d'Espagne (hiszpańskiego). W związku z tym, król Jan zaatakował Évreux i Nawarrę. Karol II zawarł wtedy sojusz (Traktatu z Mantes) z księciem Edwardem - najstarszym synem króla Anglii - Edwarda III i powiększył swoje ziemie. W pewnych okresach wojny stuletniej był sojusznikiem Anglików oraz brał udział w stłumieniu rozruchów chłopskich we Francji znanych pod nazwą "żakieria".
W 1361, po przedwczesnej śmierci swego kuzyna, księcia Filipa I z Burgundii, Karol zgłosił roszczenia do tytułu księcia Burgundii, argumentując to zasadami semisalicznymi, jako że był wnukiem Małgorzaty burgundzkiej - najstarszej córki księcia Roberta II z Burgundii (zmarłego w 1306). Mimo to, księstwo zostało przejęte przez króla Jana II, syna Joanny Burgundzkiej, drugiej córki Roberta, który legitymował się jako potomek najsilniej związany z tymi terenami.
Wysokie wydatki Karola wynikające z zaangażowanie Nawarry w konflikty zbrojne odbiły się dotkliwie na poddanych, co przyczyniło się do otoczenia władcy złą sławą i nadania mu przydomku Zły.
Zginął w tragicznych okolicznościach. W celach leczniczych, król został owinięty nasączonymi wódką prześcieradłami, które dodatkowo zostały zszyte. Służący podpalił świecą prześcieradła, co spowodowało śmierć w płomieniach Karola Złego.
Potomstwo.
Z żoną Joanną Francuską, Karol doczekał się siedmiorga dzieci:
Z Cataliną de Lizaso, Karol miał nieślubnego syna:
Z Cataliną de Esparza, Karol miał nieślubną córkę:

</doc>
<doc id="147925" url="https://pl.wikipedia.org/wiki?curid=147925" title="Celobioza">
Celobioza

Celobioza – organiczny związek chemiczny, dwucukier, dimer glukozy, zbudowany z dwóch cząsteczek glukozy, połączonych wiązaniem β-1,4-glikozydowym. Jest jednostką strukturalną celulozy i produktem jej częściowej hydrolizy. Ma właściwości redukujące.

</doc>
<doc id="147926" url="https://pl.wikipedia.org/wiki?curid=147926" title="Grand Press">
Grand Press

Grand Press – doroczna nagroda przyznawana od 1997 przez wydawany w Poznaniu ogólnopolski miesięcznik dziennikarski „Press” dla najlepszych polskich dziennikarzy prasy, radia i telewizji.
Zasady.
Kandydaci do nagrody są zgłaszani przez kolegia redakcyjne wszystkich gazet i czasopism oraz stacji radiowych i telewizyjnych w Polsce. Redakcje wybierają też Dziennikarza Roku – nagrodę otrzymuje osoba, którą nominowała największa ich liczba. Jest to również jedyna kategoria, w której dziennikarze otrzymują nagrodę za całokształt pracy w ciągu danego roku. W pozostałych kategoriach wyróżniane są konkretne materiały (audycje, artykuły itp.). Nominacje przyznaje jury preselekcyjne, dokonując wyboru spośród zgłoszeń redakcji, zaś ostateczną decyzje podejmuje jury Grand Press, kierujące się następującymi kryteriami:
Kategorie, w których przyznawane są nagrody Grand Press:
Laureaci.
Nagroda im. Bohdana Tomaszewskiego.
Nagroda ustanowiona w roku śmierci Bohdana Tomaszewskiego, przeznaczona dla dziennikarzy sportowych.
Nagrody okolicznościowe.
Grand Press 15-lecia.
Przyznana w 2011 Wojciechowi Jagielskiemu.
Nagroda Medium 25-lecia.
Przyznana w 2014 redakcjom, które „wniosły największy wkład w rozwój wolnych mediów i dzięki którym polskie dziennikarstwo stało się zawodowe, profesjonalne, a także rozwinięte technologicznie”.
Grand Press 20-lecia.
Przyznana w 2016 ks. Adamowi Bonieckiemu.
Grand Press 25-lecia.
Przyznana w 2021 dziennikarzowi, który przez 25 lat był najczęściej nominowany do nagród Grand Press – otrzymał ją Bertold Kittel (20 nominacji).

</doc>
<doc id="147927" url="https://pl.wikipedia.org/wiki?curid=147927" title="Promieniowanie jądrowe">
Promieniowanie jądrowe

Promieniowanie jądrowe – emisja cząstek lub promieniowania elektromagnetycznego (promieniowanie gamma) przez jądra atomów. Promieniowanie zachodzi podczas przemiany promieniotwórczej lub w wyniku przejścia wzbudzonego jądra do stanu o niższej energii. Rodzaj wysyłanego promieniowania oraz jego energia zależy od rodzaju przemiany jądrowej. 
Do promieniowania jądrowego zalicza się m.in.: 

</doc>
<doc id="147928" url="https://pl.wikipedia.org/wiki?curid=147928" title="Szum biały">
Szum biały

Szum biały () – rodzaj szumu akustycznego o całkowicie płaskim widmie; nazwa wyprowadzona przez analogię do widma optycznego fali elektromagnetycznej: światło białe to de facto szum elektromagnetyczny mieszaniny wszystkich możliwych barw o całkowicie płaskim widmie w zakresie widzialnym.
Intensywność szumu białego teoretycznie jest statycznie równomierna w całym paśmie – od zera do nieskończoności, lecz w praktyce przyjmuje się do rozważań tylko pewne zakresy częstotliwości (w akustyce jest to zazwyczaj pasmo słyszalne, od kilkunastu Hz do dwudziestu kiloherców, jednak przy analizowaniu innych zjawisk pasmo to jest stosowne do zakresu ich zmienności). Równomierność ta sprowadza się do tego, że na każdy herc szerokości pasma przypada taka sama moc analizowanego szumu, zatem taką samą moc ma on w zakresie od 15 do 16 Hz, co w zakresie 15 000 do 15 001 Hz.
Ludzkie ucho, odbierające bodźce w skali proporcjonalnej (logarytmicznej, a nie liniowej), odbiera taki szum jako dosyć wysoki, ponieważ największa liczba odbieranych bodźców skupiona jest w najwyższej słyszalnej oktawie, tzn. w paśmie 10–20 kHz skupione jest tysiąc razy więcej mocy akustycznej niż w oktawie 10–20 Hz.
Ze względu na opisaną wyżej cechę, szum biały rzadko jest stosowany w pomiarach akustycznych. Jako wzorzec sygnału szerokopasmowego znacznie częściej stosowany jest tzw. szum różowy, którego moc równa jest w każdym „względnie jednakowym” paśmie – w każdej oktawie albo w każdej tercji.

</doc>
<doc id="147931" url="https://pl.wikipedia.org/wiki?curid=147931" title="Poznański Czerwiec 1956">
Poznański Czerwiec 1956



</doc>
<doc id="147932" url="https://pl.wikipedia.org/wiki?curid=147932" title="Press">
Press

Press – dwumiesięcznik branżowy adresowany do dziennikarzy, pracowników reklamy i public relations; pierwszy numer miesięcznika ukazał się 15 lutego 1996 r. Wydawcą jest poznańska firma Press sp. z o.o. Założycielem i redaktorem naczelnym pisma jest Andrzej Skworz.
Od października 2005 czasopismo to dostępne jest również w formie elektronicznej (e-Press). Od 16 grudnia 2003 roku funkcjonuje ponadto serwis internetowy Press.pl.
Press jest organizatorem m.in. dorocznego konkursu dziennikarskiego Grand Press.
Od stycznia 2019 siedziba redakcji znajduje się w Warszawie (wcześniej była w Poznaniu). 2 października 2019 w pożarze, który wybuchł w znajdującym się na kondygnacji poniżej sklepie spożywczym, spłonęła siedziba redakcji. Pomimo to redakcja zdecydowała się nie wstrzymywać ogłoszenia kolejnej edycji konkursu na dziennikarza roku.

</doc>
<doc id="147933" url="https://pl.wikipedia.org/wiki?curid=147933" title="Nitrox">
Nitrox

Nitrox – mieszanina tlenu i azotu używana do oddychania w czasie nurkowania, stanowiąca alternatywę dla powietrza.
Rodzaje nitroksu.
Formalnie nitrox może być sporządzony w trzech odmianach:
Ponadto w ramach nitroksu hiperoksycznego spotyka się tzw. „nitrox zimny” – o zawartości tlenu do 40% i „nitrox gorący” o zawartości tlenu powyżej 40%.
Stosowanie nitroksu "gorącego" powoduje konieczność użycia sprzętu spełniającego wymagania czystości tlenowej.
W praktyce nurkowej spotyka się wyłącznie nitrox hiperoksyczny. Nitrox normooksyczny jako mieszanina tożsama z powietrzem nie jest traktowany jak mieszanina sztuczna, tym samym zwyczajowo nie jest nazywany nitroksem.
Nitrox hiperoksyczny.
Nitrox składa się z tych samych gazów co powietrze, jednak w innych proporcjach: zawiera mniej azotu, a więcej tlenu. Proporcje te dobierane są do konkretnego nurkowania. W zależności od zawartości tlenu mieszaninę oznacza się jako EANXX, gdzie EAN to skrót od angielskich słów "enriched air nitrox", a XX to procentowa zawartość tlenu (np. EAN32 zawiera 32% tlenu oraz 68% azotu).
Zwiększenie ilości tlenu w mieszaninie oddechowej powoduje:
Natomiast zmniejszenie zawartości azotu powoduje:
Ze względu na większą zawartość tlenu w mieszaninie występuje zwiększone ryzyko wystąpienia zatrucia tlenem. Dlatego butle zawierające nitrox (a także jakikolwiek gaz inny niż powietrze) muszą być wyraźnie oznaczone, gdyż omyłkowe nurkowanie z wykorzystaniem gazu innego niż uwzględniony w planie nurkowania lub zaprogramowany w komputerze nurkowym stanowi poważne zagrożenie dla życia nurka.
Każda butla nurkowa zawierająca nitrox musi zostać oznaczone wartością MOD (ang. "Maximum Operating Depth") – maksymalną głębokością operacyjną dozwoloną dla danej mieszaniny wyrażoną w metrach.
Kontrowersje.
Niektóre aspekty oddziaływania nitroksu na organizm nurka wzbudzają pewne kontrowersje.
Zmniejszenie narkozy azotowej.
Mniejsza ilość wdychanego azotu oznacza zmniejszenie narkozy azotowej. Jednak azot jest zastępowany tlenem, którego działanie jest według tzw. zasady Meyera-Overtona dwukrotnie bardziej narkotyczne od azotu. Brak jednak jednoznacznego rozstrzygnięcia prawdziwości tej zasady w odniesieniu do nurkowania. Brak ten znajduje m.in. odzwierciedlenie w komputerowych planerach dekompresyjnych, które pozwalają użytkownikowi decydować czy tlen ma być traktowany jako narkotyczny.
Pewniejszym sposobem redukcji narkozy azotowej jest użycie trimiksu, w którym azot zastępowany jest helem – znacznie mniej narkotycznym od azotu także według zasady Meyera-Overtona.
Zmniejszenie zmęczenia nurka.
Zmniejszanie zmęczenia nurka jest przypisywane większemu nasyceniu organizmu tlenem. Potwierdzają to obserwacje osób nurkujących z użyciem nitroksu. Wątpliwości budzi jednak fakt, że nawet podczas oddychania powietrzem hemoglobina niemal całkowicie nasycona jest tlenem i użycie nitroksu nie zwiększa istotnie ilości tlenu docierającego do komórek.

</doc>
<doc id="147934" url="https://pl.wikipedia.org/wiki?curid=147934" title="Hippis">
Hippis



</doc>
<doc id="147936" url="https://pl.wikipedia.org/wiki?curid=147936" title="Trimix">
Trimix

Trimix – mieszanina tlenu, azotu i helu używana do oddychania w czasie nurkowania, stanowiąca alternatywę dla powietrza.
Proporcje gazów dobierane są do konkretnego nurkowania. Mieszaninę tę, podobnie jak heliox, hydrox, neox i triox, stosuje się w nurkowaniach głębokich. Dzięki zastąpieniu części azotu helem zmniejsza się ryzyko wystąpienia narkozy azotowej, lecz zwiększa ryzyko choroby dekompresyjnej.
Butle zawierające trimix (a także jakikolwiek gaz inny niż powietrze) muszą być wyraźnie oznaczone, gdyż omyłkowe nurkowanie z wykorzystaniem gazu innego niż uwzględniony w planie nurkowania lub zaprogramowany w komputerze nurkowym stanowi poważne zagrożenie dla życia nurka.
Stosowanie do oddychania mieszanin gazów innych niż powietrze atmosferyczne wymaga przeszkolenia.

</doc>
<doc id="147937" url="https://pl.wikipedia.org/wiki?curid=147937" title="Neox">
Neox

Neox – mieszanina gazów używana do oddychania w czasie nurkowania, stanowiąca alternatywę dla powietrza.
Neox składa się z neonu oraz tlenu. Dzięki zastąpieniu azotu obojętnym dla organizmu neonem nie występuje ryzyko narkozy azotowej. Neox posiada jednak poważną wadę jaką jest możliwość rozwarstwienia składników mieszaniny, tj. oddzielenia się tlenu od neonu. W praktyce gaz ten używany jest jako dodatkowy w czasie głębokich nurkowań wymagających komunikacji głosowej, ponieważ pozwala na pracę strun głosowych nawet pod ciśnieniem występującym na dużych głębokościach. Nurek, który oddycha inną mieszaniną, przełącza się na neox tylko na czas rozmowy.
Butle zawierające neox (a także jakikolwiek gaz inny niż powietrze) muszą być wyraźnie oznaczone, gdyż omyłkowe nurkowanie z wykorzystaniem gazu innego niż uwzględniony w planie nurkowania lub zaprogramowany w komputerze nurkowym stanowi poważne zagrożenie dla życia nurka.
Stosowanie do oddychania gazów innych niż powietrze wymaga wiedzy, którą nabyć można na specjalistycznych kursach.

</doc>
<doc id="147938" url="https://pl.wikipedia.org/wiki?curid=147938" title="Orbis">
Orbis

Orbis – polskie przedsiębiorstwo z branży hotelarskiej, jednostka dominująca grupy kapitałowej „Orbis”. Nazwa pochodzi z języka łacińskiego i oznacza "świat".
Historia.
Polskie Biuro Podróży „Orbis” (PBP „Orbis”) powstało w 1920 we Lwowie. Założyciele biura, którymi byli bankierzy Ernest Adam, Maksymilian Liptay i Józef Radoszewski, posłowie Władysław Kesłowicz i Aleksander Skarbek oraz prawnik Ozjasz Wasser, chcieli stworzyć biuro podróży o międzynarodowym standardzie obsługi, instytucję, która byłaby oknem na świat dla obywateli nowo odrodzonego państwa polskiego.
Do 1925 utworzono 28 oddziałów. W 1928 Orbis uzyskał status narodowego biura podróży, a w 1933, po zakupie jego akcji przez państwowy bank PKO, siedziba spółki została przeniesiona do Warszawy. Wówczas powstał też znak handlowy Orbisu. Przedsiębiorstwo szybko rozwijało działalność: w 1939 biuro dysponowało 136 oddziałami w Polsce i 19 za granicą zatrudniając 500 osób oraz czterema hotelami oferującymi łącznie 360 pokoi. W 1930 z usług firmy skorzystało 5 mln osób.
II wojna światowa przerwała działalność biura, a większość majątku spółki została zniszczona. Po wojnie przetrwały biura w Brukseli, Nowym Jorku, Tel Awiwie oraz w Londynie. 13 grudnia 1944 w Lublinie reaktywowano biuro jako przedsiębiorstwo państwowe „Orbis”, które wykupiło akcje przedwojennej spółki. Uchwałą Rady Ministrów z 5 września 1946 został zatwierdzony statut przedsiębiorstwa państwowego Polskie Biuro Podróży „Orbis”. Do końca lat czterdziestych XX w., przedsiębiorstwo zajmowało się głównie obsługą międzymiastowych połączeń autobusowych i organizowaniem imprez masowych. Zarządzeniem Ministra Komunikacji z 7 lutego 1950 wprowadzono zmiany organizacji i zakresu działania przedsiębiorstwa państwowego Polskie Biuro Podróży „Orbis”, a osobnym zarządzeniem z tego dnia został nadany statut.
W 1951 do Orbisu zostało włączonych dziewięć hoteli, aby przygotować je do obsługi gości z zagranicy, co w praktyce dawało Orbisowi monopol na prowadzenie hoteli o wysokim standardzie i obsługę zagranicznego, w tym polonijnego, ruchu turystycznego. Do 1956 podstawą działalności Orbisu, typową dla tamtego okresu, była obsługa przejazdów robotników i rolników, jak również organizacja zjazdów młodzieży, spotkań dla pracowników administracji państwowej i tym podobnych. Po odwilży politycznej w październiku 1956 Orbis powrócił do organizowania wyjazdów zagranicznych, głównie do krajów bloku wschodniego. Były to pobyty nad Morzem Czarnym, jeziorem Balaton i na jugosłowiańskim wybrzeżu Adriatyku oraz wycieczki do krajów Europy Zachodniej i cieszące się popularnością rejsy Batorym lub wynajmowanymi statkami radzieckimi. W 1979 obsłużono 1,5 miliona gości w Polsce, a liczba klientów korzystających z usług biura podróży sięgnęła 12,2 miliona osób.
W latach sześćdziesiątych i siedemdziesiątych XX w. wybudowano 34 nowe hotele, w tym kilkanaście luksusowych (najsłynniejsze Victoria i Forum w Warszawie), powiększono też tabor transportowy (555 autobusów i 373 samochody w 1980). W 1980 Orbis posiadał 60% pokoi hotelowych w Polsce. W latach osiemdziesiątych XX w., przy spadku dochodów z turystyki przyjazdowej, wyjazdy do krajów bloku wschodniego stały się podstawą działalności Orbisu. Pod koniec 1990 sieć hoteli Orbis liczyła 53 obiekty. W 1990 przedsiębiorstwo było współzałożycielem Banku Turystyki.
W 1991 Przedsiębiorstwo Państwowe Orbis przekształcono w jednoosobową spółkę Skarbu Państwa. W tym samym roku, wspólnie z Bankiem Inicjatyw Gospodarczych, utworzyło pierwsze polskie centrum rozliczeniowe transakcji dokonanych kartami płatniczymi, Polcard. W lipcu 1993 z dotychczasowej struktury wyodrębnione zostały dwie spółki: Orbis Travel oraz Orbis Transport, w których Orbis SA posiada większościowe pakiety udziałów. 27 czerwca 1997 walne zgromadzenie akcjonariuszy podjęło decyzję o upublicznieniu akcji Orbis S.A. Od 15 listopada 1997 akcje Orbis SA są notowane na Warszawskiej Giełdzie Papierów Wartościowych. W 1999 udział Skarbu Państwa w akcjonariacie spółki spadł poniżej 50 procent. W sierpniu 2000 nastąpił ostatni etap prywatyzacji, Orbis pozyskał partnera strategicznego – Accor. W ramach procesu resturkturyzacji spółka sprzedała w 2003 akcje Polcardu, wówczas największego agenta rozliczeniowego na polskim rynku kart płatnicznych.
Od marca 2010 Orbis nie jest właścicielem spółki PBP Orbis znanej jako Orbis Travel. W marcu 2010 95,08% udziałów Orbis Travel zostało sprzedane CETO – spółce zależnej Enterprise Investors. 29 września 2010 Orbis rozwiązał umowę licencji znaku Orbis Travel dla PBP Travel Time i w związku z tym 8 września 2010 PBP Orbis zmieniło nazwę na PBP Travel Time. Nastąpiło to po tym jak PBP Travel Time złożył w warszawskim sądzie rejonowym wniosek o ogłoszenie upadłości (28 września 2010 r.).
Orbis SA, do czasu rezygnacji z działalności serwisowej w 2019, dysponował bazą ok. 20 000 pokoi w ponad 115 hotelach w Polsce oraz w Europie Centralnej i Wschodniej. Był wyłącznym licencjodawcą marek Accor w 16 krajach, w tym w Bośni i Hercegowinie, Bułgarii, Chorwacji, Czarnogórze, Czechach, Estonii, na Litwie, Łotwie, w Macedonii Północnej, Mołdawii, Rumunii, Serbii, Słowacji, Słowenii i na Węgrzech. Hotele działały pod markami Sofitel, Pullman, MGallery, Novotel, Mercure, Ibis, o zróżnicowanym standardzie, od luksusowych hoteli 5-gwiazdkowych po ekonomiczne 1-gwiazdkowe.
W 2019 roku Orbis SA dokonał podziału linii biznesowych na dwie odrębne działalności i sprzedał działalność serwisową na rzecz Accoru. Spółka skoncentrowała się na rozwoju części nieruchomościowej poprzez inwestycje w budowę nowych hoteli i modernizację istniejących. Od marca 2020 roku inwestorem strategicznym Orbisu jest AccorInvest.
W czerwcu 2020 spółka wycofała się z GPW.
Współcześnie.
Od listopada 2019 Orbis SA to działająca w Polsce i w Europie Wschodniej grupa inwestująca w nieruchomości hotelowe. Należą do niej 73 hotele, w tym 63 własne i 10 w dzierżawie (łącznie ponad 14 000 pokoi), w 6 krajach regionu: w Czechach, na Litwie, w Polsce, Rumunii, Słowacji i na Węgrzech. Hotele działają pod markami należącymi do Accor, tj.: Sofitel, MGallery by Sofitel, Novotel, Mercure, ibis, ibis Styles i ibis budget, o zróżnicowanym standardzie od luksusowych hoteli 5-gwiazdkowych po ekonomiczne 1-gwiazdkowe.

</doc>
<doc id="147939" url="https://pl.wikipedia.org/wiki?curid=147939" title="InterContinental Hotels Group">
InterContinental Hotels Group

InterContinental Hotels Group plc – brytyjskie przedsiębiorstwo hotelowe.
Pierwszy hotel InterContinental otwarto w dniu 4 kwietnia 1946 w Belém w Brazylii, dla załóg i pasażerów Pan American World Airways. Liczba hoteli rosła wraz z rozwojem tras w Ameryce Południowej i na Karaibach, potem osiągając Europę, Bliski Wschód i Azję. Później otwierano też hotele wewnątrz USA – pierwszy, InterContinental Mark Hopkins Hotel w San Francisco (1975).
W 1981 spółkę InterContinental Hotels Corporation przejęła Grand Metropolitan z Wielkiej Brytanii, w 1988 japońska Saison Group, w 1998 Bass Brewery, w której w 2003 stworzono InterContinental Hotels Group. Grupa zarządza też szeregiem innych sieci hotelowych, m.in. Crowne Plaza, Holiday Inn, oraz hoteli wojskowych „Army Hotels”.
Do "InterContinental Hotels Group" należą następujące marki:
W Polsce do sieci w latach 1976–2001 należał hotel „Victoria” w Warszawie (obecnie sieć Accor – Sofitel), od 2004 hotel InterContinental Warszawa.

</doc>
<doc id="147940" url="https://pl.wikipedia.org/wiki?curid=147940" title="Holiday Inn">
Holiday Inn

Holiday Inn – międzynarodowa sieć hoteli, należąca do InterContinental Hotels Group.
Powstała w 1952 w USA, w Memphis (stan Tennessee) przez Kemmonsa Wilsona, w celu umożliwienia niedrogich noclegów rodzinnych w czasie podróży po Stanach Zjednoczonych. W 1988 sieć została zakupiona przez brytyjski koncern piwowarski Bass. Ostatecznie w 1990 stała się częścią InterContinental Hotels Group.
Sieć oferuje różne typy hoteli pod różnymi nazwami – oznaczającymi ich standard:
W Polsce do sieci Holiday Inn należą hotele:
Do stycznia 2013 pod marką Holiday Inn działał w Warszawie hotel przy ul. Złotej, aktualnie należy do sieci Mercure.

</doc>
<doc id="147942" url="https://pl.wikipedia.org/wiki?curid=147942" title="Sensacje XX wieku">
Sensacje XX wieku

Sensacje XX wieku – polski program telewizyjny, dotyczący historii XX wieku, emitowany od września 1983 do sierpnia 2005 na antenie TVP1 i ponownie od 12 kwietnia 2015 roku na National Geographic Channel, którego pomysłodawcą i autorem jest Bogusław Wołoszański. 
Charakterystyka programu.
Program ma na celu ukazanie mało znanych informacji, związanych głównie z II wojną światową, chociaż nie tylko. Powstało ponad 200 odcinków. Niektórzy ludzie, pasjonujący się "Sensacjami XX wieku", są zrzeszeni w "Klubie Sensacji XX wieku".
Powstała też radiowa wersja tego programu, która w latach 2001-2002 była emitowana na antenie Radia Zet (w formie powtórek w porze nocnej). Postaciom historycznym użyczyli swoich głosów tak znani aktorzy, jak np. Jan Peszek, Jan Machulski, Marek Perepeczko, Krzysztof Kowalewski, Witold Pyrkosz, Wojciech Malajkat, Krzysztof Globisz, Adam Ferency, Radosław Pazura, Marek Kondrat, Olaf Lubaszenko, Piotr Fronczewski.
Czołówka.
W charakterystycznej czołówce programu jako podkład muzyczny wykorzystano kompozycję Josepha Irvinga "States Evidence". Jak wyznał Wołoszański po latach, sam nie wiedział kto był autorem muzyki. Jej fragment zaczerpnął z jednego z filmów dystrybuowanych wówczas przez ONZ. Materiały te były przeznaczone do wolnego wykorzystania, co też miało dla telewizji w latach 80. znaczenie finansowe.
Reaktywacja programu.
6 listopada 2014 roku TVP i FOX International Channels podpisały umowę w sprawie wspólnej produkcji kolejnej serii 10 odcinków cyklu, które były emitowane na antenach TVP1 i National Geographic Channel w kwietniu i w maju 2015 roku. Pierwszy odcinek został wyemitowany 12 kwietnia 2015 roku i dotyczył rotmistrza Jerzego Sosnowskiego. Seria ta została później udostępniona w serwisie Netflix.

</doc>
<doc id="147943" url="https://pl.wikipedia.org/wiki?curid=147943" title="Novotel Warszawa Centrum">
Novotel Warszawa Centrum

Novotel Warszawa Centrum – hotel znajdujący się przy ul. Marszałkowskiej 94/98 w Warszawie. Został wzniesiony w latach 1972–1974 dla Polskiego Biura Podróży „Orbis” i działał do 2002 pod nazwą hotel „Forum” w ramach międzynarodowej sieci hotelowej Forum, należącej do InterContinental Hotels Group.
Historia.
Był jednym z pierwszych wysokościowców w powojennej Warszawie (drugim budynkiem po Pałacu Kultury i Nauki, który przekroczył wysokość 100 m) i obok hotelu „Victoria” jednym z pierwszych warszawskich hoteli o wysokim standardzie.
Budynek zaprojektowany przez Stena Samuelsona zbudowała szwedzka firma Skanska Cementgjuteriet dla polskiego biura podróży „Orbis” na podstawie umowy podpisanej w grudniu 1971. Budowę rozpoczęto w styczniu 1972 i zakończono w styczniu 1974. Uznanie mieszkańców miasta wzbudzały szybkie tempo prac oraz porządek panujący na budowie.
Budynek wyróżniał się monolityczną żółtą bryłą z setkami małych okien. Niespotykana w Warszawie architektura stała się jednak przedmiotem krytyki w prasie.
Hotel rozpoczął działalność 25 stycznia 1974. Jego pierwsi goście przejechali do Warszawy na zaproszenie Centrali Handlu Zagranicznego „Węglokoks“. Hotel był nastawiony na obsługę gości z zagranicy. W sąsiedztwie hotelu, przy ul. Parkingowej, oddano do użytku wielopoziomowy parking.
Hotel po objęciu większościowych udziałów „Orbisu” przez grupę hotelową Accor stał się częścią sieci Novotel, w wyniku czego 1 lipca 2002 zmieniono jego pierwotną nazwę z hotelu „Forum” na obecną, „Novotel Warszawa Centrum”. W latach 2004–2005 przeszedł gruntowną modernizację. Zmieniono kolor elewacji z żółtej na szarą, zmodernizowano całą infrastrukturę i pokoje. Gruntownie przebudowane zostało również przyziemie hotelu, główne wejście przeniesiono z zaplecza hotelu na jego front od strony ulicy Marszałkowskiej.
Hotel ma standard czterogwiazdkowy.
Inne informacje.
Przy ul. Zagórnej 1 w ciągu 9 miesięcy powstał obiekt wzniesiony według projektu Zygmunta Stępińskiego, który służył jako baza noclegowa dla pracowników budujących hotel Forum. Spełnił on wszelkie warunki ogólnodostępnego hotelu i postanowiono włączyć go w obsługę zorganizowanego ruchu przyjazdowego. W ten sposób powstał hotel Solec (296 miejsc noclegowych). Został zburzony w 2006, a na jego miejscu zbudowano hotel Ibis Budget Warszawa Centrum.

</doc>
<doc id="147944" url="https://pl.wikipedia.org/wiki?curid=147944" title="Sofitel">
Sofitel

Sofitel – międzynarodowa sieć hoteli luksusowych należąca do Accor Hotels, w skład której wchodzi ponad 160 hoteli 5-gwiazdkowych i 4-gwiazdkowych w 53 krajach świata.
Marka posiada 3 odsłony: «Sofitel» - luksusowe hotele światowej klasy, «So by Sofitel» - luksusowe i designerskie hotele butikowe oraz «Legend by Sofitel» - luksusowe i legendarne pałace.
Celem marki Sofitel jest zapewnienie gościom obsługi dostosowanej do ich indywidualnych potrzeb („cousu main”), wzbogaconej o emocje, skuteczność i dążenie do doskonałości.
W Polsce do sieci Sofitel należą 3 hotele, które są zarządzane przez Orbis:
Do sieci Sofitel w 2000 roku przyłączony został także dawny Hotel Forum w Krakowie (zamknięty w 2002 roku).

</doc>
<doc id="147947" url="https://pl.wikipedia.org/wiki?curid=147947" title="Derrida">
Derrida



</doc>
<doc id="147948" url="https://pl.wikipedia.org/wiki?curid=147948" title="Bogusław Wołoszański">
Bogusław Wołoszański

Bogusław Wołoszański (ur. 22 marca 1950 w Piotrkowie Trybunalskim) – polski dziennikarz, prawnik i popularyzator historii, autor wielu książek o tematyce historycznej. Pomysłodawca oraz autor programu „Sensacje XX wieku”.
Życiorys.
Syn Mariana (1908–2004) i Ireny z domu Malinowskiej (1908–1992). Jego ojciec był nauczycielem oraz dyrektorem internatu liceum w Piotrkowie, brał udział w kampanii wrześniowej, gdzie służył w 25. Pułku Piechoty jako dowódca plutonu przeciwpancernego, z którym brał udział w walkach pod Częstochową. Po rozwiązaniu pułku, zdołał się przedostać do Piotrkowa. Podczas okupacji niemieckiej był członkiem AK (ps. Orzeł). Ma siostrę, Jolantę (ur. 1944).
W 1967 rozpoczął studia na Wydziale Prawa Uniwersytetu Warszawskiego, które ukończył cztery lata później uzyskaniem tytułu magistra prawa. Tam też uczestniczył w seminarium doktoranckim prowadzonym przez prof. Stanisława Ehrlicha. Po ukończeniu studiów otrzymał nakaz pracy przy Radzie Narodowej w Wieluniu. W 1971 kontynuował naukę w podyplomowym dwuletnim Instytucie Dziennikarstwa UW. W tym samym roku podjął współpracę z Redakcją Młodzieżową Telewizji Polskiej, gdzie prowadził program rozrywkowy "Telewizyjny Ekran Młodych" oraz przygotowywał programy dla młodzieży. W maju 1973 rozpoczął pracę etatową w TVP rozpoczynając pracę w Redakcji Międzynarodowej.
Od 1976 należał do Polskiej Zjednoczonej Partii Robotniczej. W 1979 rozpoczął dzienne studia reżyserskie na Wydziale Radia i Telewizji Uniwersytetu Śląskiego, ale zrezygnował z nich ze względu na sytuację rodzinną i zawodową. W 1983 został zastępcą dyrektora Dyrekcji Programów Oświatowych i we wrześniu tego roku przystąpił do tworzenia programu „Sensacje XX wieku”. W 1985 wyjechał jako korespondent radia i telewizji do Londynu, gdzie pracował przez 3 lata. Po powrocie w grudniu 1988 objął stanowisko zastępcy dyrektora I Programu TVP oraz szefa Redakcji Międzynarodowej, wprowadził na antenę programy "7 Dni Świat" i "Raport" oraz kilka innych o tematyce międzynarodowej. Obok programów na temat aktualnych wydarzeń polityki międzynarodowej, w dalszym ciągu przygotowywał programy z cyklu „Sensacje XX wieku”. W 1990 ukazała się pierwsza książka, będąca zapisem programów telewizyjnych. W 1992 powrócił do Redakcji Edukacyjnej Telewizji, gdzie obok „Sensacji” przygotowywał program „Encyklopedia II wojny światowej”. W tym samym czasie pracował nad książkowym wydaniem „Encyklopedii...”, które po 15 latach zbierania materiałów ukazało się na rynku księgarskim w maju 1997. Audycję „Sensacje XX wieku” prowadził także w Radiu Zet.
W maju 2002 był gospodarzem i współautorem 50 odcinków telewizyjnych spotów informacyjnych „Unia bez tajemnic” w ramach kampanii informacyjnej rządu o integracji europejskiej. W sierpniu 2005 odszedł z TVP. W 2006 rozpoczął prace nad scenariuszem pod ekranizację swojej książki "Twierdza szyfrów. "Poskutkowało to emisją 13-odcinkowego serialu "Tajemnica twierdzy szyfrów" w 2007 na antenie TVP1. Za reżyserię serialu odpowiadał Adek Drabiński.
Od 2011 do 2014 prowadził na antenie Polsat Play program pt. "Skarby III Rzeszy". Od wiosny 2014 roku prowadzi nowy cykl dokumentalny "Tajna historia XX wieku", również na antenie Polsat Play. W 2015 nawiązał ponownie współpracę z Telewizją Polską oraz stacją National Geographic, dla których realizuje kolejne sezony "Sensacji XX wieku". W 2015 miał premierę pięcioodcinkowy cykl "Przewodnik historyczny Bogusława Wołoszańskiego".
Współpraca ze Służbą Bezpieczeństwa.
Był tajnym współpracownikiem Pionu I Służby Bezpieczeństwa o pseudonimach „Ben” i „Rewo”. W 1985 podpisał zobowiązanie do współpracy z Departamentem I MSW, co jak relacjonuje sam Wołoszański, umożliwiło mu wyjazd do Londynu, gdzie realizował program „Sensacje XX wieku”.
Życie prywatne.
Żonaty z Hanną (ur. 1946), która jest szefową wydawnictwa. Ma syna Michała i córkę Hannę. Jego syn jest z zawodu radcą prawnym, a córka zajmuje się historią sztuki i mieszka w Genewie.
Twórczość.
Audycje radiowe
Książki
Zeszyty z cyklu Sensacje XX wieku:
Programy TV

</doc>
<doc id="147949" url="https://pl.wikipedia.org/wiki?curid=147949" title="Mercure">
Mercure

Mercure – międzynarodowa sieć hotelowa należąca do AccorHotels. Pod marką tą występują hotele średniego segmentu ***/****, położone w centrach miast, jak również w miejscowościach wypoczynkowych nad morzem lub w górach.
Hotele Mercure w Polsce.
W Polsce do sieci Mercure należą 22 hotele (w większości zarządzane przez Orbis):

</doc>
<doc id="147951" url="https://pl.wikipedia.org/wiki?curid=147951" title="Ibis (sieć hotelowa)">
Ibis (sieć hotelowa)

Ibis – międzynarodowa sieć hotelowa należąca do AccorHotels.
Sloganem marki jest "Dobre samopoczucie w najlepszej cenie".
Hotele Ibis to marka hoteli ekonomicznych o standardzie ** lub ***. 
Na świecie pod marką Ibis na koniec 2015 roku funkcjonowało ponad 1000 hoteli z blisko 135000 pokojami w 64 państwach.
W Polsce należą do niej następujące hotele w większości zarządzane przez Orbis:

</doc>
<doc id="147952" url="https://pl.wikipedia.org/wiki?curid=147952" title="Hotel Forum w Krakowie">
Hotel Forum w Krakowie

Hotel Forum w Krakowie – niedziałający hotel, znajdujący się w Krakowie.
Historia.
Budowa hotelu na podstawie projektu Janusza Ingardena rozpoczęła się w 1978 i trwała ponad 10 lat. Oficjalne otwarcie nastąpiło w 1989. W tych czasach był jednym z najnowocześniejszych budynków w Krakowie. Hotel miał cztery gwiazdki i został włączony do systemu hotelowego IHG. Posiadał 278 pokoi, w tym 19 jednoosobowych i 15 apartamentów, był w pełni klimatyzowany. Wewnątrz działały 2 restauracje, grill bar oraz drink bar. Na terenie hotelu znajdował się dwupoziomowy parking, na którego dolne piętro zjechać można było bezpośrednio windą. Hotel posiadał m.in. drzwi na fotokomórkę, automatyczne spłukiwanie wody w WC, a także elektroniczny zegar zewnętrzny wraz z termometrem i kalendarzem. W hotelu znajdowały się także: basen, sauna, solarium, studio odnowy biologicznej, korty tenisowe, minigolf, sklep Pewex, butik, sklep z pamiątkami, fryzjer, biuro podróży, pralnia, kwiaciarnia, kantor, kiosk, perfumeria, punkt opieki nad dziećmi, oraz kasyno. Budynek posiadał 6 sal konferencyjnych mogących pomieścić do 600 osób. W salach tych poza spotkaniami i konferencjami odbywały się także okolicznościowe imprezy np. studniówki.
1 stycznia 2001 Orbis włączył swój czterogwiazdkowy hotel do marki Sofitel sieci Accor (inwestora strategicznego Orbis S.A.), z której szyldem funkcjonował aż do zamknięcia 9 listopada 2002. Jako przyczynę zamknięcia podano wówczas wady konstrukcyjne wynikające z nasiąkania fundamentów i zalewania piwnic przez wody płynącej obok Wisły. W 2007 Urząd Nadzoru Budowlanego sprawdził stan konstrukcji obiektu, która okazała się być wciąż w dobrym stanie.
Stan obecny.
Budynek jest własnością firmy Wawel-Imos i służy głównie jako najdłuższy w Polsce billboard (wzdłuż całej elewacji rozwijane są ogromne reklamy). Powódź, która nawiedziła Kraków w maju 2010, zalała parkingi i sklepy znajdujące się w piwnicach budynku.
Od 2013 w części budynku działa klubokawiarnia Forum Przestrzenie, poza tym od 2019 szkoła tańca - Forum Tańca oraz w miejscu dawnych Forum Wydarzeń - od 2020 Hala Forum.
Trwają dyskusje co do przyszłości budynku. Jego dalsza eksploatacja w charakterze zgodnym z pierwotnym przeznaczeniem czyli jako hotelu jest niemożliwa z uwagi na przepisy budowlane, które wymagają aby pomieszczenia miały wysokość co najmniej 2,70 m (kiedy kondygnacje Forum cechuje wysokość między 2,20 a 2,42 m).

</doc>
<doc id="147956" url="https://pl.wikipedia.org/wiki?curid=147956" title="Sturmgeschütz III">
Sturmgeschütz III

Sturmgeschütz III (StuG III) – działo pancerne (czasem kojarzony z niszczycielem czołgów) konstrukcji niemieckiej z okresu II wojny światowej.
Historia.
W 1935 roku Erich von Manstein w liście do generała Becka przedstawił koncepcję jednostek „artylerii szturmowej” ("Sturmartillerie"), której głównym zadaniem miałoby być bezpośrednie wsparcie atakujących oddziałów piechoty. Po dopracowaniu szczegółowych wymagań, 15 czerwca 1936 firma Daimler-Benz AG otrzymała rozkaz zaprojektowania opancerzonego pojazdu wsparcia piechoty, uzbrojonego w armatę 75 mm ze swobodą ruchu w płaszczyźnie poziomej przynajmniej 25°. Cały pojazd miał być opancerzony, chroniąc załogę przed bezpośrednim ogniem wroga, a całkowita wysokość pojazdu nie miała przekraczać wysokości przeciętnego mężczyzny.
Daimler-Benz AG zdecydował się użyć do rozwinięcia pojazdu podwozia nowo zaprojektowanego średniego czołgu Panzerkampfwagen III. Pierwszych pięć prototypów powstało w 1937 roku na podwoziu PzKpfw III Ausf. B. Uzbrojone były w krótkolufową armatę 75 mm Sturmkanone 37 L/24 (o długości lufy 24 kalibrów) i niskiej prędkości wylotowej pocisku. Dopiero po napotkaniu w Rosji czołgów T-34 zdecydowano się na przezbrojenie StuGa III w długolufową armatę zdolną do penetracji pancerza radzieckich czołgów. Od wiosny 1942 zaczęto używać armaty 75 mm StuK 40 L/43, a jesienią tego roku jeszcze dłuższej jej wersji L/48. Warianty StuGa III wyposażone w te działa były też określane jako StuG 40. Późniejsze modele StuGa III wyposażone były także w karabin maszynowy MG34 o kalibrze 7,92 mm zamontowany w kadłubie.
Wszystkie pojazdy z serii Sturmgeschütz były bardzo tanie w produkcji w porównaniu ze współczesnymi im czołgami i do końca wojny powstało ponad 10,5 tysiąca egzemplarzy w różnych wersjach.
Warianty pojazdu.
Wyprodukowano także krótką serię, 20 sztuk, z podwoziem Panzer III, ale z systemem kół Panzer IV. Miało to ułatwić naprawę tych pojazdów w warunkach polowych, ale w praktyce pomysł okazał się nieudany i zaniechano produkcji tej wersji.
Radzieckie działo samobieżne SU-76I w swojej konstrukcji bazowało na zdobycznych StuGach III i PzKpfw III. Na ich podwoziu montowano armatę ZiS-3 76,2 mm, w latach 1942-43 w Kirowsku wyprodukowano około 200 pojazdów tego typu.
Służba.
Działa pancerne StuG III znajdowały się na wyposażeniu wyodrębnionych jednostek artylerii szturmowej. Były to początkowo bataliony, a później brygady dział szturmowych. Miały je także oddziały wsparcia w związkach pancernych. Niejednokrotnie służyły do łatania „dziur” w ich uzbrojeniu. Z powodu braku czołgów, zwłaszcza pod koniec wojny, niektóre oddziały pancerne przezbrajano w te działa. 
Po zakończeniu II wojny światowej kilkanaście wyremontowanych rumuńskich StuG III zostało sprzedanych do Egiptu i Syrii. Wzięły one udział w kryzysie sueskim w 1956 i wojnie sześciodniowej 1967.

</doc>
<doc id="147960" url="https://pl.wikipedia.org/wiki?curid=147960" title="LT vz. 38">
LT vz. 38

LT vz. 38 – czechosłowacki czołg lekki używany przez armię niemiecką w czasie II wojny światowej pod nazwą PzKpfw 38(t). Według nomenklatury producenta nazywany był Seria TNH, TNHPS, LTP i LTH.
PzKpfw 38(t) produkowany był do 1942. Jego produkcja została zakończona, gdyż stosunkowo mała wieża czołgu nie mogła pomieścić coraz większych armat, które zaczęto montować w czołgach. Ponieważ sama konstrukcja podwozia, układu napędowego i silnika była bardzo udana i sprawdzona w bojach, na podstawie tego czołgu utworzono wiele innych konstrukcji, nie wymagających wieżyczki, takich jak działa pancerne, niszczyciele czołgów Marder i Hetzer czy samobieżne działa przeciwlotnicze. Szwedzka odmiana tego czołgu Strv m/41 pozostała w służbie do lat 70. XX wieku.
Historia.
W 1935 czeska fabryka czołgów ČKD rozpoczęła prace nad następcą czołgu LT vz. 35, który był produkowany w kooperacji ze Škodą. LT vz. 35 był bardzo złożoną konstrukcją z szeregiem poważnych wad, ČKD chciało rozpocząć produkcję lepszego modelu dla Wojska Czechosłowacji jak i na eksport.
Czołg nie posiadał zawieszenia Christiego. Używał on zwykłego, popularnego wówczas zawieszenia na resorach piórowych. Powodem pomyłki, powtarzanej w niektórych publikacjach, były bardzo duże koła jezdne, przypominające te stosowane w czołgach o zawieszeniu Christiego. Koła jezdne były zgrupowane w pary, każda była zawieszona na wspólnym piórze. Nad kołami jezdnymi znajdowały się rolki podtrzymujące (dwie na każdą stronę czołgu).
LT vz. 38 okazał się bardzo udaną konstrukcją i sukcesem eksportowym: 50 czołgów zostało sprzedanych do Iranu, 24 do Peru i Szwajcarii, zamówienie zostało także złożone przez Łotwę, a w 1938 armia czeska złożyła zamówienie na 150 egzemplarzy modelu TNHPS.
Po zajęciu Czechosłowacji przez Niemcy, kontynuowano produkcję tego czołgu. Był on dużo lepszym pojazdem niż standardowe wtedy niemieckie czołgi lekkie PzKpfw I i PzKpfw II.
Nieco zmodyfikowane podwozie PzKpfw 38(t) zostało użyte do konstrukcji bardzo udanego niszczyciela czołgów Jagdpanzer 38(t).
Historia operacyjna.
PzKpfw 38(t) służył w czasie kampanii wrześniowej w Polsce (3 Dywizja Lekka), w czasie ataku na Francję w 1940 i w początkowej fazie ataku na ZSRR. Od 1941 został wycofany z linii frontu, ponieważ nie był wystarczającym przeciwnikiem dla radzieckich T-34.
PzKpfw 38(t) w wersjach jako działo pancerne i niszczyciel czołgów był konstrukcją bardzo udaną i służył do końca wojny.
Flakpanzer 38(t) nie był takim sukcesem jak inne wersje tego czołgu, był zbyt słabo uzbrojony i opancerzony, aby stawać do walki z alianckimi samolotami myśliwsko-bombowymi, dla których był częstym celem. Jego opancerzenie było tak cienkie, że było z łatwością penetrowane przez pociski karabinów maszynowych samolotów.
Rekonstrukcja historyczna.
W sierpniu 2016 Muzeum Pojazdów Militarnych w Częstochowie zaprezentowało w pełni funkcjonalną replikę Panzerkampfwagen 38(t), która została wybudowana w skali 1:1.

</doc>
<doc id="147962" url="https://pl.wikipedia.org/wiki?curid=147962" title="LT-38">
LT-38



</doc>
<doc id="147963" url="https://pl.wikipedia.org/wiki?curid=147963" title="Nova Iguaçu">
Nova Iguaçu

Nova Iguaçu – miasto położone w południowo-wschodniej części Brazylii, w stanie Rio de Janeiro. Wchodzi w skład regionu metropolitalnego Rio de Janeiro–Niterói.
W mieście rozwinął się przemysł chemiczny oraz spożywczy.

</doc>
<doc id="147967" url="https://pl.wikipedia.org/wiki?curid=147967" title="Moduł odległości">
Moduł odległości

Moduł odległości – wielkość służąca do opisu odległości do obiektów astronomicznych.
Definicja.
Moduł odległości formula_1 jest różnicą pomiędzy obserwowaną jasnością formula_2 a jasnością absolutną formula_3 Jeżeli odległość od obiektu w parsekach wynosi formula_4 wówczas moduł odległości można wyznaczyć następująco:
Jednostką modułu odległości jest wielkość gwiazdowa. Moduł odległości umożliwia podawanie odległości do bardzo odległych obiektów za pomocą stosunkowo małych liczb. Jest powszechnie stosowany w astronomii pozagalaktycznej.
Uwaga! Moduł odległości jest różnicą między obserwowaną a absolutną jasnością obiektu tylko przy założeniu, że przestrzeń kosmiczna jest całkowicie przezroczysta, co w rzeczywistości nie jest prawdą. Niekiedy różnicę między obserwowaną a absolutną jasnością obiektu, czyli
gdzie formula_8 jest ekstynkcją, nazywa się "obserwowanym modułem odległości".
Zastosowanie.
Moduł odległości zwykle jest używany do szacowania odległości innych galaktyk w najbliższym sąsiedztwie. Przykładowo, Wielki Obłok Magellana ma moduł odległości równy 18,5, dla Galaktyki Andromedy ta wartość wynosi 24,4, natomiast galaktyka NGC 4548 w gromadzie Panny ma moduł odległości równy 31,0. W przypadku Wielkiego Obłoku Magellana, oznacza to iż supernowa SN 1987A, mająca jasność obserwowalną 2,8, ma jasność absolutną rzędu -15,7, co jest niską wartością jak na przeciętną supernową.
Używanie modułu odległości ułatwia obliczanie jasności. Załóżmy, że gwiazda typu słonecznego o jasności absolutnej formula_9 znajduje się w galaktyce Andromedy (dla której formula_10). Wówczas – przekształcając wzór na moduł odległości do postaci formula_11 można obliczyć, iż rozważana gwiazda miałaby jasność obserwowaną o wartości formula_12 więc byłaby słabo widoczna poprzez Kosmiczny Teleskop Hubble’a, którego „dolny limit” jasności obserwowanych obiektów wynosi ok. 30 magnitudo.

</doc>
<doc id="147971" url="https://pl.wikipedia.org/wiki?curid=147971" title="Kołosz szczelinowy">
Kołosz szczelinowy

Kołosz szczelinowy ("Nuctenea umbratica") – gatunek pająka z rodziny krzyżakowatych.
Opisany został w 1757 roku przez Carla Alexandra Clercka jako "Araneus umbricatus".
Ciało długości od 13 do 16 mm, krępe, grzbietobrzusznie spłaszczone, ciemnobrązowe do prawie czarnego. Na odwłoku obecny liściopodobny, jasno obwiedziony rysunek.
Tworzy koliste sieci łowne z nićmi sygnalizacyjnymi biegnącymi do jego dziennej kryjówki. Spotykany pod korą drzew, na płotach, w szczelinach murów i ścian budynków.
Palearktyczny. W Europie podawany z Andory, Austrii, Białorusi, Belgii, Bułgarii, Chorwacji, Czech, Danii, Dodekanezu, Finlandii, Francji, Grecji, Hiszpanii, Holandii, Irlandii, byłej Jugosławii, Liechtensteinu, Litwy, Łotwy, Macedonii Północnej, Niemiec, Norwegii, Polski, Portugalii, Rumunii, Rosji, Słowacji, Słowenii, Szwecji, Szwajcarii, Ukrainy, Węgier, Wielkiej Brytanii, Wysp Normandzkich i Włoch. Znany też z Azerbejdżanu.
Wyróżnia się podgatunki:

</doc>
<doc id="147975" url="https://pl.wikipedia.org/wiki?curid=147975" title="Neofita">
Neofita

Neofita (łac. "neophytus" – nowo nawrócony, z gr. νεόφυτος, "neóphytos" – na nowo zasadzony) – osoba, która niedawno przyjęła jakąś wiarę. Określenie stosowane najczęściej w odniesieniu do chrześcijaństwa. Do XV wieku neofita nie mógł przyjmować godności kościelnych, później jednak, początkowo w Hiszpanii, a następnie na gruncie całego Kościoła, zniesiono to ograniczenie.
Określenie to stosuje się również do nowego wyznawcy danej ideologii lub do polityka zmieniającego przynależność partyjną. Ma ono wtedy charakter ironiczny i podkreśla jego przesadną gorliwość oraz niejednokrotnie ostentacyjne obnoszenie się z nowo przyjętymi zasadami.
Określenia tego często używa się w ośrodkach terapeutycznych, rehabilitacyjno-readaptacyjnych. Mianem neofity określa się też osobę, która ukończyła proces terapii w walce z nałogiem (alkohol, narkotyki itp.), podkreśla ono pewnego rodzaju duchowe nawrócenie, zmianę poglądów i nowego spojrzenia na świat.

</doc>
<doc id="147977" url="https://pl.wikipedia.org/wiki?curid=147977" title="Nova Iguacu">
Nova Iguacu



</doc>
<doc id="147979" url="https://pl.wikipedia.org/wiki?curid=147979" title="Eugênio de Araújo Sales">
Eugênio de Araújo Sales

Eugênio de Araújo Sales (ur. 8 listopada 1920 w Acari, zm. 9 lipca 2012 w Sumaré), brazylijski duchowny katolicki, arcybiskup São Salvador da Bahia i prymas Brazylii, arcybiskup São Sebastião do Rio de Janeiro, kardynał.
Życiorys.
Studiował w seminarium w Natal, święcenia kapłańskie przyjął 21 listopada 1943. Przez jedenaście lat prowadził pracę duszpasterską w diecezji Natal.
1 czerwca 1954 został mianowany biskupem pomocniczym Natal, ze stolicą tytularną Thibica; sakrę przyjął 15 sierpnia 1954 w Natal z rąk José de Medeirosa Delgado, arcybiskupa São Luís do Maranhão. W wieku niespełna 34 lat był wówczas jednym z najmłodszych biskupów na świecie. Od stycznia 1962 pełnił funkcję administratora apostolskiego "sede plena" diecezji Natal; brał udział w obradach II soboru watykańskiego. Od lipca 1964 był administratorem apostolskim archidiecezji São Salvador da Bahia, a po śmierci sędziwego kardynała Augusto da Silvy (1968) został pełnoprawnym arcybiskupem tej stolicy.
28 kwietnia 1969 papież Paweł VI wyniósł go do godności kardynalskiej, nadając tytuł prezbitera S. Gregorio VII. W marcu 1971 kardynał Sales został przeniesiony na stolicę arcybiskupią São Sebastiao do Rio de Janeiro, a od czerwca 1972 był jednocześnie ordynariuszem dla wiernych rytów wschodnich zamieszkałych w Brazylii (bez własnego ordynariusza). Brał udział w sesjach Światowego Synodu Biskupów w Watykanie, był jednym z prezydentów-delegatów sesji specjalnej dla Kościoła w Ameryce (listopad-grudzień 1997); ponadto uczestniczył w konferencjach generalnych Episkopatów Latynoamerykańskich (1979, 1992), sesjach plenarnych Kolegium Kardynalskiego w Watykanie (1979, 1982, 1985) oraz obu konklawe w 1978. W 1981 został członkiem Rady Kardynalskiej ds. badania Organizacyjnych i Ekonomicznych Problemów Stolicy Świętej.
W listopadzie 2000 ukończył 80 lat i utracił prawo udziału w kolejnych konklawe. W lipcu 2001 przeszedł w stan spoczynku z funkcji arcybiskupa São Sebastiao do Rio de Janeiro (pozostał do września 2001 administratorem apostolskim), a w październiku 2001 z funkcji ordynariusza dla wiernych rytów wschodnich. Kilkakrotnie reprezentował Jana Pawła II na uroczystościach religijnych i rocznicowych w charakterze legata lub specjalnego wysłannika, m.in. na Narodowych Kongresach Eucharystycznych w Brasilii (1970) i Natal (1991).
16 lutego 2009 został nowym protoprezbiterem Kolegium Kardynałów.

</doc>
<doc id="147980" url="https://pl.wikipedia.org/wiki?curid=147980" title="Eugenio de Araujo Sales">
Eugenio de Araujo Sales



</doc>
<doc id="147981" url="https://pl.wikipedia.org/wiki?curid=147981" title="Mikołaj Boccasini">
Mikołaj Boccasini



</doc>
<doc id="147982" url="https://pl.wikipedia.org/wiki?curid=147982" title="Nicholas Boccasini">
Nicholas Boccasini



</doc>
<doc id="147989" url="https://pl.wikipedia.org/wiki?curid=147989" title="John Harrison">
John Harrison

John Harrison (ur. 24 marca 1693 w Foulby, zm. 24 marca 1776 w Londynie) – brytyjski cieśla i zegarmistrz samouk; zbudował pierwszy zegar (tzw. chronometr), którego konstrukcja i dokładność umożliwiała mu pracę na statkach.
Umożliwiło to rozwiązanie problemu określania długości geograficznej. Dzięki swej konstrukcji Harrison zdobył ustanowioną w 1714 roku przez ustawę "Longitude Act" nagrodę parlamentu brytyjskiego w wysokości 20 000 funtów za rozwiązanie tego problemu. Laureat Medalu Copleya (1749).
Życiorys.
Harrison urodził się w miejscowości Foulby, niedaleko Wakefield w hrabstwie Yorkshire. Około roku 1700 jego rodzina przeniosła się do miejscowości Barrow upon Humber. John był najstarszym dzieckiem w rodzinie i został przyuczony do zawodu cieśli przez ojca. Pracując jako cieśla, zajmował się naprawą zegarów w wolnym czasie.
W trakcie swego życia opracował wiele rozwiązań, które w znaczący sposób poprawiły precyzję działania zegarów mechanicznych, m.in.:
W roku 1728 zdecydował się na wyjazd do Londynu aby wziąć udział w konkursie na rozwiązanie problemu pomiaru długości geograficznej ("Longitude Act"). Dzięki pomocy Edmunda Halleya, królewskiego astronoma i członka komisji konkursowej poznał George Grahama zegarmistrza londyńskiego, który zachęcił go do pracy i pożyczył pieniądze. W roku 1735 ukończył budowę zegara nazwanego H-1 (ważył 34 kg, zajmował sześcienna szafę o krawędzi 1,2 m). Testy przeprowadzone w roku 1736, mimo że wykazały dokładność zegara wynoszącą kilka sekund na dobę, nie zadowoliły Harrisona, który przystąpił do konstruowania kolejnych zegarów:

</doc>
<doc id="147990" url="https://pl.wikipedia.org/wiki?curid=147990" title="Johannes Willebrands">
Johannes Willebrands

Johannes Willebrands (ur. 4 września 1909 w Bovenkarpsel, zm. 2 sierpnia 2006 w Denekamp) – holenderski duchowny katolicki, arcybiskup Utrechtu i prymas Holandii, wysoki urzędnik Kurii Rzymskiej, kardynał.
Życiorys.
Urodził się w Bovenkarspel, jako najstarsze z dziewięciorga dzieci Hermana i Afry (z domu Koka) Willebrands. Jego ojciec pracował na lokalnym targu warzywnym, a jeden z braci udał się na misje redemptorystów do Gujany Holenderskiej. 
Studiował w seminarium w Warmond i tamże przyjął święcenia kapłańskie 26 maja 1934. Kontynuował następnie studia w Rzymie na Papieskim Uniwersytecie "Angelicum". Po powrocie do Holandii pracował jako duszpasterz w diecezji Haarlem i wykładał w seminarium w Warmond (w latach 1945-1960 był tam rektorem).
W czerwcu 1960 został mianowany sekretarzem w watykańskim Sekretariacie ds. Jedności Chrześcijan. Jako ekspert brał udział w Soborze Watykańskim II (1962-1965). W 1963 otrzymał honorowe tytuły papieskiego tajnego szambelana i prałata domowego. W czerwcu 1964 został mianowany biskupem tytularnym Mauriana i odebrał sakrę biskupią 28 czerwca 1964 z rąk papieża Pawła VI. W kwietniu 1969 najpierw został mianowany prezydentem Sekretariatu ds. Popierania Jedności Chrześcijan, a dwa tygodnie później wyniesiony do godności kardynalskiej; otrzymał diakonię Santi Cosma e Damiano.
Brał udział w wielu sesjach Światowego Synodu Biskupów w Watykanie (był prezydentem-delegatem II sesji nadzwyczajnej w listopadzie i grudniu 1985). W grudniu 1975 został mianowany arcybiskupem Utrechtu i prymasem oraz wikariuszem wojskowym Holandii, utrzymał jednocześnie stanowisko w Kurii Rzymskiej; w tym samym czasie uzyskał nominację na kardynała prezbitera, z tytułem prezbiterskim San Sebastiano alle Catecombe. Uczestniczył w obu konklawe 1978 oraz w I sesji plenarnej Kolegium Kardynalskiego w Watykanie w listopadzie 1979. Pełnił funkcję prezydenta-delegata Specjalnego Synodu Biskupów Holenderskich w Watykanie w styczniu 1980.
W listopadzie 1982 zrezygnował z funkcji wikariusza wojskowego Holandii, w grudniu 1983 także z rządów archidiecezją Utrecht. We wrześniu 1989 ukończył 80 lat i utracił prawo udziału w kolejnych konklawe, a w grudniu t.r. złożył rezygnację ze stanowiska prezydenta Papieskiej Rady ds. Popierania Jedności Chrześcijan (otrzymał tytuł prezydenta "emeritusa"). Był ostatnim kardynałem sprawującym urząd kamerlinga Kolegium Kardynalskiego przed jego zniesieniem w 1995 roku. Od śmierci kardynała Corrado Bafile (luty 2005) był najstarszym żyjącym kardynałem.
W 1997 r. przeprowadził się do franciszkańskiego klasztoru w Denekamp, gdzie zmarł dziewięć lat później. 

</doc>
<doc id="147991" url="https://pl.wikipedia.org/wiki?curid=147991" title="Martwe Bagna">
Martwe Bagna

Martwe Bagna – rozległe, cuchnące bagna ze stworzonej przez J.R.R. Tolkiena mitologii Śródziemia.
Rozpościerały się na równinie Dagorlad, na północ od Mordoru, na wschodnim brzegu Anduiny. Ich nazwa pochodzi od rozegranej tam bitwy na Dagorlad, w której spotkały się wielkie armie: ludzie i elfowie z Ostatniego Sojuszu walczyli przeciw siłom Saurona. Po bitwie zwłoki elfów i ludzi pogrzebano na terenie równiny, następnie zalanej. Tak utworzyły się Bagna, znane też jako „rozlewiska topielców” (ang. "The Mere of Dead Faces"). W tych bagnach utonęło też wielu uciekinierów z armii Woźników, rozbitej przez Gondorczyków w 1944 roku Trzeciej Ery.
W rozdziale "Dwóch wież" pt. "Przez moczary" (ang. "The Passage of the Marshes") bagna zostały opisane w ten sposób:
Pod koniec Trzeciej Ery biegła tamtędy trasa wędrówki hobbitów: Frodo Bagginsa i Samwise’a Gamgee, prowadzonych przez Golluma. Hobbici widzieli umarłych pod wodą, a Gollum powiedział: „Nie można ich dosięgnąć, nie można ich dotknąć. (…) To są cienie, można je tylko widzieć, nie można ich dotknąć. Nie, mój skarbie. Oni wszyscy umarli”. Widzieli też błędne ogniki unoszące się nad bagnami, nazwane przez Golluma „świecami umarłych”. Ci, którzy ulegną ognikom i będą próbowali dosięgnąć martwych ciał, mogą wpaść w bagna „i przyłączyć się do umarłych, i zapalić swoje świeczki”. W książce z takiego transu Sam wyrwał Froda.
Wzmianka o Martwych Bagnach znajduje się w "Listach" Tolkiena, gdzie ten odniósł się do argumentu, że I wojna światowa miała wpływ na fabułę "Władcy Pierścieni". Napisał, że Martwe Bagna i marsz w kierunku Morannonu były inspirowane polem bitwy nad Sommą, ale w większej mierze tekstami "The House of the Wolfings" i "The Roots of the Mountains" Williama Morrisa.

</doc>
<doc id="147992" url="https://pl.wikipedia.org/wiki?curid=147992" title="Tropy stylistyczne">
Tropy stylistyczne

Tropy stylistyczne (gr. "tropos" – zwrot, obrócenie) – ustalone sposoby organizowania semantyki wypowiedzi, łączenia poszczególnych wyrazów w większe całostki na poziomie wyrażenia, członu syntaktycznego lub zdania. Są właściwością tekstów literackich, rzadziej mowy potocznej jako pewne automatyzmy komunikacji (np. metafora potoczna). Służą one uwypukleniu, zintensyfikowaniu kontekstu. Tropy stylistyczne to: epitety, porównania, personifikacje (w tym antropomorfizacje, animizacje i animalizacje), penisesty, peryfrazy, eufemizmy, hiperbole, litoty, alegorie, symbole, ironia (w tym antyfrazy), metonimie, synekdochy, metafory.

</doc>
<doc id="147998" url="https://pl.wikipedia.org/wiki?curid=147998" title="Biskupiec">
Biskupiec

Biskupiec (lub "Biskupiec Reszelski"; ) – miasto w Polsce, w województwie warmińsko-mazurskim, w powiecie olsztyńskim, siedziba gminy miejsko-wiejskiej Biskupiec. Miasto położone jest na Pojezierzu Olsztyńskim nad rzeką Dymer.
Według danych z 1 stycznia 2018 Biskupiec liczył 10 539 mieszkańców.
Biskupiec leży na historycznej Warmii, na obszarze średniowiecznego pruskiego terytorium plemiennego Galindii.
Lokalny ośrodek przemysłowy, ośrodek wypoczynkowy (m.in. jezioro Kraksy na południowym krańcu miasta); drobny przemysł poligraficzny, drzewny, odzieżowy, mięsny, browar (nieczynny).
Historia.
Miasto powstało na bazie osady przy strażnicy biskupów warmińskich. Biskupi zamek graniczny Bischofsburg powstał ok. 1374, pierwotnie był budowlą drewniano-ziemną, a później murowaną. Pierwsza wzmianka w zachowanych dokumentach o zamku w Biskupcu pochodzi z 1389. Budowla miała strzec trasy Warszawa-Królewiec. Zamek w Biskupcu uległ całkowitemu zniszczeniu w czasie wojny trzynastoletniej.
Prawa miejskie (chełmińskie) dla Biskupca nadał biskup Henryk Sorbom 17 października 1395. Zasadźcą Biskupca był Jan z Mokin (wieś koło Olsztyna). Po założeniu miasta mieszkańcy otrzymali zwolnienie od podatków na okres 12 lat. Biskupiec otoczony był murem obronnym i posiadał dwie bramy miejskie: Szczycieńską i Reszelską. Miasto nawiedzały często klęski – pożary i zniszczenia wojenne (m.in. w czasie wojny głodowej w 1414 r. miasto znacznie zniszczono podczas przemarszu wojsk polsko-litewskich, podczas walk w latach 1455–1463 zniszczeniu uległ zamek i wiele budynków mieszkalnych, w latach wojny polsko-krzyżackiej (1519–1521), a w 1659 r. spalili je Brandenburczycy). Na początku XVIII wieku grasowała tu epidemia dżumy. W czasie wojny siedmioletniej w Biskupcu przebywali żołdacy pruscy i rosyjscy.
Biskupiec przed reformacją był siedzibą jednego z czternastu archiprezbiteratów (dekanatów) w diecezji warmińskiej. W 1454 Biskupiec dołączył do Związku Pruskiego, na prośbę którego król Kazimierz IV Jagiellończyk ogłosił wcielenie regionu wraz z miastem do Korony Polskiej. Przynależność miasta i Warmii do Polski potwierdzono w 1466 w pokoju toruńskim kończącym wojnę trzynastoletnią. W wyniku I rozbioru Polski w 1772 miasto zagarnęły Prusy.
Według sprawozdania biskupieckiego proboszcza z 1797 r. z 200 dzieci uczęszczających na naukę religii, tylko 20 uczyło się języka niemieckiego. Nowe nadzieje rozpaliła w mieszkańcach epoka napoleońska. W roku 1807 a następnie w 1812 (maju i czerwcu) w mieście stacjonowały wojska francuskie zmierzające w stronę Moskwy. Pobyt żołdaków wiązał się z dużymi stratami, jakie miasto poniosło w wyniku kontrybucji. Po klęsce Napoleona na krótko zajęli miasto Rosjanie. W 1862 miasto zostało siedzibą powiatu.
W 1882 r. w odpowiedzi na akcję germanizacyjną władz pruskich utworzono w mieście bibliotekę polską Towarzystwa Czytelni Ludowych. Według raportu rejencji królewieckiej z 1897 r. w powiecie reszelskim (biskupieckim), jak i w całej południowej Warmii i części Mazur, 75% dzieci porozumiewało się po polsku.
Pod koniec XIX w. Biskupiec uzyskał połączenie kolejowe z Czerwonką, Mrągowem i Szczytnem. W latach 1862–1975 Biskupiec był siedzibą powiatu reszelskiego. Uprzemysłowienie miasta nastąpiło w drugiej połowie XIX wieku – w 1885 uruchomiono browar i inne zakłady przemysłowe. W 1899 r. w Biskupcu powstał garnizon. W 1910 r. otwarto w mieście elektrownię.
Wynik plebiscytu na Warmii i Mazurach w 1920 r. okazał się niekorzystny dla Polski, w tym samym roku miał miejsce brutalny napad miejscowych Niemców na polską trupę teatralną. W okresie międzywojennym działały w Biskupcu liczne organizacje polskie.
W czasie ostatniej wojny Niemcy utworzyli w Biskupcu obozy dla jeńców wojennych (Polaków, Francuzów i Rosjan). Jeden z nich znajdował się w pobliżu jeziora Kraksy. Gdy w 1945 r. miasto ponownie znalazło się w granicach Polski, zniszczenia zabudowy sięgały 50 procent, niektórych budynków nigdy nie odbudowano. W 1946 urzędowo zatwierdzono obecną nazwę. Do 1954 roku siedziba gminy Rzeck. W czasach Polski Ludowej w mieście pracował duży tartak, fabryka mebli, zakłady graficzne oraz mleczarnia.
W latach 1975–1998 miasto administracyjnie należało do województwa olsztyńskiego.
Demografia.
&lt;br&gt;
Transport.
W mieście krzyżują się drogi krajowe i wojewódzkie:
W mieście znajduje się stacja kolejowa Biskupiec Reszelski obsługująca ruch towarowy. 
Wspólnoty wyznaniowe.
Na terenie miasta działalność religijną prowadzą następujące kościoły i związki wyznaniowe:
Sport.
W mieście swą siedzibę ma klub piłkarski Tęcza Biskupiec. Aktualnie występuje w IV lidze warmińsko-mazurskiej. Działa tu też klub kolarski LKK Warmia Biskupiec.
Media.
W mieście działa kilka grup m.in.: Stowarzyszenie ProCultura, która wydaje Magazyn „Pod Tytułem”. W lokalnej telewizji Teletop emitowany jest program o mieście i gminie Biskupiec „Magazyn Informacji Miejskich” („MIM”). Biskupiec jest aktywny również w internecie, prowadzone są dwa serwisy pod adresem biskupiec.com.pl i ebiskupiec.pl, oraz serwis UMiG biskupiec.pl. Istnieje także Biskupieckie Forum Internetowe biskupiec.home.pl.

</doc>
<doc id="148003" url="https://pl.wikipedia.org/wiki?curid=148003" title="Wyświetlacz">
Wyświetlacz

Wyświetlacz – urządzenie elektroniczne w formie powierzchni służące do wyświetlania informacji
Wśród wyświetlaczy wyróżnia się:

</doc>
<doc id="148004" url="https://pl.wikipedia.org/wiki?curid=148004" title="Esgaroth">
Esgaroth

Esgaroth (sin. "Jezioro Szuwarowe") – miasto ze stworzonej przez J.R.R. Tolkiena mitologii Śródziemia, jedno z miejsc akcji "Hobbita". Pewne wzmianki na jego temat można znaleźć we "Władcy Pierścieni". Esgaroth jest zaznaczone na mapie Dzikich Krajów zamieszczonej w "Hobbit".
Geografia.
Esgaroth położone było pośrodku Długiego Jeziora, na północ od ujścia Leśnej Rzeki. Z lądem łączył je drewniany pomost, bowiem 
W związku z tym zwane było "Miastem Na Jeziorze" (ang. "Laketown").
Historia.
Rola handlowa.
Nie wiadomo, kiedy powstało. Rozkwitało dzięki sąsiedztwu krasnoludzkiego Królestwa pod Górą Po zajęciu Ereboru przez Smauga (2770 rok Trzeciej Ery) i zniszczeniu przez niego większości okolicy, Miasto Na Jeziorze było jedynym większym skupiskiem ludzi na tym obszarze. Wielu uciekinierów z Dale osiedliło się w Esgaroth (wśród nich była rodzina króla Giriona).
Na czele miasta stał rządca, wybierany przez mieszkańców. W późniejszych latach Esgaroth nadal odgrywało ważną rolę handlową, utrzymując ożywione stosunki z elfami z Mrocznej Puszczy, swoimi najbliższymi sąsiadami oraz, być może, z dalej położonymi Żelaznymi Wzgórzami i Dorwinionem. Mieszkańcy trudnili się także rybołówstwem.
Esgaroth zbudowane zostało na kształt prostokąta. Wszystkie budynki wzniesiono z drewna, na palach wbitych w dno jeziora. W centrum miasta znajdował się rynek,
Wyprawa Thorina i zniszczenie miasta.
Momentem zwrotnym w historii miasta było przybycie kompanii Thorina (22 września 2941 roku). Ludzie przyjęli krasnoludów entuzjastycznie, z powodu legendy, która mówiła, że Król spod Góry kiedyś powróci, a wraz z nim wielkie bogactwa. Poza ugoszczeniem przybyszy, wyposażyli ich na dalszą drogę i przewieźli przez jezioro.
Ściągnęło to na nich zgubę, bowiem Smaug domyślił się, że mieszkańcy Esgaroth udzielili pomocy krasnoludom. Zaatakował miasto, planując je zniszczyć i wymordować ludzi. Jednak choć udało mu się swoim ogniem podpalić Esgaroth, to poniósł śmierć, zabity przez łucznika Barda, potomka Giriona (1 listopada 2941 roku). Śmiertelnie raniony smok spadł do wody, grzebiąc pod swoim cielskiem Miasto na Jeziorze. Znaczna część ludności zdołała uciec łodziami na brzeg, a dzięki pomocy elfów udało im się przeżyć ten trudny okres bez dachu nad głową.
Odbudowa i dalsze dzieje.
Po Bitwie Pięciu Armii Esgaroth zostało odbudowane, dużo większe i okazalsze, lecz położone już bardziej na północ i na stałym lądzie. W następnych latach rozkwitało, będąc nadal ważnym punktem handlowym.

</doc>
<doc id="148005" url="https://pl.wikipedia.org/wiki?curid=148005" title="Boccasini">
Boccasini



</doc>
<doc id="148010" url="https://pl.wikipedia.org/wiki?curid=148010" title="Natrix natrix">
Natrix natrix



</doc>
<doc id="148013" url="https://pl.wikipedia.org/wiki?curid=148013" title="Luis Aponte Martínez">
Luis Aponte Martínez

Luis Aponte Martínez (ur. 4 sierpnia 1922 w Lajas, zm. 10 kwietnia 2012 w San Juan) – portorykański duchowny katolicki, arcybiskup San Juan, kardynał.
Życiorys.
Studiował w seminarium Św. Jana w Brighton (Massachusetts) i na uniwersytecie w Bostonie; przyjął święcenia kapłańskie 10 kwietnia 1950 w San German. W latach 1950–1960 pracował jako duszpasterz w portorykańskiej diecezji Ponce, był tam również sekretarzem kurii biskupiej i wicekanclerzem oraz kapelanem Gwardii Narodowej.
23 lipca 1960 został mianowany biskupem pomocniczym Ponce, otrzymał stolicę tytularną Lares, a sakry udzielił mu 12 października 1960 arcybiskup Nowego Jorku kardynał Francis Spellman. Od kwietnia 1963 był koadiutorem, a od listopada t.r. – ordynariuszem diecezji Ponce. Brał udział w Soborze Watykańskim II. 4 listopada 1964 został promowany na stolicę arcybiskupią San Juan, objął także funkcję przewodniczącego Konferencji Episkopatu Puerto Rico.
5 marca 1973 papież Paweł VI wyniósł go do godności kardynalskiej, nadając tytuł prezbitera S. Maria della Provvidenza a Monteverde. Kardynał Aponte Martínez brał udział w sesjach Światowego Synodu Biskupów w Watykanie (w tym w sesji specjalnej dla Kościoła w Ameryce w listopadzie i grudniu 1997), sesjach Kolegium Kardynalskiego w Watykanie, konferencjach generalnych Episkopatów Latynoamerykańskich (1979, 1992) oraz obu konklawe 1978. W związku z osiągnięciem wieku emerytalnego zrezygnował z rządów archidiecezją San Juan w marcu 1999 (pozostał jeszcze do maja 1999 administratorem apostolskim "sede vacante"), a kończąc 80. rok życia w sierpniu 2002 utracił prawo udziału w kolejnych konklawe.

</doc>
<doc id="148014" url="https://pl.wikipedia.org/wiki?curid=148014" title="Luis Aponte Martinez">
Luis Aponte Martinez



</doc>
<doc id="148015" url="https://pl.wikipedia.org/wiki?curid=148015" title="Dializa otrzewnowa">
Dializa otrzewnowa

Dializa otrzewnowa – zabieg, który stosuje się dla oczyszczenia krwi ze szkodliwych produktów metabolizmu, jest on stosowany w zaawansowanej przewlekłej niewydolności nerek. 
W swoim zamyśle zabieg jest podobny do zabiegu hemodializy, ma doprowadzić do usunięcia z organizmu substancji toksycznych i w miarę możliwości pomóc w utrzymaniu adekwatnego bilansu płynowego. Jednak w tym przypadku półprzepuszczalną błoną dializacyjną jest otrzewna, która wyściela jamę brzuszną i pokrywa znajdujące się w niej narządy.
Do jamy brzusznej wprowadza się specjalnie przygotowany płyn dializacyjny. Wymagane jest założenie stałego dostępu poprzez stosowany najczęściej cewnik Tenckhoffa, który umieszcza się na stałe w jamie brzusznej pacjenta w miarę możliwości na dnie jamy otrzewnej, w zatoce Douglasa u kobiet lub w zagłębieniu odbytniczo-pęcherzowym u mężczyzn. Ten cewnik pozwala na swobodne wprowadzanie i wyprowadzanie płynu z otrzewnej. W chwili obecnej rzadziej już stosuje się cewniki typu TWH (Toronto Western Hospital), typu Ash, czy też cewniki Moncrief-Popovich.
Do dializ otrzewnownych kwalifikuje się większość pacjentów z niewydolnością nerek, samo leczenie zaś jest w pełni refundowane. Jest niewiele przeciwwskazań medycznych, które zabraniają na przeprowadzenie dializy otrzewnowej. Jedno z nich to przebycie zabiegu chirurgicznego w okolicach jamy brzusznej.
Techniki implantowania cewników.
Cewniki można implantować do jamy otrzewnej wykorzystując jedną z 4 technik:

</doc>
<doc id="148019" url="https://pl.wikipedia.org/wiki?curid=148019" title="Salamandra salamandra">
Salamandra salamandra



</doc>
<doc id="148021" url="https://pl.wikipedia.org/wiki?curid=148021" title="Twix">
Twix

Twix – nazwa batona produkowanego przez spółkę Mars wchodzącą w skład koncernu Mars Incorporated.
Opis.
Twix jest produkowany od 1967 roku. Są to dwa cienkie, podłużne, herbatnikowe ciasteczka o długości 110 mm pokryte warstwą karmelu (32%) i oblane mleczną czekoladą (35%). Ponieważ są one znacznie cieńsze niż inne batony, są pakowane po dwie sztuki.
W Austrii, Francji, Niemczech, Włoszech, Szwecji, Portugalii, Finlandii, Holandii i na Węgrzech, a co za tym idzie także w Polsce (gdzie początkowo sprzedawany był tylko importowany w Pewexach i Baltonie oraz na bazarach), baton był przez wiele lat nazywany "Raider". W 1991 roku nazwa ta została zmieniona na używanego międzynarodowo "Twixa". W Niemczech zmiana ta była przyjęta z żalem. Slogan reklamowy "Raider heißt jetzt Twix, ... sonst ändert sich nix" ("Raider nazywa się teraz Twix... poza tym nie zmieniło się nic") stał się symbolem fałszywie rozumianego ulepszania rzeczy przez nadawanie im nowych, bardziej modnych nazw.
Nawiązanie do batonika "Twix" odegrało znaczącą rolę w jednym z odcinków amerykańskiego serialu komediowego pt. "Kroniki Seinfelda". Natomiast opakowanie po batonie Raider było jednym z pobocznych motywów serialu "Dark". Polski raper Sokół_(raper) na albumie "Nic" rozpoczyna utwór "Batoniki" wersem "raider nazywa się Twix, przeżyłem niejeden lift".

</doc>
<doc id="148023" url="https://pl.wikipedia.org/wiki?curid=148023" title="Zaręby Kościelne">
Zaręby Kościelne

Zaręby Kościelne – wieś w Polsce położona w województwie mazowieckim, w powiecie ostrowskim, w gminie Zaręby Kościelne.
Miejscowość, leżąca nad rzeką Brok (dopływ Bugu), jest siedzibą gminy Zaręby Kościelne.
Wieść jest siedzibą parafii św. Stanisława Biskupa i Męczennika. W strukturze kościoła rzymskokatolickiego parafia należy do metropolii białostockiej, diecezji łomżyńskiej, dekanatu Ostrów Mazowiecka – Wniebowzięcia NMP.
Zaręby Kościelne leżą w dawnej ziemi nurskiej na historycznym Mazowszu.
Historia.
Początki wsi sięgają roku 1410, kiedy to rycerz Świętosław z Zarembina, otrzymał od księcia Janusza I 20 włók ziemi nad rzeką Brok – powstała wtedy wsie Borkowo i Zarębino, przy czym Borkowo dało początek dzisiejszym Zarębom Kościelnym. W 1430 powstał tu pierwszy kościół, w 1449 powstała parafia Zareby Kościelne. Pierwszy kościół, który spłonął w 1462, został odbudowany w 1512.
W 1680 r. w Zarębach istniała szkoła żydowska, wyznaczono też miejsce na kirkut. Na początku XVIII wieku miejscowość otoczona była przez liczne zaścianki szlacheckie i nabrała charakteru miasteczka z uwagi na oddalenie od większych skupisk miejskich. Dzięki staraniom Szymona Zaremby, sędziego ziemskiego sieradzkiego, w 1761 sprowadzili się tu Franciszkanie reformaci, którzy w latach 1765–1774 wznieśli tutaj kościół i klasztor. Kościół konsekrowano w 1792 r. Po III rozbiorze Polski w 1795 miejscowość znalazła się w zaborze pruskim, a w latach 1807–1815 w granicach Księstwa Warszawskiego, a później w Królestwie Kongresowym.
W 1862 r. o 3 km od miejscowości poprowadzono linię kolejową warszawsko-petersburską, co wpłynęło na ożywienie gospodarcze regionu. Rozwinął się tu głównie przemysł drzewny. Wskutek represji władz zaborczych po powstaniu styczniowym nastąpiła w 1866 likwidacja zakonu. Zakonnicy zostali wywiezieni do Pińczowa, kościół klasztorny zamieniony na parafialny, a zbiory biblioteczne przejęło Seminarium Duchowne w Płocku. W 1881 spłonął stary kościół, odbudowany w latach 1882–1900. Na początku XX wieku powstały tu budynki poczty, szkoły, młyn parowy i biblioteka publiczna. W końcu XIX wieku istniały tu szkoła początkowa, sąd gminny, 2 kościoły, synagoga, 7 wiatraków, a miasteczko liczyło 968 mieszkańców.
Rozwój miejscowości przerwała I wojna światowa: w sierpniu nastąpiła 1915 ewakuacja części mieszkańców w głąb Imperium Rosyjskiego i spłonęła zabudowa rynku. Do II wojny światowej koegzystowały tutaj dwie społeczności obywateli II Rzeczypospolitej: Polacy i Żydzi. Istniała tu szkoła żydowska z teatrem amatorskim. W 1929 do miejscowości przybyły siostry Westiarki zaproszone przez proboszcza do opieki nad kościołem. W latach 1929–1930 siłami mieszkańców wzniesiono przystanek kolejowy Zaręby Kościelne oraz drogę prowadzącą do niego.
14 września 1939 miejscowość zajęli Niemcy, a 24 września Rosjanie na mocy ustaleń niemiecko-radzieckich. W pobliżu przebiegała granica niemiecko-radziecka, czego świadectwem są zachowane do dziś schrony. Do 22 czerwca 1941 miejscowość znajdowała się w granicach ZSRR, w tym czasie na rynku powstał pomnik Lenina. W 1940 Rosjanie dokonali reformy edukacji – szkoła żydowska stała się szkołą rosyjską. 22 czerwca 1941 roku radzieckie umocnienia zaatakowali Niemcy i w wyniku ostrzału zniszczeniu uległo 70% miejscowości. Niemal cała społeczność żydowska Zarąb została wymordowana przez Niemców w 28 września 1941 w lasach koło wsi Mianówek. 14 sierpnia 1944 roku do miejscowości wkroczyli Rosjanie z 1 Frontu Białoruskiego.
W latach 1975–1998 miejscowość położona była w województwie łomżyńskim.
Zabytki.
Zaręby posiadają długą tradycję szkolnictwa i walk niepodległościowych. Interesujące obiekty: dwa kościoły – wspomniany wyżej zespół klasztorny wraz z Kościołem św. Apostoła Szymona i Judy Tadeusza oraz pochodzący z początku XX wieku, neogotycki kościół parafialny pw. św. Stanisława z obrazem Wniebowzięcia NMP.

</doc>
<doc id="148025" url="https://pl.wikipedia.org/wiki?curid=148025" title="Karabin Springfield M1903">
Karabin Springfield M1903

Springfield M1903 (ang. "United States Rifle, Caliber .30–06, Model 1903") – amerykański karabin powtarzalny opracowany w firmie Springfield Armory.
Historia konstrukcji.
7,62 mm karabin "Springfield M1903" został opracowany i był produkowany przez rządowy arsenał Springfield Armory w Springfield. Znajdował się na wyposażeniu armii amerykańskiej od 1903 roku. Był podstawowym karabinem amerykańskim podczas I wojny światowej. Od 1936 roku stopniowo był zastępowany przez karabin samopowtarzalny M1 Garand. Konstrukcja karabinu była wzorowana na 7,92 mm karabinie powtarzalnym Gewehr 98.
Karabin M1903 posiada zamek czterotaktowy, ślizgowo–obrotowy. Trzon zamkowy wyposażony jest w rączkę zgiętą do dołu. Kurek jest połączony na stałe z żerdzią sprężyny iglicy. Jest z tyłu zakończony gałką, umożliwiającą jego napięcie bez otwierania zamka. Zasilany jest magazynkiem o pojemności 5 nabojów. Lufa gwintowana, posiada 4 bruzdy lewoskrętne o skoku 254 mm.
Początkowo karabin posiadał celownik krzywkowy i przystosowany był do 0,30–calowych nabojów z pociskiem zaokrąglonym, oznaczonych .30–03 (.30 – kaliber, 03 – wzór naboju 1903). Od 1906 roku rozpoczęto produkcję karabinu M1903 z celownikiem ramkowym, który dostosowany był do naboju oznaczonego .30–06 z pociskiem ostrołukowym. Karabin ten posiadał krótsze łoże o zmienionym kształcie w porównaniu do swojego poprzednika. 
W 1929 roku wprowadzono kolejną zmodyfikowaną wersję karabinu oznaczona jako "M1903A1", w której ulepszono kształt kolby wyposażając ją w chwyt pistoletowy (w czasie II wojny światowej produkowano również karabin "M1903A1" ze słabo zarysowanym chwytem pistoletowym). 
W latach II wojny światowej opracowano kolejną zmodyfikowaną wersję karabinu "M1903A3", którego lufa posiadała dwie bruzdy, celownik osadzono w pobliżu rączki zamkowej i kolbę bez chwytu pistoletowego. Na podstawie tej wersji opracowano również wersję "M1903A4" przeznaczoną dla strzelców wyborowych. Wersja ta była wyposażona w celownik optyczny i chwyt pistoletowy. 
Istniała także jednostrzałowa wersja karabinu, dostosowana do amunicji bocznego zapłonu kalibru 0,22 cala. Broń ta była przeznaczona do szkolenia.

</doc>
<doc id="148026" url="https://pl.wikipedia.org/wiki?curid=148026" title="Damon Knight Memorial Grand Master Award">
Damon Knight Memorial Grand Master Award

Damon Knight Memorial Grand Master Award (ang. "Nagroda Wielkiego Mistrza imienia Damona Knighta") - nagroda literacka, przyznawana od 1975 przez Stowarzyszenie Amerykańskich Pisarzy SF i Fantasy ("Science Fiction and Fantasy Writers of America") żyjącym autorom za całokształt osiągnięć w dziedzinie science fiction lub fantasy.
Choć wręczana jest podczas ceremonii wręczenia Nebuli, oficjalnie nie jest związana z tą nagrodą. Potocznie jednak nazywana jest często „Nebula Grand Master Award”. Pierwotnie nagroda nazywała się po prostu „Grand Master Award”, jednakże w 2002 zmieniono jej nazwę na cześć Damona Knighta, zmarłego założyciela SFWA.
Laureaci nagrody.
Lista Wielkich Mistrzów, według roku ogłoszenia:

</doc>
<doc id="148027" url="https://pl.wikipedia.org/wiki?curid=148027" title="Jerome Haehnel">
Jerome Haehnel



</doc>
<doc id="148028" url="https://pl.wikipedia.org/wiki?curid=148028" title="Grand Master Award">
Grand Master Award



</doc>
<doc id="148029" url="https://pl.wikipedia.org/wiki?curid=148029" title="Nebula Grand Master Award">
Nebula Grand Master Award



</doc>
<doc id="148033" url="https://pl.wikipedia.org/wiki?curid=148033" title="Żyworódka (ryba)">
Żyworódka (ryba)

Żyworódka – potoczna nazwa ryby, którą cechuje żyworodność lub jajożyworodność. Termin ten stosowany jest zwykle w odniesieniu do ryb akwariowych – żyworódki są uważane za łatwe w utrzymaniu, zalecane początkującym akwarystom, a przez to często hodowane w akwariach. Do tej grupy należą głównie ryby z rodziny piękniczkowatych, między innymi najdawniej i najczęściej hodowane gupiki, gambuzje, płatki, mieczyki i molinezje. Nazwa "żyworódka" nie jest nazwą taksonomiczną (nie jest jednoznacznie związana z żadnym taksonem). Żyworodność u ryb rozwinęła się niezależnie w wielu grupach, a wśród współcześnie żyjących występuje w kilkunastu rodzinach ryb chrzęstno- i kostnoszkieletowych. 

</doc>
<doc id="148035" url="https://pl.wikipedia.org/wiki?curid=148035" title="Lacerta vivipara">
Lacerta vivipara



</doc>
<doc id="148037" url="https://pl.wikipedia.org/wiki?curid=148037" title="Raúl Primatesta">
Raúl Primatesta

Raúl Francisco Primatesta (ur. 14 kwietnia 1919 w Capilla del Senor, zm. 1 maja 2006 w Cordobie) – argentyński duchowny katolicki, arcybiskup Cordoby, kardynał.
Życiorys.
Studiował w seminarium w La Plata; przyjął święcenia kapłańskie 25 października 1942 w Rzymie, następnie kontynuował tam studia – na Papieskim Uniwersytecie Gregoriańskim i w Papieskim Instytucie Biblijnym. Pracował jako duszpasterz w archidiecezji La Plata oraz wykładał w tamtejszym seminarium, gdzie pełnił również funkcje prefekta ds. dyscypliny, wicerektora i rektora.
14 czerwca 1957 został mianowany biskupem pomocniczym La Plata, otrzymał stolicę tytularną Tanais, a sakrę odebrał 15 sierpnia 1957 z rąk Antonio Plazy, arcybiskupa La Plata. Był wikariuszem generalnym archidiecezji. W czerwcu 1961 przeszedł na stolicę biskupią San Rafael i jako zwierzchnik tej diecezji brał udział w Soborze Watykańskim II (1962-1965). 16 lutego 1965 został promowany na arcybiskupa Cordoby.
Brał udział w sesjach Światowego Synodu Biskupów w Watykanie; wchodził w skład sekretariatu generalnego, a na V sesji zwykłej (wrzesień-październik 1980) pełnił funkcję prezydenta-delegata. W marcu 1973 papież Paweł VI mianował go kardynałem, przydzielając tytuł prezbitera S. Maria Vergine Addolorata a Piazza Buenos Aires. Kardynał Primatesta uczestniczył w obu konklawe 1978, w sesjach plenarnych Kolegium Kardynalskiego w Watykanie, a także w konferencjach generalnych Episkopatów Latynoamerykańskich (1979, 1992). Kilkakrotnie reprezentował Jana Pawła II na uroczystościach religijnych w charakterze specjalnego wysłannika, m.in. na Narodowych Kongresach Eucharystycznych Chile (1980) i Paragwaju (1988).
Przeszedł w stan spoczynku z funkcji arcybiskupa Cordoby w listopadzie 1998, a rok później – po ukończeniu 80. roku życia – utracił prawo udziału w kolejnych konklawe.

</doc>
<doc id="148038" url="https://pl.wikipedia.org/wiki?curid=148038" title="Raul Francisco Primatesta">
Raul Francisco Primatesta



</doc>
<doc id="148041" url="https://pl.wikipedia.org/wiki?curid=148041" title="Lacerta viridis">
Lacerta viridis



</doc>
<doc id="148045" url="https://pl.wikipedia.org/wiki?curid=148045" title="Bezowodniowce">
Bezowodniowce

Bezowodniowce (Anamnia) – grupa kręgowców, które nie wytwarzają błon płodowych w rozwoju embrionalnym (w przeciwieństwie do owodniowców), w związku z czym ich rozwój związany jest nierozerwalnie ze środowiskiem wodnym. W ich rozwoju często występuje stadium larwalne.
Do grupy tej należą gromady:

</doc>
<doc id="148047" url="https://pl.wikipedia.org/wiki?curid=148047" title="Rezerwat przyrody Zabrodzie">
Rezerwat przyrody Zabrodzie

Rezerwat przyrody Zabrodzie – częściowy torfowiskowy rezerwat przyrody położony w województwie warmińsko-mazurskim, w powiecie olsztyńskim, na terenie gminy Biskupiec. 
Został utworzony zarządzeniem Ministra Leśnictwa i Przemysłu Drzewnego z 23 czerwca 1972 roku w celu ochrony stanowiska brzozy niskiej ("Betula humilis") oraz fragmentu boru bagiennego zachowanego w stanie naturalnym.
Rezerwat do 2022 zajmował powierzchnię 27,01 ha (akt powołujący podawał 27,30 ha). W 2022 po przeprowadzeniu dalszych badań otoczenia powiększono jego obszar do 33,22 ha.
Flora.
77 gatunków m.in.:

</doc>
<doc id="148048" url="https://pl.wikipedia.org/wiki?curid=148048" title="Ekran plazmowy">
Ekran plazmowy



</doc>
<doc id="148049" url="https://pl.wikipedia.org/wiki?curid=148049" title="Paulo Evaristo Arns">
Paulo Evaristo Arns

Paulo Evaristo Arns (ur. 14 września 1921 w Forquilhinha, zm. 14 grudnia 2016 w São Paulo) − brazylijski biskup rzymskokatolicki, franciszkanin, biskup pomocniczy São Paulo w latach 1966–1970, arcybiskup metropolia São Paulo w latach 1970–1998, kardynał prezbiter w latach 1973–2016, w tym w latach 2012–2016 protoprezbiter Kolegium Kardynalskiego.
Życiorys.
Urodził się 14 września 1921 w miejscowości Forquilhinha w stanie Santa Catarina w rodzinie Gabriela Arnsa i Heleny Steiner. Do zakonu franciszkanów wstąpił 9 grudnia 1939 w brazylijskiej Prowincji Niepokalanego Poczęcia. Pierwszą profesję złożył 10 grudnia 1940, a śluby wieczyste 10 grudnia 1943. Kształcił się w zakonnych domach nauki w Brazylii (m.in. we franciszkańskim Instytucie Teologicznym w Petrópolis), potem uzupełniał studia na paryskiej Sorbonie. Święcenia kapłańskie przyjął 30 listopada 1945. Wykładał w kilku zakonnych instytucjach edukacyjnych (w tym w instytucie w Petrópolis), a także na Uniwersytecie Katolickim w Petrópolis, zajmował się ponadto miesięcznikiem religijnym „Sponsa Christi” oraz franciszkańskim centrum wydawniczym Vozes w Petropolis. Pełnił funkcje we władzach zakonu.
2 maja 1966 został mianowany biskupem pomocniczym archidiecezji São Paulo ze stolicą tytularną Respecta. Święceń biskupich udzielił mu 3 lipca 1966 kardynał Agnelo Rossi, arcybiskup São Paulo. W październiku 1970, po przejściu kardynała Rossiego do pracy w Kurii Rzymskiej, został promowany na arcybiskupa São Paulo.
5 marca 1973 papież Paweł VI mianował go kardynałem, nadając mu tytuł prezbitera S. Antonio da Padova in via Tuscolana. Kardynał Arns brał udział w obu konklawe w 1978, w sesjach Światowego Synodu Biskupów w Watykanie, sesjach plenarnych Kolegium Kardynałów w Watykanie oraz konferencjach generalnych Episkopatów Latynoamerykańskich (1979, 1992). Uczestniczył w pracach sekretariatu generalnego Światowego Synodu Biskupów.
W kwietniu 1998 w związku z osiągnięcie wieku emerytalnego zrezygnował z rządów archidiecezją São Paulo. Jeszcze do maja 1998 pełnił funkcję administratora apostolskiego. Został ostatecznie zastąpiony przez Cláudia Hummesa. We wrześniu 2001 ukończył 80 lat i utracił tym samym prawo udziału w kolejnych konklawe.
Udzielił sakry biskupiej m.in. przyszłemu kardynałowi Geraldowi Agnelowi (1978), wówczas mianowanemu biskupem Toledo (Brazylia).
Od śmierci kardynała Eugênia de Araúja Salesa w lipcu 2012 do zgonu w dniu 14 grudnia 2016 przysługiwał mu tytuł kardynała protoprezbitera (najstarszego rangą kardynała prezbitera). Od śmierci Williama Bauma 24 lipca 2015 był ostatnim żyjącym kardynałem z nominacji Pawła VI. Żyjący wówczas emerytowany papież Benedykt XVI również został nominowany przez Pawła VI, ale po wyborze na papieża przestał być kardynałem. Po śmierci Arnsa Benedykt XVI pozostawał także jedynym żyjącym uczestnikiem obu konklawe w 1978.
Zmarł 14 grudnia 2016 w szpitalu w São Paulo.

</doc>
<doc id="148050" url="https://pl.wikipedia.org/wiki?curid=148050" title="Ustrój polityczny Izraela">
Ustrój polityczny Izraela

Państwo Izrael (hebr. מדינת ישראל, "Medinat Israel", arab. دولة إسرائيل, "Dawlat Israil") jest republiką demokratyczną parlamentarno-gabinetową, w której większość władzy wykonawczej spoczywa w rękach premiera, stojącego na czele rządu. Prezydent pełni role głównie ceremonialne i reprezentacyjne. Władza ustawodawcza jest podzielona pomiędzy rząd i parlament. Izraelski parlament (Kneset) jest jednoizbowy (unikameralizm), a wybory do niego odbywają się co 4 lata. Mandaty rozdzielane są za pomocą systemu proporcjonalnego (metoda D’Hondta), pomiędzy tymi listami partii politycznych, które przekroczyły, niewielki próg wyborczy – 2%. Władza sądownicza sprawowana jest przez niezawisłe sądy.
Twórcy ustroju politycznego Izraela wzorowali się zarówno na wielu rozwiązaniach brytyjskich (brak konstytucji spisanej w jednym akcie, ograniczona rola głowy państwa, podobieństwa w systemie sądowniczym), jak i kontynentalnych (m.in. proporcjonalne wybory do parlamentu). Polityczny system państwa jest uregulowany poprzez Ustawy Zasadnicze.
Geneza ustroju.
Korzenie obecnego kształtu ustroju politycznego Izraela tkwią w starożytności. Jednoizbowy parlament czerpie swą nazwę od "Wielkiego Zgromadzenia", rady utworzonej przez Żydów po ich powrocie z wygnania babilońskiego w V w. p.n.e.
We współczesnej historii Palestyny, w 1920 po raz pierwszy zebrało się Zgromadzenie Reprezentantów ("Assefat Hanivharim"), będące najwyższym przedstawicielstwem "Jiszuwu" - społeczności żydowskiej w Palestynie, będącej wówczas terytorium mandatu brytyjskiego.
Po ogłoszeniu niepodległości przez Izrael, Tymczasowa Rada Państwa funkcjonowała jako legislatywa nowego państwa aż do wyborów do Zgromadzenia Konstytucyjnego ("Ha'assefa Hamechonent").
13 czerwca 1950 roku przyjęto tzw. "uchwałę Harariego", mówiącą o tym iż poszczególne elementy systemu konstytucyjnego regulowane będą przez osobne akty prawne, które następnie zostaną połączone w konstytucję. Do tego jednak nie doszło.
Ustawa zasadnicza.
Wzorem dla Izraelczyków są rozwiązania brytyjskie, dlatego też zrezygnowali z konstytucji spisanej w formie jednego dokumentu. Poszczególne sfery życia reguluje zbiór pojedynczych ustaw (Prawa Fundamentalne, Ustawy Zasadnicze, חוק יסוד), tworzących blok konstytucyjny. Na blok ten składają się:
Parlament.
Parlament Izraela nosi nazwę: "Kneset". Składa się on z jednej izby, którą stanowi 120 deputowanych wybieranych na 4-letnią kadencję. Posłowie są wybierani według ordynacji proporcjonalnej, która przewiduje 2% próg wyborczy. Czynne prawo wyborcze przysługuje obywatelom, którzy ukończyli 18 lat, a bierne – 21 lat. Mandaty dodatkowe są przydzielane według metody D’Hondta.
Parlament obraduje w sumie przez 8 miesięcy w roku - podczas sesji letniej i zimowej. Na sesjach odbywają się debaty generalne i głosowania dotyczące polityki i działalności rządu, a także projektów legislacyjnych. Aby ustawa została zatwierdzona, projekt musi przejść przez trzy czytania w parlamencie. Ostatecznie ustawę podpisuje prezydent, premier i odpowiedni minister. Ustawy publikowane są w izraelskim Dzienniku Ustaw – "Reshemot". Debaty parlamentu odbywają się w języku hebrajskim i arabskim przy zastosowaniu tłumaczeń symultanicznych.
W Knesecie w zasadzie nie ma wymaganego kworum – parlament przyjmuje ustawy w składzie jaki jest na sali. Ustawy podpisuje prezydent, który nie ma prawa weta. Kneset jest upoważniony do usunięcia ze stanowiska Prezydenta państwa, może również zdecydować o wcześniejszych wyborach.
Partie polityczne.
Na przestrzeni ostatnich lat w Izraelu były dwie wiodące partie polityczne Likud (ליכוד, ugrupowanie centroprawicowe) i Partia Pracy – Awoda (העבודה, partia socjaldemokratyczna), jednak żadna z nich nie zdołała osiągnąć większości bezwzględnej 61 deputowanych w Knesecie. Z tego powodu zawsze powstawały rządy koalicyjne. Do 1977 dominowała zdecydowanie Partia Pracy (do 1968 Mapai), która tworzyła koalicje z mniejszymi partiami, głównie religijnymi i centrowymi. Wówczas premierami byli jej liderzy: Dawid Ben Gurion, Mosze Szarett, Lewi Eszkol, Golda Meir i Icchak Rabin. Wojna Jom Kipur i kryzys gospodarczy doprowadził do zwycięstwa wyborczego Likudu, który tworzył koalicję z mniejszymi ugrupowaniami w latach 1977-1984. Ówczesnym premierem był przewodniczący Likudu, Menachem Begin. W 1984 doszło do wyborów, w których żadna z wielkich partii nie osiągnęła przewagi nad tą drugą. Z tego też powodu do 1990 Izrael rządzony był przez tzw. wielką koalicję obu największych ugrupowań. U sterów rządu zmieniali się Icchak Szamir i Szimon Peres. W latach 1990-2001 natomiast obie partie na przemian wygrywały wybory, a następnie tworzyły koalicje rządzące z mniejszymi ugrupowaniami (premierami w tym okresie byli: Icchak Szamir, Icchak Rabin, Szimon Peres, Binjamin Netanjahu, Ehud Barak i Ariel Szaron). Ponowne rządy wielkiej koalicji to lata 2001-2003 i 2004-2005, związane to było z koniecznością zapewnienia poparcia dla planu Ariela Szarona, dotyczącego likwidacji osiedli żydowskich na terenach Autonomii Palestyńskiej. Obecnie, po wyborach z 28 marca 2006, rząd tworzy nowe, centrowe ugrupowanie, Kadima (קדימה), które jednak również zmuszone było zawrzeć koalicję z Partią Pracy i kilkoma mniejszymi partiami (Gil i Szas).
Pozostałe ważniejsze ugrupowania to: Szas (ש"ס, partia religijna Żydów sefardyjskich), Nasz Dom Izrael (ישראל ביתנו) prawicowa, skupiająca głównie Żydów rosyjskojęzycznych), Unia Narodowa (האיחוד הלאומי, skrajnie prawicowa), Narodowa Partia Religijna (Mafdal) (מפד"ל, syjonistyczna partia religijna), Gil (גיל - גימלאי ישראל לכנסת, partia emerytów), Zjednoczony Judaizm Tory (יהדות התורה המאוחדת, partia aszkenazyjskich Żydów ortodoksyjnych), Merec-Jachad (מרצ-יחד, ugrupowanie socjaldemokratyczne), Arabski Ruch Odnowy – Ta’al (תע"ל, ugrupowanie arabskie), Hadasz (חד"ש, skrajnie lewicowy front arabski, złożony m.in. z członków Komunistycznej Partii Izraela – Maki מק"י), Balad (בל"ד, partia arabska), Herut (חירות, ultraprawicowa, nacjonalistyczna), Ale Jarok (Zielony Liść) (עלה ירוק, ugrupowanie promujące legalizację marihuany), Hetz (חץ, liberalna, antyklerykalna), Ha-Jerukkim (הירוקים, izraelscy „Zieloni”).
Prezydent.
Prezydent od 2003 r. wybierany jest przez Kneset na 7-letnią kadencję, bez prawa reelekcji. Kandydatem może zostać każdy obywatel Izraela, mieszkający na terytorium tego państwa.
Prezydent głównie pełni funkcje reprezentacyjne i formalne, jak podpisywanie ustaw przyjętych przez parlament, prawo do ogłaszania amnestii i łagodzenia wyroków, przyjmowanie listów uwierzytelniających od przedstawicieli obcych państw w Izraelu, nominowanie wysokich osobistości na stosowne stanowiska, podpisywanie umów międzynarodowych (za zgodą Knessetu).
Prezydent nominuje na stanowisko premiera lidera partii, która posiada większość w Knesecie. Jeżeli osoba ta nie uzyska wotum zaufania od parlamentu, większość parlamentarna może zgłosić własnego kandydata.
Aktualnym prezydentem Izraela jest Jicchak Herzog (od 7 lipca 2021 r.).
Premier.
W Izraelu przyjęto brytyjski model urzędu premiera, zgodnie z którym jest on najsilniejszym ogniwem władzy wykonawczej, a jego upoważnienie do rządzenia pochodzi z rąk głowy państwa o niewielkich uprawnieniach, które jest następnie zatwierdzane przez parlament. Premier niemal zawsze jest liderem partii lub koalicji, która zwyciężyła wybory.
Rząd prowadzi politykę wewnętrzną i zewnętrzną państwa, posiada w tym celu wszystkie kompetencje, które nie są zastrzeżone aktami prawnymi dla innych organów i instytucji państwa (tzw. generalne domniemanie kompetencji). Szczególnie ważne są decyzje rządu dotyczące spraw bezpieczeństwa i użycia sił zbrojnych (Siły Obronne Izraela).
Pomimo że Prawo Fundamentalne stanowi iż umowy międzynarodowe zawarte przez rząd zatwierdza Kneset i podpisuje prezydent, to jednak w praktyce robi to samodzielnie rząd. Posiada on także dość szerokie uprawnienia prawodawcze, na podstawie ustaw wydaje rozporządzenia, a w stanie zagrożenia państwa wydaje rozporządzenia nadzwyczajne.
Rząd.
Gabinet rady ministrów zwana popularnie rządem jest głównym elementem władzy wykonawczej w Izraelu. Premier jest przewodniczącym rady ministrów i zwyczajowo nazywany pierwszym ministrem.
Rząd jest wyłaniany przez premiera i odpowiada przed parlamentem.
Kontroler Państwa.
Kontroler Państwa jest powoływany przez prezydenta na podstawie rekomendacji udzielonej danej osobie przez prezydium Knesetu, na odnawialną kadencję trwającą 5 lat. Urzędnik ten jest zupełnie niezależny od rządu i odpowiada za realizowanie swoich zadań wyłącznie przed parlamentem. Jego głównymi obowiązkami jest sprawdzanie państwowych instytucji pod kątem legalności, regularności, wydajności, ekonomiczności i etyczności działania.
Sądownictwo.
Sądownictwo w Izraelu ma zagwarantowaną przez prawo całkowitą niezależność od władzy ustawodawczej i wykonawczej. System sądowniczy składa się z trzech poziomów: sądy magistrackie (zajmują się wykroczeniami cywilnymi i drugorzędnymi), sądy okręgowe (zajmują się wszystkimi wykroczeniami kryminalnymi i cywilnymi, które nie leżą w kompetencji sądów niższej instancji) i Sąd Najwyższy (obejmujący swymi kompetencjami obszar całego kraju). Istnieją także sądy specjalne, zajmujące się specjalnymi sprawami takimi, jak wykroczenia drogowe, kwestie prawa pracy, przestępstwa nieletnich i inne. Sprawy dotyczące stanu cywilnego obywateli (śluby i rozwody) leżą w gestii sądów różnych gmin religijnych.
Deklaracja Niepodległości z 1948 roku formułuje podstawę prawodawstwa, które gwarantuje prawa wszystkim społecznościom zamieszkującym Izrael - począwszy od ochrony świętych miejsc, prawa do głosowania, obowiązkowej nauki do prawa do otrzymywania jednakowej zapłaty za jednakową pracę. Wszyscy obywatele Izraela są równi wobec prawa. Podstawową zasadą jest wolność słowa, prawo do zgromadzeń, wolność prasy i przynależności politycznej oraz prawo do strajku i demonstracji.
Obywatelstwo.
Obywatelstwo państwa Izrael przysługuje:
Państwo Izrael prowadzi politykę odmawiania ekstradycji swoich obywateli innym krajom.
Podział administracyjny.
Izrael podzielony jest na 6 dystryktów (języku hebrajskim "mehozot") i 15 poddystryktów (języku hebrajskim "nafot"). Każdy poddystrykt dzieli się dodatkowo na regiony, których jest 50.
Władze lokalne to struktury rządowe i struktury samorządowe. Administracja rządowa to komisarze zarządzający prowincjami (dystryktami) oraz urzędnicy dystryktowi, zarządzający podprowincjami (poddystryktami). Powoływani oni są przez ministra spraw wewnętrznych i odpowiedzialni są przed nim oraz przed Kontrolerem Państwa. Urzędnicy ci zajmują się kontrolą lokalnej polityki budżetowej, nadzorem nad prawodawstwem samorządowym, udzielaniem pożyczek lokalnym samorządom itd.
Administracja samorządowa składa się z trzech typów samorządów terytorialnych:
Rady wybierane są w wyborach bezpośrednich za pomocą ordynacji proporcjonalnej. Na czele każdej z rad stoi burmistrz, który od 1978 roku także jest wybierany w wyborach przez mieszkańców. samorządy lokalne przede wszystkim zajmują się kwestiami publicznymi: edukacją, ochroną zdrowia, administrowaniem zasobami wody, utrzymywaniem parków, straży pożarnej, ochroną środowiska, również zbieraniem lokalnych podatków itd. Samorządy miejskie mogą zostać rozwiązane przez ministra spraw wewnętrznych, a rady lokalne przez komisarza zarządzającego dystryktem.
Przestrzeganie swobód i praw.
Wolność i demokracja.
W raporcie „Freedom in the World 2005”, ogłoszonym przez Freedom House, Izrael został zakwalifikowany do kategorii państw „Wolne” ze wskaźnikiem 2,0 w 7-stopniowej skali raport 2005 (s. 21)
Raport „Freedom in the World” jest efektem monitorowania przez organizację Freedom House zmian w zakresie respektowania i ochrony przez władze państwowe praw politycznych (swoboda działalności konkurencyjnych partii polit., wolne wybory) i wolności obywatelskich (religijnych, etnicznych, ekonomicznych, językowych, praw kobiet i rodziny, wolności osobistych, wolności prasy, przekonań i stowarzyszeń) w 192 krajach i 14 największych terytoriach zależnych i spornych. Raport ocenia państwa i terytoria w skali od „1” (najlepszy) do „7” (najgorszy) i kwalifikuje do jednej z 3 kategorii: „Wolne”, „Częściowo wolne” i „Bez wolności”. Raporty są opracowywane od 1972 r.

</doc>
<doc id="148051" url="https://pl.wikipedia.org/wiki?curid=148051" title="Programmed Data Processor">
Programmed Data Processor

PDP – seria komputerów produkowanych przez firmę Digital Equipment Corporation. Obejmowała ona głównie minikomputery i mainframe'y. Nazwa PDP (ang. "Programmed Data Processor" – "Programowany Przetwarzacz Danych") celowo nie zawierała słowa „komputer”: komputery kojarzyły się wówczas z urządzeniami dużymi, skomplikowanymi i drogimi, a investorzy VC (szczególnie Georges Doriot) stojący za Digitalem nie chcieli finansować budowy „komputera”. Słowo „minikomputer” nie było jeszcze wtedy w użyciu. Digital zbudował PDP w oparciu o posiadane portfolio układów logicznych oraz skierował ten produkt do mniej zasobnych klientów, których nie było stać na ówczesne (duże) komputery.
Wybrane komputery PDP.
Następcą linii PDP był wywodzący się z PDP-11 VAX

</doc>
<doc id="148052" url="https://pl.wikipedia.org/wiki?curid=148052" title="Przejściowce">
Przejściowce

Przejściowce, ganoidy kostne, kostołuskie, pełnokostne (Holostei) – infragromada ryb promieniopłetwych obejmująca rzędy ryb, u których zachowały się prymitywne cechy budowy.
Pierwsze przejściowce pojawiły się w późnym permie, a okres rozkwitu przechodziły w mezozoiku. Od nich wywodzą się Teleostei stanowiące większość współcześnie żyjących ryb. Przejściowce pierwotnie zasiedlały wody słone i słodkie, obecnie żyją wyłącznie w wodach słodkich Ameryki Północnej i Środkowej. 

</doc>
<doc id="148054" url="https://pl.wikipedia.org/wiki?curid=148054" title="Surface-conduction Electron-emitter Display">
Surface-conduction Electron-emitter Display

Surface-conduction Electron-emitter Display (SED) – wyświetlacz z emiterami elektronowymi i przewodnictwem powierzchniowym – rodzaj wyświetlacza opartego na zasadzie zderzenia przyśpieszonych elektronów z ekranem pokrytym luminoforem, a więc na zasadzie znanej ze zwykłych telewizorów i monitorów CRT, z tą różnicą, że nie ma jednego działa elektronowego lecz na każdy punkt luminoforu przypada pojedynczy emiter elektronów.
Wyświetlacz SED składa się z dwóch szklanych płyt, z których jedna pokryta jest luminoforem, między którymi wytwarzane jest napięcie ok. 10 kV. Emiter składa się z dwóch biegunów przedzielonych błoną o grubości kilku nanometrów, przez którą, po przyłożeniu napięcia (kilkanaście woltów), następuje przepływ elektronów, z których część jest rozpraszana i przyśpieszana przez wysokie napięcie, następnie uderzając w luminofor powoduje jego świecenie.
Prekursorem wyświetlaczy SED była firma Canon, która badania rozpoczęła w początkach lat 80. XX w. Pierwszy wyświetlacz w tej technologii wyprodukowano w roku 1999 – miał przekątną 36 cali i współczynnik kontrastu 8600:1. Niestety z powodu ciągle trwających sporów patentowych w Stanach Zjednoczonych premiera rynkowa telewizorów wykonanych w tej technologii ciągle się opóźnia. Technologia znajdzie zastosowanie przede wszystkim w telewizorach szerokoekranowych – powyżej 40 cali.
W 2010 Canon ogłosił wstrzymanie prac nad tą technologią.
Zalety:

</doc>
<doc id="148061" url="https://pl.wikipedia.org/wiki?curid=148061" title="Jack Williamson">
Jack Williamson

John „Jack” Stewart Williamson (ur. 29 kwietnia 1908 w Bisbee, zm. 10 listopada 2006 w Portales) – amerykański pisarz science fiction.
Williamson spędził dzieciństwo w zachodnim Teksasie w ubogiej rodzinie rolniczej. Później jego rodzina przeprowadziła się do Nowego Meksyku. Jack był samoukiem, spędzającym dużo czasu w bibliotece. Jako młodzieniec odkrył czasopismo „Amazing Stories” i w wieku 20 lat opublikował swoje pierwsze opowiadanie science fiction. W latach 30. był już znanym wśród fanów fantastyki pisarzem - jego fanem był m.in. nastoletni Isaac Asimov. Sukces finansowy osiągnął jednak dopiero wiele lat później. W czasie II wojny światowej służył w USAAF jako meteorolog.
Kilka jego utworów powstało we współpracy z Frederikiem Pohlem. Williamson w wieku 56 lat obronił pracę doktorską, a następnie wykładał na uniwersytecie w Nowym Meksyku, nie zaprzestając pracy pisarskiej. Na emeryturze pełnił funkcję prezesa Amerykańskiego Stowarzyszenia Autorów Science Fiction. 
Najbardziej znanym opowiadaniem Williamsona jest "Z założonymi rękami", ostrzegające przed światem, gdzie życie stało się zbyt łatwe. W opowiadaniu tym po raz pierwszy pojawiły się humanoidalne roboty zwane po prostu humanoidami, pojawiające się później w wielu innych utworach Williamsona.

</doc>
<doc id="148062" url="https://pl.wikipedia.org/wiki?curid=148062" title="Roboty">
Roboty



</doc>
<doc id="148063" url="https://pl.wikipedia.org/wiki?curid=148063" title="Ogonice">
Ogonice

Ogonice (Appendicularia) – gromada małych zwierząt morskich zaliczanych do osłonic.
Znanych jest około 60 gatunków. Występują we wszystkich morzach do głębokości 200 m.
Systematyka.
Do gromady zalicza się jeden rząd z następującymi rodzinami:
Anatomia.
Ogonice są drobnymi, planktonowymi zwierzętami morskimi, o długości ciała od kilku do 90 mm. Struna grzbietowa występuje w ogonie przez całe życie. Są bezbarwne, niekiedy przezroczyste. Ciało pokrywa jednowarstwowy naskórek, który wytwarza niezwykle cienki oskórek chitynowy. Występują komórki gruczołowe, oikoplasty, wytwarzające substancje tworzące domki i sieci – homologiczne do tunik innych osłonic. Ruchami ogona osłonice wypychają wodę otworem z tyłu domku, co skutkuje ich ruchem odrzutowym. W domku występuje sieć, przez którą przedostają się wraz z wodą drobne organizmy służące za pokarm. Następnie są chwytane w sieć łowną znajdującą się z przodu zwykle owalnego tułowia zwierzęcia. W sytuacji zagrożenia lub zanieczyszczenia domku ogonica może go opuścić przez otwór lub rozerwanie struktury ogonem. Nie występuje jama okołoskrzelowa. Na stronie brzusznej, po bokach, umiejscowione są otwory skrzelowe.
Otwór gębowy otwiera się do szerokiej gardzieli. Po brzusznej stronie gardzieli znajduje się endostyl, nieobecny jedynie u przedstawicieli "Kowalevskia", który odgrywa rolę w transporcie pokarmu do przełyku. W gardzieli znajdują się dwa pasma nabłonka migawkowego, powodujące przepływ wody przez gardziel. Następnie pokarm wkłada do żołądka, w dalszej kolejności do jelita, tworzącego pętlę i skierowanego ku przodowi. Jego ujście znajduje się przed otworami skrzelowymi. W przewodzie pokarmowym brak mięśni, pożywienie transportowane jest przez rzęski.
Serce umieszczone pod żołądkiem kurczy się blisko 250 razy na minutę, kierunki skurczy są nieregularne. Krew bezbarwna, pozbawiona elementów komórkowych, układ krwionośny otwarty. Układ nerwowy ogonic tworzy grzbietowy pień nerwowy, ciągnący się od zwoju głowowego do grzbietowej części tułowia nad układem pokarmowym. Następnie przechodzi do odcinka ogonowego, gdzie formuje jeden duży i 10 małych zwojów nerwowych. Nie występują narządy wydalnicze.
Z wyjątkiem "Oikopleura doica" wszystkie ogonice są obojnakami – posiadają zarówno gonadę męską, jak i żeńską. Gonady leżą poza pętlą jelita. Jajniki są otoczone parzystymi jądrami. Gonada męska dojrzewa szybciej, by nie doszło do samozapłodnienia; przez otwór w ciele plemniki wydostają się do wody. Jaja wydostają się do wody po rozerwaniu ściany ciała; rana nie goi się, a ogonica ginie. Z zapłodnionego jaja wylęga się larwa. Brak przeobrażenia – po zakończeniu wzrostu zwierzę może się rozmnażać. Ogonice uważa się za organizmy neoteniczne. Komórki naskórka larw nie wytwarzają tunik. Młode larwy mają ogon na przedłużeniu tułowia, który podczas rozwoju przesuwa się na stronę brzuszną i zagina ku przodowi, co jest powiązane z silnym rozwojem gonad w rosnącym ku tyłowi tułowiu. Następnie ogon obraca się w lewo o 90°, dzięki czemu jego oś grzbietowo–brzuszna wyrównuje się.

</doc>
<doc id="148066" url="https://pl.wikipedia.org/wiki?curid=148066" title="Sprzągle">
Sprzągle

Sprzągle (Thaliacea) – gromada pelagicznych zwierząt morskich zaliczanych do osłonic. W gromadzie opisano około 70 gatunków . Żyją w morzach strefy międzyzwrotnikowej. Osiągają długość od 2 do 20 cm. Unoszą się w toni wodnej pojedynczo lub tworzą kolonie osiągające do 3 m długości.
Budowa.
Sprzągle to pelagiczne, filtrujące zwierzęta o beczułkowatym przezroczystym ciele, które poruszają się dzięki odrzutowi filtrowanej przez nie wody.
Budową ciała sprzągle przypominają żachwy – posiadają otwór wlotowy prowadzący do obszernej gardzieli przebitej otworami skrzelowymi, endostyl i atrium, do którego uchodzi odbyt; ciało pokrywa zawierająca celulozę i pojedyncze komórki tunika . Największą różnicą w stosunku do żachw jest naprzeciwległe położenie syfonu wlotowego i wylotowego. U przedstawicieli rzędów Doliolida i Salpida występują charakterystyczne okrężne obręcze mięśniowe, których skurcze uczestniczą w przepompowywaniu wody przez ciało tych osłonic. U sprzągli widoczna jest również tendencja do redukowania stopnia złożenia kosza skrzelowego – u pyrosomidów przypomina on kosz skrzelowy żachw z wieloma rzędami szczelin skrzelowych, u doliolidów znacznie mniej liczne perforacje występują tylko na granicy gardzieli i leżącego za nią atrium, natomiast u salp występują tylko dwa duże otwory.
Cykle życiowe i rozmnażanie.
Wśród wszystkich sprzągli ważną rolę w cyklach życiowych odgrywa ich zdolność do tworzenia kolonii. Pyrosomidy występują tylko w postaci kolonijnej, natomiast u doliolidów i salp występują naprzemienne pokolenia kolonijne i osobnicze. Ponadto u kolonii doliolidów występuje wyraźne zróżnicowanie morfologiczne i funkcjonalne zooidów (cecha unikatowa wśród wszystkich kolonijnych osłonic).
Wszystkie sprzągle są zdolne do pączkowania, które zachodzi w trakcie powstawania form kolonijnych. Thaliacea są organizmami hermafrodytycznymi, zapłodnienie zarówno wewnętrzne (Salpida i Pyrosomida) jak i zewnętrzne (Doliolida). U Doliolidów występuje stadium kijankowatej larwy, której brak u pozostałych przedstawicieli gromady.
Ekologia.
Wszystkie sprzągle to pelagiczni filtratorzy. Uważa się, że opadające na dno martwe sprzągle odgrywają ważną rolę w obiegu węgla we Wszechoceanie .
Systematyka.
Wyróżniono następujące rzędy:
Pokrewieństwa między poszczególnymi rzędami ustalone na podstawie danych molekularnych:
Ewolucja.
Na podstawie danych molekularnych ustalono, że żachwy, są grupą parafiletyczną względem sprzągli, a rząd Enterogona stanowi klad siostrzany do gromady Thaliacea. Pyrosomidy uważane są za posiadające najbardziej pierwotną budowę i sposób życia spośród dzisiejszych sprzągli, stanowiące swoiste ogniwo pośrednie między żachwami a doliolidami i salpami. Do cech pierwotnych obecnych u Pyrosomida można zaliczyć:
Z drugiej strony warto zauważyć, że spośród sprzągli jedynie u doliolidów występuje kijankopodobna larwa – jej utrata musiała więc nastąpić niezależnie w liniach prowadzących do Pyrosomida i Salpida.
W toku ewolucji sprzągli widać tendencję do komplikowania cyklu życiowego, wykształcania się specjalizacji poszczególnych zooidów w koloniach oraz do upraszczania budowy kosza skrzelowego.
W zapisie kopalnym brak przedstawicieli sprzągli.

</doc>
<doc id="148067" url="https://pl.wikipedia.org/wiki?curid=148067" title="Fladstrand">
Fladstrand



</doc>
<doc id="148069" url="https://pl.wikipedia.org/wiki?curid=148069" title="ZIP Skład">
ZIP Skład

ZIP Skład (skrót od Ziomki i Przyjaciele Skład) – polska grupa muzyczna wykonująca hip-hop, zaliczana do prekursorów nurtu ulicznego rapu w Polsce. Powstała w 1997 roku w Warszawie na kanwie składów Fundacja nr 1 i TPWC. Jedyny album zespołu, zatytułowany "Chleb powszedni" ukazał się w 1999 roku, nakładem R.R.X., wytwórni uchodzącej wówczas, bodajże za najbardziej wpływową na scenie muzyki hip-hopowej. W międzyczasie na bazie kolektywu wykształciły się zespoły WWO, Ko1fu i Zipera.
W latach późniejszych szereg członków zespołu rozpoczęło karierę solową lub też kontynuowali działalność artystyczną w takich projektach jak RaggaBangg, Pokój z Widokiem na Wojnę, czy Monopol. Pomimo pozytywnego odbioru ze strony krytyków muzycznych, jak i publiczności, działalność ZIP Składu na przestrzeni lat była niejednostajna i obejmowała głównie występy gościnnie, a także sporadyczne koncerty. Od 2011 roku skład formacji tworzą raperzy Pono, Koras, Fu, Sokół, Felipe, Mieron, Jaźwa oraz Ward.
Historia.
Pierwszy skład utworzyli raperzy Sokół i Pono, działający wówczas w ramach istniejącego od niespełna roku projektu TPWC oraz Jędker, Felipe, Mieron i Jaźwa z zespołu Fundacja nr 1. W efekcie wstrzymaniu uległa działalność macierzystych projektów członków ZIP Składu. Wkrótce potem do zespołu dołączyli Fu, Koras, Ward oraz na krótko Skuter. Początkowo działalność grupy miała charakter lokalny. Jednakże ZIP Skład szybko zyskał na popularności za sprawą występu przed Run-D.M.C. w ramach warszawskiego koncertu Rap Day w 1997 roku, który zgromadził 3500 widzów. Pierwsze nagrania kolektywu znalazły się na wydanej 1998 roku nakładem wytwórni muzycznej R.R.X. kompilacji różnych wykonawców "Hiphopowy raport z osiedla w najlepszym wykonaniu". Na albumie znalazły się autorski utwór ZIP Skład pt. „Nie warto”, a także zrealizowana z udziałem związanych z Molestą Ewenement raperów Vienia i Pelsona kompozycja zatytułowana „Koncerty”. Wcześniej zespół gościł w piosence „Popatrz”, która ukazała się na czwartym albumie prekursorów hip-hopu w Polsce – zespołu Wzgórze Ya-Pa 3 pt. "Ja mam to co ty" (1998).
Rok później zespół gościł na albumie producenckim DJ-a 600V – "Szejsetkilovolt". Następnie, 6 września, także 1999 roku nakładem R.R.X. do sprzedaży trafił debiutancki album ZIP Składu zatytułowany "Chleb powszedni". Na wydawnictwie liczącym niewiele ponad 70 min. znalazło się 20 utworów. Produkcji nagrań podjęli się członkowie ZIP Składu oraz DJ 600V, Boese i Kliczu. Natomiast autorami scratch’y byli DJ Deszczu Strugi, DJ 600V oraz Vienio pod pseudonimem DJ Variat. Gościnnie na płycie wystąpili: zespół Mor W.A. oraz Kaczy, raper tworzący wówczas wraz z Chadą projekt Proceder. Również w 1999 roku na kanwie ZIP Składu powstały zespoły WWO, Ko1fu i Zipera. W ich skład weszli odpowiednio Sokół i Jędker; Koras i Fu; Pono, Koras i Fu. W 2000 roku ukazał się debiut Zipery pt. "O.N.F.R." Gościnnie w nagraniach wziął udział ZIP Skład, który wystąpił w utworze „Pierwszy stopień zagrożenia (Scenariusz)”. Tego samego roku zadebiutował skład WWO z albumem "Masz i pomyśl", także z gościnnym udziałem ZIP Składu. W międzyczasie nakładem R.R.X. ukazała się kompilacja różnych wykonawców "Pokaż walory" na której znalazł się autorski utwór ZIP Skład – „Zawodowstwo”. Rok później solową działalność artystyczną rozpoczął Fu. Raper zadebiutował płytą pt. "N.O.C.C." (2001). Z kolei w 2002 roku Pono wydał pierwszą solową płytę zatytułowaną "Hołd". W latach późniejszych formacja gościła na kolejnych płytach WWO – "We własnej osobie" (2002) i "Witam was w rzeczywistości" (2005) oraz DJ-a 600V – "600 °C" (2003). Pod koniec 2003 roku formacja dała koncert, poprzedzając amerykański duet Gang Starr.
W 2006 roku ZIP Skład wraz z zespołem Hemp Gru i Małolatem nagrał utwór pt. „Prosto”, który ukazał się na kompilacji "Prosto Mixtape Deszczu Strugi". Piosenka promowana teledyskiem zyskała pewną popularność w kraju, dotarła do 28. miejsca Szczecińskiej Listy Przebojów Polskiego Radia. W międzyczasie Jędker powołał zespół muzyki tanecznej Monopol, którego kontrowersyjny debiut pt. "Product of Poland 100%" ukazał się dwa lata później. Z kolei Koras utworzył formację Pokój z Widokiem na Wojnę, która również zadebiutowała wydanym w 2010 roku albumem "2010". Również w 2006 roku reaktywowany został zespół Fundacja nr 1, którego debiutancki album zatytułowany "Poste restante" został wydany trzy lata później. W 2007 roku został wydany debiut solowy Jędkera pt. "Czas na prawdę", działalność wznowił także duet TPWC. Tego samego roku ukazał się także pierwszy album projektu pt. "Teraz pieniądz w cenie". W 2010 roku jedyny album ZIP Skład, w oryginalnej formie muzycznej, został wznowiony przez firmę Prosto. Na reedycji znalazł się nowy utwór formacji pt. „Po drodze”. Do wydawnictwa została dołączona także druga płyta zawierająca zremasterowane nagrania. Odnowiona została ponadto poligrafia. W 2011 roku kolektyw gościł na płycie gdańskiego rapera Brahu pt. "Chaos". Tego samego roku w związku z narosłą krytyką wokół osoby Jędkera, został on usunięty z grupy. Natomiast Fu utworzył nowy zespół pod nazwą RaggaBangg, którego pierwszy album "pod tą samą nazwą" został wydany rok później. W 2012 roku na potrzeby składanki "Prosto Mixtape Kebs" ZIP Skład zarejestrował utwór pt. „Do kurew” do którego został zrealizowany również teledysk. Następnie formacja gościła na albumie producenckim duetu White House – "Kodex 4". Raperzy wykonali piosenkę zatytułowaną „Ja wiem, że Ty wiesz”.
20 maja 2020 zespół opublikował teledysk w ramach #Hot16Challenge2, w którym udzielili się wszyscy członkowie.

</doc>
<doc id="148074" url="https://pl.wikipedia.org/wiki?curid=148074" title="Paul Louis Heroult">
Paul Louis Heroult



</doc>
<doc id="148077" url="https://pl.wikipedia.org/wiki?curid=148077" title="Skrzyp">
Skrzyp

Skrzyp ("Equisetum" L.) – jedyny współcześnie występujący rodzaj należący do skrzypów. Obejmuje w zależności od ujęcia 16–18 gatunków, z których w Polsce występuje 9. Rodzaj znany jest ze wszystkich kontynentów z wyjątkiem Australii oraz Antarktyki. Skrzypy najbardziej zróżnicowane są w strefie umiarkowanej półkuli północnej oraz w Ameryce Południowej.
Skrzypy wykorzystywane były lub czasem jeszcze są jako rośliny jadalne, polerskie, lecznicze i barwierskie. Niektóre gatunki są uciążliwymi chwastami w uprawach.
Rozmieszczenie geograficzne.
Rodzaj ma zasięg niemal kosmopolityczny. Najbardziej zróżnicowane są w strefie umiarkowanej półkuli północnej oraz w Ameryce Południowej, ale brak ich tylko na Antarktydzie, Australii (w południowo-wschodniej części rosną jako introdukowane), na Nowej Zelandii, Afryce Zachodniej i w Amazonii. W Afryce środkowej i południowej rośnie tylko jeden gatunek (skrzyp gałęzisty). W Europie występuje 10 gatunków, z czego 9 rośnie w Polsce.
Morfologia.
Gametofit.
Blaszkowaty, głęboko podzielony na nieregularne łatki o falistych brzegach, rozwijający się na powierzchni ziemi i fotosyntezujący (zielony). Zwykle dwupienny. Przedrośla męskie z reguły mniejsze od żeńskich, długości kilku mm z licznymi plemniami. Na później wykształconych łatkach rozwijają się czasem pojedyncze rodnie. Przedrośla żeńskie osiągają ok. 10 mm średnicy. Rodnie 
zagłębione są wewnątrz gametofitu, ale ich szyjki wystają nad powierzchnię. W ich wypadku także, zwłaszcza w przypadku niezapłodnienia komórek jajowych, z czasem mogą powstać liczne plemnie.
Biologia i ekologia.
Rozwój.
Byliny, geofity. Rozwój od zarodnika, poprzez blaszkowate przedrośle do dominującego pokolenia – sporofitu jest bardzo długotrwały. Do pokolenia sporofitu należą pędy podziemne i nadziemne, zwieńczone kłosami zarodnionośnymi (sporofilostanami).
Fitochemia.
Specyficzny skład chemiczny skrzypów interpretowany jest jako adaptacja do presji roślinożerców, a ze względu na długą historię tych roślin pierwotnie zniechęcać miał do żywienia się nimi prawdopodobnie dinozaury. Rośliny te są silnie wysycone krzemionką, zawierają liczne alkaloidy, w tym m.in. nikotynę, przy czym najbardziej toksycznym jest palustryna (obecna zwłaszcza w skrzypie błotnym i bagiennym). Silnie toksyczne działanie ma także tiaminaza zawarta w skrzypach, będąca enzymem rozkładającym witaminę B1.
Skrzypy wyróżniają się także zdolnością do kumulowania złota, należąc do największych jego bioakumulatorów w świecie roślin. Zawierać go mogą do 0,25 mg na 1 kg masy pędów.
Siedliska.
Skrzypy zasiedlają bardzo zróżnicowane siedliska, ale w przypadku większości gatunków zwykle podmokłe lub wilgotne – brzegi zbiorników stojących i rzek, mokradła, podmokłe lasy, bagniste łąki, rowy. Jeden gatunek ("E. fluviatile") rośnie w wodach stojących. Niektóre gatunki zajmują suche siedliska – łąki i lasy, a także modyfikowane przez człowieka – przydroża i przytorza, pola, odłogi, nasypy. Do gatunków o mniejszych wymaganiach wilgotnościowych należą: skrzyp polny, łąkowy i gałęzisty. W wielu przypadkach skrzypy są trudnymi do wytępienia chwastami polnymi i łąkowymi.
Systematyka, taksonomia i pochodzenie.
"Presla" Dulac
Jedyny współczesny rodzaj z rodziny skrzypowatych "Equisetacea", z rzędu skrzypowców "Equisetales" i podklasy skrzypowych z klasy paproci "Polypodiopsida".
W obrębie rodzaju wyróżnia się 16–18 gatunków. Według analiz filogenetycznych najbardziej bazalnym wśród współczesnych przedstawicieli rodzaju jest "Equisetum bogotense". Włączanie go do podrodzaju "Equisetum" nieobejmującego "Hippochaete" czyni ten podrodzaj taksonem parafiletycznym.
Podrodzaj "Paramochaete"
Podrodzaj "Equisetum" – pędy nadziemne żyją tylko przez jeden sezon; zwykle rozgałęzione regularnie okółkowo (wyjątkiem jest skrzyp bagienny i błotny); z aparatami szparkowymi otwierającymi się bezpośrednio na zewnątrz, rozproszonymi lub ułożonymi w pasma wzdłuż rowków łodygi; szczyt kłosa zarodnionośnego zaokrąglony.
Podrodzaj "Hippochaete" – pędy nadziemne długotrwałe (żyją dłużej niż przez jeden sezon); zwykle nierozgałęzione (wyjątkiem jest skrzyp gałęzisty i rośliny o pędach uszkodzonych); z aparatami szparkowymi w pojedynczym szeregu na dnie rowków łodygi, zagłębionymi i otwierającymi się do komory powietrznej częściowo przesłoniętej od zewnątrz skórką; szczyt kłosa zarodnionośnego zaostrzony (wyjątkiem o kłosie zaokrąglonym i pędach rocznych jest "E. laevigatum").
Taksony mieszańcowe w obrębie podrodzaju "Equisetum"
Taksony mieszańcowe w obrębie podrodzaju "Hippochaete"
Pochodzenie.
Według części autorów, rodzaj skrzyp "Equisetum" wykształcił się dopiero w trzeciorzędzie, powstając ze znacznie starszego rodzaju "Equisetites", pochodzącego z ery paleozoicznej – permu lub karbonu. Triasowy gatunek "Equisetites arenaceus" był początkowo zaliczany do rodzaju "Equisetum". Niektóre kopalne gatunki z rodzaju "Equisetites" tak bardzo przypominają współczesne skrzypy, że kwestionowano rodzajową odrębność pomiędzy "Equisetum" a "Equisetites" i sugerowano, że "Equisetum" może być uznawany za najstarszą współczesną roślinę naczyniową. Nowsze analizy filogenetyczne wskazują na różnicowanie się najstarszych gatunków zaliczanych do rodzaju "Equisetum" w końcu triasu i na początku jury. Wówczas wyodrębniło się kilka linii ze znanymi ze skamieniałości jurajskich gatunkami kopalnymi "E. thermale", "E. laterale", "E. dimorphum". Z tego okresu różnicowania się skrzypów pochodzi jeden gatunek zachowany współcześnie "E. bogotense". Pozostałe reprezentowane są przez linie, które rozdzieliły się w kredzie wczesnej tworząc dwie grupy reprezentowane przez współczesne podrodzaje "Equisetum" i "Hippochaete". Pierwszy z tych podrodzajów przeszedł silne różnicowanie w końcu kredy i z tego okresu pochodzą linie jego współczesnych gatunków. W grupie tej jedyne gatunki o krótszej historii to "E. sylvaticum" i "E. telmateia", których ostatni wspólny przodek rósł jeszcze w pliocenie. Podobnie dwa okresy różnicowania gatunków wystąpiły w obrębie drugiego podrodzaju. Pierwszy miał miejsce w eocenie i jego pamiątką jest "E. scirpoides", podczas gdy reszta współczesnych gatunków wyodrębniła się dopiero w pliocenie.
Znaczenie użytkowe.
Rośliny jadalne.
Mimo wysokiej zawartości krzemionki, tiaminazy, a w części przypadków też toksycznych alkaloidów, różne części skrzypów w różnych społecznościach traktowano jako jadalne. Podziemne bulwki skrzypów bogate w skrobię, osiągające wielkość orzecha włoskiego opisywane są jako mające przyjemny, słodki smak. W wielu kulturach (zwłaszcza w Ameryce Północnej, ale też w Japonii) spożywano także młode pędy, młode kłosy zarodnionośne i kłącza skrzypów. Kłącza skrzypu bagiennego spożywane były przez Rzymian. Na ziemiach polskich skrzypy jadano w okresach głodu (np. w drugiej połowie XIX wieku).
Inne zastosowania.
Skrzypy wykorzystywane były do barwienia tkanin. Ze skrzypu leśnego uzyskiwano barwnik szarożółty, a z polnego – zielony. Ze względu na wysoką zawartość krzemionki stosowano je do mycia metalowych naczyń, polerowania drewna i kamieni. Wykorzystywano w tym celu zwłaszcza skrzyp zimowy, ale też bagiennego, gałęzistego i stare pędy skrzypu olbrzymiego.

</doc>
<doc id="148080" url="https://pl.wikipedia.org/wiki?curid=148080" title="Pio Taofinuʻu">
Pio Taofinuʻu

Pio Taofinuʻu SM (ur. 8 grudnia 1923 w Falealupo, zm. 19 stycznia 2006 w Apia), samoański duchowny katolicki, biskup, a później arcybiskup Samoa-Apia, kardynał.
Życiorys.
Związany z instytutem życia konsekrowanego Towarzystwo Maryi ("Societas Mariae", SM), kształcił się w szkołach zakonnych w Greenmeadows (Nowa Zelandia) i Nowym Jorku, a także w seminariach w Apia i Lano (wyspa Wallis). Święcenia kapłańskie przyjął 8 grudnia 1954 z rąk wikariusza apostolskiego Archipelagu Nawigatorów Jeana Baptisty Dietera, a śluby zakonne złożył w 1960. Prowadził działalność duszpasterską w wikariacie apostolskim Samoa i Tokelau, w latach 1964–1967 pełnił funkcję wikariusza generalnego wikariatu Samoa i Tokelau (od 1966 diecezji Apia), a 1967–1968 wikariusza kapitulnego. 11 stycznia 1968 został mianowany biskupem Apia, odebrał sakrę z rąk George'a Hamiltona Pearce'a 29 maja 1968 w Apia.
5 marca 1973 papież Paweł VI wyniósł go do godności kardynalskiej, z nadaniem tytułu prezbitera S. Onofrio. Diecezja zarządzana przez kardynała Taofinu'u podlegała wielokrotnie zmianom organizacyjnym – w 1974 zmieniono nazwę na Samoa-Apia i Tokelau, we wrześniu 1982 promowano do rangi archidiecezji, w czerwcu 1992 zmieniono nazwę na Samoa-Apia. Sam kardynał w latach 1982–1985 pełnił dodatkowo funkcję przełożonego (superiora) misji kościelnej "sui iuris" Funafutina (Tuvalu) oraz administratora apostolskiego "sede vacante et ad nutum Sanctae Sedis" Samo-Pago Pago. Uczestniczył w obu konklawe w 1978.
W czerwcu 1988 reprezentował Jana Pawła II na obchodach ku czci św. Piotra Clavera, patrona Oceanii, w związku ze 150-leciem ewangelizacji Wallis i Futuna w Polinezji. Na specjalnej sesji Światowego Synodu Biskupów w Watykanie, poświęconej Kościołowi w Oceanii (listopad-grudzień 1998), pełnił funkcję jednego z prezydentów-delegatów.
W listopadzie 2002, ze względu na osiągnięty wiek emerytalny, został zwolniony z obowiązków arcybiskupa Samoa-Apia. Rok później jako 80-latek utracił prawo udziału w kolejnych konklawe.
W latach 1969–1998 oficjalny rocznik watykański "Annuario Pontifico" podawał inną datę urodzenia ks. Taofinuʻu (9 grudnia 1923).

</doc>
<doc id="148081" url="https://pl.wikipedia.org/wiki?curid=148081" title="Isildur">
Isildur

Isildur – postać ze stworzonej przez J.R.R. Tolkiena mitologii Śródziemia.
Jeden z wielkich władców ludzi z przeszłości Śródziemia, wywodzący się spośród Dúnedainów z Númenoru. Sojusznik elfów, razem z nimi walczył w wojnie z Sauronem. To właśnie Isildur odebrał Pierścień Władcy Ciemności. Odległym potomkiem tego bohatera był Aragorn, członek Drużyny Pierścienia.
Isildur pojawia się w "Silmarillionie" i " Niedokończonych opowieściach". Bardzo często wspominają o nim różne postacie z "Władcy Pierścieni". Liczne informacje na jego temat znajdują się w "Dodatkach" do trzeciego tomu tej powieści.
Isildur.
Dúnadan, urodzony w Númenorze w 3209 roku Drugiej Ery, zginął w Śródziemiu 4 października 2 roku Trzeciej Ery.
Był starszym synem Elendila. Współrządząc z bratem, Anárionem, był drugim królem Gondoru. Panował przez sto dwadzieścia trzy lata. Po śmierci ojca został Najwyższym Królem Arnoru, zwierzchnim władcą Północnego i Południowego Królestwa Númenorejczyków.
Númenor i Gondor.
Tak jak ojciec należał do stronnictwa Wiernych, podczas gdy królestwem władał Ar-Pharazôn, omamiony przez Saurona. Wtedy to Isildur, w młodym wieku według długości życia Dúnedainów, dokonał wielkiego czynu – uratował ostatni owoc starodawnego królewskiego drzewa Nimloth (z którego później w Śródziemiu wyrosło Białe Drzewo), nim na rozkaz monarchy zostało spalone. Uciekł przed zatopieniem wyspy (3319 rok), płynąc do Śródziemia, na czele trzech statków (jego ojciec miał cztery, a brat jeszcze dwa).
Isildur, wraz z Anárionem, wylądował na południu, gdzie obaj założyli jedno z Królestw Númenorejskich na Wygnaniu – Gondor (3320 rok). Wspólnie rządzili państwem ze stolicy w Osgiliath, a swego ojca uznawali za pierwszego władcę Gondoru i zwierzchnika, noszącego tytuł Najwyższego Króla. Domeną samego Isildura było Ithilien, położone na wschodnim brzegu Anduiny, zaś główną siedzibą Minas Ithil.
Wojna z Sauronem.
W 3429 roku Sauron zaatakował te tereny i zdobył Minas Ithil. Isildur, wraz z rodziną, uciekł w dół Anduiny, po czym udał się na północ, do Elendila. Po zawarciu przez niego przymierza z Gil-galadem, władcą elfów, uczestniczył w wyprawie na Mordor. Walczył wtedy w bitwie na Dagorlad (3434 rok) i brał udział w oblężeniu Barad-dûr (3434 – 3441).
W trakcie ostatniej walki na stokach Góry Przeznaczenia stał u boku swego ojca. Gdy Sauron zabił Elendila i Gil-galada, Isildur złamanym mieczem Narsilem odciął Jedyny Pierścień z dłoni Władcy Ciemności, pokonując go. Jednak nie zniszczył magicznego klejnotu, co radzili mu Elrond i Círdan, tylko zabrał go ze sobą, traktując Pierścień jako okup za śmierć ojca i brata. W ten sposób, jak się okazało, militarne zwycięstwo nad Sauronem stało się tylko częściowym triumfem.
Najwyższy Król.
Po zwycięstwie Isildur przybrał tytuł Najwyższego Króla. Przebywał w Gondorze dwa lata, umacniając królestwo i przygotowując bratanka, Meneldila, do objęcia władzy w tym państwie. Sporządził wówczas dokument, w którym opisał wygląd Pierścienia. Tekst ten popadł w zapomnienie wśród ludzi, lecz w ciągu Trzeciej Ery, odnaleziony został przez Sarumana i Gandalfa, którzy poszukiwali informacji o klejnocie Saurona.
Przed opuszczeniem Południowego Królestwa, Isildur na górze Amon Anwar usypał grób i pomnik swemu ojca, a w Minas Anor zasadził nowe Białe Drzewo, na pamiątkę brata.
Śmierć.
Pod koniec 2 roku Trzeciej Ery wyruszył na północ, do Arnoru, by objąć tam bezpośrednie rządy. W czasie marszu wschodnim brzegiem Anduiny, w okolicach pól Gladden, został zaatakowany przez orków. Doszło do bitwy, w której zginęli prawie wszyscy żołnierze króla. On sam usiłował ocalić życie, niewidzialny dzięki Pierścieniowi, lecz gdy płynął rzeką, klejnot zsunął mu się z palca. Orkowie zobaczyli Isildura i zabili go strzałami z łuków.
Szczątki monarchy najprawdopodobniej odnaleźli wysłannicy Sarumana, około 2851 roku Trzeciej Ery, kiedy poszukiwali Pierścienia w okolicach pól Gladden. Przenieśli je do Isengardu, gdzie z rozkazu czarodzieja zostały spalone w jednym z pieców, po zabraniu wartościowych przedmiotów, jakie jeszcze zachowały się przy Isildurze.
Dziedzictwo.
Tron w Arnorze objął najmłodszy syn Isildura, Valandil, bowiem jego starsi bracia, Elendur, Aratan i Ciryon, zginęli wraz z ojcem na polach Gladden.
Isildur był dumnym i energicznym władcą, niewątpliwie bardzo odważnym. Jednak to za jego sprawą nie zniszczono Jedynego Pierścienia, przez co Sauron mógł powrócić.
Imię.
Imię Isildur pochodzi z języka quenya i znaczy w tej mowie "Miłujący księżyc" (ewentualnie "Oddany księżycowi"). Również jego godło było związane z tym ciałem niebieskim, bowiem przedstawiało księżyc w nowiu.
Ekranizacja Petera Jacksona.
W ekranizacji "Władca Pierścieni", w reżyserii Petera Jacksona, Isildura zagrał Harry Sinclair. Generalnie występuje tylko w filmie ", pojawiając się w pierwszych scenach, które przedstawiają początkowe losy magicznego klejnotu.
Wersja kinowa.
Isildur uczestniczy w bitwie z wojskami Mordoru na stokach Góry Przeznaczenia i jest świadkiem śmierci Elendila, którego ciosem maczugi zabija Sauron. Zrozpaczony, rzuca się do ciała ojca. W tym momencie staje nad nim Sauron. Isildur chwyta Narsila, lecz Władca Ciemności łamie ostrze miecza. Gdy wyciąga ku niemu rękę, by go zabić, syn Elendila złamanym mieczem zadaje mu cios i odcina palec z Pierścieniem – Sauron zostaje pokonany. W kolejnej scenie, po zabraniu Pierścienia, widać jak Isildur, na czele konnego oddziału, przemierza las, lecz niespodziewanie zostaje zaatakowany przez orków. Po chwili widać ciało monarchy, przebite strzałami, niesione przez prąd rzeki.
W dalszej części filmu Isildur pojawia się w retrospektywnej scenie, przy okazji rozmowy Elronda z Gandalfem. Tuż po pokonaniu Saurona, Elrond zabiera Isildura do wnętrz Góry Przeznaczenia. Tam namawia go, by zniszczył Pierścień, lecz syn Elendila, uwiedziony mocą klejnotu, odmawia i odchodzi. Wypowiada wówczas swoją jedyną kwestię w całym filmie: "No".
Wersja reżyserska.
W wersji reżyserskiej filmu (wydanej na DVD) rozszerzona została jedynie scena śmierci Isildura: krótko pokazano walkę jego żołnierzy z orkami, próbę ucieczki monarchy przez rzekę, zsunięcie się Pierścienia z jego palca i orków strzelających z łuków do widocznego już władcy.

</doc>
<doc id="148082" url="https://pl.wikipedia.org/wiki?curid=148082" title="Jan Jerzy Przebendowski">
Jan Jerzy Przebendowski

Jan Jerzy Przebendowski herbu Kuna (ur. 1 listopada 1638 roku, zm. 24 lutego 1729 roku) – generał-major wojsk koronnych w 1728 roku, podskarbi wielki koronny od 1703 roku, generał wielkopolski, wojewoda malborski 1697–1703, od 1693 kasztelan chełmiński, starosta mirachowski, pokrzywiński, pucki i grabowski, starosta kiszporski w latach 1697–1703, reichsgraf, pułkownik Jego Królewskiej Mości w 1676 roku, senator.
Poseł powiatu puckiego na sejm koronacyjny 1676 roku, sejm 1681 roku, sejm 1683 roku, poseł sejmiku malborskiego na sejm 1677 roku, poseł sejmiku mirachowskiego na sejm 1685 roku, sejm 1690 roku. Jako senator wziął udział w sejmach: 1696, 1697 (I), 1698 i 1699 roku.
Życiorys.
Pochodził ze średniozamożnej szlachty kalwińskiej z Prus Królewskich. Syn Piotra Przebendowskiego i Katarzyny z Krokowskich. Kształcił się w kolegium jezuickim w Starych Szkotach pod Gdańskiem i tam przeszedł na katolicyzm. Młodość spędził na dworze króla Jana Kazimierza. Wstąpił do służby wojskowej, walczył m.in. pod Chocimiem i Stawiszkami, doszedłszy do stopnia pułkownika. Podróżował w misjach dyplomatycznych do Saksonii, Brandenburgii i Francji. Był aktywny w życiu politycznym Prus Królewskich, skąd od 1668 r. był wielokrotnie wybierany posłem na sejm. Od Jana III Sobieskiego otrzymał w 1677 r. starostwo mirachowskie. Począwszy od 1690 r. stał się jednym z bliższych współpracowników Jana III, od którego otrzymał w 1693 kasztelanię chełmińską.
W okresie "interregnum" po śmierci Jana III Sobieskiego był kolejno stronnikiem Jakuba Sobieskiego i Franciszka Ludwika de Conti. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. W późniejszym okresie, po pojawieniu się kandydatury saskiej, działał na rzecz Augusta Wettina. Współpracował wówczas z saskim wysłannikiem, pułkownikiem Jakubem Henrykiem hrabią Flemming, którego córkę pojął za żonę. Rola Przebendowskiego w elekcji Augusta II była ogromna; został on też głównym doradcą i współpracownikiem nowego monarchy. W ocenie znacznej części współczesnych Przebendowskiemu był w swoich działaniach bezkompromisowy i wręcz cyniczny. W 1697 roku podpisał elekcję Augusta II, podpisał także jego "pacta conventa".
August II Mocny, po objęciu tronu polskiego, obdarowywał Przebendowskiego kolejnymi stanowiskami. W 1697 roku zostaje wojewodą malborskim, w 1703 podskarbim wielkim koronnym, w 1711 roku – hrabią Rzeszy ("Reichsgraf"). Odpowiada w znacznym stopniu za politykę wewnętrzną króla. Był autorem reform monetarnej (1703) i skarbowej (1710), podejmował działania na rzecz pobudzenia handlu oraz zintensyfikowania pracy chłopów.
W 1701 a następnie 1704 r. posłował do Berlina, najpierw starając się o pożyczkę, a następnie zabiegając o sojusz z Fryderykiem I, który nie był tym jednak zainteresowany. Podobnym fiaskiem zakończyła się saska misja, której przewodził wpływowy polityk i dyplomata Jakub Henryk Flemming. W styczniu 1702 roku podpisał akt pacyfikacji Wielkiego Księstwa Litewskiego. Był członkiem konfederacji sandomierskiej 1704 roku. W 1706 po zrzeczeniu się korony przez Augusta II nie uznał wyboru Stanisława Leszczyńskiego, udając się tym samym na emigrację. Po klęsce Szwedów pod Połtawą wkroczył ponownie wraz z Augustem II w granice Rzeczypospolitej. Był uczestnikiem Walnej Rady Warszawskiej 1710 roku, gdzie postulował reformy podatkowe. W 1713 wszedł w skład saskiego Tajnego Gabinetu. Brał także udział w sejmie niemym w 1717 r. W 1727 zawarł umowę handlową z cesarzem rzymsko-niemieckim zapewniającą wolny tranzyt towarów między Śląskiem, a Ukrainą.
Posiadacz licznych dóbr w Prusach Książęcych oraz na terenie Rzeczypospolitej. Za 160 tys. złotych odkupił od Jakuba Sobieskiego dobra rzucewsko-wejherowskie, które potem przeszły w ręce jego stryjecznego brata. Dobrodziej Ostrowa Wielkopolskiego (wyjednał u króla ponowne nadanie praw miejskich w 1713 r. i przywileje, wydobył miasto z upadku po wojnach XVII wieku) i dóbr przygodzickich. Należał do Czerwonego Bractwa – pierwszej polskiej loży masońskiej.
Pozostawił kilkoro nieślubnych dzieci wyniesionych do godności szlacheckich dzięki wsparciu królewskiemu.
Zmarł w swoim majątku w Przygodzicach k. Ostrowa Wielkopolskiego. Pochowany został w stolicy w kościele reformackim przy ulicy Senatorskiej w Warszawie.
Odznaczony Orderem Orła Białego.

</doc>
<doc id="148083" url="https://pl.wikipedia.org/wiki?curid=148083" title="Anárion">
Anárion

Anárion – postać ze stworzonej przez J.R.R. Tolkiena mitologii Śródziemia.
Był to jeden z wielkich władców ludzi z przeszłości Śródziemia, wywodzący się spośród Dúnedainów z Númenoru. Tak jak ojciec i brat, był sojusznikiem elfów, razem z nimi walczył w wojnie z Sauronem, podczas której zginął.
Anárion pojawia się w "Silmarillionie". Wspominają o nim także bohaterowie "Władcy Pierścieni". Pewne informacje na jego temat znajdują się w "Dodatkach" do trzeciego tomu powieści oraz w "Niedokończonych opowieściach".
Anárion.
Dúnadan, urodzony w Númenorze w 3219 roku Drugiej Ery, zginął w Środziemiu w 3440 roku tej samej ery.
Był młodszym synem Elendila. Współrządząc z bratem, Isildurem, był drugim królem Gondoru. Panował przez sto dwadzieścia lat.
Númenor i Gondor.
Tak jak pozostali członkowie rodziny należał do stronnictwa Wiernych, przyjaciół elfów. Nie przyłączył się do szaleńczej wyprawy Ar-Pharazôna na Aman i zdołał uciec przed zatopieniem Númenoru na czele dwóch statków (3319 rok).
Wylądował wraz z bratem na południu Śródziemia, gdzie założyli jedno z Królestw Númenorejskich na Wygnaniu – Gondor (3320 rok). Ich wspólną stolicą było Osgiliath, zaś domeną Anáriona prowincja Anórien, z siedzibą w Minas Anor. Obaj uznawali zwierzchnictwo swego ojca jako Najwyższego Króla.
Wojna z Sauronem i śmierć.
W 3429 roku Sauron, który odzyskał siłę, zaatakował Gondor i pokonał Isildura. Jednak Anárionowi udało się powstrzymać wroga na linii Anduiny i obronić Osgiliath. Władca Ciemności chwilowo został zmuszony do odwrotu.
W 3434 roku Anárion, prowadząc wojska z Gondoru, dołączył do armii Ostatniego Sojuszu maszerującej na Mordor i walczył w bitwie na Dagorlad. Uczestniczył następnie w oblężeniu Barad-dûr (3434 – 3441), podczas którego poległ, zabity pociskiem ciśniętym z twierdzy.
Dziedzictwo.
Anárion, choć był postacią wybitną, w pewnym stopniu pozostawał w cieniu swego starszego brata. Wiadomo, iż miał czworo dzieci.
Jego syn Meneldil wstąpił na tron Gondoru w 2 roku Trzeciej Ery. Kolejni władcy Południowego Królestwa byli jego potomkami, a ich dynastię, młodsza gałąź rodu Elendila, nazywano Linią Południową, linią Anáriona lub też Spadkobiercami Anáriona.
Porządek tej dynastii był pięciokrotnie zakłócany, przez bezdzietne zgony władców (Falastura i Narmacila I), wojnę domową oraz nagłą śmierć króla i jego synów. Ostatecznie Linia Południowa wygasła na osobie Eärnura, który przepadł w Minas Morgul, w 2050 roku Trzeciej Ery i nie zostawił po sobie żadnego potomka.
Jednak Aragorn II, przedstawiciel linii Isildura, który po Wojnie o Pierścień objął tron Gondoru, był również dziedzicem Spadkobierców Anáriona, bowiem jeden z jego przodków, Arvedui poślubił księżniczka Fíriel z Linii Południowej.
Imię.
Imię Anárion pochodzi z quenyi i znaczy w tej mowie "Syn słońca". Jego godłem było zachodzące (lub promieniste) słońce.
Ekranizacja Petera Jacksona.
W ekranizacji "Władcy Pierścieni", w reżyserii Petera Jacksona, postać Anáriona została pominięta. Jedynie w wersji reżyserskiej filmu "", wydanej na DVD, pada jego imię. "I am steward of the house of Anárion" – słowa te wypowiada namiestnik Denethor, prowadząc swój orszak do grobowców.

</doc>
<doc id="148085" url="https://pl.wikipedia.org/wiki?curid=148085" title="Olof Eriksson">
Olof Eriksson

Olof Werner William Eriksson (ur. 5 kwietnia 1911, zm. 27 maja 1987) – fiński heraldyk, twórca herbu Finlandii i około 100 innych herbów w latach 50. i 60 XX wieku.

</doc>
<doc id="148089" url="https://pl.wikipedia.org/wiki?curid=148089" title="Arboretum Wirty">
Arboretum Wirty

Arboretum Wirty – ogród dendrologiczny położony w miejscowości Wirty nad Jeziorem Borzechowskim, w gminie Zblewo, powiat starogardzki, województwo pomorskie. Znajduje się pod zarządem Regionalnej Dyrekcji Lasów Państwowych w Gdańsku, leży na terenie Nadleśnictwa Kaliska – Leśnictwo Wirty, oddział 37.
Historia.
W szkółce drzew owocowych w latach 1875–1880 nadleśniczy nadleśnictwa Wirty Adam Putrich wprowadził szpalerowe nasadzenie drzew owocowych, w latach 1890–1898 przy współpracy prof. Adama Schwappacha, założył 29 powierzchni doświadczalnych badających sposoby naturalizacji i aklimatyzacji oraz możliwości wykorzystania gospodarczego drzew obcego pochodzenia. Założono księgi, w których zapisywano obserwacje, a do wybuchu I wojny światowej wyniki badań publikowano w fachowych pismach. W zapisach tych brak jest informacji o pochodzeniu materiału szkółkarskiego. Na przełomie XIX i XX zgromadzono tu wielką kolekcję róż.
W tym czasie przy współpracy z ogrodami botanicznymi w Berlinie i Eberswalde powstała część ogrodu stanowiąca zaczątek ogrodu botanicznego z kolekcją dendrologiczną. Pierwszą inwentaryzację ogrodu i charakterystykę gatunków przeprowadzono w 1924. Kolejny spis został dokonany w latach 1955–1958. Zarejestrowano 90 gatunków drzew liściastych i 140 iglastych.
Do lat pięćdziesiątych XX w. staraniem nadleśniczych Kazimierza Szulisławskiego i Józefa Pozorskiego wzbogacono kolekcję o nową aleję drzew egzotycznych i zajmujące około 0,44 ha alpinarium. Wielkie zniszczenia w drzewostanach spowodował huragan z 2 listopada 1981 r., który powalił większość najstarszych daglezji. Część nasadzeń zniszczyły mroźne zimy w latach 50. XX w. i w latach 1987–1988, kiedy to w styczniu temperatury dochodziły do -30 stopni.
W latach 1984–1988 zasadzono m.in. wiele drzew dalekowschodnich oraz rozpoczęto prace projektowe nowego układu przestrzennego. Obecnie powiększono powierzchnię ogrodu włączając tereny dawnych szkółek i rozbudowano skalny ogród. W utrzymaniu i rozbudowie ogrodu oraz w pracach badawczych czynnie uczestniczy, obok służby leśnej, Instytut Dendrologii PAN w Kórniku.
Kolekcja.
Obecnie na terenie 39 kwater (33,61 ha) rośnie blisko 145 gatunków, odmian i form roślin iglastych i 310 liściastych, a także około 150 gatunków runa leśnego. W arboretum znajduje się jedyny w Polsce okaz orzecha pośredniego.
Ogród podzielony jest na cztery części: ogród dendrologiczny, roślinność europejska, amerykańska i azjatycka. Poszczególne części dzielą się na kwatery poprzedzielane drogami i oznaczone cyframi.
Kolekcja arboretum dzieli się na dwie części. Część parkowa obejmuje kolekcję drzew iglastych i liściastych wysadzanych rzędami wzdłuż ścieżek. Część leśna przylegająca bezpośrednio do jeziora Borzechowskiego, poprzecinana jest dolinkami z okazami drzew egzotycznych i blisko dwustuletnich drzew krajowych.
Zaplecze gospodarcze składa się z budynku administracyjno-biurowego, wyłuszczarni szyszek, komór do sortowania i przechowywania nasion, magazynu szyszek, tuneli foliowych i szklarni.
Edukacja.
W lesie powstała ścieżka dydaktyczna o długości około 2,7 km, pozwalająca poznać różne typy lasów oraz sposoby ich zagospodarowania oraz ochrony.
Grób.
Na terenie arboretum znajduje się grób syna założyciela ogrodu Adama Putricha.

</doc>
<doc id="148090" url="https://pl.wikipedia.org/wiki?curid=148090" title="Paschał">
Paschał

Paschał – duża woskowa świeca (z wosku pszczelego), którą zapala się w Wigilię Paschalną i ustawia w centrum prezbiterium lub obok ambony na czas Okresu wielkanocnego. Jest symbolem zmartwychwstałego Jezusa Chrystusa.
Obrzęd poświęcenia ognia i zapalenia paschału w wigilię paschalną nazywa się lucernarium (liturgia światła). W czasie tego obrzędu na paschale należy wyryć krzyż (symbol męki Chrystusa). Pięć otworów z czerwonymi ziarnkami kadzidła symbolizuje zbawcze rany Chrystusa, natomiast wyryty rok bieżący i greckie litery Alfa i Omega (Α i Ω) oznaczają, że do Chrystusa należy czas i wieczność. On jest początkiem i końcem.
Następnie Paschał jest wnoszony w procesji do Kościoła z trzykrotnym śpiewem "Światło Chrystusa". Od Paschału zapala się świece uczestników liturgii. Następnie jest odśpiewane orędzie paschalne - Exsultet mające na celu wychwalenie Chrystusa przynoszącego światło.
Poza okresem wielkanocnym Paschał stawia się koło chrzcielnicy i od niego zapala się świecę chrzcielną. Symbolizuje to narodzenie się dziecka dla królestwa Bożego.
Odnowione po Soborze Watykańskim II obrzędy pogrzebu nakazują umieszczanie zapalonego paschału obok trumny w czasie Mszy św. pogrzebowej. Zwyczaj ten symbolizuje naukę o zmartwychwstaniu Chrystusa, które zapowiadając zmartwychwstanie umarłych, stawia we właściwym świetle tajemnicę śmierci człowieka.
W liturgii Kościoła Starokatolickiego Mariawitów oraz u niektórych tradycjonalistów katolickich paschał poświęcany jest podczas śpiewania Orędzia Wielkanocnego w Wielką Sobotę. Jest zapalany od jednej ze świec trójramiennego świecznika - triangułu. Używany jest także przy poświęceniu wody, wówczas jest trzykrotnie w niej zanurzany. W okresie wielkanocnym ustawiony jest przy ołtarzu głównym, po stronie Ewangelii. Zapalany jest przed Ewangelią i gaszony przed przyjęciem Komunii przez wiernych. Wynoszony jest z kościoła w uroczystość Wniebowstąpienia Pańskiego, po odczytaniu Ewangelii. 

</doc>
<doc id="148092" url="https://pl.wikipedia.org/wiki?curid=148092" title="Michele Jacot">
Michele Jacot



</doc>
<doc id="148093" url="https://pl.wikipedia.org/wiki?curid=148093" title="ANT-58">
ANT-58

ANT-58 (znany również jako "Samolot 103") – radziecki samolot bombowy zaprojektowany przez Andrieja Tupolewa w 1941 roku.
Historia.
"Tupolew ANT-58" powstał podczas pobytu Andrieja Tupolewa w szaraszce dla konstruktorów lotniczych w Moskwie. Samolot był jedną z bardziej udanych konstrukcji swoich czasów, charakteryzował się znacznym udźwigiem bomb oraz dobrym uzbrojeniem obronnym.
Pomimo iż prototyp spełniał wszystkie założone parametry – prędkość 600 km/h oraz udźwig bomb 3000 kg – samolot nie wszedł do produkcji seryjnej. Zbudowano jedynie prototyp i jeden samolot w wersji szkolno-bojowej, oznaczonej ANT-58U. Później na podstawie tego samolotu Andriej Tupolew opracował samolot bombowy Tu-2.
Użycie w lotnictwie.
Zbudowany prototyp i wersję szkolno-bojową używano tylko do prób w locie.
Opis techniczny.
Samolot "ANT-58" był ciężkim samolotem bombowym o konstrukcji całkowicie metalowej. Wolnonośny średniopłat z podwójnym usterzeniem i chowanym podwoziem. Kadłub półskorupowy. Płat kesonowy, jednodźwigarowy, trójdzielny. Napęd: dwa silniki.

</doc>
<doc id="148096" url="https://pl.wikipedia.org/wiki?curid=148096" title="Michał Hieronim Radziwiłł">
Michał Hieronim Radziwiłł

Michał Hieronim Radziwiłł herbu Trąby (ur. 10 października 1744, zm. 28 marca 1831 w Warszawie) – wojewoda wileński, książę Świętego Cesarstwa Rzymskiego, książę w Królestwie Kongresowym w 1820 roku, miecznik wielki litewski 1771-1775, kasztelan wileński 1775-1790, konsyliarz Rady Nieustającej w 1775 roku, marszałek Sejmu Rozbiorowego 1773-1775, targowiczanin, członek Komisji Edukacji Narodowej w latach 1783-1792, starosta bolemowski w 1789 roku, komandor maltański w Wielkim Przeoracie Katolickim w Rosji (w zakonie od 1797 roku).
Życiorys.
Syn chorego umysłowo Marcina Mikołaja Radziwiłła i Marty z Trembickich, zaniedbywany aż do ubezwłasnowolnienia ojca (co nastąpiło w 1748 r.). Jego bratem był wojewoda Józef Mikołaj Radziwiłł.
Otrzymał staranne wykształcenie. Ożenił się z Heleną Przezdziecką, znaną między innymi z powodu romansu z królem Stanisławem Augustem. Osiedli w Nieborowie.
Właściciel licznych dóbr, zasłynął jako dobry gospodarz. Za jego rządów stawy w położonych k. Ostrowa Wielkopolskiego dobrach przygodzickich stały się jednymi z najznaczniejszych w Polsce i w Europie (ich powierzchnia wynosiła wówczas ok. 700 ha, tj. była porównywalna z obecną). W Nieborowie zgromadził pokaźny zbiór dzieł sztuki, m.in. obrazy Paulusa Pottera, Nicolasa Poussina, Nicolasa Lancreta, Élisabeth Vigée-Lebrun.
Poseł powiatu oszmiańskiego na sejm konwokacyjny 1764 roku. Był marszałkiem brześciańskim w konfederacji radomskiej. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku, poseł powiatu brzeskolitewskiego na sejm 1767 roku. 23 października 1767 wszedł w skład delegacji Sejmu, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej.
Marszałek konfederacji Wielkiego Księstwa Litewskiego, zawiązanej na Sejmie Rozbiorowym w Warszawie w 1773. Jako poseł brzeskolitewski wszedł w skład delegacji wyłonionej pod naciskiem dyplomatów trzech państw rozbiorczych, mającej przeprowadzić rozbiór.
18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski. Członek konfederacji Andrzeja Mokronowskiego w 1776 roku. Członek Departamentu Wojskowego Rady Nieustającej w 1783 roku.
Składał podpisy na dokumentach sankcjonujących rozbiory w 1793 na ostatnim sejmie rozbiorowym. Został członkiem Komisji Rozdawniczej Litewskiej, ustanowionej dla likwidacji majątku skasowanego w Rzeczypospolitej zakonu jezuitów. W latach 1773-1775 pobierał miesięcznie 1000 czerwonych złotych z kasy wspólnej trzech dworów rozbiorczych. Był członkiem konfederacji Sejmu Czteroletniego. Figurował na liście posłów i senatorów posła rosyjskiego Jakowa Bułhakowa w 1792 roku, która zawierała zestawienie osób, na które Rosjanie mogą liczyć przy rekonfederacji i obaleniu dzieła 3 maja. Na sejmie grodzieńskim w 1793 roku został mianowany przez króla Stanisława Augusta Poniatowskiego członkiem deputacji do traktowania z posłem rosyjskim Jakobem Sieversem. 22 lipca 1793 roku podpisał traktat cesji przez Rzeczpospolitą ziem zagarniętych przez Rosję w II rozbiorze Polski. 
Sejm grodzieński (1793) nominował go do Rady Nieustającej i Komisji Edukacji Narodowej.
W 1773 został kawalerem Orderu Świętego Stanisława.
Za pieniądze, które otrzymał od Rosji za złożenie podpisów pod aktami rozbiorowymi, kupił pałac w Nieborowie wraz z otaczającymi go gruntami w roku 1774. Julian Ursyn Niemcewicz napisał o Michale, że był to "w ostatnim sposobie samolub, zły obywatel, nieuczynny". W roku 1816 zakupił także pałac „Królikarnia”.
W 1812 roku przystąpił do Konfederacji Generalnej Królestwa Polskiego.
Miał pięciu synów, w tym Antoniego Henryka Radziwiłła i Michała Gedeona Radziwiłła, oraz trzy córki.
Zmarł w Warszawie w wieku 87 lat. Pochowano go w Nieborowie. Był najprawdopodobniej ostatnim żyjącym senatorem świeckim Rzeczypospolitej Obojga Narodów.
Odznaczony Orderem Orła Białego (1773), Orderem Świętego Stanisława (1773), pruskimi Orderem Czarnego Orła i Orderem Czerwonego Orła, bawarskim Orderem Świętego Huberta, kawaler maltański od 1797.

</doc>
<doc id="148097" url="https://pl.wikipedia.org/wiki?curid=148097" title="Aloísio Lorscheider">
Aloísio Lorscheider

Aloísio Leo Arlindo Lorscheider (ur. 8 października 1924 w Estrela, zm. 23 grudnia 2007 w Porto Alegre) – brazylijski duchowny katolicki, arcybiskup Fortalezy i Aparecidy, kardynał.
Życiorys.
W lutym 1942 wstąpił do zakonu franciszkanów (OFM), odbył nowicjat w Divinopolis, a 13 marca 1946 złożył uroczyste śluby. Przyjął święcenia kapłańskie 22 sierpnia 1948 w Divinopolis. Pracował jako nauczyciel w niższym seminarium w Taguari, następnie wyjechał do Rzymu na studia uzupełniające; w latach 1950-1952 kształcił się w Papieskim "Athenaeum Antonianum". Po powrocie do Brazylii pracował jako nauczyciel w szkołach zakonnych. W 1958 ponownie wyjechał do Rzymu, gdzie prowadził wykłady w "Athenaeum Antonianum", pracował jako duszpasterz, a także był wizytatorem prowincji zakonu w Portugalii.
3 lutego 1962 został mianowany biskupem Santo Angelo, przyjął sakrę biskupią 20 maja 1962 z rąk arcybiskupa Porto Alegre Alfredo Vicente Scherera (późniejszego kardynała). Brał udział w obradach Soboru Watykańskiego II, a w 1971 został wybrany na przewodniczącego Konferencji Episkopatu Brazylii. Brał udział w wielu sesjach Światowego Synodu Biskupów w Watykanie, był członkiem sekretariatu generalnego Synodu. W latach 1972-1975 pełnił funkcję wiceprzewodniczącego Rady Episkopatów Latynoamerykańskich CELAM, w 1976 wybrany na przewodniczącego; uczestniczył w kolejnych konferencjach generalnych Episkopatów Latynoamerykańskich (był przewodniczącym III konferencji generalnej w Puebla, Meksyk, 1979).
W marcu 1973 został promowany na arcybiskupa Fortalezy. Papież Paweł VI wyniósł go 24 maja 1976 do godności kardynalskiej, nadając tytuł prezbitera San Pietro in Montorio. Jako kardynał Lorscheider uczestniczył w obu konklawe w 1978 oraz w sesji plenarnej Kolegium Kardynalskiego w Watykanie w listopadzie 1979. W lipcu 1995 przeszedł na stolicę arcybiskupią Aparecida; został zwolniony z obowiązków arcybiskupa w styczniu 2004 ze względu na osiągnięcie wieku emerytalnego. W październiku 2004 ukończył 80 lat i utracił prawo udziału w kolejnych konklawe.
Zmarł we wczesnych godzinach porannych 23 grudnia 2007 w szpitalu "São Francisco" w Porto Alegre w wieku 83 lat.

</doc>
<doc id="148098" url="https://pl.wikipedia.org/wiki?curid=148098" title="Aloisio Lorscheider">
Aloisio Lorscheider



</doc>
<doc id="148099" url="https://pl.wikipedia.org/wiki?curid=148099" title="Fizyka ciekłych kryształów">
Fizyka ciekłych kryształów

Fizyka ciekłych kryształów – dział fizyki zajmujący się ciekłymi kryształami.
Opis fizyczny własności ciekłokrystalicznych.
Ciekłe kryształy są z natury ośrodkami trudnymi w opisie teoretycznym. Spowodowane jest to zarówno skomplikowanymi własnościami fizykochemicznymi, jak i problematycznym odniesieniem opisu teoretycznego do rzeczywistości w przypadku ośrodków, które łączą w sobie własności ciał stałych i cieczy, a więc leżą niejako na pograniczu prostszych i lepiej opracowanych sposobów opisu. Opis fizyczny własności ciekłego kryształu musi być z natury bardziej skomplikowany zarówno od opisu ciała stałego jak od opisu cieczy.
Podstawowymi aspektami ciekłych kryształów, dla których poszukuje się opisu są zagadnienia związane z:
Opis przemian fazowych.
Podstawowym pojęciem używanym w fizycznym opisie przemian fazowych jest parametr uporządkowania. W wypadku ciekłych kryształów przyjmuje się, że rolę taką pełni tensorowe pole direktora. W wypadku prostego nematyka jest to pole wektorowe lokalnie wskazujące średni kierunek uporządkowania molekuł w makroskopowo niewielkim obszarze ośrodka. Wektor ten jest unormowany do jedności co pozwala na opis lokalnego uporządkowania z użyciem dwóch stopni swobody. Jednak w wypadku bardziej skomplikowanych rodzajów ciekłych kryształów, np. w wypadku kryształów biaksjalnych (posiadających nie pałeczkowatą, ale np. niesymetrycznie dyskowatą strukturę trzeciorzędową cząsteczek, elipsoidalną) sytuacja może być bardziej skomplikowana i opis może wymagać użycia bardziej skomplikowanych obiektów o czysto tensorowym charakterze, zwłaszcza jeśli temperatura lub stężenie jakichś składników w roztworze ciekłokrystalicznym ma wpływ na trzeciorzędową strukturę chemiczną (kształt) cząsteczek ośrodka. Rząd tensora direktora (dla wektorowego pola direktora – rząd jest równy 1, ale może być on w szczególnych wypadkach dla bardziej skomplikowanych ośrodków równy także 2) ma decydujący wpływ na rodzaj przejścia fazowego obserwowanego w danym ośrodku i fazie, i odwrotnie: obecność charakterystycznych cech przejścia fazowego w danych warunkach pozwala przewidywać, że do opisu ośrodka konieczne może być użycie parametru porządku o określonym charakterze tensorowym.
Opis przejść fazowych w ośrodkach ciekłokrystalicznych zmierza do odpowiedzi na pytanie w jakich warunkach i w jaki sposób dochodzi do przemiany fazowej z jednej fazy ciekłokrystalicznej do innej. Zwykle rozważa się wpływ temperatury, czyli zwykle rozpatrywany jest model statyczny przejścia fazowego. Zasadne jest jednakże zadawanie pytań o inne czynniki jak stężenie, przepływ, pole elektryczne itp. co zwykle wiąże się z określaniem pewnego rodzaju modelu dynamicznego, w którym mają znaczenie nie tylko informacje o wartościach parametrów kontrolnych, jak np. o stężeniu czy o polu elektrycznym, ale także informacja o jego zmienności zarówno czasowej, jak i przestrzennej. Modele takie pozwalają odpowiadać na pytania np. o szybkość uporządkowania się ośrodka pod wpływem pola elektrycznego, co pozwala oceniać np. granicę rozdzielczości wyświetlaczy.
Okazuje się, że w zależności od skomplikowanych własności chemicznych oraz od wielu czynników, ciekłe kryształy dostarczają przykładów przejść fazowych zarówno I, jak i II rodzaju (porównaj przemiana fazowa). Zatem niektóre przemiany odbywają się z wymianą ciepła utajonego, a inne bez. Skomplikowanie wykresów fazowych ciekłych kryształów oraz współistnienie w wielu punktach wielu faz pozwala na wyzyskanie własności optycznych ciekłych kryształów w rozmaitych wyświetlaczach itp. Rozważa się przy tym nie tyle tradycyjne wykresy fazowe temperatura / ciśnienie, ale raczej temperatura / pole elektryczne, temperatura / stężenie, temperatura / grubość warstwy itp. Wystarczy się zastanowić przez chwilę i odpowiedzieć sobie na pytanie co by było, gdyby do budowy wyświetlacza użyć materiału, którego uporządkowanie polem elektrycznym w stałej temperaturze wymagałoby pokonania bariery przejścia fazowego I rodzaju, zatem z wymianą ciepła przemiany. Gdyby odpowiedź na to pytanie miała polegać na wyłącznie doświadczalnym przeglądaniu wszystkich możliwych substancji cała owa gałąź przemysłu odeszłaby już dawno do lamusa. Badania teoretyczne w tym zakresie otwierają więc ważną część działań zmierzających do projektowania własności ośrodków ciekłokrystalicznych na zamówienie, podobnie jak robi się to w wypadku półprzewodników.
Własności mechaniczne.
Własności mechaniczne ciekłych kryształów są skomplikowane w większym stopniu niż własności mechaniczne cieczy i ciał stałych z osobna. Ośrodek ciekłokrystaliczny z jednej strony posiada możliwość płynięcia, czyli może np. przybierać kształt naczynia, oraz przejawia napięcie powierzchniowe na granicy faz (np. na granicy ciekły kryształ – powietrze lub między fazami wewnątrz ciekłego kryształu) oraz posiada określoną lepkość, jednocześnie jednak z powodu posiadania pewnych cech ośrodka stałego może w nim dojść do przenoszenia pewnego rodzaju napięć stycznych, które nie mogą wystąpić w cieczy. Napięcia te mogą być przenoszone na różne sposoby, zaś ich opis polega na ich odzwierciedleniu poprzez wektorowy parametr uporządkowania – direktor. Tak więc w stosunku do opisu cieczy pojawiają się dodatkowe wielkości, które należy uwzględnić: przenoszenie napięć stycznych, wpływ przepływu na stopień uporządkowania ośrodka, wpływ niejednorodności uporządkowania ośrodka na prędkość przepływu.
Fundamentalnym pojęciem w opisie własności mechanicznych ciekłych kryształów obok direktora jest ich lepkość. Polski fizyk Marian Mięsowicz wprowadził do opisu własności mechanicznych ciekłych kryształów 8 wielkości skalarnych charakteryzujących lepkość tych ośrodków. Każda z tych wielkości odpowiada za pewien rodzaj propagacji naprężeń, tak jak zwykła skalarna lepkość odpowiada za propagację gradientu prędkości w zwykłym ośrodku płynnym (lepkość jest współczynnikiem proporcjonalności pomiędzy gradientem prędkości a siłą działającą na elementarny element płynu). Tak więc ośrodek ciekłokrystaliczny może gromadzić energię nie tylko w formie energii kinetycznej jak zwykła ciecz, ale także na jeden z 7 pozostałych rodzajów deformacji. Tensor naprężeń ośrodka ciekłokrystalicznego jest sumą dwóch składników:
gdzie:
Taka postać tensora naprężeń pozwala wprost spełnić wymagania zasady zachowania energii, w której obok energii kinetycznej ośrodka musi występować także składowa związana z wydatkiem na deformacje związane z wewnętrznym stopniem uporządkowania ośrodka. Matematyczna postać zależności pomiędzy tensorem naprężeń ośrodka a direktorem i 8 współczynnikami lepkości Mięsowicza dobrana jest w taki sposób, aby spełnić zasadę zachowania energii dla procesu z dysypacją (tarcie wewnętrzne, dodatkowe stopnie swobody ośrodka ciekłokrystalicznego itp.) co osiąga się dzięki zastosowaniu tzw. funkcji Rayleigha (porównaj John William Strutt) i dobraniu odpowiednich członów poprzez analizę symetrii wyrazów skalarnych, które można otrzymać posługując się operacjami tensorowymi jak iloczyny skalarne, ślady itp. dla danego charakteru tensorowego direktora. W wypadku direktora będącego wektorem ilość takich wyrażeń wynosi dokładnie 8, skąd właśnie wynika 8 współczynników lepkości Mięsowicza (np. kwadrat gradientu direktora, kwadrat iloczynu gradientu direktora i samego direktora itp.).
Równania przepływu ośrodka ciekłokrystalicznego obejmują zarówno równania Naviera-Stokesa uzupełnione o składniki wynikające z uogólnionego tensora naprężeń ośrodka, ale także równania dynamiczne dla direktora, równanie ciągłości oraz równanie unormowania direktora jako więzy oraz zespół równań związanych z transportem ciepła i entropii. Równanie zachowania energii dzięki użyciu właściwej definicji tensora naprężeń i współczynników Mięsowicza jest spełnione tożsamościowo.
Równania ruchu ośrodka ciekłokrystalicznego są silnie nieliniowymi równaniami wektorowymi różniczkowymi cząstkowymi i to w wysokich potęgach w stosunku do równań Naviera-Stokesa, zaś ich rozwiązanie jest poza oczywistymi symetrycznymi przypadkami w zasadzie niemożliwe. Stopień skomplikowania tych równań i ich tensorowy charakter zbliża ten problem matematycznie do zagadnień jakie występują w równaniach kwantowej teorii pola lub teorii grawitacji.

</doc>
<doc id="148108" url="https://pl.wikipedia.org/wiki?curid=148108" title="Clifford D. Simak">
Clifford D. Simak

Clifford Donald Simak (ur. 3 sierpnia 1904 w Millville w stanie Wisconsin, zm. 25 kwietnia 1988 w Minneapolis w stanie Minnesota) – amerykański pisarz fantastyki naukowej i fantasy, wielokrotny zdobywca nagród Hugo i Nebula, a również Damon Knight Memorial Grand Master Award w 1976. Był studentem University of Wisconsin, potem pracował w zawodzie dziennikarza.

</doc>
<doc id="148109" url="https://pl.wikipedia.org/wiki?curid=148109" title="Mors (pistolet maszynowy)">
Mors (pistolet maszynowy)



</doc>
<doc id="148111" url="https://pl.wikipedia.org/wiki?curid=148111" title="Mszana (gmina)">
Mszana (gmina)

Mszana (do 1954 "gmina Połomia") – gmina wiejska w Polsce położona we wschodniej części powiatu wodzisławskiego na terenie województwa śląskiego. W latach 1975–1998 gmina administracyjnie należała do województwa katowickiego. Siedzibą gminy jest Mszana. Przez gminę przepływają potoki Kolejówka, Mszanka i Szotkówka. Gmina Mszana leży w strefie nadgranicznej.
Położenie.
Gmina Mszana położona jest w południowo-zachodniej części województwa śląskiego. W układzie geograficznym obszar gminy leży w kotlinie Raciborsko-Oświęcimskiej w południowo-wschodniej części Płaskowyżu Rybnickiego. Historycznie obszar gminy leży na ziemi wodzisławskiej na Górnym Śląsku. Gmina Mszana obejmuje w swych granicach obszar o powierzchni 31,32 km², liczy niecałe 7000 mieszkańców. Pod względem administracyjnym gmina Mszana jest jedną z gmin powiatu wodzisławskiego, będąc jego najbardziej na wschód wysuniętą gminą. Od północy graniczy z gminami Marklowice i Świerklany, od wschodu z miastem Jastrzębie-Zdrój, od południowego zachodu z gminą Godów i od zachodu z miastem Wodzisław Śląski.
Gmina Mszana jest gminą wiejską, obejmuje 3 sołectwa: Mszana, Połomia i Gogołowa. Obszar gminy obejmuje dolinę rzeki Szotkówki oraz doliny jej prawobrzeżnych dopływów (potoków Kościelnik, Kolejówka i Mszanka). Gmina położona jest na średniej wysokości 255 m n.p.m. Dogodne warunki klimatyczne oraz położenie w rejonie Bramy Morawskiej stanowiącej naturalny korytarz miały znaczenie w historii rozwoju osadnictwa w tym rejonie.
Generalnie można stwierdzić, że gmina Mszana plasuje się w grupie gmin małych (średnia powierzchnia gminy wiejskiej w województwie śląskim to 56,10 km²).
Sołectwa.
Gogołowa, Mszana, Połomia.
Struktura powierzchni.
Według danych z roku 2005 gmina Mszana ma obszar 31,32 km², w tym:
Gmina stanowi 10,92% powierzchni powiatu.
Demografia.
Dane z 2005:
Polityka.
Wójtem Gminy Mszana jest Mirosław Szymanek.
Rada Gminy.
Rada Gminy liczy 15 radnych. Wybory do Rady Gminy odbywają się w czterech okręgach wyborczych: Gogołowa (2 radnych), Mszana 1 (4), Mszana 2 (4), Połomia (4).
Sąsiednie gminy.
Godów, Jastrzębie-Zdrój, Marklowice, Świerklany, Wodzisław Śląski

</doc>
<doc id="148114" url="https://pl.wikipedia.org/wiki?curid=148114" title="Quintana Roo">
Quintana Roo

Quintana Roo – stan we wschodnim Meksyku (na Jukatanie). Graniczy ze stanami: Jukatan i Campeche (na północy i zachodzie). Na wschodzie stan oblewają wody Morza Karaibskiego, na południu natomiast sąsiaduje z Belize.
Podział administracyjny.
Quintana Roo dzieli się na 10 gmin (hiszp. "municipios").
Historia.
Już ok. 3000 lat p.n.e. zamieszkiwały tu ludy będące protoplastami Majów. W X w. grupa Majów, znana jako "Itzáes" wzniosła ośrodki miejskie w: Chichén Itzá i Champotón, które do dzisiaj pozostają najbardziej znanymi pozostałościami po tej wysoko rozwiniętej kulturze. Później "Itzáes" razem z częścią Tolteków i Cziczimeków utworzyli Ligę Mayapan, która była swego rodzaju luźnym sojuszem pomiędzy miastami Majów. W 1194 Chichén-Itzá zostaje opuszczone przez jego mieszkańców, którzy przenoszą się do Petén.
W 1502 dochodzi do pierwszych kontaktów Majów z Europejczykami. Wtedy to bowiem kilku członków ekspedycji Krzysztofa Kolumba natyka się na łodzie rybackie tubylców. W 1511 hiszpański statek z Darien utknął na mieliźnie przy wybrzeżu obecnego Quintana Roo. Kilku rozbitków zostało zabitych, a dwóch z nich – Gonzalo Guerrero i Jerónimo de Aguilar zasymilowało się z miejscowymi Indianami.
W 1518 do regionu przybywają kolejno ekspedycje Hernándeza de Córdoby i Juana de Grijalby. W 1519 r. Hernán Cortés spotyka Jerónimo de Aguilara w Chetumal i zabiera go ze sobą. W 1526 r. Francisco de Montejo proponuje królowi Karolowi V podbój Jukatanu. Półwysep został ostatecznie opanowany po długich walkach przez syna Monteja w roku 1546.
W XVI i XVII w. wybrzeże często było atakowane przez karaibskich piratów. W roku 1652 portowa Salamanca po jednym z niszczycielskich rajdów korsarzy musiała zostać opuszczona z powodu zniszczeń. Hiszpanie zaczęli podejmować próby zapobieżenia ewentualnemu osiedlaniu się Anglików, które zakończyły się niepowodzeniem (Belize). Pierwsze próby ewangelizacyjne są podejmowane w XVIII w. Dzięki temu, że nawracanie rozpoczęło się tak późno duża część kultury Majów mogła zostać zachowana aż do odzyskania przez Meksyk niepodległości.
Po tym jak Meksyk stał się niezależny od Hiszpanii w 1823 roku Gwatemala anektowała część terytorium Petén-Itzá. W 1841 miejscowi właściciele ziemscy podejmują próbę utworzenia niepodległego Jukatanu, jednakże Republika Jukatańska nie zyskała międzynarodowego uznania. W 1847 wybuchają walki na tle etnicznym spowodowane przez dyskryminowanie Indian, duże obszary Quintana Roo ulegają zniszczeniu. W tym samym okresie dochodzi do podpisania traktatu Marshal Saint John, w wyniku którego zostaje ustalona granica na rzece "Hondo", pomiędzy Meksykiem a Belize.
W 1901 roku ostatnia rebelia Majów zostaje brutalnie zdławiona. W roku 1902 Quintana Roo zostaje autonomicznym terytorium w ramach stanu Jukatan. Podczas prezydentury Lazaro Cardenasa obszar ten staje się odrębną jednostką administracyjną (terytorium), która uzyskuje status pełnoprawnego stanu dopiero 8 października 1974 roku.
Ze względu na swoje walory przyrodnicze i liczne stanowiska archeologiczne UNESCO w 1986 r. włączyło Quintanę Roo do swojego Programu Biosfery i Człowieka. Poza rozwijającą się turystyką stan pozostaje rzadko zaludniony i dysponuje niewielkim zapleczem przemysłowym. Słaby rozwój pozaturystycznych gałęzi gospodarki jest wynikiem polityki rządu federalnego, który preferuje działalność turystyczną.
Warunki geograficzne i klimatyczne.
Stan jest położony na Półwyspie Jukatańskim, który ma charakter nizinny i równinny. Południowo-zachodni rejon cechuje się wyższym położeniem na poziomem morza (ok. 200 m). Wybrzeże składa się z długich piaszczystych plaż, przy których rozciągają się rafy koralowe. W bezpośrednim sąsiedztwie morza znajdują się liczne laguny. W wyniku przeciekania wody przez porowate skały potworzyły się również podziemne jaskinie, znane jako "cenotés".
Największą rzeką jest Hondo, która tworzy granicę z Belize.
Klimat jest gorący i wilgotny, co jest spowodowane bliskością ciepłego Morza Karaibskiego. Średnie temperatury wynoszą ok. 25 °C, maksymalnie osiągają 38 °C, a minimalnie 12 °C. Najwyższa miesięczna średnia opadów przypada na wrzesień (17 cm). Roczna średnia opadów wynosi ok. 1100–1500 mm. Quintana Roo jest często nawiedzana przez tropikalne sztormy i huragany, które nierzadko wyrządzają duże szkody w ośrodkach turystycznych i hotelach.
Roślinność stanu można podzielić na cztery formacje: lasy, sawanny, mangry i rafy. W skład lasów wchodzą m.in.: mahonie, cedry i palmy. Do często spotykanych zwierząt należą: małpy, jelenie i paka nizinna. Występuje tu prawdziwe bogactwo różnych odmian ptaków, takich jak chociażby: papugi, gołębie czy indyki. Na sawanny składają się głównie pastwiska i zarośla. Wybrzeże porośnięte jest roślinnością namorzynową, środowisko to zamieszkują m.in.: aligatory, kaczki, pelikany i wiele gatunków ryb.
Ze względu na bogaty i zróżnicowany ekosystem utworzono tu wiele Parków Narodowych (np. "Tulum"), wydzielone zostały też: Obszar Chronionego Krajobrazu "Yum Balam", Rezerwat Biosfery Sian Ka’an oraz Rezerwat "El Eden".
Gospodarka.
Turystyka ma 80-90% udział w gospodarce Quintana Roo. Cancún, będące niegdyś niezamieszkaną wyspą stało się obecnie jednym z głównych celów zagranicznych turystów (Cancún ma 25% udział w całej branży turystycznej kraju). Oprócz turystyki część mieszkańców jest zatrudniona w rolnictwie, hodowli, przy eksploatacji lasów i rybołówstwie. Przemysł ma znikomy udział w PKB. Pewne znaczenie ma przetwórstwo trzciny cukrowej oraz produkcja materiałów budowlanych. Inne sektory przemysłu są głównie nastawione na obsługę turystów (np. woda oczyszczona, lody itp.). Stan eksportuje głównie: chicle (składnik gum do żucia), miód, ryby i owoce.
Uprawia się: kukurydzę, ryż, fasolę, trzcinę cukrową, jalapeno i arbuzy. Hoduje się: świnie, bydło i owce.
W wodach u wybrzeży stanu poławia się: krewetki, homary i ślimaki morskie.
Turystyka.
Głównymi ośrodkami turystycznymi są: Cancún i Cozumel. Oprócz ośrodków wypoczynkowych chętnie odwiedzane przez turystów są antyczne miasta Majów (np. Chichén Itzá czy Tulum). Atrakcyjne warunki do nurkowania stwarzają: "Isla Mujeres" i Laguna "Chankanaab".

</doc>
<doc id="148115" url="https://pl.wikipedia.org/wiki?curid=148115" title="Forthwini">
Forthwini



</doc>
<doc id="148116" url="https://pl.wikipedia.org/wiki?curid=148116" title="Clifford Simak">
Clifford Simak



</doc>
<doc id="148117" url="https://pl.wikipedia.org/wiki?curid=148117" title="Fizyka ciekłego kryształu">
Fizyka ciekłego kryształu



</doc>
<doc id="148118" url="https://pl.wikipedia.org/wiki?curid=148118" title="Drgania harmoniczne">
Drgania harmoniczne



</doc>
<doc id="148119" url="https://pl.wikipedia.org/wiki?curid=148119" title="Clifford Donald Simak">
Clifford Donald Simak



</doc>
<doc id="148120" url="https://pl.wikipedia.org/wiki?curid=148120" title="Ohtar">
Ohtar



</doc>
<doc id="148121" url="https://pl.wikipedia.org/wiki?curid=148121" title="Marcin Mikołaj Radziwiłł">
Marcin Mikołaj Radziwiłł

Marcin Mikołaj Karol Radziwiłł herbu Trąby (ur. 11 listopada 1705 w Ciemkowiczach, zm. 11 stycznia 1782 w Słucku) – marszałek Trybunału Głównego Wielkiego Księstwa Litewskiego (1737), krajczy wielki litewski, generał lejtnant armii Wielkiego Księstwa Litewskiego. Kawaler Orderu św. Aleksandra Newskiego (1757).
Życiorys.
Syn Jana Mikołaja Radziwiłła i Doroty Henryki z Przebendowskich, późniejszej żony Franciszka Bielińskiego. Dobrze wykształcony, w młodości erudyta zajmujący się medycyną, fizyką i alchemią. Krajczy litewski z nadania Augusta III. Po ojcu odziedziczył liczne dobra, m.in. Ostrów, Przygodzice. Ojciec Józefa Mikołaja i Michała Hieronima Radziwiłłów.
W wieku młodzieńczym zaczął zdradzać objawy choroby umysłowej. Prawdopodobnie odziedziczył ją po ojcu Janie Mikołaju. Z czasem schorzenie zaczęło prowadzić do obłędu. Swoją drugą żonę uwięził wraz z synkami na kilka lat w pomieszczeniu pozbawionym mebli. Założył harem złożony z porwanych bądź kupionych dziewcząt oraz więził porwane dziewczynki. Napadał i podpalał okoliczne dwory, dokonywał rozbojów na drogach, porywał i więził ludzi, preparował zwłoki. W swoim laboratorium poszukiwał kamienia filozoficznego. Oddawał się też studiom talmudycznym, nauczył się języka hebrajskiego, otaczał się wyłącznie Żydami i przestrzegał z nimi praktyk religijnych.
W 1748 roku został pojmany w Czarnawczycach przez Hieronima Floriana Radziwiłła i ubezwłasnowolniony. Trzymany był przez rodzinę Radziwiłłów w areszcie, najpierw w Białej Podlaskiej, potem w Słucku. Kuratelę nad nim sprawowali kolejno: Hieronim Florian Radziwiłł, jego brat Michał Kazimierz Radziwiłł, syn Michał Hieronim Radziwiłł. 
W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła wątpliwego dla realizacji rosyjskich planów na sejmie 1767 roku, poseł województwa kijowskiego na sejm 1767 roku.
Żonaty dwukrotnie, z Aleksandrą z Bełchackich (dwoje dzieci) oraz z Martą z Trembickich (czworo dzieci).
Zmarł w Słucku, pochowany został w Nieświeżu.

</doc>
<doc id="148123" url="https://pl.wikipedia.org/wiki?curid=148123" title="Rdql">
Rdql



</doc>
<doc id="148131" url="https://pl.wikipedia.org/wiki?curid=148131" title="Theresienstadt">
Theresienstadt

Getto Theresienstadt, rzadziej Konzentrationslager Theresienstadt, czasem ort. Teresienstadt – kompleks dwóch niemieckich obozów koncentracyjnych utworzony na terenie Protektoratu Czech i Moraw, w miejscowości Terezin, na terenie Czech w austriackiej twierdzy z XVIII i XIX wieku. Składał się z getta dla Żydów oraz tak zwanego obozu przejściowego. Istniał w latach 1941–1945.
Historia obozu i getta.
Struktura urbanistyczna Terezina składa się z dwóch istotnych elementów: sporej wielkości miasta warownego, otoczonego murami Vaubana oraz wkomponowanej w system murów tak zwanej Małej Warowni. Pierwsza przestrzeń posłużyła Niemcom do stworzenia wielkiego getta, druga natomiast – obozu tranzytowego.
Getto.
W listopadzie 1941 całe warowne miasto zostało zamknięte i wedle rozkazu Heinricha Himmlera zmienione na getto żydowskie, do którego progresywnie przenoszono żydowskie rodziny, głównie z Protektoratu Czech i Moraw. Dla potrzeb polityki zagranicznej, jak również w pewnym stopniu propagandy wewnętrznej przedstawiano Theresienstadt jako „modelowe” getto, miejsce nowego typu osadnictwa żydowskiego czy wręcz obozu rodzinnego. De facto jednak miasto pełniło funkcję olbrzymiego obozu koncentracyjnego. Warunki życia były skrajnie ciężkie. Ludzie umierali z głodu i chorób.
W lipcu 1943 Watykan poprosił Niemców o możliwość inspekcji obozu, ale mu odmówiono.
Po umieszczeniu w getcie około 500 duńskich Żydów, Duński Czerwony Krzyż domagał się inspekcji w getcie.
23 czerwca 1944 szwajcarski i duński Czerwony Krzyż dokonały inspekcji obozu i getta w Terezinie za zgodą Niemców.
Obóz został wcześniej przygotowany, wyremontowany a także wzmożono wysyłki ludzi do obozu śmierci Auschwitz-Birkenau aby zmniejszyć przeludnienie.
Wizyta inspekcji Czerwonego Krzyża na czele ze Szwajcarem dr Maurice Rosselem padła ofiarą wielkiego oszustwa przygotowanego przez niemieckich nazistów. Inspekcja została zaproszona tylko do obejrzenia wyremontowanych zabudowań i parków oddalonych od brudnych baraków i krematorium. Na rynku grała orkiestra, na ulicach bawiły się dzieci. Urządzono na rozkaz nazistów fałszywą synagogę w dawnej sali gimnastycznej. Żołnierze niemieccy nagle zniknęli, po ulicach spacerował spokojnie żydowski policjant. Inspekcja Czerwonego Krzyża sporządziła wtedy pozytywny raport na temat tego niesławnego nazistowskiego obozu, po którym oprowadzał ich zastraszony przez Niemców "burmistrz" Paul Eppstein, który miał świeżo podbite oko. W Terezinie Niemcy terroryzowali Żydów, którzy tuż przed i po inspekcji byli wysyłani do obozów śmierci.
Zadbane i czyste miasto Terezin pełne spacerujących ludzi „to było piekło na ziemi”. Naziści wprowadzili tam też obowiązkowe aborcje.
W następstwie tej wizyty jesienią 1944 powstał na rozkaz nazistów absurdalny film propagandowy, w reżyserii Kurta Gerrona, ukazujący Żydów, którzy oddali się w ochronę III Rzeszy Niemieckiej i spokojnie żyją w eleganckim Theresienstadt w godnych warunkach. Niemiecki lektor przedstawił Terezin cynicznie i fałszywie jako „miasto uzdrowiskowe”. Film pokazuje radosnych i zdrowych ludzi. Film miał zostać pokazany światu, ale nie został nigdy opublikowany. Zachowała się tylko jego część. Reżyser zginął następnie w komorach gazowych Birkenau.
Organizacja getta była podobna do niektórych innych gett. W sprawach wewnętrznych opierała się na żydowskich „władzach samorządowych”, posiadających pewne – nieznaczne i wąskie – wpływy na niektóre aspekty życia codziennego. Pozwalało to przede wszystkim rozwinąć w bardzo ograniczonym zakresie samopomoc, szkolnictwo dla dzieci, życie kulturalne i religijne.
Początkowo zmarłych chowano w ziemi, lecz już w 1942 zbudowano krematorium. Prochy w 1944 usunięto do rzeki.
Dramatyczne chwile towarzyszyły ostatnim tygodniom istnienia obozu, gdy w czasie coraz słabszego i nieregularnego dopływu żywności do getta doszło „marszami śmierci” około 15 tysięcy więźniów z innych obozów, do których zbliżył się front.
3 maja 1945 Theresienstadt znalazł się pod kontrolą Międzynarodowego Czerwonego Krzyża, a ostatecznie jego więźniowie zostali oswobodzeni 8 maja, kiedy do miasta wkroczyła Armia Czerwona.
Komendant obozu, Austriak, SS-man Karl Rahm, został uznany przez czechosłowacki sąd za winnego zbrodni przeciwko ludzkości, skazany na śmierć i stracony w 1947.
Obóz.
Utworzony w tak zwanej Małej Warowni, w 1940 tranzytowy obóz koncentracyjny, w którym niemieccy narodowi socjaliści umieszczali ludzi, na przykład członków ruchu oporu, elity, osoby przyłapane na przekraczaniu prawa, księży, jeńców wojennych i tym podobnych. Wśród nich 90% stanowili Czesi, reszta pochodziła przede wszystkim z Polski, Jugosławii, Włoch, Francji, Wielkiej Brytanii czy Związku Radzieckiego. Przez ten obóz przeszło około 32 000 osób, z których 2600 zginęło. Większość nie przebywała długo w Małej Warowni, lecz była wysyłana do innych obozów koncentracyjnych. Brama do obozu nosi znamienny napis "Arbeit macht frei".
Więźniowie i ofiary.
Getto Theresienstadt było miejscem martyrologii wyłącznie Żydów. Z początku getto było planowane jako miejsce zamknięcia przede wszystkim słynnych Żydów, za którymi mogą się wstawiać zagraniczne państwa. Sprawiło to, że w getcie zjawiła się elita żydowskiego życia politycznego, kulturalnego, naukowego.
W dalszym czasie tysiące transportów przywoziło żydowskie rodziny do Theresienstadt, przede wszystkim z Protektoratu Czech i Moraw, ale również z Rzeszy, Holandii, Danii, a w ostatnim okresie także ze Słowacji i Węgier. W 1942 w transporcie Żydów z Breslau (Wrocław) do tego getta trafił między innymi czeski kompozytor i dyrygent Viktor Ullmann.
W ciągu czterech lat istnienia przez Theresienstadt przeszło ponad 140 tysięcy ludzi. Liczbę ofiar w tym miejscu szacuje się na 35-60 tysięcy. Pozostałych, począwszy od października 1942, naziści stopniowo wywozili na zagładę do obozów koncentracyjnych, na przykład do Auschwitz-Birkenau, około 23 500 austriackich, czeskich i niemieckich Żydów deportowano do obozu zagłady w Małym Trościeńcu na Białorusi, 16 października 1944 w transporcie do Auschwitz znalazł się Viktor Ullmann (zginął 18 października w tamtejszej komorze gazowej). W sumie sześćdziesięcioma trzema takimi „transportami śmierci” wywieziono 87 tysięcy osób, w tym wiele tysięcy małych dzieci.
W dniu wyzwolenia w getcie było jeszcze 19 tysięcy osób, w tym 1600 dzieci poniżej 15. roku życia.
Dzieje powojenne.
Po wojnie Mała Warownia służyła przez trzy lata jako więzienie dla zbrodniarzy wojennych oraz obóz ewakuacyjny dla Niemców wydalanych z Czechosłowacji. Przez cały okres komunizmu tematyka tego więzienia z lat 1945–1948 była kompletnie przemilczana przez władze i obłożona surową cenzurą. Miasto stało się na długie lata koszarami wojskowymi Czechosłowackiej Armii Ludowej. W 1947 upamiętniono getto, dziś funkcjonuje muzeum.

</doc>
<doc id="148136" url="https://pl.wikipedia.org/wiki?curid=148136" title="Lech Majewski">
Lech Majewski



</doc>
<doc id="148139" url="https://pl.wikipedia.org/wiki?curid=148139" title="Dębski">
Dębski



</doc>
<doc id="148141" url="https://pl.wikipedia.org/wiki?curid=148141" title="Godów (gmina)">
Godów (gmina)

Godów – gmina wiejska w Polsce położona w województwie śląskim, w powiecie wodzisławskim. 
W latach 1975–1998 gmina administracyjnie należała do województwa katowickiego. Historycznie teren gminy Godów należy do ziemi wodzisławskiej położonej na Górnym Śląsku.
Siedziba gminy to Godów.
Według danych z 31 grudnia 2015 r. gminę zamieszkiwało 13 528 osób.
Struktura powierzchni.
Według danych z roku 2005 gmina Godów ma obszar 38,08 km², w tym:
Gmina stanowi 13,23% powierzchni powiatu.
Demografia.
Dane z 24 stycznia 2012:
Gospodarka.
Planowane dochody budżetu gminy: 30.283.010,00 zł – stan na 24.01.2012 r.
Planowane dochody budżetu gminy na 1 mieszkańca: 2.304,64 zł/osoba – stan na 24.01.2012 r.
Planowane wydatki budżetu gminy: 30.927.754,96 zł – stan na 24.01.2012 r.
Planowane wydatki budżetu gminy na 1 mieszkańca: 2.353,71 zł/osoba – stan na 24.01.2012 r.
Stopa bezrobocia dla powiatu wodzisławskiego: 10,2% – stan na 30.09.2011 r.
Liczba osób prowadzących działalność gospodarczą na terenie gminy Godów: 492 – stan na 24.01.2012 r. (z wyłączeniem spółek zarejestrowanych w KRS)
Gmina należy do Euroregionu Śląsk Cieszyński, mimo iż nie leży w granicach historycznych Śląska Cieszyńskiego.
Infrastruktura.
Długość dróg na terenie gminy łącznie: 105,4 km, w tym:
Miejscowości.
W skład gminy Godów wchodzą sołectwa:
Sąsiednie gminy.
Gorzyce, Jastrzębie-Zdrój, Mszana, Wodzisław Śląski. Gmina sąsiaduje z Czechami.

</doc>
<doc id="148145" url="https://pl.wikipedia.org/wiki?curid=148145" title="Andrus Ansip">
Andrus Ansip

Andrus Ansip (ur. 1 października 1956 w Tartu) – estoński ekonomista, przedsiębiorca i polityk. Minister, parlamentarzysta krajowy oraz europejski, przewodniczący Estońskiej Partii Reform. W latach 2005–2014 premier Estonii stojący na czele trzech kolejnych rządów, od 2014 do 2019 wiceprzewodniczący Komisji Europejskiej.
Życiorys.
W 1979 ukończył studia w zakresie chemii organicznej na Uniwersytecie w Tartu. W latach 1987–1989 studiował rolnictwo w Estońskiej Akademii Rolniczej, a w 1992 został absolwentem zarządzania na York University w Toronto.
Od 1979 pracował jako inżynier w Katedrze Chemii Organicznej Uniwersytetu w Tartu. W latach 1981–1983 odbywał służbę wojskową w radzieckiej Flocie Bałtyckiej, po czym powrócił do pracy na uczelni. Od 1986 pozostawał etatowym pracownikiem Komitetu Rejonowego Komunistycznej Partii Estonii w Tartu (inspektorem w wydziale przemysłu oraz kierownikiem wydziału organizacyjnego).
W okresie transformacji polityczno-gospodarczej rozpoczął pracę w sektorze prywatnym. W latach 1989–1993 był dyrektorem biura regionalnego przedsiębiorstwa joint-venture Estkompexim. W pierwszej połowie lat 90. pracował jako dyrektor generalny i prezes zarządu spółki AS Rondam oraz zasiadał w radzie dyrektorów Rahvapank. W okresie 1994–1996 był dyrektorem oddziału banku Sotsiaalpank w Tartu oraz wicedyrektorem oddziału banku Põhja-Eesti Pank w tym samym mieście. Od 1994 do 1998 pełnił funkcję prezesa stacji radiowej w Tartu, pracując również w Tartu Kommertspank. W latach 1995–1996 kierował spółką Fondijuhtide AS oraz funduszem inwestycyjnym Livoonia Erastamise Investeerimisfond.
W 1998 został wybrany na burmistrza Tartu. Funkcję tę pełnił do 2004. W tym samym roku został przewodniczącym Estońskiej Partii Reform, zastępując Siima Kallasa, jej założyciela i pierwszego przewodniczącego, który został mianowany komisarzem Unii Europejskiej. Andrus Ansip objął również stanowisko ministra gospodarki i komunikacji w rządzie Juhana Partsa.
4 kwietnia 2005 otrzymał od prezydenta Estonii Arnolda Rüütela misję utworzenia rządu po dymisji dotychczasowego premiera. Zawarł koalicję rządową z Estońską Partią Centrum i Estońskim Związkiem Ludowym. W tym samym miesiącu rząd został zatwierdzony przez Riigikogu, a 13 kwietnia rozpoczął funkcjonowanie. Po zwycięstwie Partii Reform w wyborach w 2007 (w których uzyskał mandat posła do Riigikogu) ponownie został desygnowany na premiera. Po nieudanych negocjacjach z dotychczasowymi partnerami utworzył gabinet przy poparciu Isamaa ja Res Publica Liit oraz Partii Socjaldemokratycznej ("Sotsiaaldemokraatlik Erakond"). 5 maja 2007 ponownie objął urząd premiera. Od czasu wycofania się socjaldemokratów z koalicji pozostał na czele rządu mniejszościowego. Poprowadził swoje ugrupowanie do zwycięstwa w wyborach w 2011, w których sam również został wybrany do parlamentu. 5 kwietnia prezydent Toomas Hendrik Ilves powołał ministrów trzeciego rządu Andrusa Ansipa, tworzonego ponownie przez Partię Reform i koalicyjną IRL; gabinet ten rozpoczął urzędowanie następnego dnia.
4 marca 2014 zgodnie z wcześniejszą zapowiedzią przedłożył prezydentowi Estonii swoją rezygnację ze stanowiska premiera. Odszedł z urzędu ostatecznie 26 marca 2014, kiedy zaprzysiężony został gabinet Taaviego Rõivasa.
W wyborach europejskich w tym samym roku Andrus Ansip z ramienia liberałów został wybrany do Europarlamentu VIII kadencji. 10 września tego samego roku Jean-Claude Juncker ogłosił nominację Andrusa Ansipa na wiceprzewodniczącego KE oraz komisarza ds. jednolitego rynku cyfrowego (od 1 listopada 2014). W wyborach w 2019 ponownie uzyskał mandat eurodeputowanego. Celem jego objęcia od lipca 2019 złożył rezygnację z funkcji w Komisji Europejskiej.

</doc>
<doc id="148154" url="https://pl.wikipedia.org/wiki?curid=148154" title="Siim Kallas">
Siim Kallas

Siim Kallas (ur. 2 października 1948 w Tallinnie) – estoński ekonomista i polityk, prezes Banku Estonii w latach 1991–1995, minister spraw zagranicznych w latach 1995–1996, minister finansów w latach 1999–2002, premier Estonii w latach 2002–2003. Wiceprzewodniczący Komisji Europejskiej, komisarz ds. transportu w Komisji Europejskiej pod przewodnictwem José Manuela Barroso.
Życiorys.
W 1972 ukończył studia na Wydziale Finansów Uniwersytetu w Tartu, a w 1975 studia podyplomowe.
Od 1972 do 1990 należał do KPZR. W 1994 stanął na czele wolnorynkowej i liberalnej Estońskiej Partii Reform. Po dziesięciu latach kierowania partią zrezygnował ze stanowiska, zostając jej honorowym przewodniczącym. W latach 1995–1999 oraz 2003–2004 był deputowanym Riigikogu. Od 1991 do 1995 i od 1999 do 2004 pełnił funkcję prezesa Estońskiego Związku Kolarskiego.
Pracował początkowo w Ministerstwie Finansów Estońskiej SRR. Od 1979 do 1986 pełnił funkcję dyrektora Centralnej Rady Kas Oszczędnościowych w Estonii. W latach 1986–1989 był zastępcą redaktora naczelnego dziennika "Rahva Hääl". W 1989 został wybrany do Rady Najwyższej ZSRR. Od 1989 do 1991 stał na czele estońskiego Zrzeszenia Związków Zawodowych.
W 1991 został prezesem Banku Estonii, a cztery lata później otrzymał nominację na stanowisko ministra spraw zagranicznych. Z funkcji tej odszedł w 1996. Od 1999 do 2002 pełnił funkcję ministra finansów. 28 stycznia 2002 objął funkcję premiera. Na czele estońskiego rządu stał do 10 kwietnia 2003. 1 maja 2004 wszedł w skład Komisji Europejskiej jako komisarz ds. ekonomicznych i walutowych (wspólnie z Joaquínem Almunią), a w listopadzie 2004 objął stanowisko wiceprzewodniczącego Komisji Europejskiej oraz komisarza ds. administracji, audytu i zwalczania nadużyć finansowych. W listopadzie 2009 ogłoszono, iż w nowej KE José Manuela Barroso obejmie funkcję wiceprzewodniczącego oraz komisarza ds. transportu. Funkcję tę objął po zatwierdzeniu przez Parlament Europejski w lutym 2010. Pełnił tę funkcję do końca kadencji KE.
W 2016 wysunięty przez swoją partię na urząd prezydenta Estonii. W sierpniu estoński parlament w trzech turach głosowania nie zdołał wybrać prezydenta. Siim Kallas wystartował następnie na to stanowisko w wyborach przeprowadzanych we wrześniu przez kolegium wyborców. W drugiej turze głosowania wygrał z Allarem Jõksem (138 głosów do 134 głosów), jednak nie uzyskał wymaganej większości głosów.
W wyniku wyborów w 2019 i 2023 Siim Kallas ponownie uzyskiwał mandat deputowanego do Riigikogu.
Jego córka Kaja Kallas także zaangażowała się w działalność polityczną.
Odznaczenia.
W 2019 odznaczony Krzyżem Komandorskim Orderu Zasługi Rzeczypospolitej Polskiej.

</doc>
<doc id="148157" url="https://pl.wikipedia.org/wiki?curid=148157" title="Gogołowa">
Gogołowa

Gogołowa (niem. "Gogolau") – wieś w Polsce położona w województwie śląskim, w powiecie wodzisławskim, w gminie Mszana, historycznie na Górnym Śląsku. W latach 1975–1998 miejscowość położona była w województwie katowickim.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Gogolow".
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Gogolowa" oraz nazwą zgermanizowaną "Gogolau". Topograficzny opis Górnego Śląska z 1865 roku notuje dwie niemieckie nazwy wsi "Nieder Gogellau" oraz "Nieder Gogolau".
Historia.
Wieś Gogołowa położona jest we wschodniej części historycznej ziemi wodzisławskiej. Od końca XV wieku do początków XIX wieku, wraz z okolicznymi terenami wchodziła w skład Państwa Wodzisławskiego.
W wyniku wojen śląskich Gogołowa znalazła się wraz z całą ziemią wodzisławską w Królestwie Pruskim.
Topograficzny opis Górnego Śląska z 1865 roku notuje stosunki ludnościowe na terenie wsi - "In Nieder-Gogellau sind 31 Haushaltungen mit 134 nur polnisch Sprechenden(...)." czyli w tłumaczeniu na język polski "W Gogołowie Dolnej jest 31 gospodarstw domowych z 134 mieszkańcami mówiącymi tylko po polsku(...)".
Zabytki.
Jest to najmniejsze sołectwo (1070 mieszkańców) w gminie Mszana. Znajduje się tu kapliczka św. Jana Nepomucena z XIX wieku.
Religia.
Wieś należy do Parafii w Połomi.

</doc>
<doc id="148158" url="https://pl.wikipedia.org/wiki?curid=148158" title="Wojciech Wencel">
Wojciech Wencel

Wojciech Wencel (ur. 16 lutego 1972 w Gdańsku) – polski poeta, felietonista, eseista i krytyk literacki.
Życiorys.
Absolwent III Liceum Ogólnokształcącego im. Bohaterów Westerplatte (popularnej „Topolówki”) oraz polonistyki Uniwersytetu Gdańskiego. Stały felietonista tygodników „Nowe Państwo” (1999–2004), „Ozon” (2005–2006), „Wprost” (2006–2008), „Gość Niedzielny” (2006-2019), „Gazeta Polska” (2011–2013), „wSieci” (2014-2018). Wiersze publikował m.in. w „Brulionie”, „Zeszytach Literackich” i „Tygodniku Powszechnym”.
Był członkiem redakcji kwartalnika „Fronda” (1997–2007) oraz współzałożycielem i członkiem redakcji magazynu „44 / Czterdzieści i Cztery” (2007–2011).
Od 1998 jest stałym współpracownikiem dwumiesięcznika „Arcana”. W latach 1998–2002 był członkiem, a następnie wiceprzewodniczącym Rady Programowej TVP SA.
W 2010 wszedł w skład Trójmiejskiego Społecznego Komitetu Poparcia Jarosława Kaczyńskiego na prezydenta RP. Jest autorem manifestu stowarzyszenia Solidarni 2010. W 2011 był inicjatorem listu otwartego poetów wyrażającego solidarność z Jarosławem Markiem Rymkiewiczem, pozwanym przez spółkę Agora.
W 2011 otrzymał Nagrodę Literacką im. Józefa Mackiewicza za tom poezji „De profundis”.
W 2014 jego „Oda na dzień św. Cecylii” zajęła czwarte miejsce w plebiscycie Programu Drugiego Polskiego Radia „25 książek na 25-lecie”. Słuchacze radiowej Dwójki uznali ją za najważniejszy tom poezji napisany w języku polskim w ostatnim ćwierćwieczu.
W lutym 2017 Wojciech Wencel został laureatem nagrody „Zasłużony dla Polszczyzny” przyznawanej przez Prezydenta RP.
Kandydatura Wojciecha Wencla do tej nagrody została wyłoniona (jako jedna z trzech) w tajnym głosowaniu na posiedzeniu kapituły nagrody 12 października 2016 r. Po posiedzeniu przedstawiciele Rady Języka Polskiego: przewodniczący Andrzej Markowski, sekretarz Katarzyna Kłosińska i członek Rady Jerzy Bralczyk oraz wchodząca w skład kapituły laureatka nagrody z 2013 r. Jadwiga Puzynina odmówili podpisania protokołu; ich stanowisko poparli laureaci tej nagrody z lat ubiegłych, członkowie kapituły nagrody nieobecni na posiedzeniu: Jerzy Bartmiński, Jan Miodek i Walery Pisarek. Po ogłoszeniu nagrody opublikowali oni na witrynie Rady Języka Polskiego datowane na 18 października 2016 r. oświadczenie zatytułowane votum separatum, w którym uzasadniają swoje postępowanie tym, że – nieznane im w trakcie posiedzenia – teksty publicystyczne Wojciecha Wencla „zaprzeczają idei etyki słowa”.

</doc>
<doc id="148159" url="https://pl.wikipedia.org/wiki?curid=148159" title="Giuseppe Caprio">
Giuseppe Caprio

Giuseppe Caprio (ur. 15 listopada 1914 w Lapio, zm. 15 października 2005 w Rzymie) – włoski duchowny rzymskokatolicki, dyplomata watykański, wysoki urzędnik Kurii Rzymskiej, przewodniczący Prefektury Ekonomicznych Spraw Stolicy Apostolskiej w latach 1981–1990, wielki mistrz Zakonu Rycerskiego Grobu Bożego w Jerozolimie w latach 1988–1995, kardynał.
Życiorys.
Studiował w seminarium w Benewencie, przyjął święcenia kapłańskie 17 grudnia 1938 w Rzymie; kontynuował w Rzymie studia - na Papieskim Uniwersytecie Gregoriańskim i Papieskiej Akademii Duchownej (szkole dyplomacji Stolicy Apostolskiej). Od 1940 pracował w dyplomacji watykańskiej, początkowo jako członek rzymskiego personelu Sekretariatu Stanu. W latach 1947-1951 był sekretarzem nuncjatury w Chinach, został wydalony przez władze komunistyczne po 3-miesięcznym internowaniu. Pracował następnie jako audytor nuncjatury w Belgii, powrócił do Azji w 1954 i został tymczasowym szefem delegatury apostolskiej w Wietnamie Południowym. W listopadzie 1955 otrzymał tytuł papieskiego prałata domowego.
20 maja 1959 mianowany internuncjuszem przy chińskim rządzie na Tajwanie; w październiku 1961 został arcybiskupem tytularnym Apollonia, sakry udzielił mu 14 grudnia 1961 w Benevento kardynał Grégoire-Pierre XV Agagianian, prefekt Kongregacji Rozkrzewiania Wiary. Arcybiskup Caprio uczestniczył w pracach Soboru Watykańskiego II (1962-1965), a w sierpniu 1967 przeszedł na stanowisko pronuncjusza w Indiach. Przewodniczył delegacji Watykanu na II Konferencji Narodów Zjednoczonych ds. Handlu i Rozwoju w Nowym Delhi (1968). Od kwietnia 1969 pracował w Kurii Rzymskiej, został sekretarzem Administracji Patrymonium Stolicy Apostolskiej; od czerwca 1977 substytut w Sekretariacie Stanu. Po wyborze Karola Wojtyły na papieża, to on pomagał mu oswoić się z urzędem papieskim oraz to właśnie on asystował mu podczas słynnych odwiedzin w klinice Gemelli, Andrzeja Marii Deskura dzień po konklawe.
W kwietniu 1979 został mianowany proprezydentem Administracji Dóbr Stolicy Apostolskiej, a w czerwcu t.r. Jan Paweł II wyniósł go na swoim pierwszym konsystorzu do godności kardynalskiej, nadając diakonię S. Maria Ausiliatrice in Via Tuscolana. Po nominacji kardynalskiej Caprio został pełnoprawnym prezydentem Administracji Patrymonium; w styczniu 1981 przeszedł na stanowisko prezydenta Prefektury Spraw Ekonomicznych Stolicy Świętej. Brał udział w wielu sesjach Światowego Synodu Biskupów w Watykanie.
Od czerwca 1987 przysługiwała mu godność kardynała protodiakona, w listopadzie 1990 został promowany do rangi kardynała prezbitera; otrzymał tytuł prezbiterski S. Mariae de Victoria. Po osiągnięciu wieku emerytalnego (75 lat) zrezygnował z funkcji prezydenta Prefektury Spraw Ekonomicznych. Od listopada 1988 do grudnia 1995 był Wielkim Mistrzem Zakonu Rycerskiego Grobu Pańskiego w Jerozolimie. Reprezentował Jana Pawła II w charakterze specjalnego wysłannika na pogrzebie księcia Liechtensteinu Franciszka Józefa II (1989) i na intronizacji cesarza Japonii Akihito (listopad 1990).
Po ukończeniu 80. roku życia (listopad 1994) utracił prawo udziału w konklawe.

</doc>
<doc id="148160" url="https://pl.wikipedia.org/wiki?curid=148160" title="Prezydent Estonii">
Prezydent Estonii

Prezydent Republiki – głowa państwa Republiki Estonii wybierana przez Riigikogu lub kolegium wyborców. Prawo do zgłaszania kandydata na urząd Prezydenta Republiki ma nie mniej niż jedna piąta członków Riigikogu. 
Na kandydata na urząd Prezydenta Republiki może być zgłoszona osoba, która uzyskała prawa obywatelskie Estonii z mocy urodzenia i ukończyła 40 lat. Prezydenta Republiki wybiera się w głosowaniu tajnym. Każdy członek Riigikogu ma jeden głos. Za wybranego uważa się kandydata, za którym głosowała większość dwóch trzecich członków Riigikogu. Jeżeli żaden z kandydatów nie uzyska wymaganej większości głosów, to następnego dnia przeprowadza się nową turę głosowania. Przed drugą turą głosowania dokonuje się ponownego zgłaszania kandydatów. Jeżeli w drugiej turze głosowania żaden z kandydatów nie otrzyma wymaganej większości głosów, to tego samego dnia przeprowadza się trzecią turę głosowania, w której występują dwaj kandydaci, którzy otrzymali największą liczbę głosów. Jeżeli Prezydent Republiki nie zostanie wybrany i w trzeciej turze głosowania, to Przewodniczący Riigikogu zwołuje w ciągu miesiąca kolegium wyborców w celu wybrania Prezydenta Republiki. Kolegium wyborców składa się z członków Riigikogu i przedstawicieli rad samorządów lokalnych. Każda rada samorządu lokalnego wybiera do kolegium wyborców co najmniej jednego przedstawiciela, który musi być obywatelem Estonii. Riigikogu przedstawia kolegium wyborców dwóch kandydatów na urząd prezydenta, którzy otrzymali największą liczbę głosów w Riigikogu. Prawo zgłaszania kandydata na urząd prezydenta ma także co najmniej dwudziestu jeden członków kolegium wyborczego. Kolegium wyborców wybiera Prezydenta Republiki większością głosów swych członków biorących udział w głosowaniu. Jeżeli w pierwszej turze głosowania żaden z kandydatów nie zostanie wybrany, to tego samego dnia przeprowadza się drugą turę głosowania, w której uczestniczą dwaj kandydaci, którzy otrzymali największą liczbę głosów. 
Prezydenta Republiki wybiera się na pięć lat. Nikt nie może zostać wybranym na urząd Prezydenta Republiki więcej niż na dwie kolejne kadencje. Wybory zwyczajne Prezydenta Republiki przeprowadza się nie wcześniej niż na sześćdziesiąt i nie później niż na dziesięć dni przed upływem kadencji Prezydenta Republiki. 
Prezydent Republiki obejmując urząd składa przed Riigikogu następującą przysięgę narodowi Estonii: "Obejmując urząd Prezydenta Republiki, ja (imię i nazwisko) uroczyście ślubuję, że będę niezłomnie bronić Konstytucji i prawa Republiki Estońskiej, że będę sprawiedliwie i bezstronnie korzystać z danej mi władzy, że będę wiernie i sumiennie wykonywać swoje obowiązki, dokładając wszystkich swych sił i umiejętności dla dobra narodu Estonii i Republiki Estońskiej". 

</doc>
<doc id="148163" url="https://pl.wikipedia.org/wiki?curid=148163" title="Stefan Rowiński">
Stefan Rowiński

Stefan Rowiński, ps. "Eryk" (ur. 10 sierpnia 1875 w Mirkowie, zm. 27 listopada 1943 w Ostrowie Wielkopolskim) – polski księgarz, działacz społeczny i polityczny, kierownik Okręgu Południowa Wielkopolska Delegatury Rządu na ziemie włączone do III Rzeszy, związany z endecją.
Życiorys.
Absolwent Królewskiego Gimnazjum w Ostrowie Wielkopolskim. Aktywista gimnazjalnego Towarzystwa Tomasza Zana. Doprowadził do zjednoczenia kół TTZ z Wielkopolski i Pomorza, w Ostrowie był prezesem koła. Jeden z pierwszych członków organizacji niepodległościowej „Zet” i Ligi Narodowej. W 1900 w trakcie zdawania matury został relegowany za przynależność do tajnych organizacji i rozpowszechnianie zabronionych wydawnictw (przemycanych z emigracji lub Galicji). Zamknięta droga do dalszego kształcenia w Prusach spowodowała wyjazd do Krakowa i Lipska dla nauki księgarstwa i introligatorstwa.
W 1903 wrócił do Ostrowa i przejął po Witoldzie Leitgeberze księgarnię, drukarnię i wydawnictwo „Gazety Ostrowskiej”, która pod jego kierunkiem oddziaływała niebawem na teren całej południowej Wielkopolski. Organizator polskiego życia narodowego w czasie zaborów – jego księgarnia była miejscem spotkań ówczesnej ostrowskiej elity. Działacz ostrowskiego oddziału Towarzystwa Czytelni Ludowych, pomysłodawca i fundator bibliobusu – objazdowej biblioteki. Uczestnik wydarzeń Republiki Ostrowskiej.
Pierwszy burmistrz Ostrowa w II Rzeczypospolitej (od 1 stycznia 1919 do 30 marca 1920), radny miejski przez cały okres międzywojenny. Dzięki jego zabiegom powstała w Ostrowie Fabryka Wagon.
W czasie II wojny światowej współorganizator niepodległościowej organizacji Józefa Prądzyńskiego „Ojczyzna”, a w latach 1942–1943 delegat rządu londyńskiego na Wielkopolskę.
Pochowano go na cmentarzu na Wenecji w Ostrowie Wielkopolskim. 
Działaczką społeczną była również jego żona, Kazimiera z Poturalskich (1881–1919). Zawarli związek małżeński w 1903. Kazimiera Rowińska organizowała Towarzystwo Czytelni Kobiet i została pierwszą prezeską Stowarzyszenia Kobiet Pracujących w Ostrowie. Małżeństwo miało czworo dzieci – trzech synów (Bogdana, lekarza; Zbigniewa, prokuratora; Lecha, ekonomistę; Wandę, zamężną Sobczak, nauczycielkę geografii). Młodszym bratem Stefana był Antoni, inżynier górniczy.
Upamiętnienie.
Imię Stefana Rowińskiego nosi plac przy którym znajdowały się prowadzone przezeń księgarnia i drukarnia.
Jest także patronem Bursy Szkolnej, Szkoły Podstawowej nr 13 (od 1996) oraz Biblioteki Publicznej w Ostrowie Wielkopolskim.

</doc>
<doc id="148164" url="https://pl.wikipedia.org/wiki?curid=148164" title="Recep Tayyip Erdoğan">
Recep Tayyip Erdoğan

Recep Tayyip Erdoğan (wym. tur. []; ur. 26 lutego 1954 w Stambule) – turecki ekonomista i polityk, przewodniczący Partii Sprawiedliwości i Rozwoju w latach 2001–2014 i ponownie od 2017, burmistrz Stambułu w latach 1994–1998, premier Turcji w latach 2003–2014, prezydent Turcji od 28 sierpnia 2014.
Życiorys.
W 1973 ukończył szkołę religijną İmam Hatip Lisesi w Stambule, a w 1981 studia na Wydziale Ekonomii i Handlu Uniwersytetu Marmara.
Pochodzi z ubogiej rodziny pracownika straży przybrzeżnej z Rize. Wychowywał się w stambulskiej dzielnicy Kasımpaşa. W młodości zarabiał na życie sprzedając na ulicy lemoniadę i sezamki. Przez wiele lat amatorsko uprawiał piłkę nożną.
W czasie studiów zaangażował się w działalność polityczną. Był członkiem Tureckiego Narodowego Związku Studentów. Związał się z ruchem islamistycznym skupionym wokół Necmettina Erbakana. Wstąpił do islamistycznej Partii Ocalenia Narodowego (MSP). W 1976 został wybrany na przewodniczącego organizacji młodzieżowej MSP w Beyoğlu, a następnie został szefem organizacji młodzieżowej MSP w Stambule.
Po przewrocie wojskowym 12 września 1980, po którym zdelegalizowano wszystkie partie polityczne, Erdoğan pracował w sektorze prywatnym jako doradca i menedżer. W 1983 wrócił do działalności politycznej jako członek Partii Dobrobytu. Rok później został przewodniczącym okręgowej organizacji partyjnej w Beyoğlu, a w 1985 przewodniczącym organizacji regionalnej w Stambule oraz członkiem centralnych władz partii.
27 marca 1994 wygrał wybory na stanowisko burmistrza Stambułu. W okresie sprawowania tej funkcji (1994-1998), Erdoğanowi udało się rozwiązać szereg problemów w sferze gospodarki, infrastruktury, komunikacji oraz ekologii, m.in. poprzez budowę sieci wodociągowej i kanalizacyjnej, oczyszczalni ścieków, dróg i mostów, mieszkań komunalnych oraz pomoc dla najuboższych. Zdołał również spłacić znaczną część miejskich długów. Erdoğan uchodzi też za pierwszego z burmistrzów Stambułu, który zatroszczył się o ochronę środowiska. Za osiągnięcia w zarządzaniu metropolią był chwalony także przez przeciwników politycznych. Mimo zarzutów, że na miejskich kontraktach skorzystały firmy należące do jego partyjnych kolegów, Erdoğan zachował opinię jednego z najmniej skorumpowanych polityków tureckich. Jednocześnie Erdoğan zrezygnował z realizacji pomysłów niezgodnych ze świeckim charakterem państwa tureckiego (m.in. ponownego przekształcenia Hagia Sophia w meczet).
12 grudnia 1997 na wiecu w prowincji Siirt wygłosił przemówienie, w którym zacytował fragment poematu Ziyi Gokalpa:
Przemówienie zostało uznane za podżeganie do nienawiści na tle religijnym. W 1998 Erdoğan został usunięty z funkcji burmistrza Stambułu i skazany na dziesięć miesięcy pozbawienia wolności. Po kolejnych apelacjach wyrok został utrzymany w mocy, jednak Erdoğan nie odbył całej kary. Latem 2001 wyszedł na wolność po czterech miesiącach więzienia na mocy amnestii.
14 sierpnia 2001 wraz z grupą działaczy zdelegalizowanej islamistycznej Partii Cnoty (następczyni Partii Dobrobytu) założył ugrupowanie Partia Sprawiedliwości i Rozwoju (AKP). Został wybrany jej przewodniczącym. Jako lider nowej formacji politycznej odwołującej się do tradycji ruchów islamistycznych Erdoğan złagodził retorykę religijną i opowiedział się za integracją Turcji z Unią Europejską. W wyborach parlamentarnych w 2002 AKP zdobyła ponad 34% głosów i dwie trzecie mandatów w parlamencie, dzięki czemu mogła utworzyć większościowy gabinet. W związku z sądowym zakazem pełnienia funkcji publicznych Erdoğan nie mógł kandydować ani objąć stanowiska szefa rządu. Po zdjęciu zakazu 9 marca 2003 wziął udział w wyborach uzupełniających w okręgu Siirt zdobywając 85% głosów.
14 marca 2003 objął stanowisko premiera Turcji. W 2007 uzyskał reelekcję w kolejnych wyborach parlamentarnych, zdobywając mandat w okręgu stambulskim. AKP uzyskała zaś łącznie ponad 46% głosów oraz 341 miejsc w Zgromadzeniu Narodowym, co umożliwiło jej utworzenie kolejnego rządu większościowego z Erdoğanem na stanowisku premiera. Erdoğan zachował stanowisko po kolejnych wyborach parlamentarnych w 2011, w których AKP zdobyła 49,9% głosów oraz 326 mandatów.
Jako kandydat Partii Sprawiedliwości i Rozwoju brał udział w pierwszych w historii kraju powszechnych wyborach prezydenckich. Głosowanie odbyło się 10 sierpnia 2014, Erdoğan zwyciężył już w pierwszej turze uzyskując 51,79% głosów. Wkrótce potem nowym przywódcą Partii Sprawiedliwości i Rozwoju i następcą Erdoğana na stanowisku szefa rządu został mianowany minister spraw zagranicznych Ahmet Davutoğlu. 28 sierpnia 2014 został oficjalnie zaprzysiężony na stanowisku prezydenta.
Po wydaniu przez Sąd Konstytucyjny Turcji wyroku z 26 lutego 2016 uznającego aresztowanie dwóch dziennikarzy Cana Dündara i Erdema Güla za bezprawne, 11 marca 2016 Erdoğan stwierdził, iż organ ten poczynił krok przeciwko narodowi i że kolejne takie działania Sądu mogą postawić jego dalsze istnienie pod znakiem zapytania.
16 kwietnia 2017 z jego inicjatywy odbyło się ogólnopaństwowe referendum w sprawie zmiany ustroju państwa z parlamentarnego na prezydencki.
Rok później zwyciężył już w pierwszej turze wyborów prezydenckich. 9 lipca został zaprzysiężony na kolejną kadencję, jednocześnie obejmując urząd szefa rządu.

</doc>
<doc id="148165" url="https://pl.wikipedia.org/wiki?curid=148165" title="Jalal Talabani">
Jalal Talabani



</doc>
<doc id="148167" url="https://pl.wikipedia.org/wiki?curid=148167" title="Ryszard Bonda">
Ryszard Bonda

Ryszard Mieczysław Bonda (ur. 10 lutego 1960 w Płotach) – polski polityk, technik rolnik, przedsiębiorca, poseł na Sejm IV kadencji.
Życiorys.
Wykształcenie i praca zawodowa.
W 1984 ukończył Policealne Studium Zawodowe w Nowogardzie. Początkowo pracował jako kierowca wywrotki. W latach 80. założył firmę transportową. W 1992 rozpoczął prowadzenie indywidualnego 1452-hektarowego gospodarstwa rolnego.
W latach 90. rozwinął działalność gospodarczą. Był właścicielem m.in. browaru, magazynów zbożowych, sklepu i firmy handlowo-usługowej. Założył w Nowogardzie klub kolarski Bon-Sawa. Był członkiem zarządu Polskiego Związku Kolarskiego. W 2008 został wiceprezesem spółki Nord Media Press.
Działalność polityczna.
W 2000 wspierał protesty ZZR „Samoobrona”. W wyborach parlamentarnych w 2001 z listy Samoobrony RP uzyskał mandat poselski na Sejm IV kadencji w okręgu legnickim (otrzymał 8876 głosów). Wszedł do prezydium klubu parlamentarnego tej partii. W latach 2001–2002 był wiceprzewodniczącym Komisji Kultury Fizycznej i Sportu.
W czerwcu 2002 wystąpił z klubu parlamentarnego i partii. Do końca kadencji pozostawał niezrzeszony. W wyborach do Sejmu w 2005 nie ubiegał się o reelekcję.
Postępowania karne.
W 2004 w związku z tzw. aferą zbożową został oskarżony o przywłaszczenie 27 tys. ton zboża o wartości 11 mln zł. W 2010 został skazany przez Sąd Rejonowy w Goleniowie na karę 3,5 roku pozbawienia wolności oraz grzywnę w kwocie 50 tys. zł.
Prokurator Prokuratury Okręgowej w Szczecinie przedstawił mu zarzuty przywłaszczenia maszyn rolniczych o wartości 651 tys. zł oraz dokonania oszustw. Akt oskarżenia w tej sprawie został skierowany do Sądu Okręgowego w Szczecinie w grudniu 2007. Wszczęto także proces, w którym Ryszard Bonda został oskarżony o wyłudzenie 50 tys. zł państwowych dotacji. W sierpniu 2010 został również wraz z żoną oskarżony o oszustwo i wyłudzenie kilku milionów złotych.
Ryszard Bonda wielokrotnie nie stawiał się na sądowych rozprawach, co spowodowało, że w 2008 sąd nakazał jego tymczasowe aresztowanie.
Życie prywatne.
Jest żonaty, ma troje dzieci.

</doc>
<doc id="148168" url="https://pl.wikipedia.org/wiki?curid=148168" title="1981 Tour (Depeche Mode)">
1981 Tour (Depeche Mode)

Speak &amp; Spell – druga trasa koncertowa grupy muzycznej Depeche Mode; obejmuje sześćdziesiąt koncertów. Jest to pierwsza trasa, kiedy to grupa dała koncerty poza granicami Wielkiej Brytanii.

</doc>
<doc id="148170" url="https://pl.wikipedia.org/wiki?curid=148170" title="Martwe Zło">
Martwe Zło



</doc>
<doc id="148172" url="https://pl.wikipedia.org/wiki?curid=148172" title="Accor">
Accor

Accor (do 2019 "AccorHotels") – francuskie przedsiębiorstwo, działające na rynku turystycznym (hotele, restauracje, biura podróży).
Sieci hotelowe.
Konsorcjum prowadzi następujące sieci hoteli:
Polska.
W Polsce poprzez AccorInvest Group S.A. jest właścicielem spółki akcyjnej Orbis, która prowadzi hotele w sieciach Sofitel, Novotel, Mercure, Ibis i Ibis Budget oraz Ibis Styles.

</doc>
<doc id="148174" url="https://pl.wikipedia.org/wiki?curid=148174" title="PM-63 Rak">
PM-63 Rak



</doc>
<doc id="148176" url="https://pl.wikipedia.org/wiki?curid=148176" title="Reticulum">
Reticulum



</doc>
<doc id="148178" url="https://pl.wikipedia.org/wiki?curid=148178" title="Desant morski">
Desant morski

Desant morski – operacja wojsk lądowych lub piechoty morskiej przetransportowanych drogą morską w celu zajęcia odcinka wybrzeża bronionego przez przeciwnika. To także wydzielone, odpowiednio przygotowane siły i środki marynarki wojennej lub wojsk lądowych, które wykorzystując transport morski, osłonę z powietrza oraz z morza, prowadząc walkę z nieprzyjacielem na wybrzeżu.
Działania desantowe.
Morskie działania desantowe są operacjami wojskowymi prowadzonymi z morza przez siły marynarki wojennej i siły desantowe zaokrętowane na okrętach lub innych statkach. Ich zasadniczym celem jest wysadzenie oddziałów na zajmowany i broniony przez przeciwnika brzeg morski i wykonanie powierzonego zadania.
Działania desantowe z morza są prowadzone połączonym wysiłkiem większości klas okrętów, czasem statków, lotnictwa i sił desantowych przeciwko siłom przeciwnika na wybrzeżu. Działania te są najbardziej złożonymi spośród operacji połączonych.
Siły desantowe zapewniają mobilność strategiczną i manewrowość operacyjną, jak również elastyczność polityczną i militarną. Pomimo że ich działania mogą być ograniczane ze względów geograficznych lub hydrologicznych, siły desantowe przygotowane na morzu stanowią poważny problem dla przeciwnika, który zmuszony jest rozproszyć swoje siły, aby bronić wszystkich dogodnych do lądowania odcinków wybrzeża, bądź też utrzymywać większe odwody. Otrzymując przetworzone, aktualne dane z rozpoznania, siły desantowe wykorzystują element zaskoczenia i słabe punkty przeciwnika poprzez wykorzystanie odpowiedniego typu oraz ilości sił we właściwym czasie i miejscu. Dlatego też, siły zaokrętowane stanowią zasadniczy element sił desantowych. Ich użycie pozwala, w zależności od szczegółowych celów, osiągać efekty w skali taktycznej, operacyjnej lub strategicznej.
Zadania desantu morskiego.
Podstawowe:
Ponadto:
Rodzaje działań desantowych z morza.
Atak
Wycofanie
Demonstracja
Rajd

</doc>
<doc id="148184" url="https://pl.wikipedia.org/wiki?curid=148184" title="Recep Tayyip Erdogan">
Recep Tayyip Erdogan



</doc>
<doc id="148186" url="https://pl.wikipedia.org/wiki?curid=148186" title="Paweł Naumowicz">
Paweł Naumowicz

Paweł Naumowicz MIC (ur. 1966 w Elblągu) – marianin, ksiądz katolicki, prowincjał Polskiej Prowincji Zgromadzenia Księży Marianów w latach 2005-2017, od 15 października 2013 wiceprzewodniczący Konferencji Wyższych Przełożonych Zakonów Męskich.
Życiorys.
Po ukończeniu studiów na Wydziale Elektroniki Politechniki Gdańskiej wstąpił do zakonu marianów, a święcenia kapłańskie przyjął w 1997 roku. W 2005 roku wybrany prowincjałem na kapitule zakonu w Licheniu.
Prowincjał marianów.
W 2010 ks. Naumowicz jako prowincjał marianów polecił ks. Adamowi Bonieckiemu MIC powrót do wspólnoty zakonnej w Warszawie, co zmusiło ks. Bonieckiego do rezygnacji z funkcji redaktora naczelnego "Tygodnika Powszechnego", którego redakcja mieści się w Krakowie. Na początku listopada 2011 nałożył na niego zakaz wystąpień w mediach z wyjątkiem pisania do "Tygodnika Powszechnego", bez podania przyczyn tej decyzji. Wkrótce po zakończeniu kadencji ks. Naumowicza jego następca, ks. Tomasz Nowaczek MIC, uchylił sankcję wobec ks. Bonieckiego. 
W październiku 2013 wyżsi przełożeni polskich struktur męskich zakonów katolickich w Polsce, zebrani w Częstochowie, wybrali go na stanowisko wiceprzewodniczącego Konferencji Wyższych Przełożonych Zakonów Męskich. 

</doc>
<doc id="148187" url="https://pl.wikipedia.org/wiki?curid=148187" title="Batawia">
Batawia



</doc>
<doc id="148188" url="https://pl.wikipedia.org/wiki?curid=148188" title="Hymn Laosu">
Hymn Laosu

Pheng Xat Lao ("ເພງຊາດລາວ") został skomponowany przez Thongdy Sounthonevichit (1905–1986) w roku 1941, słowa zaś napisał Sisana Sisane. Hymnem Państwowym Królestwa Laosu jest od roku 1947. Oryginalne słowa zostały zmienione przez komunistów po powstaniu Laotańskiej Republiki Ludowo-Demokratycznej w 1975 roku.

</doc>
<doc id="148193" url="https://pl.wikipedia.org/wiki?curid=148193" title="Kodeks rycerski">
Kodeks rycerski

Kodeks rycerski – zbiór zasad etycznych, moralnych i zawodowych, którymi kierowali się rycerze. Charakter kodeksów rycerskich umiejscawia je wśród tzw. kodeksów deontologicznych. Przestrzeganie ich gwarantowało dobrą opinię i godne życie. 
Istniały różne zbiory takich zasad – różniły się od siebie w zależności od epoki, geografii występowania, ustroju społeczno-politycznego bądź tradycji religijnych. W szczególności w dobie krucjat oraz w późnym średniowieczu pojawiły się próby kodyfikacji, lecz nigdy nie osiągnęły jakiegokolwiek ujednolicenia. W efekcie zasady rycerskie pozostawały prawem niepisanym, honorowym. 
Opierały się one na kilku fundamentach pochodzących z niezależnych systemów etyczno-prawnych, wśród których wyróżnić można oddanie swojemu władcy, chrześcijańskie miłosierdzie (zwłaszcza odnoszące się do słabszych, wdów, sierot) oraz zasady walki równego z równym.

</doc>
<doc id="148195" url="https://pl.wikipedia.org/wiki?curid=148195" title="Ernesto Corripio y Ahumada">
Ernesto Corripio y Ahumada

Ernesto Corripio y Ahumada (ur. 29 czerwca 1919 w Tampico, zm. 10 kwietnia 2008 w La Noria, Xochimilco) – meksykański duchowny katolicki, arcybiskup miasta Meksyk, kardynał.
Życiorys.
Studiował w seminarium w Puebla de los Angeles, święcenia kapłańskie przyjął 15 października 1942 w Rzymie; kontynuował studia na Papieskim Uniwersytecie Gregoriańskim w Rzymie (do 1945). Powrócił do rodzinnej diecezji Tampico, wykładał i był wicerektorem miejscowego seminarium oraz pełnił funkcję sekretarza kurii biskupiej (1950–1952).
27 grudnia 1952 został mianowany biskupem pomocniczym Tampico, ze stolicą tytularną Zapara; sakry biskupiej udzielił mu 19 marca 1953 Octaviano Márquez Toriz, arcybiskup Puebla. W lutym 1956 Corripio został biskupem ordynariuszem Tampico; brał udział w obradach Soboru Watykańskiego II (1962–1965), a w lipcu 1967 przeszedł na stolicę arcybiskupią Antequera. Pełnił funkcję przewodniczącego Konferencji Episkopatu Meksyku (1967–1973). W marcu 1976 został arcybiskupem Puebla de los Angeles, a w lipcu 1977 – arcybiskupem miasta Meksyk. Uczestniczył w sesjach Światowego Synodu Biskupów w Watykanie oraz konferencjach generalnych Episkopatów Latynoamerykańskich (na III konferencji w Puebla pełnił funkcję jednego z prezydentów).
30 czerwca 1979 Jan Paweł II wyniósł go do godności kardynalskiej, nadając tytuł prezbitera Immacolata al Tiburtino. Corripio brał udział w sesji plenarnej Kolegium Kardynalskiego w Watykanie w listopadzie 1979 oraz w pracach Rady Kardynalskiej ds. badania Organizacyjnych i Ekonomicznych Problemów Stolicy Świętej (od maja 1981). Był specjalnym wysłannikiem Jana Pawła II na pogrzebie zamordowanego arcybiskupa salwadorskiego Oscara Romero (marzec 1980) oraz na Narodowym Kongresie Maryjnym Boliwii w La Paz (styczeń-luty 1981).
Po osiągnięciu wieku emerytalnego (75 lat) zrezygnował z rządów archidiecezją Meksyk (wrzesień 1994), ale do czerwca 1995 pozostał jeszcze zwierzchnikiem archidiecezji jako administrator apostolski "sede vacante". Na stolicy arcybiskupiej zastąpił go Norberto Rivera Carrera. Po ukończeniu 80. roku (1999) życia kardynał Corripio utracił prawo udziału w konklawe.
Wśród biskupów, którym udzielił sakry, był przyszły kardynał Javier Lozano Barragán (1979).

</doc>
<doc id="148196" url="https://pl.wikipedia.org/wiki?curid=148196" title="Ernesto Corripio Ahumada">
Ernesto Corripio Ahumada



</doc>
<doc id="148200" url="https://pl.wikipedia.org/wiki?curid=148200" title="Dżam">
Dżam

Dżam (dari ﺟﺎﻡ, "Jām") – miejscowość w zachodnim Afganistanie znajdująca się w dolinie rzeki Harirud, na miejscu dawnej stolicy sułtanatu Ghurydów. 
W pobliżu Dżam znajduje się wysoki na 62 m bogato zdobiony minaret, pochodzący z ok. 1190 roku, wpisany w 2002 roku na listę światowego dziedzictwa UNESCO.

</doc>
<doc id="148210" url="https://pl.wikipedia.org/wiki?curid=148210" title="Tomas Spidlik">
Tomas Spidlik



</doc>
<doc id="148211" url="https://pl.wikipedia.org/wiki?curid=148211" title="Astérix">
Astérix



</doc>
<doc id="148212" url="https://pl.wikipedia.org/wiki?curid=148212" title="Sikhowie">
Sikhowie



</doc>
<doc id="148213" url="https://pl.wikipedia.org/wiki?curid=148213" title="Ibrahim al-Dżafari">
Ibrahim al-Dżafari

Ibrahim al-Uszajkir al-Dżafari (arab. ابراهيم الاشيقر الجعفري; ur. 25 marca 1947 w Karbali) – iracki polityk, przewodniczący Tymczasowej Irackiej Rady Zarządzającej od 1 sierpnia do 31 sierpnia 2003, premier Iraku od 7 kwietnia 2005 do 20 maja 2006, minister spraw zagranicznych od 8 września 2014 do 25 października 2018.
Życiorys.
Jest szyitą. Ukończył studia medyczne na Uniwersytecie Mosulu. W 1968 roku został członkiem tajnej szyickiej organizacji antyrządowej Zew Islamu. W 1980 roku opuścił Irak i udał się do Iranu, gdzie wspierał ruch antysaddamowski. W 1989 roku udał się do Londynu, gdzie został rzecznikiem partii w Wielkiej Brytanii. Po inwazji na Irak w 2003 roku, szybko powrócił do kraju. W lipcu 2003 roku został członkiem Tymczasowej Irackiej Rady Zarządzającej, a w sierpniu na miesiąc został jej przewodniczącym. Po wyborach parlamentarnych w Iraku w styczniu 2005 roku, wygranych przez Zjednoczony Sojusz Iracki, został wybrany na pierwszego demokratycznego premiera Iraku. 7 kwietnia 2005 został mianowany nowym szefem rządu. Jego gabinet pozostał u władzy do 20 maja 2006. 8 września 2014 objął stanowisko ministra spraw zagranicznych w rządzie Hajdara al-Abadiego.

</doc>
<doc id="148214" url="https://pl.wikipedia.org/wiki?curid=148214" title="Ibrahim al-Jaafari">
Ibrahim al-Jaafari



</doc>
<doc id="148220" url="https://pl.wikipedia.org/wiki?curid=148220" title="IV rozbiór Polski">
IV rozbiór Polski

IV rozbiór Polski – sformułowanie używane przez historiografię oraz publicystykę polską, a niekiedy też zagraniczną, na określenie kilku wydarzeń z historii Polski. Hasło „IV rozbiór Polski” ma podkreślać szczególnie negatywny wydźwięk dla Polski danego wydarzenia.
Współcześnie najczęściej określa się tym terminem podział państwa polskiego po jego upadku w 1939 roku w wyniku współdziałania dyplomatycznego i militarnego Związku Socjalistycznych Republik Radzieckich i III Rzeszy.
Wydarzenia określane tym terminem.
W wyniku trzech rozbiorów, które miały miejsce w 1772, 1793 i 1795 roku, Rzeczpospolita zniknęła z mapy Europy, a jej terytorium zostało podzielone pomiędzy Rosję (zabór rosyjski), Prusy (zabór pruski) i Austrię (zabór austriacki). W okresie zaborów narodził się termin IV rozbiór Polski. Był on później kilkakrotnie używany w różnych okresach.
1815 – podział Księstwa Warszawskiego.
W okresie wojen napoleońskich Polacy odzyskali część terytorium zaboru pruskiego. Wyzwolony obszar został nazwany Księstwem Warszawskim. Terytorium te zostało w 1809 roku powiększone o obszar zaboru austriackiego. Jednak po klęsce Napoleona, obszar ten znalazł się pod kontrolą rosyjską. O jego dalszym losie miały zdecydować zwycięskie mocarstwa.
Na kongresie wiedeńskim z 1815 roku przywódcy europejscy podjęli decyzję o likwidacji Księstwa Warszawskiego. Ostateczny kształt nowych granic został w dwustronnych traktatach podpisanych przez Rosję z Austrią i Prusami 3 maja 1815 roku, a następnie włączonych do porozumienia końcowego, podpisanego 9 czerwca 1815 roku.
Uczestnicy kongresu w Wiedniu zdawali sobie sprawę, że podział Księstwa jest w rzeczywistości kolejnym rozbiorem Polski. Historyk Adam Zamoyski w swojej obszernej, wydanej po angielsku, pracy: „1815. Upadek Napoleona i Kongres Wiedeński” napisał: „Zaproszony do udziału w spotkaniu Castlereagh (minister spraw zagranicznych Anglii) wyraził zgodę, pod warunkiem, że będzie mógł zadeklarować publicznie wstręt, jakim napawa go sama koncepcja rozbioru Polski, gdyż nie chce przejść do historii jako człowiek uczestniczący w takim akcie”.
W polskiej historiografii zwykło się określać wydarzenia kongresu jako IV rozbiór Polski .
1918 – traktat brzeski.
W toku I wojny światowej 5 listopada 1916 roku cesarze Niemiec i Austrii zapowiedzieli powstanie Królestwa Polskiego (akt 5 listopada). Pod wpływem tej zapowiedzi na obszarze Królestwa Kongresowego, okupowanym przez państwa centralne, pojawiły się pierwsze od dawna polskie organy władzy, jak Rada Regencyjna. Równocześnie kształtowała się polska administracja i podporządkowane państwom centralnym wojsko.
Jednakże już pod koniec 1917 roku Austria i Niemcy dokonały zwrotu w swojej polityce. Zachęcone możliwością pozyskania zboża i surowców z obszaru Ukrainy postanowiły zawrzeć z Ukraińską Republiką Ludową porozumienie. Na mocy traktatu brzeskiego z 9 lutego 1918 roku władze ukraińskie w zamian za dostawy dla państw centralnych zostały uznane i przyłączono do ich terytoriów Chełmszczyznę i Podlasie, czyli część formalnie tworzącego się Królestwa Polskiego.
Wiadomość ta została oprotestowana przez niemal każdą opcję polityczną na ziemiach polskich. Polacy uznali traktat brzeski za zdradę i IV rozbiór Polski. II Brygada Legionów wystąpiła zbrojnie przeciwko dotychczasowym sojusznikom – Austriakom, przekroczyła front i dołączyła do formowanego przy armii rosyjskiej II Korpusu Polskiego.
1939 – podział II Rzeczypospolitej.
Terminem IV rozbiór Polski określa się też podział państwa polskiego po jego upadku w 1939 roku w wyniku współdziałania dyplomatycznego i militarnego Związku Socjalistycznych Republik Radzieckich i III Rzeszy.
Terminu „IV rozbiór Polski” używali jeszcze przed wybuchem II wojny światowej dyplomaci radzieccy i niemieccy:
„Nie widzę dla nas innego wyjścia, jak czwarty rozbiór Polski.” –
Władimir Potiomkin – zastępca ludowego komisarza spraw zagranicznych ZSRR, 4 października 1938
„Polacy czują się pewni siebie, bo liczą na poparcie Francji i Anglii i na pomoc materiałową Rosji, ale mylą się. Tak jak Hitler nie uważał za możliwe załatwić sprawy Austrii i Czechosłowacji bez zgody Włoch, tak nie myśli on dziś o tym, by załatwić spór polsko-niemiecki bez Rosji. Były już trzy rozbiory Polski; zobaczycie czwarty!” –
Karl-Heinrich Bodenschatz – generał Luftwaffe i bliski współpracownik Hermanna Göringa, 6 maja 1939
Bezpośrednio przed wybuchem II wojny światowej, 23 sierpnia 1939 roku, został podpisany pakt Ribbentrop-Mołotow, który był podstawą współdziałania III Rzeszy i ZSRR po wybuchu wojny.
1 września 1939 roku rozpoczęła się agresja III Rzeszy na Polskę, a 17 września – agresja ZSRR na Polskę. Najeźdźcy część okupowanego przez siebie terytorium II Rzeczypospolitej przekazali, wbrew prawu międzynarodowemu, innym państwom: Niemcy przekazały 21 listopada 1939 część terytorium Polski okupowanego przez Wehrmacht (Spisz i Orawa) Słowacji, ZSRR zaś część terytorium Polski okupowanego przez Armię Czerwoną (Wilno z okręgiem) przekazał 10 października 1939 Litwie. Akty prawne rozporządzające terytorium II Rzeczypospolitej jako sprzeczne z ratyfikowaną przez Niemcy i Rosję były nieważne w świetle prawa międzynarodowego i nie były uznawane zarówno przez Rząd RP na uchodźstwie, jak i państwa sojusznicze wobec Polski, a także państwa trzecie (neutralne) przez cały czas trwania II wojny światowej.
Wobec wydarzeń po 17 września 1939 roku – podział państwa polskiego przez Rzeszę Niemiecką i ZSRR – sprzymierzone z Polską Wielka Brytania i Francja (które na napaść hitlerowską zareagowały 3 września formalnym wypowiedzeniem wojny Niemcom bez podjęcia działań wojennych, tzw. „dziwna wojna”) ograniczyły się do słownego potępienia działań ZSRR, odmawiając uznania jakoby "państwo polskie i jego rząd faktycznie przestały istnieć", jak uzasadniał napaść Mołotow.
Inne IV rozbiory Polski.
W powieści historycznej "Księżna Łowicka" Wacława Gąsiorowskiego jeden z bohaterów tak podsumowuje historię Polski po wojnach napoleońskich. „Trzy były rozbiory stanisławowskie, czwarty Tylża, piąty po roku dziewiątym, szósty teraz – wiedeński”
W późniejszych okresie IV rozbiorem Polski określano m.in. układ w Locarno. IV albo V rozbiorem Polski określano niekiedy konferencje w Teheranie, konferencje w Jałcie, Okrągły Stół czy przystąpieniu Polski do Unii Europejskiej. Często rzucenie hasła „IV rozbiór Polski” ma podkreślać szczególnie negatywny wydźwięk dla Polski danego wydarzenia, jednak najczęściej nie jest to adekwatne określenie.

</doc>
<doc id="148221" url="https://pl.wikipedia.org/wiki?curid=148221" title="Toni Gardemeister">
Toni Gardemeister

Toni Gardemeister (ur. 31 marca 1975 w Kouvoli) – fiński kierowca rajdowy.
Dotychczas Toni Gardemeister nie odniósł ani jednego zwycięstwa w WRC, ukończył jednak kilka rajdów na podium. Zadebiutował w 1996 roku w Rajdzie Finlandii.
W samochodzie WRC pierwszy raz zabłysnął w 1999 roku, kiedy zajął wysokie trzecie miejsce w Rajdzie Nowej Zelandii jadąc Seatem Cordobą WRC. Z hiszpańskim zespołem startował również w sezonie 2000. Po wycofaniu się SEATa wystartował w kilku rajdach w prywatnym zespole nim dołączył do fabrycznego zespołu Škody na lata 2003 i 2004.
W sezonie 2005 dołączył do fabrycznego zespołu Forda. Tam Toni zaliczył bardzo udany sezon, spisywał się lepiej niż się spodziewano. Ukończył kilka rajdów na podium, m.in. Rajd Monte Carlo, Rajd Szwecji oraz Rajd Grecji.
W drugiej części sezonu ukończył na drugiej pozycji Rajd Francji rozgrywany na Korsyce. Ten wynik był mocnym argumentem w walce o posadę w Fordzie na kolejny sezon. Ford wcześniej podpisał kontrakt z Marcusem Grönholmem na starty w sezonie 2006. W listopadzie ogłoszono, że drugim kierowcą Forda będzie Mikko Hirvonen i Gardemeister musiał znaleźć zatrudnienie w innym zespole.
Gardemeister dołączył na sezon 2006 do włoskiego zespołu Astra Racing i ukończył Rajd Monte Carlo na 3 pozycji jadąc Peugeotem 307 WRC. Później Astra Racing zmieniło samochód na Citroëna Xsarę WRC. Toni wystartował jeszcze w 3 rajdach, które ukończył na punktowanych miejscach. W sezonie 2007 Gardemeister wystartował w kilku rajdach WRC w Mitsubishi Lancerze WRC oraz Citroënie Xsara WRC. Jego najlepsze wyniki to szóste miejsca w Szwecji i Sardynii.
Na sezony 2008 i 2009 Gardemeister podpisał kontrakt z fabrycznym zespołem Suzuki na starty w pełnym cyklu WRC w Suzuki SX4 WRC. Po pierwszym sezonie Suzuki wycofało się z rywalizacji i Toni nie wystartował w eliminacjach w 2009 roku.
Sezon 2005: 4. miejsce w klasyfikacji (58 punktów)
2. miejsce: Rajd Monte Carlo
2. miejsce: Rajd Grecji
2. miejsce: Rajd Korsyki
Sezon 2006: (20 punktów)
3. miejsce: Rajd Monte Carlo
4. miejsce: Rajdy Grecji i Niemiec
5. miejsce: Rajd Cypru

</doc>
<doc id="148225" url="https://pl.wikipedia.org/wiki?curid=148225" title="Erasmus Darwin">
Erasmus Darwin

Erasmus Darwin (ur. 12 grudnia 1731 w Elston Hall koło Newark-on-Trent w hrabstwie Nottinghamshire, zm. 18 kwietnia 1802 w Derby) – angielski przyrodnik, lekarz, wynalazca i poeta; dziadek Karola Darwina. 
W latach 1750-55 studiował w St John’s College na Uniwersytecie Cambridge. Studiował też medycynę w Edynburgu. 
Autor wierszowanego dzieła na temat ewolucji "Świątynia przyrody". Książka ta była jedną z inspiracji jego wnuka, która zadecydowała o powstaniu jego wiekopomnego dzieła. Poglądy na ewolucję świata żywego Erasmusa były bardzo podobne do przekonań Lamarcka. Wierzył on w dziedziczenie cech nabytych. Jednocześnie w "Świątyni przyrody" genialnie przewidział istnienie DNA.
Erasmus Darwin zaproponował konstrukcję gigantycznej wirówki, w której umieszczałoby się pacjenta chorego na migrenę co powodowałoby odpływ krwi z mózgu. Było to zgodne z naczyniową hipotezą zaproponowaną przez Thomasa Willisa, który uważał, że migrena jest powodowana za dużą ilością krwi w mózgu.

</doc>
<doc id="148227" url="https://pl.wikipedia.org/wiki?curid=148227" title="Alexandre do Nascimento">
Alexandre do Nascimento

Alexandre do Nascimento (ur. 1 marca 1925 w Malanje) – angolski duchowny katolicki, arcybiskup Luandy w latach 1986–2001, kardynał.
Życiorys.
Studiował na Papieskim Uniwersytecie Gregoriańskim w Rzymie oraz na Uniwersytecie w Lizbonie. Przyjął święcenia kapłańskie 20 grudnia 1952 w Rzymie z rąk Luigiego Traglia, biskupa pomocniczego Rzymu. W 1953 powrócił po studiach do Angoli, był wykładowcą seminarium w Luandzie oraz szefem redakcji miejscowego dziennika katolickiego "O apostolado". Głosił kazania w katedrze metropolitalnej w Luandzie. W 1961 został zmuszony do opuszczenia Angoli; osiadł w Lizbonie, gdzie prowadził działalność duszpasterską m.in. wśród organizacji młodzieżowych. W 1971 powrócił do Angoli, wykładał w Instytucie Nauk Społecznych im. Piusa XII w Lubango, pracował w kurii archidiecezjalnej Lubango, prowadził pracę duszpasterską wśród studentów i dawnych więźniów politycznych. Koordynował działalność Caritasu Angoli.
10 sierpnia 1975 został mianowany biskupem Malanje, przyjął sakrę biskupią 31 sierpnia 1975 z rąk arcybiskupa Giovanniego De Andrea, delegata apostolskiego w Angoli. Objął funkcję wiceprzewodniczącego Konferencji Episkopatu Angoli (do 1981). W lutym 1977 przeszedł na stolicę arcybiskupią Lubango; przez pewien czas pełnił funkcję administratora apostolskiego "ad nutum Sanctae Sedis" diecezji Onjiva. Jesienią 1982 spędził miesiąc w rękach porywaczy z angolskiej partyzantki.
2 lutego 1983 Jan Paweł II wyniósł go do godności kardynalskiej, nadając tytuł prezbitera S. Marco in Agro Laurentino. Od 16 lutego 1986 był arcybiskupem Luandy, zrezygnował z rządów archidiecezją w styczniu 2001 po osiągnięciu wieku emerytalnego (75 lat). Jego następcą został abp Damião António Franklin.
Przewodniczący Konferencji Episkopatu Angoli i Wysp Św. Tomasza, uczestniczył w sesjach Światowego Synodu Biskupów w Watykanie.
1 marca 2005 ukończył 80 lat i utracił prawo udziału w konklawe, nie mógł brać udziału w wyborze następcy zmarłego w kwietniu 2005 Jana Pawła II.
Po śmierci kard. Jozefa Tomki 8 sierpnia 2022 roku, został najstarszym żyjącym kardynałem.

</doc>
<doc id="148233" url="https://pl.wikipedia.org/wiki?curid=148233" title="Darling (rzeka)">
Darling (rzeka)

Darling () – rzeka w południowo-wschodniej Australii o długości 2739 km. Jest najdłuższym (prawym) dopływem Murray. Powierzchnia jej dorzecza wynosi 650 tys. km². Źródła Darling znajdują się w paśmie New England w Wielkich Górach Wododziałowych (Nowa Południowa Walia); wpada do rzeki Murray w Wentworth w Nowej Południowej Walii. Średni przepływ wynosi 42 m³/s. W porze bezdeszczowej miejscami wysycha, jest więc rzeką okresową podobnie jak większość jej dopływów. W środkowym i dolnym biegu płynie kilkoma korytami (rzeka anastamozująca). 
Niektórzy geografowie traktują Darling i dolny Murray, jako jedną rzekę o dł. 3700 km.

</doc>
<doc id="148237" url="https://pl.wikipedia.org/wiki?curid=148237" title="Eberhard Ferber">
Eberhard Ferber

Eberhard Ferber (ur. 1464 w Gdańsku – zm. 5 marca 1529 w Tczewie) – burmistrz Gdańska, syn Johanna.
Życiorys.
Rodzina Ferberów przybyła do Gdańska z Nadrenii i szybko wzbogaciła się na handlu morskim. Eberhard kształcił się w szkole katedralnej we Włocławku i na dworze meklemburskim. W roku 1490 wziął udział w morskiej wyprawie hanzeatyckiej przeciw Flandrii, a w 1494 został ławnikiem w Gdańsku, gdzie prowadził handel zbożem, drewnem, suknem i innymi towarami. Nabywał i dzierżawił wiele posiadłości na Pomorzu, co – wraz z korzystnymi finansowo małżeństwami (był trzykrotnie żonaty) – znacznie powiększyło jego majątek.
W roku 1496 uczestniczył, u boku księcia Bogusława X, w wyprawie do Ziemi Świętej, podczas której został pasowany na rycerza.
Po powrocie do rodzinnego miasta został rajcą miejskim (1506), a następnie burmistrzem (1510). Wielokrotnie reprezentował Gdańsk na zjazdach miast hanzeatyckich. W roku 1515 otrzymał od króla Zygmunta Starego prawo używania herbu trzy świńskie łby.
W 1521 roku, w wyniku konfliktu z pospólstwem miasta zmuszony został do opuszczenia Gdańska. Powrócił w roku 1522, ale niepowodzenia, jakich doznał jako dowódca floty w wojnie prowadzonej przez sprzymierzony z Lubeką Gdańsk, pogłębiły jeszcze jego niepopularność. W styczniu 1525 roku został obalony w wyniku wystąpień luterańskiego pospólstwa i plebsu Gdańska przeciwko magistratowi. Był zmuszony do ponownego opuszczenia miasta. Do śmierci (padł ofiarą epidemii) w roku 1529 pełnił funkcję starosty tczewskiego.
Syn Eberharda, Constantin Ferber I, także był burmistrzem Gdańska.

</doc>
<doc id="148239" url="https://pl.wikipedia.org/wiki?curid=148239" title="Murray (rzeka)">
Murray (rzeka)

Murray (ang. "Murray River") – rzeka w Australii, o długości 2575 km. Wypływa z zachodnich stoków Alp Australijskich (z pasma Gór Śnieżnych) i płynie na zachód, tworząc naturalną granicę między Nową Południową Walią a Wiktorią. Na wysokości Wentworth do Murray wpada rzeka Darling – trzecia z najdłuższych rzek Australii. Niektórzy geografowie traktują Darling i dolny Murray jak pojedynczą rzekę o długości 3750 km. Murray uchodzi do przybrzeżnego Jeziora Alexandrina w Australii Południowej, kilkadziesiąt kilometrów na wschód od Adelaide.

</doc>
<doc id="148249" url="https://pl.wikipedia.org/wiki?curid=148249" title="Robin Hobb">
Robin Hobb

Robin Hobb, właśc. Margaret Astrid Lindholm Ogden (ur. 5 marca 1952) – amerykańska pisarka fantasy i fantastyki naukowej. Tworzy również pod pseudonimem Megan Lindholm.
Urodziła się w Kalifornii i obecnie mieszka w Tacoma w stanie Waszyngton. W latach 80. opublikowała kilka powieści, z których najbardziej ceniona jest "Wizard of the Pigeons". Po kilkuletniej przerwie wróciła do pisania, publikując trylogię "Skrytobójcy" pod pseudonimem Robin Hobb.
Twórczość.
Twórczość Robin Hobb.
Pierwsze 5 powieści wydanych przez Robin Hobb ukazało się w Polsce nakładem wydawnictwa Prószyński i S-ka. Ostatnią opublikowaną przez nie książką Hobb był "Szalony statek", drugi tom trylogii "Kupcy i ich żywostatki". Po dwóch latach przerwy twórczość Robin Hobb wróciła na polski rynek dzięki wydawnictwu Mag. Wznowiło ono nakład trzytomowego "Skrytobójcy", w którym wydarzenia są fundamentem dla wydanych przez Mag dwóch trylogii: "Żywostatków" oraz "Złotoskórego". Pojawiła się także zapowiedź wydania nowej trylogii "The Soldier Son" rozpoczętej powieścią "Shaman’s Crossing".
tetralogia "The Rain Wild Chronicles".
trylogia "The Fitz and the Fool" ("Bastard i Błazen")

</doc>
<doc id="148250" url="https://pl.wikipedia.org/wiki?curid=148250" title="Duraisamy Simon Lourdusamy">
Duraisamy Simon Lourdusamy

Duraisamy Simon Lourdusamy (ur. 5 lutego 1924 w Kalleri, zm. 2 czerwca 2014 w Rzymie) – indyjski duchowny katolicki, arcybiskup Bangalore, wysoki urzędnik Kurii Rzymskiej, kardynał.
Życiorys.
Studiował w Kolegium Loyoli w Madrasie; przyjął święcenia kapłańskie 21 grudnia 1951. Pracował jako duszpasterz w archidiecezji Pondicherry, następnie wyjechał do Rzymu i w 1956 obronił doktorat z prawa kanonicznego na Papieskim Uniwersytecie Urbaniana. Po powrocie do Pondicherry był kanclerzem archidiecezji i sekretarzem miejscowego arcybiskupa, a także kierował redakcją tygodnika katolickiego "Sava Viaby" (w języku tamilskim). Opiekował się katolickimi środowiskami studenckimi i lekarskimi.
2 lipca 1962 został mianowany biskupem pomocniczym Bangalore, ze stolicą tytularną Sozusa di Libia; sakry biskupiej udzielił mu 22 sierpnia 1962 Ambrose Rayappan (arcybiskup Pondicherry i Cuddalore). Biskup Lourdusamy brał udział w obradach Soboru Watykańskiego II. W listopadzie 1964 został mianowany koadiutorem Bangalore z prawem następstwa i podniesiony do rangi arcybiskupa tytularnego Filippi. Od stycznia 1968 był arcybiskupem Bangalore.
Brał udział w sesjach Światowego Synodu Biskupów w Watykanie; w 1967 pełnił funkcję wiceprzewodniczącego Panazjatyckiej Konferencji Katechetyczno-Liturgicznej w Manili. W marcu 1971 przeszedł do pracy w Kurii Rzymskiej, został zastępcą sekretarza w Kongregacji Ewangelizowania Ludów; zrezygnował z rządów archidiecezją Bangalore w kwietniu 1971. W lutym 1973 został sekretarzem Kongregacji Ewangelizowania Ludów, a także prezydentem Papieskiego Dzieła Misyjnego oraz wicekanclerzem Papieskiego Uniwersytetu Urbaniana w Rzymie.
W maju 1985 Jan Paweł II wyniósł go do godności kardynalskiej, nadając diakonię S. Maria delle Grazie alle Fornaci fuori Porta Cavalleggeri. Od października 1985 do maja 1991 kardynał Lourdusamy pełnił funkcję prefekta watykańskiej Kongregacji Kościołów Wschodnich. Od kwietnia 1993 przysługiwał mu tytuł kardynała-protodiakona, a w styczniu 1996 został promowany do rangi kardynała-prezbitera, utrzymując dotychczasową diakonię w charakterze tytułu prezbiterskiego na zasadzie "pro hac vice". Był specjalnym legatem papieskim na pogrzebie Matki Teresy w Kalkucie 13 września 1997.
Po ukończeniu 80. roku życia (luty 2004) utracił prawo udziału w konklawe.

</doc>
<doc id="148251" url="https://pl.wikipedia.org/wiki?curid=148251" title="Ośrodkowe ciśnienie żylne">
Ośrodkowe ciśnienie żylne

Ośrodkowe ciśnienie żylne, OCŻ (ang. central venous pressure, CVP) - odzwierciedla ciśnienie w dużych naczyniach żylnych w okolicy prawego przedsionka.
Na ośrodkowe ciśnienie żylne wpływa m.in. rzut serca, aktywność oddechowa, skurcz mięśni szkieletowych (zwłaszcza brzucha i kończyn dolnych), napięcie układu współczulnego, siła grawitacji, zmiana pozycji ciała. Wszystkie te czynniki wpływają na pojemność łożyska żylnego dużo bardziej podatnego na rozciąganie niż łożysko tętnicze.
. Znaczne obniżenie OCŻ świadczy o niedostatecznym wypełnieniu łożyska naczyniowego (hipowolemia). Podwyższenie zaś świadczy o jego nadmiernym wypełnieniu (hiperwolemia) lub niewydolności układu krążenia.

</doc>
<doc id="148252" url="https://pl.wikipedia.org/wiki?curid=148252" title="Apostolskie Archiwum Watykańskie">
Apostolskie Archiwum Watykańskie

Apostolskie Archiwum Watykańskie (dawniej "Tajne Archiwa Watykanu", łac. "Archivum Secretum Apostolicum Vaticanum", wł. "Archivio Segreto Vaticano") – watykańska instytucja stanowiąca centralne archiwum wszystkich aktów wydanych przez Stolicę Apostolską Kościoła katolickiego, pisma dyplomatyczne oraz inną korespondencję z nią związaną na przestrzeni wieków. Są tu przechowywane najważniejsze dokumenty związane z pontyfikatem papieży.
Nazwa i znaczenie.
Poprzednia nazwa "Tajne Archiwa Watykanu" była często używanym, lecz mylącym określeniem archiwów. W czasach, kiedy archiwa były formowane i otrzymywały kolejne nazwy, "secretum" znaczyło bardziej tyle, co "prywatny", "będący własnością", a mniej wiązało się z obecnym znaczeniem tego słowa rozumianym jako tajemnica, czy chęć ukrycia czegoś. Tym samym, nazwa "Tajne Archiwa Watykanu" powinna być rozumiana jako "archiwa będące własnością Papieża".
W 2019 Papież Franciszek w motu proprio "L’esperienza storica" (wł. "Doświadczenie historyczne") zmienił nazwę archiwum z "Tajne Archiwum Watykańskie" na "Apostolskie Archiwum Watykańskie".
Historia.
Archiwum papieskie - "Scrinium Sanctum", zostało powołane przez papieża Juliusza I w IV wieku. Do XI wieku dokumenty były pisane na papirusie, stąd wiele z nich nie zachowało się do naszych czasów (papirus szybko ulega zniszczeniu). Archiwa były dosyć często przewożone w różne miejsca: do Lyonu i Viterbo przez Innocentego IV, do Anagnii przez Bonifacego VIII, czy do Perugii przez Benedykta XI. Zbiory zostały podzielone na dwie części, z czego jedna znalazła się w Carpentras, a druga w Asyżu, włączając je później do archiwum powstałego w Awinionie. Były one później sprowadzane do Rzymu (część za pontyfikatu Marcina V, inne dokumenty przeniósł Pius V w 1566 a resztę Pius VI w 1783).
Sykstus IV oddzielił zbiory biblioteczne od archiwalnych, tworząc w ten sposób Bibliotekę Watykańską oraz Biblioteca secreta; najcenniejsze dokumenty zgromadzono na Zamku św. Anioła. Pius IV natomiast utworzył główne papieskie archiwum w Pałacu Apostolskim w Awinionie i podjął starania o sprowadzenie przynajmniej części dokumentów do Rzymu (pierwsza część została sprowadzona wcześniej, za Marcina V). Papież Paweł V nakazał utworzyć Tajne Archiwum Watykańskie, w którym znalazła się większość dokumentów papieskich, zgromadzonych przezeń z Biblioteca secreta, Zamku św. Anioła i Kamery Apostolskiej. Pozostawały one niedostępne dla osób spoza Watykanu do późnych lat XIX wieku. Taka sytuacja sprzyjała rozpowszechnianiu się pogłosek o tajemnicach skrywanych w Tajnych Archiwach Watykanu. Znajdowały się one w trzech salach Pałacu Apostolskiego, przy czym w 1660 oraz XX wieku udostępniano na coraz to powiększające się archiwum nowe pomieszczenia. W 1810 w trakcie wojen napoleońskich Archiwum Watykańskie zostało przewiezione do Paryża. Do Francji trafiło wówczas 3239 skrzyń z dokumentami. Powodem kradzieży było pragnienie cesarza, aby we Francji stworzyć centralne Archiwum Europy. W latach 1815-1817 część zbiorów zwrócono Stolicy Apostolskiej. Gdy materiały przewożono z powrotem do Rzymu, potrzebowano już 1000 skrzyń mniej.
W 1870 na skutek powstania antypapieskiego archiwa znajdujące się poza murami Watykanu przejął rząd Królestwa Włoch. W 1881 Leon XIII postanowił udostępnić Archiwum Watykańskie naukowcom. Zaowocowało to rozwojem zagranicznych instytucji naukowych umieszczonych w Rzymie (np. Ecole Française, American Academy), które podejmują badania historyczne nad archiwaliami watykańskimi. Pierwszym historykiem, który wykorzystał w swoich pracach zasoby archiwum, był Ludwig von Pastor.
W XX wieku zbiory sukcesywnie wzbogacały dokumenty Kurii Rzymskiej, Pałacu Apostolskiego, nuncjatur, I oraz II Soboru Watykańskiego oraz materiały archiwalne niektórych znanych rodów rzymskich związanych z historią Kościoła.
20 lutego 2002 Jan Paweł II podjął decyzję, aby dokumenty dotyczące Niemiec za okres 1922-1939 zostały ujawnione, aby ukrócić spekulacje dotyczące powiązań między Stolicą Apostolską a III Rzeszą. Dokumenty zostały ujawnione na początku 2003.
Archiwa obecnie.
Obecnie Apostolskie Archiwum Watykańskie ma 85 km bieżących dokumentów podzielonych na 630 zespołów archiwalnych. Najstarszym dokumentem jest "Liber Diurnus Romanorum Pontificum" (księga zawierająca zapisy z papieskiej kancelarii, począwszy od VIII wieku). W skład archiwum wchodzą dwie czytelnie, w których rocznie pracuje około 1500 naukowców z 60 krajów, sala z katalogami, biblioteka, laboratoria konserwatorskie i zajmujące się digitalizacją zbiorów oraz centrum komputerowe. Przy archiwum działa szkoła paleografii, dyplomatyki i archiwistyki.
Kierownictwo.
Na czele archiwów stoi "Archiwista Świętego Kościoła Rzymskiego". Urząd ten jest tradycyjnie połączony z urzędem "Bibliotekarza Świętego Kościoła Rzymskiego". Obecnie archiwistą jest kard. José Tolentino Mendonça. W zarządzie pomaga mu prefekt, który zarządza zbiorami, obecnie jest nim bp Sergio Pagano.

</doc>
<doc id="148254" url="https://pl.wikipedia.org/wiki?curid=148254" title="Fenomen „Przekroju”">
Fenomen „Przekroju”

Fenomen „Przekroju” – nagroda przyznawana przez tygodnik „Przekrój” na drodze plebiscytu redakcyjnego, mająca co roku wskazywać osoby i zdarzenia z roku poprzedniego uznane za najbardziej fenomenalne. Pierwsza edycja tego plebiscytu odbyła się w roku 2005 z okazji rocznicy 60-lecia tygodnika.
Laureaci "Fenomenów" za rok 2004.
Spośród nominacji redakcja wybrała laureatów:
Specjalną nagrodę "fenomen 60-lecia" otrzymał Sławomir Mrożek
Nominacje do nagrody za rok 2004.
Magdalena Fikus
Jan Mela, ojciec i bracia Waglewscy – Wojciech Waglewski, Bartosz Waglewski, Piotr Waglewski, Józef Życiński, Norman Davies, Przegląd Światowego Filmu Dokumentalnego „Doc Review”, Paweł Dunin-Wąsowicz, Tomasz Lis, Ilona Łepkowska, Bożena Łopacka, Paweł Althamer, Piotr Pawłowski, Grupa muzyczna Pogodno, Radio PiN, Kazimiera Szczuka, encyklopedia Wikipedia
Laureaci "Fenomenów" za rok 2005.
Spośród nominacji redakcja wybrała laureatów:
Laureaci "Fenomenów" za rok 2006.
Spośród nominacji redakcja wybrała laureatów:
Specjalną nagrodę Fenomenu Czytelników „Przekroju”, przyznaną po raz pierwszy – po głosowaniu czytelników pisma – otrzymał dziennikarz i działacz ekologiczny Adam Wajrak
Laureaci "Fenomenów" za rok 2007.
Spośród nominacji redakcja wybrała laureatów:
Specjalną nagrodę Fenomenu Czytelników „Przekroju” otrzymali założyciele firmy Ivo Software: Michał Kaszczuk i Łukasz Ossowski
Laureaci "Fenomenów" za rok 2008.
Spośród nominacji redakcja wybrała laureatów:
Specjalną nagrodę Fenomenu Czytelników „Przekroju” otrzymał Wykop.pl
Nominacje do nagrody za rok 2008.
Michał Boni, profesor Jerzy Gąssowski, Robert Kubica, Artur Rojek (Off Festival), Bartosz Szydłowski (Teatr Nowa Łaźnia) oraz zespół Behemoth, serwis Nasza-Klasa.pl i organizatorzy Letniej Akademii Filmowej w Zwierzyńcu.

</doc>
<doc id="148255" url="https://pl.wikipedia.org/wiki?curid=148255" title="Saprofit">
Saprofit



</doc>
<doc id="148258" url="https://pl.wikipedia.org/wiki?curid=148258" title="Andrzej Mogielnicki">
Andrzej Mogielnicki

Andrzej Mogielnicki (ur. 15 grudnia 1948 w Warszawie) – polski autor tekstów piosenek i producent. Członek Akademii Fonograficznej Związku Producentów Audio-Video (ZPAV).
Współzałożyciel zespołu Lady Pank. Współpracował także z innymi wykonawcami, takimi jak m.in.: Izabela Trojanowska, Anna Jantar, Irena Jarocka, Mafia, Dwa Plus Jeden, Markowski &amp; Sygitowicz i Anna Wyszkoni.
Życiorys.
Ukończył prawo na Uniwersytecie Warszawskim. Najbardziej znany jest ze współpracy z Budką Suflera oraz z zespołem Lady Pank, którego jest także współzałożycielem. Napisał także teksty do piosenek z repertuaru innych wykonawców.
W 1984 ożenił się z Urszulą Ossowską. Od 2009 mieszka w Dominikanie.
W 2015 wydał książkę pt. „Kryzysowa narzeczona”, której tytuł nawiązuje do jednego ze współtworzonych przez niego przebojów Lady Pank.

</doc>
<doc id="148260" url="https://pl.wikipedia.org/wiki?curid=148260" title="CE">
CE



</doc>
<doc id="148261" url="https://pl.wikipedia.org/wiki?curid=148261" title="Scaphirhynchus">
Scaphirhynchus

Scaphirhynchus – rodzaj słodkowodnych ryb z rodziny jesiotrowatych (Acipenseridae), blisko spokrewniony z nibyłopatonosami, z którymi zaliczany jest do podrodziny łopatonosów (Scaphirhynchinae).
Ryby zaliczane do tego rodzaju mają szerokie, spłaszczone pyski o łopatkowatym kształcie. Długi trzon ogonowy pokrywają kostne płytki. Największy przedstawiciel rodzaju, łopatonos amerykański, osiąga 1 metr długości i masę 3–4 kg. Pokarm ich stanowią denne bezkręgowce, głównie larwy owadów. Tarło odbywa się w potokach o kamienistym dnie od kwietnia do czerwca. Zamieszkują dorzecze Missisipi. Prowadzą nocny tryb życia.
Klasyfikacja.
Gatunki zaliczane do tego rodzaju:

</doc>
<doc id="148265" url="https://pl.wikipedia.org/wiki?curid=148265" title="Ludwik II Jagiellończyk">
Ludwik II Jagiellończyk

Ludwik II Jagiellończyk (ur. 1 lipca 1506 w Budzie, zm. 29 sierpnia 1526 pod Mohaczem) – król Czech (jako Ludwik I), Węgier i Chorwacji panujący samodzielnie w latach 1516–1526.
Syn króla Czech i Węgier Władysława II Jagiellończyka i Anny de Foix. W 1515 został adoptowany przez cesarza Maksymiliana I Habsburga, a w 1522 ożenił się z jego wnuczką Marią Habsburżanką, wypełniając postanowienia zjazdu wiedeńskiego. Był kawalerem Orderu Złotego Runa.
Był władcą nieudolnym, nie interesował się polityką, w jego imieniu rządzili walczący o władzę możni, zwłaszcza niemieccy.
Zginął w wieku 20 lat w bitwie z Turkami pod Mohaczem. Po jego śmierci władzę w Czechach i na Węgrzech, zgodnie z układem z 1515, objął Ferdynand I Habsburg – brat Marii Habsburżanki i zarazem mąż Anny Jagiellonki, siostry Ludwika.
Pochodzenie i losy do śmierci ojca.
Był drugim dzieckiem, a zarazem jedynym synem Władysława II Jagiellończyka, króla Czech i Węgier, i jego trzeciej żony Anny de Foix, córki Gastona II, hrabiego Candale i Benauges. Imię otrzymał na część Ludwika IX Świętego, dalekiego przodka Anny i Władysława, albo po Ludwiku Węgierskim, andegaweńskim królu Węgier i Polski.
Ludwik był wcześniakiem, a jego matka zmarła cztery tygodnie po narodzinach syna na skutek gorączki połogowej. Władysław zaraz po przyjściu na świat Ludwika rozpoczął starania o zapewnienia mu następstwa. 4 czerwca 1508 roku w Székesfehérvárze Ludwik został koronowany na króla Węgier, a 11 marca 1509 roku w Pradze na króla Czech.
Kształceniem Ludwika zajmowali się Jan Pethö z Geres i Stefan Istvánffy. Syn Władysława Jagiellończyka znał kilka języków: węgierski, czeski, niemiecki, łacinę, a biernie także włoski, francuski i polski.
Jeszcze przed narodzinami Ludwika, 20 marca 1506 roku w Wiener Neustadt, Władysław zawarł układ z Habsburgami, który zakładał małżeństwo jeszcze nienarodzonego syna czeskiego i węgierskiego władcy z Marią, wnuczką cesarza Maksymiliana I Habsburga.
12 listopada 1507 roku w Budzie układ ten trochę zmodyfikowano – Ludwika miała poślubić Katarzyna, inna wnuczka Maksymiliana, a dopiero w razie jej śmierci – Maria; ustalenia te potwierdzono 20 maja 1515 roku w Pożoniu. 19 lipca 1515 roku na zjeździe wiedeńskim Ludwik został adoptowany przez cesarza Maksymiliana I, a trzy dni później, 22 lipca, postanowiono podwójne małżeństwa jagiellońsko-habsburskie: Ludwik miał poślubić Marię, z kolei Anna, siostra Ludwika, miała zostać żoną jednego z braci Marii, Karola lub Ferdynanda.
Początki panowania, regencja.
13 marca 1516 roku zmarł Władysław II Jagiellończyk, a Ludwik formalnie został królem Czech i Węgier. W kwietniu tego samego roku na sejmie węgierskim rozstrzygnięto o ustanowieniu regencji. Przedstawiciele partii dworskiej nie dopuścili do Rady Regencyjnej przedstawicieli polskiego króla Zygmunta I Starego, stryja i najbliższego męskiego krewnego Ludwika, a wojewodę siedmiogrodzkiego i przywódcę stronnictwa antyhabsburskiego, Jana Zápolyę zmusili do wycofania się do swoich dóbr. W takiej sytuacji opiekunami Ludwika zostali jego brat cioteczny Jerzy Hohenzollern-Ansbach, arcybiskup ostrzyhomski Tamás Bakócz i Jan Bornemisza, burgrabia budziński.
W 1517 roku w Czechach powołano Radę Koronną, która uznała za opiekunów Ludwika cesarza Maksymiliana oraz Zygmunta Starego. W 1519 roku Zygmunt I Stary jako jego prawny opiekun przyczynił się do wyboru Karola V Habsburga na cesarza.
Ludwik – w odróżnieniu od ojca – miał więcej energii i inteligencji, jednak regenci z premedytacją zaniedbali jego wychowanie i młodego króla kierowali ku przyjemnościom i zabawom, a nie ku nauce rządzenia. O skandalicznych stosunkach panujących na dworze w Budzie głośno było w całej Europie. Szczególnie negatywny wpływ na Ludwika miał Jerzy Hohenzollern. W 1523 polski wysłannik na Węgrzech tak opisywał kanclerzowi Szydłowieckiemu młodego Jagiellona:
Walki stronnictw, groźba inwazji tureckiej.
W roku 1521 Ludwik ukończył 15 lat i uznano go za pełnoletniego. Doszło wówczas do dawno zaplanowanego ślubu z Marią Habsburg. Oficjalne przejęcie władzy i małżeństwo niewiele jednak zmieniło na dworze. Król nadal zajmował się głównie uciechami, nie mając realnego wpływu na wydarzenia w kraju. Tymczasem nad Węgrami zawisło niebezpieczeństwo tureckie. W roku objęcia rządów wojska tureckie pod wodzą Sulejmana Wspaniałego zaatakowały i zdobyły Belgrad, główną twierdzę Węgier, chroniącą kraj od strony Bałkanów. Upadek miasta otworzył imperium osmańskiemu drogę do centrum państwa.
W opozycji do kliki dworskiej, która miała największy wpływ na młodego monarchę, pozostawał najpotężniejszy magnat węgierski i wojewoda siedmiogrodzki, Jan Zápolya. Swoją pozycję polityczną opierał on na średniej szlachcie, a popularność zdobył w walce z Turkami, między innymi w wyprawach na Wołoszczyznę, gdzie udaremnił tureckie plany przyłączenia tego kraju do imperium osmańskiego. Zápolya był przywódcą stronnictwa narodowego, którego celem było przeciwdziałanie wpływom niemieckim na Węgrzech i niedopuszczenie do przejęcia tronu przez Habsburgów, co było przewidziane przez liczne umowy dynastyczne, zawarte przez poprzedników Ludwika II. Za czasów panowania Ludwika walka między stronnictwami przybrała cechy wojny domowej. Szlachta na dwóch kolejnych sejmach w roku 1525 przedstawiła królowi szereg żądań, w tym usunięcia dotychczasowych doradców i oddania godności palatyna Janowi Zápolyi. Te propozycje popierał także stryj Ludwika, król Polski Zygmunt Stary. Ludwik początkowo zgodził się na postulaty szlacheckie, jednak po powrocie do stolicy wycofał się z obietnic.
Wojna z Turcją – bitwa pod Mohaczem.
 "Zobacz więcej w osobnym artykule: Bitwa pod Mohaczem."
W końcu kwietnia 1526 roku wyruszyła na Węgry ze Stambułu wyprawa wojenna sułtana. Sulejman Wspaniały zgromadził siły liczące ponad 60 tys. żołnierzy. W odpowiedzi na zagrożenie Ludwik nakazał stawić się wojskom węgierskim w Tolnie 12 czerwca. Wojska zbierały się jednak powoli i 22 czerwca trzeba było ponowić wezwanie. Sam król również nie śpieszył się z wyjazdem i stolicę opuścił dopiero 20 lipca. W tym czasie wojska tureckie zdobyły kilka twierdz na pograniczu węgierskim.
Dał o sobie również znać konflikt między królem a Janem Zápolyą, który jako pan Siedmiogrodu dysponował największym w kraju korpusem wojsk (ok. 10 tysięcy zbrojnych). Niechętny wpływom Jana dwór doprowadził do sytuacji, w której Zápolya rozkaz wymarszu do Tolny otrzymał dopiero w lipcu. Ludwik dotarł do swojej armii 5 sierpnia i natychmiast z zebranym wojskiem w sile 25 tysięcy ludzi wyruszył na nieprzyjaciela. 16 sierpnia przybył z armią do Báta, gdzie podjęto decyzję o rozlokowaniu wojsk do bitwy pod Mohaczem.
Do samej bitwy doszło 29 sierpnia 1526 roku. Starcie było krótkie, a pogrom wojsk węgierskich całkowity. Sam Ludwik zginął w trakcie ucieczki z pola bitwy, przy czym podawano różne wersje jego śmierci. Oficjalnie miał utonąć z koniem w rzeczce Csele. Według pogłosek króla jednak zabito ciosami zadanymi od tyłu, tzn. rzekomo poniósł śmierć z rąk własnych towarzyszy. Jedna z wersji o zabójstwie wskazywała jako winowajcę brata Jana Zápolyi – Jerzego, który po bitwie jakoby napadł na króla w chacie, w której się on schronił.

</doc>
<doc id="148267" url="https://pl.wikipedia.org/wiki?curid=148267" title="Antonio Innocenti">
Antonio Innocenti

Antonio Innocenti (ur. 23 sierpnia 1915 w Poppi, zm. 6 września 2008 w Rzymie), włoski duchowny katolicki, dyplomata watykański, wysoki urzędnik Kurii Rzymskiej, kardynał.
Życiorys.
Studiował w seminarium w Fiesole, przyjął święcenia kapłańskie 17 lipca 1938. Kontynuował studia na uczelniach rzymskich – na Papieskim Uniwersytecie Gregoriańskim obronił doktorat z prawa kanonicznego, na Papieskim Uniwersytecie Laterańskim doktorat z teologii, na Papieskiej Akademii Duchownej uzyskał przygotowanie dyplomatyczne. Pracował krótko jako duszpasterz w Valdarno (Toskania), w diecezji Fiesole był później wykładowcą miejscowego seminarium i sekretarzem biskupa; dwukrotnie trafiał do więzienia za udzielanie pomocy ofiarom prześladowań nazistowskich (skazany na śmierć, został ułaskawiony w ostatniej chwili przed planowaną egzekucją). Po wojnie założył w Fiesole Włoskie Stowarzyszenie Robotników Chrześcijańskich.
W 1950 podjął pracę w dyplomacji Stolicy Apostolskiej. Jego pierwszą placówką było Kongo Belgijskie, gdzie pełnił funkcję sekretarza delegatury apostolskiej. W sierpniu 1951 otrzymał tytuł papieskiego nadzwyczajnego tajnego szambelana. W latach 1953-1960 był audytorem w nuncjaturze w Szwajcarii, 1960-1961 pełnił analogiczną funkcję w internuncjaturze w Holandii, 1961-1962 w internuncjaturze w Egipcie, Syrii i Jerozolimie, a 1962-1964 w nuncjaturze w Belgii. W czerwcu 1963 obdarzony tytułem papieskiego prałata domowego. Od 1964 był radcą w nuncjaturze we Francji.
15 grudnia 1967 został mianowany nuncjuszem w Paragwaju i otrzymał godność arcybiskupa tytularnego "Aeclanum". Sakry udzielił mu 18 lutego 1968 we Florencji kardynał Amleto Giovanni Cicognani, sekretarz stanu. Po zakończeniu misji dyplomatycznej arcybiskup Innocenti przeszedł w lutym 1973 do pracy w Kurii Rzymskiej; został sekretarzem Kongregacji Dyscypliny Sakramentów (po reorganizacji Kurii w lipcu 1975 pod nazwą Kongregacja Kultu Bożego i Dyscypliny Sakramentów). Lata 1980-1985 spędził ponownie na placówce dyplomatycznej jako nuncjusz w Hiszpanii.
25 maja 1985 Jan Paweł II mianował go kardynałem, nadając diakonię Santa Maria in Aquiro. Kardynał Innocenti brał udział w sesjach Światowego Synodu Biskupów w Watykanie, był prezydentem-delegatem VIII sesji zwykłej Synodu jesienią 1990. 9 stycznia 1986 został mianowany prefektem Kongregacji ds. Duchowieństwa, w październiku 1988 objął dodatkowo funkcję prezydenta Papieskiej Komisji Ochrony Artystycznego i Historycznego Dziedzictwa Kościoła. Zrezygnował z obu stanowisk w lipcu 1991, kiedy przeszedł na stanowisko prezydenta Papieskiej Komisji "Ecclesia Dei"; ostatecznie przeszedł na emeryturę z funkcji w Kurii Rzymskiej w grudniu 1995. Kilka miesięcy wcześniej (w sierpniu 1995) ukończył 80 lat i utracił prawo udziału w konklawe.
W styczniu 1996 został promowany do rangi kardynała prezbitera; utrzymał diakonię S. Maria in Aquiro w charakterze tytułu prezbiterskiego na zasadzie "pro hac vice".
Zmarł 6 września 2008 w Rzymie.

</doc>
<doc id="148270" url="https://pl.wikipedia.org/wiki?curid=148270" title="SP45">
SP45



</doc>
<doc id="148271" url="https://pl.wikipedia.org/wiki?curid=148271" title="Sztormiak">
Sztormiak

Sztormiak – część ubioru żeglarskiego – długa kurtka wodoszczelna, z obszernym kapturem z szerokim rondem, lub alternatywnie bez kaptura, ale z wysokim kołnierzem. W tym drugim wariancie sztormiak jest stosowany razem z zydwestką, wodoszczelną czapką rybacką.
Tradycyjne sztormiaki były wykonywane z gumowanych tkanin i sięgały mniej więcej do kolan. Gumowane tkaniny blokują odprowadzanie wilgoci z powierzchni ciała, co powoduje, że przy intensywnym wysiłku osoba nosząca sztormiak szybko "spływa potem". Dodatkowo, duża sztywność tkaniny i długość kurtki ograniczały swobodę ruchu.
Współczesne sztormiaki są znacznie krótsze (do bioder) i często są wykonywane z tkanin z półprzepuszczalnymi membranami, takimi jak Gore-Tex. Są one noszone razem ze spodniami na szelkach, również wykonywanymi z tkanin półprzepuszczalnych.
W Polskiej Marynarce Wojennej funkcję sztormiaka pełni moleskin.

</doc>
<doc id="148276" url="https://pl.wikipedia.org/wiki?curid=148276" title="Amu-daria">
Amu-daria

Amu-daria (w starożytności "Oksus", "Oxus", "Transoxana", "Transoksjana", arab. "Dżajahun") – rzeka w Uzbekistanie, Turkmenistanie i Afganistanie, jej odcinek stanowi także granicę Tadżykistanu (na całej swej długości stanowi odcinki granicy afgańsko-tadżyckiej, afgańsko-uzbeckiej, afgańsko-turkmeńskiej oraz turkmeńsko-uzbeckiej). Długość 1425 km, powierzchnia dorzecza 465,5 tys. km².
Przebieg.
Powstaje z połączenia rzek Pandż i Wachsz. Płynie między pustyniami Kara-kum i Kyzył-kum, w dolnym i środkowym biegu brak dopływów. W górnym biegu dopływy: Kofarnihon, Surchan-daria, Sherobod (prawe) i Kunduz (lewy). Do lat 60. XX wieku uchodziła do Jeziora Aralskiego tworząc deltę, w pobliżu której znajdowało się miasto (dziś – w większości opuszczone i wciąż wyludniające się) Moʻynoq. Obecnie większość wody jest tracona, odprowadzana poprzez nieszczelne kanały na uzbeckie pola bawełny i rzeka wysycha, zanim dotrze do jeziora. Część wód trafia także do depresyjnej kotliny Sarykamyskiej, w której w XX wieku utworzył się duży zbiornik – Jezioro Sarykamyskie. Wykorzystywanie Amu-darii do nawadniania okolicznych terenów po II wojnie światowej przyczyniło się, poprzez budowę kanałów, nie tylko do szybkiego wysychania rzeki, ale również silnego zanieczyszczenia jej nawozami, ściekami i pestycydami, a także doprowadziło do wtórnego zasolenia gleb.

</doc>
<doc id="148277" url="https://pl.wikipedia.org/wiki?curid=148277" title="Zachodniopomorska Szkoła Biznesu w Szczecinie">
Zachodniopomorska Szkoła Biznesu w Szczecinie

Zachodniopomorska Szkoła Biznesu Akademia Nauk Stosowanych (ZPSB ANS) – pierwsza niepubliczna uczelnia w Szczecinie i na terenie województwa zachodniopomorskiego. 
Powstała w 1989 roku, w 1993 roku została wpisana do rejestru uczelni niepublicznych. Zachodniopomorska Szkoła Biznesu jest instytucją non-profit, tzn. wszelkie ewentualne zyski przeznacza na rozwój uczelni.
Szkoła posiada również swoje wydziały zamiejscowe w innych miastach województwa: w Gryficach, Stargardzie i Świnoujściu.
Kształcenie.
Uczelnia oferuje studia I i II stopnia na czterech kierunkach: Ekonomia, Zarządzanie, Informatyka i Pedagogika, w tym studia w języku angielskim (IBS – International Business Studies) oraz w systemie e-learning. Prowadzi menadżerskie studia podyplomowe – ponad 20 kierunków – oraz profesjonalne studia Executive MBA. W swojej ofercie ma także specjalistyczne kursy i szkolenia (informacje dostępne na stronie internetowej www.zpsb.pl).
Działalność badawczo-rozwojowa.
Centrum Rozwoju Biznesu, założone w 1997 roku z inicjatywy British Know How Found for Poland i brytyjskiego konsorcjum International Resource Development, rozwija usługi szkoleniowe i doradcze na rzecz środowiska biznesowego na Pomorzu Zachodnim. Uczelnia prowadzi liczne projekty rozwojowe i badawcze o zasięgu regionalnym i ogólnopolskim, wiele z nich współfinansowanych ze środków Unii Europejskiej. W latach 2007–2013, w ZPSB zrealizowano łącznie 34 projekty badawczych i rozwojowych, w tym: 7 grantów czysto naukowych, 8 projektów badawczo-szkoleniowych we współpracy międzynarodowej oraz 19 projektów rozwojowych i szkoleniowych zrealizowanych ze środków unijnych.
Główne obszary aktywności to m.in. badania koniunkturalne, w tym tworzenie narzędzi do obserwacji koniunktury gospodarczej regionu, badania kondycji firm i gospodarstw domowych, badania startupów, analizy nowoczesnych modeli biznesowych, badania i symulacje rynku pracy, projekty wspierające współpracę nauki z biznesem, badania rozwojowe metod kształcenia dorosłych, szczególnie z wykorzystaniem e- i m-learningu.

</doc>
<doc id="148278" url="https://pl.wikipedia.org/wiki?curid=148278" title="Oksus">
Oksus



</doc>
<doc id="148279" url="https://pl.wikipedia.org/wiki?curid=148279" title="Amu Daria">
Amu Daria



</doc>
<doc id="148280" url="https://pl.wikipedia.org/wiki?curid=148280" title="Amu-Daria">
Amu-Daria



</doc>
<doc id="148281" url="https://pl.wikipedia.org/wiki?curid=148281" title="UK Tour 1981">
UK Tour 1981

UK 1981 Tour – trzecia trasa koncertowa grupy muzycznej Depeche Mode, w czasie której odbyło się piętnaście koncertów.

</doc>
<doc id="148282" url="https://pl.wikipedia.org/wiki?curid=148282" title="Grand Prix San Marino Formuły 1">
Grand Prix San Marino Formuły 1

Grand Prix San Marino − jedna z eliminacji Mistrzostw Świata Formuły 1, nieprzerwanie od sezonu 1981 do sezonu 2006. Tor, na którym była organizowana, położony jest w małej miejscowości Imola we Włoszech, niedaleko Apenin. Wyścig nosił nazwę Grand Prix San Marino, ponieważ w kalendarzu Formuły 1 było już Grand Prix Włoch, a samo San Marino było za małe, aby samodzielnie organizować Grand Prix.
Historia.
Tereny wokół Imoli są siedzibą producentów kilku marek sportowych samochodów – Ferrari, Lamborghini i Maserati. Po II wojnie światowej miasto zapoczątkowało program mający rozruszać miejscową gospodarkę. Czterech lokalnych entuzjastów zaproponowało budowę toru, który miał łączyć istniejące drogi publiczne i umożliwiać lokalnym producentom testowanie swoich samochodów. Budowa rozpoczęła się w marcu 1950 r. Pierwszy przejazd testowy odbył się dwa lata później gdy Enzo Ferrari wysłał na tor samochód.
W kwietniu 1953 r. miał tam miejsce pierwszy wyścig motocyklowy, a pierwszy wyścig samochodowy odbył się w czerwcu 1954 r. Pierwszy wyścig z udziałem samochodów Formuły 1 miał miejsce w kwietniu 1963, był to wyścig nie zaliczany do mistrzostw. Wygrał wtedy Jim Clark w samochodzie Lotus. Następny tego typu wyścig w 1979 r. wygrał Niki Lauda dla stajni Brabham-Alfa Romeo.
Podczas wyścigu w sezonie 1994 zdarzyły się trzy poważne wypadki. Podczas piątkowych treningów Rubens Barrichello wylądował na bandzie, zwalniając z 290 km/h do 0 km/h w ciągu milisekund. Przez kilka minut był nieprzytomny. Podczas kwalifikacji zginął Roland Ratzenberger, a w wyścigu trzykrotny mistrz świata Ayrton Senna (zob. Grand Prix San Marino 1994). Wydarzenia te spowodowały modyfikację toru, np. zakrętu Villeneuve, na którym doszło do śmiertelnego wypadku Ratzenbergera, czy zakrętu Tamburello, na którym zginął Senna. Bez zmian nie obeszły się inne tory, a także cały sport, który od tej pory nieustannie dąży do zwiększania bezpieczeństwa.
Tor.
Wyścig odbywał się od samego początku na torze Autodromo Enzo e Dino Ferrari (znanym także jako Imola). Na obiekcie, który początkowo nosił krótszą nazwę Autodromo Dino Ferrari (nazwę wydłużono po śmierci Enzo Ferrariego), w sezonie 1980 odbyło się także 51. Grand Prix Włoch.
Zwycięzcy Grand Prix San Marino.
Liczba zwycięstw (kierowcy):
Liczba zwycięstw (konstruktorzy):

</doc>
<doc id="148283" url="https://pl.wikipedia.org/wiki?curid=148283" title="Tramwaje w Chorzowie">
Tramwaje w Chorzowie

Tramwaje w Chorzowie – element systemu komunikacji tramwajowej konurbacji górnośląskiej, który funkcjonuje na terenie Chorzowa od 1894. Sieć tramwajowa łączy dzielnice: Centrum, Chorzów II i Chorzów Batory, a do 2009 sieć ta łączyła również Chorzów Stary.
Na terenie Chorzowa znajduje się siedziba spółki Tramwaje Śląskie, Zakład Usługowo Remontowy i fabryka Alstom Konstal
Historia.
Pierwsza linia tramwajowa na terenie Chorzowa została uruchomiona 27 maja 1894 na trasie z Gliwic przez Zabrze, Chorzów i Bytom do Piekar Śląskich. Została ona wybudowana przez berlińską spółkę Oberschlesische Dampfstraßenbahn. Była to linia wąskotorowa (785 mm), po której kursowały tramwaje parowe.
W 1897 uruchomiono linię na trasie Chorzów – Chorzów Stary – Węzłowiec – Alfred, a 30 grudnia 1896 oddano do użytku kolejną linię tramwajową wzdłuż drogi katowickiej, na trasie z Katowic przez Dąb do Chorzowa. 7 września 1899 oddano do eksploatacji torowisko pomiędzy Rynkiem w Królewskiej Hucie (Chorzowie) a Katowicami przez Hajduki (Chorzów Batory) i Załęże.
29 lipca 1900 uruchomiono torowisko na trasie Piaśniki – Świętochłowice – Hajduki (Chorzów Batory), natomiast 12 sierpnia 1901 oddano do eksploatacji odcinek torowiska na trasie Królewska Huta (Chorzów) – Rynek – Świętochłowice. W latach 1929–1931 trwała budowa nowej, normalnotorowej zajezdni wraz z zakładami naprawczymi w Hajdukach. W tym samym roku linia Katowice – Chorzów została przebudowana na całej długości na linię dwutorową.
W połowie lat 50. XX wieku zmieniono przebieg linii Chorzów Stary – Chorzów Miasto. W maju 1960 wybudowano dwie pętle torowe przy Stadionie Śląskim w Chorzowie, a w lipcu tego samego roku powstała pętla końcowa na placu Hutników w Chorzowie.
Po 1989 r., wraz z przemianami ustrojowymi nastąpiły przekształcenia w organizacji komunikacji miejskiej na terenie konurbacji górnośląskiej. W 1991 rozdzielono WPK na kilkanaście przedsiębiorstw, w tym Przedsiębiorstwo Komunikacji Tramwajowej w Katowicach, które w 2003 przekształcono w spółkę Tramwaje Śląskie z siedzibą w Chorzowie. W latach dziewięćdziesiątych XX w. nie otwierano już nowych odcinków torowisk. Następowały jedynie przebudowy i remonty już istniejących:
Od połowy 2000 trwały prace przy modernizacji infrastruktury na trasie linii 6 i 19 (Katowice – Bytom).
1 stycznia 2009 zlikwidowano linię tramwajową nr 12, kursującą z pl. Hutników do Siemianowic Śląskich. Wiązało się to z fizyczną likwidacją kilkukilometrowego dwutorowego odcinka (częściowo także jednotorowego) od pl. Hutników do pl. Alfreda w Katowicach. Orędownikiem likwidacji od wielu lat był ówczesny prezydent miasta Marek Kopel. Dopiero po pomyślnych dla miasta przekształceniach własnościowych w Tramwajach Śląskich oraz dzięki członkostwu prezydenta Chorzowa w zarządzie KZK GOP, udało się tę likwidację przeprowadzić. Zarówno zapowiedzi, jak i sama likwidacja wraz z ówczesną organizacją komunikacji zastępczej, spotkały się z dużym niezadowoleniem społecznym.
W lutym 2011 włodarze miast konurbacji górnośląskiej podjęli decyzję o rozpoczęciu projektu "„Modernizacja infrastruktury tramwajowej i trolejbusowej w Aglomeracji Górnośląskiej wraz z infrastrukturą towarzyszącą”", w ramach którego ma zostać zmodernizowanych 48 kilometrów torowisk. Na terenie Chorzowa zaplanowano modernizację następujących odcinków:
8 października 2014 przedstawiciele Tramwajów Śląskich i Miejskiego Zarządu Ulic i Mostów w Chorzowie podpisali z przedsiębiorstwem Balzola Polska umowę na budowę centrum przesiadkowego przy rynku w Chorzowie. 21 grudnia 2015 centrum przesiadkowe zostało otwarte.
6 maja 2022 dawna zajezdnia tramwajowa w Chorzowie-Batorym przy ul. Inwalidzkiej 5 została wpisana do rejestru zabytków (nr rej. A/980/2022).
Linie tramwajowe.
Istniejące.
Według stanu z 12 marca 2021 przez Chorzów przebiegało 9 linii:
Infrastruktura techniczna.
Na liniach 6 i 7 kursują niskopodłogowe pojazdy typu Pesa Twist 2012N, 2012N-10, 2017N, oraz na liniach 7 i 20 tramwaje Alstom Citadis 100, nazywane "Karlikami". Do obsługi linii 17 kierowane są pojazdy typu Moderus Beta oraz Düwag Pt. Natomiast na linię 11 kierowane są pojazdy Moderus Beta w wersji MF 10. Wagony tramwajowe produkcji chorzowskiego "Konstalu" typu 105N, 105Na i pochodne obsługują kursy wysokopodłogowe wszystkich linii oprócz 17. 

</doc>
<doc id="148284" url="https://pl.wikipedia.org/wiki?curid=148284" title="Silvano Piovanelli">
Silvano Piovanelli

Silvano Piovanelli (ur. 21 lutego 1924 w Ronta di Borgo San Lorenzo, zm. 9 lipca 2016 we Florencji) – włoski duchowny katolicki, arcybiskup Florencji, kardynał.
Studiował w seminarium i na uniwersytecie we Florencji, święcenia kapłańskie przyjął 13 lipca 1947. Jako kapłan pracował w archidiecezji Florencja, był duszpasterzem, wykładowcą i wicerektorem seminarium, prowikariuszem i wikariuszem generalnym archidiecezji. W październiku 1966 otrzymał tytuł kapelana Jego Świątobliwości.
W maju 1982 został mianowany biskupem pomocniczym Florencji, ze stolicą tytularną Tubunae in Mauretania; sakry udzielił mu 24 czerwca 1982 arcybiskup florencki kardynał Giovanni Benelli. Od października 1982, po śmierci kardynała Benelliego, pełnił funkcję wikariusza kapitulnego, w marcu 1983 został mianowany arcybiskupem. W maju 1985 Jan Paweł II wyniósł go do godności kardynalskiej, nadając tytuł prezbitera S. Maria delle Grazie a Via Trionfale.
Po osiągnięciu wieku emerytalnego zrezygnował z rządów archidiecezją Florencja w marcu 2001; w lutym 2004 ukończył 80 lat i utracił tym samym prawo udziału w konklawe. Zmarł 9 lipca 2016 roku we Florencji w wieku 92 lat.

</doc>
<doc id="148286" url="https://pl.wikipedia.org/wiki?curid=148286" title="Zakręt obręczy">
Zakręt obręczy

Zakręt obręczy (łac. "gyrus cinguli") – struktura anatomiczna mózgowia, część układu limbicznego, konkretnie część kory limbicznej.
Biegnie od dolnej powierzchni dzioba ciała modzelowatego (łac. "facies inferior rostri corporis callosi"), będąc przedłużeniem pola podspoidłowego. Zewnętrznie ograniczony przez bruzdę obręczy (łac. "sulcus cinguli") i bruzdę podciemieniową (łac. "sulcus subparietalis"). Od wewnątrz ograniczenie stanowi bruzda ciała modzelowatego (łac. "sulcus corporis callosi").
Zakończeniem zakrętu obręczy jest jej cieśń (łac. "isthmus gyri cinguli"), wywołane przez wrzynanie się w zakręt łączących się ze sobą w tym miejscu bruzdy ostrogowej (łac. "sulcus calcarinus") oraz bruzdy ciemieniowo-potylicznej (łac. "sulcus parietooccipitalis").

</doc>
<doc id="148289" url="https://pl.wikipedia.org/wiki?curid=148289" title="Węgierska Górka">
Węgierska Górka

Węgierska Górka – wieś gminna w Polsce położona w województwie śląskim, w powiecie żywieckim, w gminie Węgierska Górka.
W latach 1975–1998 miejscowość administracyjnie należała do województwa bielskiego.
Miejscowość, położona na zboczach Beskidu Śląskiego i Beskidu Żywieckiego niedaleko Żywca, jest siedzibą gminy Węgierska Górka. Przez Węgierską Górkę przepływa rzeka Soła.
Historia.
Pierwsze wzmianki.
Pierwsze wzmianki o Węgierskiej Górce pochodzą z 1477 roku, kiedy doszło do zatargów granicznych między królem Polski Kazimierzem Jagiellończykiem, a królem Węgier Maciejem Korwinem. Mówi o tym legenda: Węgrzy, którzy mieli wielki apetyt na Żywiecczyznę, aby nie popełnić krzywoprzysięstwa, świadczyli, że im jest przynależna ziemia, na której klęczą (po uprzednim uzupełnieniu nogawic ziemią z Węgier, rzeczywiście klęczeli na ziemi węgierskiej). Fortel ten się nie udał, a z ziemi z nogawic spodni usypano „górki” – stąd, według legendy, wywodzi się nazwa Węgierska Górka.
W 1706 roku Franciszek Wielopolski założył u ujścia Żabnicy do Soły folwark lokowany na gruntach wsi Cięcina i nazwał go Węgierską Górką.
Huta w Węgierskiej Górce.
W 1838 roku Adam Wielopolski założył w Węgierskiej Górce hutę żelaza. Wybudowano dwa wielkie piece bez oprzyrządowania i halę odlewniczą. W październiku 1838 roku powódź zniszczyła jaz, urządzenia do transportu drewna opałowego i kanał doprowadzający wodę dla huty. Straty oszacowano na 8 tysięcy złotych reńskich w srebrze. Pierwszy piec uruchomiono w 1840 roku. Podstawowym surowcem była ruda syderytowa wydobywana metodą odkrywkową m.in. na terenach Kamesznicy, Ujsół, Milówki, Jeleśni i Rychwałdu. Arcyksiążę Karol Ludwik Habsburg w lipcu 1844 zakończył przebudowę huty i wyposażył ją w cztery młoty. Aby produkcja była opłacalna, zaczęto sprowadzać większe ilości rudy z Brzeszcz i okolic Krakowa. Od tego czasu w hucie rozpoczęto produkcję żelaza kutego na własne potrzeby i zakładu w Sporyszu. Drugi wielki piec uruchomiono w grudniu 1852. Od tego czasu odnotowywano szybki rozwój miejscowości. Już w 1845 roku w hucie wytwarzano: piece i drzwiczki paleniskowe, ruszty, kraty kanałowe, odlewy maszynowe, hydranty, kotły na bieliznę, garnki, rondle, moździerze, a nawet odważniki lwowskie i wiedeńskie. W 1844 roku wykonano 450 ton odlewów. Towar sprzedawano w krajach monarchii Austro-Węgierskiej i na Śląsku. Do transportu gotowych wyrobów używano furmanek, nie rezygnując z nich nawet po otwarciu linii kolejowej w 1884 roku. W latach 1841–1870 produkcja wzrosła ośmiokrotnie. Huta była jedną z największych w Galicji. W 1905 roku wygaszono wielki piec, zaś produkcję oparto na importowanej surówce, rozwijając odlewnictwo. Eksploatacja nisko wydajnych rud żelaza z terenu Karpat przestała być opłacalna. Po roku 1918 hutę przekształcono w spółkę, która stała się własnością kapitału czeskiego i francuskiego. Po modernizacjach huta stała się odlewnią "Metalpol Węgierska Górka sp. z o.o.", należącą od 2000 roku do francuskiej Grupy Odlewnictwa i Metalurgii CF2M.
Dwudziestolecie międzywojenne.
W okresie międzywojennym Węgierska Górka uzyskała status zimowiska. Frekwencja roczna wynosiła 1500 osób. W pensjonatach do dyspozycji było 50 miejsc. Koszt miesięcznego pobytu wynosił ok. 20 zł, a utrzymanie dzienne – 3,50 zł. Dojazd dorożką z dworca kolejowego kosztował 50 gr. Na miejscu rezydował lekarz oraz funkcjonowała apteka. Przepływająca przez wieś Soła nadawała się do kąpieli. Poza tym w Węgierskiej Górce znajdowały się boiska sportowe, korty tenisowe i strzelnica małokalibrowa. Większość obiektów posiadała oświetlenie elektryczne, co ułatwiało organizowanie licznych festynów i dancingów. Szlaki turystyczne prowadziły na Romankę, Baranią Górę i Górę Prusów.
II wojna światowa.
W 1939 roku wybudowane zostały schrony bojowe przeciw inwazji niemieckiej. Powstał rygiel obronny „Węgierska Górka”, który przez 3 dni wrześniowe odpierał bohatersko ataki 7 Bawarskiej Dywizji Piechoty, przez co opóźnione zostało rozbicie Armii „Kraków”. Dzięki wydarzeniom wrześniowym z 1939 roku Węgierska Górka nie tylko została odznaczona Krzyżem Grunwaldu III klasy, ale otrzymała nazwę „Westerplatte Południa”.
Bitwa pod Węgierską Górką.
Węgierska Górka była ważnym punktem oporu podczas kampanii wrześniowej 1939 roku. Współcześnie można zwiedzić tutaj polskie fortyfikacje z tego okresu. Pierwotnie zaplanowano budowę 16 schronów bojowych mających zamykać dolinę, ale jedynie 5 z nich zdołano wybudować. Były to ciężkie schrony żelbetowe, uzbrojone w ciężkie karabiny maszynowe. Jeden ze schronów („Waligóra”) był schronem artyleryjskim dla dwóch armat kalibru 75mm. Wszystkie schrony miały być wyposażone w kopuły pancerne do prowadzenia ognia karabinowego i obserwacji, ale do wybuchu wojny nie zdążono ich zabudować. Dowódcą odcinka był kpt. Tadeusz Franciszek Semik. Fortyfikacje zostały zdobyte 3 września po ciężkich walkach, w których Niemcy stracili około 200 żołnierzy.
Węgierska Górka w PRL.
Do czasu reformy administracyjnej przeprowadzonej w 1954 roku Węgierska Górka była przysiółkiem gminnej wówczas miejscowości Cięcina. Wówczas to utworzono gromadę Węgierska Górka. Z dniem 1 stycznia 1958 wieś otrzymała status osiedla typu miejskiego. W 1961 roku Węgierską Górkę zamieszkiwało 2215 osób, a gęstość zaludnienia wynosiła 331 osób/km². Osiedle ulokowane było na 6,7 km².
23 lipca 1961 oddana do użytku została Szkoła Podstawowa im. Manifestu Lipcowego w Węgierskiej Górce, później Szkoła Tysiąclecia.
W 1962 roku nad brzegiem Soły otwarto ośrodek sportowy z boiskiem piłkarskim.
Na przełomie lat 60. i 70. w centrum Węgierskiej Górki wybudowane zostało osiedle mieszkaniowe, noszące początkowo nazwę XX-lecia PRL, po 1990 roku zmienioną na XX-lecia II RP.
Miejscowość utrzymała status osiedla aż do kolejnej reformy z dnia 1 stycznia 1973, która przyniosła likwidację osiedli. Wtedy Węgierska Górka stała się siedzibą gminy o tej samej nazwie.
W związku z reformą administracyjną, 1 czerwca 1975 miejscowość, jak i cały powiat żywiecki, znalazła się w granicach nowo utworzonego województwa bielskiego.
W 1981 roku ukończona została budowa kościoła Przemienienia Pańskiego. Problem braku kościoła w Węgierskiej Górce podjął w swojej tece wizytacji parafii w Cięcinie kardynał Karol Wojtyła w 1972 roku. Już w 1978 roku dokonał wmurowania kamienia węgielnego pod budowę kościoła, która została ukończona trzy lata później. W kościele, którego bryła przypomina trzy namioty, znajdują się największe organy piszczałkowe na Żywiecczyźnie.
1 września 1983 rozpoczęło działanie pięcioletnie Technikum Odlewnicze, któremu 6 grudnia 1984 nadano imię Jerzego Buzka, wybitnego specjalisty w zakresie metalurgii i odlewnictwa oraz długoletniego (1913-1939) dyrektora naczelnego Odlewni Żeliwa w Węgierskiej Górce.
Przemysł.
Największym zakładem przemysłowym w Węgierskiej Górce jest METALPOL Węgierska Górka sp. z o.o. będąca kontynuatorką huty utworzonej w roku 1838. W latach powojennych zakład funkcjonował pod nazwą Fabryka Armatury i Odlewnia Węgierska Górka S.A. Spółka specjalizuje się w produkcji odlewów z żeliwa sferoidalnego dla potrzeb przemysłu maszynowego i motoryzacji oraz armatury przemysłowej i kształtek wodociągowych.
Z dniem 1 marca 2000, w następstwie przekształceń własnościowych, FAiO Węgierska Górka S.A. weszła w skład francuskiej Spółki Odlewnictwa i Metalurgii CF2M, a w roku 2010, w wyniku wykupu menedżerskiego, stała się na powrót spółką o kapitale polskim. W roku 2011 METALPOL wyprodukował 15.000 ton odlewów i zatrudniał 245 osób.
Religia.
Na terenie Węgierskiej Górki działalność duszpasterską prowadzą następujące kościoły:
Edukacja.
W Węgierskiej Górce działają następujące placówki edukacyjne:
Turystyka.
Noclegi.
Bazę turystyczną Węgierskiej Górki stanowią: kemping PTTK przy ul. Zielonej, domy wczasowe, pensjonaty, gospodarstwa agroturystyczne i kwatery prywatne.
Bulwary nad Sołą.
7 grudnia 2009 został oddany do użytkowania bulwar, podzielony na trzy części: od ul. Kamiennej prawym brzegiem rzeki Soły do ul. Zielonej, wzdłuż potoku Żabniczka oraz brzegami Młynówki. Jedną z większych atrakcji bulwaru jest most łukowy nad Sołą, wykonany z afrykańskiego drewna, który łączy ul. 3 Maja z bulwarami i parkiem oraz traktem cesarskim po drugiej stronie rzeki. Całość ma być uzupełniona drobną infrastrukturą rekreacyjno-wypoczynkową, parkami zabaw dla dzieci, oświetlona i oznakowana. Wybudowane zostaną też parkingi, zejścia do Soły i stanowiska wędkarskie. Na bulwary ma być docelowo przeniesiona cała aktywność turystyczna z centrum Węgierskiej Górki.
Zagospodarowanie prawego brzegu Soły jest jednym z największych przedsięwzięć inwestycyjnych i urbanistyczno–planistycznych w powiecie żywieckim, jak i w subregionie południowym województwa śląskiego.
Aleja Zbójników.
Aleja Zbójników w Węgierskiej Górce powstała w 2009 roku jako efekt odbywającego się w czerwcu pleneru rzeźbiarskiego. Celem przedsięwzięcia było przedstawienie w formie rzeźb skróconego przeglądu postaci i dziejów zbójnictwa na Żywiecczyźnie. Sześciu artystów wykonało sześć postaci zbójników. Rzeźby o wysokości od 4,5 do 5 metrów zostały ustawione wzdłuż ul. Zielonej, nieopodal Urzędu Gminy Węgierska Górka. Planowane jest rozszerzenie alei o kolejne rzeźby.
Szlaki turystyczne.
Piesze szlaki turystyczne przebiegające przez miejscowość to:
Nadleśnictwo Węgierska Górka.
Węgierska Górka jest siedzibą Nadleśnictwa z obrębami Lipowa i Węgierska Górka. Zasięg działania administracyjnego Nadleśnictwa Węgierska Górka obejmuje teren gmin: Lipowa, Radziechowy-Wieprz i Węgierska Górka.
Lasy Nadleśnictwa w całości zostały zaliczone do lasów ochronnych, gdzie wyszczególniono lasy rezerwatowe, lasy glebochronne i wodochronne, ostoje głuszca oraz wyłączone drzewostany nasienne.
Z wyjątkiem nielicznych małych kompleksów całe Nadleśnictwo Węgierska Górka znajduje się na terenie Zespołu Parków Krajobrazowych Beskidu Śląskiego i Żywieckiego.
Lasy Nadleśnictwa Węgierska Górka są rejonem bardzo atrakcyjnym turystycznie, a stosunkowo dobrze rozwinięta sieć szlaków komunikacyjnych sprawia, że są to tereny łatwo dostępne dla turystów. Przez lasy nadleśnictwa biegnie duża ilość szlaków turystycznych pieszych, rowerowych i konnych.
Nadleśnictwo troszczy się o edukację ekologiczną społeczeństwa. W tym celu w obiektach Nadleśnictwa i jego otoczeniu funkcjonuje Izba Edukacji Przyrodniczo-Leśnej i ścieżka dydaktyczna przyrodniczo-leśna.
Sport.
W Węgierskiej Górce położona jest jedna z największych w województwie śląskim hala sportowa. Obiekt, położony na Osiedlu XX-lecia II RP, ma wymiary 50,2 × 33,8 m i wysokość 14,5 m. Na tej powierzchni wydzielono boisko o powierzchni 22 × 44 m z dwumetrowym obejściem, co pozwoliło na uzyskanie pełnowymiarowych boisk do gry w siatkówkę, koszykówkę i piłkę ręczną. Hol główny ma powierzchnię 3819 m².
Komunikacja.
Transport drogowy.
Przez Węgierską Górkę przebiega droga krajowa 1, łącząca ją z Bielskiem-Białą, Żywcem i Zwardoniem, drogę zastąpi biegnąca zachodnimi obrzeżami miejscowości droga ekspresowa S1. Prace miały się zakończyć w 2022 roku. Według zaawansowania robót z marca 2023, droga zostanie ukończona w 2023 roku.
Kolej.
Miejscowość przecina linia kolejowa nr 139 Katowice – Skalite Serafinov. Przy ul. Kolejowej położony dworzec kolejowy Węgierska Górka, na którym zatrzymują się pociągi Kolei Śląskich, które łączą go ze stacjami takimi jak Katowice, Tychy, Pszczyna, Czechowice-Dziedzice, Rajcza, Zwardoń czy Bielsko-Biała Główna.
Komunikacja lokalna.
Autobusy Thermocar łączą Węgierską Górkę z Żywcem i okolicznymi miejscowościami.

</doc>
<doc id="148295" url="https://pl.wikipedia.org/wiki?curid=148295" title="Kąt między dwiema krzywymi">
Kąt między dwiema krzywymi

Kątem przecięcia się dwóch krzywych gładkich ("f(x)" i "g(x)") nazywamy kąt ostry przecięcia się stycznych do danych krzywych w punkcie "x0". Tangens tego kąta dla wykresów dwóch funkcji gładkich możemy obliczyć ze wzoru:
Jeżeli
Wyprowadzenie wzoru.
Mamy dane 2 dowolne funkcje "f"("x") oraz "g"("x") przecinające się w punkcie "x"0 oraz różniczkowalne w tym punkcie. Wówczas przez punkt "x"0 przechodzą styczne do obydwu wykresów, tworzące pewien kąt φ. Kąt nachylenia stycznej do "f"("x") nazwiemy β (kąt między styczną a osią OX), kąt nachylenia stycznej do "g"(x) nazwiemy α.
Styczne oraz oś OX tworzy trójkąt, w którym
stąd mamy, że
więc
Z prawej strony zastosujemy wzór na tangens różnicy kątów i otrzymujemy:
Wiemy również, że
Podstawiając do wzoru, otrzymujemy

</doc>
<doc id="148296" url="https://pl.wikipedia.org/wiki?curid=148296" title="Tenczynek">
Tenczynek

Tenczynek – wieś w Polsce, położona w województwie małopolskim, w powiecie krakowskim, w gminie Krzeszowice.
Położenie.
Tenczynek leży na pograniczu Rowu Krzeszowickiego i Garbu Tenczyńskiego, na południe od linii kolejowej 133 Kraków – Katowice i drogi krajowej 79 oraz 2 km na północ od autostrady A4 (E40), którą od wsi odgradza Las Zwierzyniec. Wieś położona jest ok. 25 km na zachód od centrum (18 km od granicy) Krakowa oraz łącząc się z południową częścią Krzeszowic.
Centrum wsi znajduje się w Kotlinie Tenczynka, przez której środek przepływa potok Olszówka (pot. Żabnik). Pozostała część wsi znajduje się na Garbie Tenczyńskim. Otoczona Puszczą Dulowską – dodatkowo od południa i południowego wschodu z jej częścią: Lasem Zwierzynieckim, a od północy i północnego wschodu z Rowem Krzeszowickim. Powierzchnia wsi wynosi 1492 ha.
Wokół znajdują się wzniesienia takie jak: Góra Buczyna, Ponetlica, Czerwieniec, Niedźwiedzia Góra, Skałki, Ułańskie Zdrowie na terenie Lasu Zwierzynieckiego w Puszczy Dulowskiej.
Na zachód od wsi rozciągają się wielkie ogródki działkowe "Enklawa A" i "Enklawa B".
Historia.
Wieś założona prawdopodobnie na pocz. XIV w. przez Nawoja z Morawicy – wzmiankowana w 1319, wtedy to rozpoczęto karczowanie lasu w miejscu obecnego Tenczynka. Od początku odgrywała rolę służebną wobec zamku Tenczyn (położonego ok. 4 km na zachód od wsi). Wojewoda krakowski, herbu Topór, otrzymał od króla Jagiełły dobra tenczyńskie w zamian za pomoc w otrzymaniu korony polskiej.
W odróżnieniu od Tenczyna Wielkiego (zamku) wieś tę zwano "Tenczynem Małym" ("Tenczyn parva"), stąd wzięła się późniejsza nazwa, będąca zdrobnieniem nazwy Tęczyn, czyli obecny Tenczynek. Pod koniec XVI w. używano nazwy "Szarża" wzięta od rodowego zawołania Toporczyków. Wizytacja biskupia z 1598 stwierdziła, że szkoła mieściła się w domu i na gruncie kościelnym. Wówczas to kardynał Jerzy Radziwiłł opisał, że kościół był drewniany i posiadał trzy ołtarze.
W 1595 roku wieś położona w powiecie proszowickim województwa krakowskiego była własnością wojewodziców krakowskich: Gabriela, Andrzeja i Jana Magnusa Tęczyńskich.
W XVII w. na potrzeby zamku, w Tenczynku na obszarze 10 morgów, powstało gospodarstwo folwarczne jako jedno z bardziej dochodowych w tamtych czasach, dostarczające wszystkiego co było niezbędne do życia zamku z wyśmienitym jadłem na czele. Było to centrum dóbr Tęczyńskich. Po wymarciu linii męskiej tego rodu, wieś w 1637 dostał się w ręce Opalińskich, w 1687 Sieniawskich, w 1731 Czartoryskich, a 1816 – Potockich. Wieś wraz z folwarkiem wchodziła w 1662 roku w skład hrabstwa tęczyńskiego Łukasza Opalińskiego.
Od początku XVI w. coraz bardziej popularna była przestronna, piaszczysta droga z Krakowa w kierunku Śląska przez Tenczynek, a pod pobliskim zamkiem prosperowały trzy dworskie taberny. Z 1627 pochodzi najwcześniejsza wzmianka o występowaniu węgla w okolicy Tenczynka. W 1656 wieś została zrujnowana przez Szwedów. W 1659 rozpoczęto wydobycie węgla. W 1710 wieś została zdziesiątkowana przez morowe powietrze, a 3 maja 1720 ponownie uległa spaleniu. Znaczne modyfikacje kościoła rozpoczęto w 1728, w ciągu kolejnych lat wykonano posadzkę z cegły, dobudowano stalle i drewniany chór, pojawiły się również nowe konfesjonały i ambona. Na koniec prac w 1748 w powierzchnia kościoła zwiększyła się o kaplicę z kryptą, zakrystię, a dach został pokryty gontem. Obok powstała dzwonnica, z dwoma dzwonami, a całość otoczono murem. Kościół konsekrował 6 sierpnia 1748 sufragan krakowski, bp Michał Ignacy Kunicki. W XIX w. w stokach Buczyny dla potrzeb miejscowego browaru wykuto w skale liczne piwnice, których wyloty znajdowały się także po przeciwnej północnej stronie góry. W połowie XVIII w. w miejsce opustoszałej szabelni powstał młyn, wybudowano też cegielnię z wapiennikiem. W 1788 liczba zagrodników i chałupników wynosiła 48. Rok później wieś zamieszkiwało 467 osób, w tym jedna rodzina żydowska.
Do 1795 wieś wchodziła w skład powiatu krakowskiego i województwa krakowskiego, a od lipca 1796 do 15 lipca 1809 w skład cyrkułu krakowskiego Galicji Zachodniej.
W 1818 została otwarta szkoła świecka, która mieściła się w budynku znajdującym się na dziedzińcu dworskim. W latach 1815–1846 wieś położona była na terenie Wolnego Miasta Krakowa, potem w zaborze austriackim. W 1823 ukończono budowę domu skarbowego w Tenczynku, gdzie oprócz rzemieślników mieszkali także górnicy spoza wsi. W latach 1846–1853 Tenczynek wchodził w skład powiatu krakowskiego. W 1857 Adam Józef Potocki wybudował obszerny nowy browar, gorzelnię, młyn amerykański i piekarnię, które od 1875 były własnością "Banku Galicyjskiego dla Przemysłu i Handlu". Około 1879 posiadał je Ksawery Rasiszewski. Naprzeciw browaru znajdowała się wytwórnia klepek drewnianych Franciszka Grubera. Pod koniec XIX w. zakłady te przestały istnieć, z wyjątkiem browaru. Czynny był natomiast warsztat kamieniarski.
W 1885 zakupiono od gminy tenczyńskiej grunt pod budowę Domu Sióstr Miłosierdzia św. Wincentego a Paulo. 1 września 1887 rozpoczęto nauczanie w 2-klasowej szkole ludowej. Przyjęto 259 dzieci, dla których otwarto 4 klasy. 3 września 1889 powstała ochronka dla małych dzieci. W 1896 stanął nowy budynek szkolny z dwoma salami i korytarzem. W 1903 browar przeszedł na własność Towarzystwa Akcyjnego. W 1910 powstała miejscowa straż pożarna. W 1918 w budynku szkoły kwaterowało wojsko polskie. W czasie I wojny światowej armia austriacka zarekwirowała wszystkie dzwony kościelne, nowe zostały ufundowane przez różne osoby w latach 1919 i 1923. W roku 1920 w Tenczynku zarejestrowanych było 11 warsztatów rzemieślniczych, w tym. m.in. 3 murarskie, 2 piekarskie, po jednym rymarskim i stolarskim. W 1922 założono miejscowe Katolickie Stowarzyszenie Młodzieży, jego siedzibą był zakupiony przez ks. Kamusińskiego obecny budynek RSZiZ w centrum wsi. Powstała też drużyna piłkarska o nazwie "Tęcza".
W czasie II Rzeczypospolitej wieś należała do powiatu chrzanowskiego w województwie krakowskim. 1 sierpnia 1934 utworzono gminę zbiorową Tenczynek. W 1936 we wsi powstała organizacja "Strzelec".
Od 26 października 1939 do 18 stycznia 1945 wieś należała do gminy Kressendorf w Landkreis Krakau, dystryktu krakowskiego w Generalnym Gubernatorstwie. W czasie II wojny światowej w Tenczynku działała stolarnia, która produkowała sanie dla potrzeb żołnierzy niemieckich, szkołę zajmują wojska niemieckie. Wówczas browar został zniszczony, a na jego miejscu rozwinęła się fabryka przetworów owocowo-warzywniczych, która powstała w jego pobliżu w 1918. W 1941 na polach parafialnych wybudowano boisko sportowe. W czasie II wojny światowej alianci pomylili kamieński kościół z kościołem w Tenczynku, wskutek czego wieś uniknęła zbombardowania. 27 czerwca 1943 roku oddział Gwardii Ludowej im. Ludwika Waryńskiego opanował kopalnię „Krystyna”. Zabrano kilkaset kilogramów dynamitu i zdemolowano urządzenia wydobywcze (na terenie kopalni w 1969 roku odsłonięto tablicę pamiątkową upamiętniającą ten fakt).
W 1945 dom zakonny, kościół, szkoła oraz tenczyńskie domy zostały uszkodzone wskutek detonacji amunicji zgromadzonej w czasie wojny przez Niemców w okolicznych lasach. Po przejściu frontu Armia Czerwona urządziła w szkole szpital wojskowy. W latach 50. XX w. powstała niewielka remiza strażacka. W 2. poł. lat 40. XX w. w Tenczynku powstała grupa Świadków Jehowy, która w latach 1969–1984 należała do zboru Krzeszowice, a od 1 września 1984 jako osobny zbór Tenczynek. W latach 1951–1956 w Tenczynku działała drużyna piłki siatkowej KS "Górnik". W 1956 przeniesiono przedszkole ze szkoły do budynku sióstr zakonnych. W 1962 powstało przedszkole nr 1. W 1967 szkole nadano imię króla Władysława Jagiełły.
W latach 1954–1972 wieś należała i była siedzibą władz gromady Tenczynek. W latach 1973–1976 miejscowość była siedzibą gminy Tenczynek. W latach 1975−1998 miejscowość administracyjnie należała do województwa krakowskiego. W 1986 powstała nowa remiza strażacka. 28 kwietnia 1989 otwarto pawilon sportowy, przy boisku piłkarskim na 500 miejsc (w tym 200 siedzących). W latach 90. XX w. powstał nowy ośrodek zdrowia oraz nastąpiła rozbudowa szkoły. W 2003 nadano nazwy ulicom. W 2008 wybudowano salę gimnastyczną, a w 2009 nowy budynek przedszkola, w którym mieści się również filia biblioteki publicznej. W 2010 w centrum wsi (ul. Chrzanowska) wybudowano nowy most, poprzedni drewniany rozebrano, w całości też zakończono etap kanalizacji wsi.
Browar i dawna gorzelnia.
Już na początku XVII w. w Tenczynku istniał młyn, browar plebański, papiernia – zniszczona przez powódź w 1710, ślusarnia, prochownia i warsztaty płatnerskie. Po najeździe Szwedów, kiedy po raz pierwszy spłonął Zamek Tenczyn (1655), a w 1656 również i wieś, w latach 1655–1657 zbudowano w Tenczynku browar pański, gorzelnię, piekarnię, nowy młyn oraz nowy folwark wraz z modrzewiowym dworem zwanym później "Dworem Sobieskiego", bowiem jak głosi legenda król Jan III Sobieski zatrzymał się tutaj wracając spod Wiednia i kosztował tenczyńskich rarytasów, dwór został wyburzony na przeł. lat 50. i 60 XX w. W pobliżu dworu rosła "lipa Lenartowicza" ścięta w 1924, przy której w sierpniu 1875 Teofil Lenartowicz napisał jeden ze swych wierszy. W 1933, w rocznicę 250-lecia mającego mieć miejsce zatrzymania się Sobieskiego w Tenczynku, mieszkańcy "ziemi chrzanowskiej" ufundowali kamienną płytę na budynku browaru. Wieś z budynkami gospodarczo-produkcyjnymi (browarem i gorzelnią), z wyjątkiem "Dworu Sobieskiego", spaliła się 3 maja 1720. W pożarze zginęła też rodzina żydowska, która je dzierżawiła. U schyłku XVIII w. w Tenczynku stał dwór, karczma, browar, dwa młyny i tartak.
Budynek browaru znajduje się na terenie byłych "Zakładów Przetwórstwa Warzywno-Owocowego". W 1857 hr. Adam Potocki z pobliskich Krzeszowic wybudował na terenie folwarku obszerny browar i gorzelnię, które świetnie prosperowały aż do początku lat 30. XX w., a piwo z Tenczynka znane było w Europie, czego dowodem złoty medal zdobyty na wystawie w Pilźnie w 1904. W 1903 browar przeszedł na własność Towarzystwa Akcyjnego. Po II wojnie światowej władze browar znacjonalizowały i przebranżowiły na "Zakład Przetwórstwa Owocowo-Warzywnego". Od 28 lutego 2011 zakład przetwórstwa owocowo-warzywnego zmienił właściciela z dotychczasowego – "Gardenau", na "Makarony Polskie". Efektem tej transakcji było wyprowadzenie produkcji poza zakład tenczyński. Budynki stały opustoszałe.
W 2014 Browary Regionalne Jakubiak za około 3,3 mln zł kupiły od syndyka dawny browar w Tenczynku. Produkcję piwa wznowiono w 2015. W lipcu 2018 Marek Jakubiak sprzedał browar w Tenczynku na rzecz spółki akcyjnej "Manufaktura piwa, wódki i wina," której prokurentem w momencie finalizowania transakcji był Janusz Palikot. Spółka zaplanowała szereg inwestycji, mających na celu zwiększenie wielkości produkcji piwa.
Dawny ośrodek górnictwa.
Tenczynek to także dawny ośrodek górnictwa węglowego. Najwcześniejsza wzmianka o występowaniu węgla w okolicy Tenczynka pochodzi z 1627. Wówczas wspominał o niej Szymon Starowolski. W 1659 wspomniano o nim w dziele Cellariusa. Pierwsze kopalnie z regularnym i planowym wydobyciem węgla powstały pod koniec XVIII w. były to kopalnie "Adam" i "Rieda". Lekarz dominialny, dr Filling, zakłada w Tenczynku małą kopalnię, którą w kilka lat później sprzedaje Walterowi Riethowi, nadzorującemu wydziału górniczy Hrabstwa Tenczyńskiego. W 1814 dominium połącza dwie tenczyńskie kopalnie. Lata 1817–1829 to okres rozkwitu kopalni tenczyńskiej. W 1821 powstały w Tenczynku dwie huty cynku. Węgiel tenczyński stał bardzo ceniony po uruchomieniu w 1847 roku linii kolejowej z Krakowa do Mysłowic przez Krzeszowice. W latach 1864–1869 powstały nowe kopalnie m.in. "Katarzyna", "Kmita", "Barbara" i "Andrzej", a także mała kopalnia pod wzgórzem zamkowym w pobliskim Rudnie (szyb "Bolesław" i sztolnia "Franciszek"). W 1891 założono kopalnię "Franciszek", a w 1895 największą – "Krystynę", która jednak została zatopiona w 1929.
Wiosną 1895 rozpoczęto drążenie sztolni odwadniająco-transportowej o długości 2150 m. Jej wylot znajdował się w Gwoźdźcu ("Stara Sztolnia") w pobliżu bocznicy kolejowej, łączącej Krzeszowice z szybem wydobywczym i mostem kolejowym z 1911. W czasie II wojny światowej i do 1955 istniała kopalnia "Nowa Krystyna" ("Upadowa Krystyna", "Krystyna II"), obejmująca część dawnej "Kmity" ("Tenczynek", "Szczęść Boże", "Bereza") i wschodnie pola wydobywcze "Krystyny". Złoże było udostępnione dwoma upadowymi, a urobek wydobywano szybem na tzw. "Okrągliku".
Ogółem w okolicy od XVIII w. do 1955 istniało aż 17 kopalń, które wydobywały od kilku tysięcy ton do 1,8 mln ton – najwięcej w kopalni "Krystyna".
Pozostałości śladów po dawnej eksploatacji węgla zachowało się głównie w rejonie kopalni "Krystyna I"(budynki nadszybia szybu o głębokości 181 m oraz zdewastowane budynki mieszkalne jej pracowników) i "Krystyna II" (rozległe hałdy poeksploatacyjne z licznymi okruchami węgla, resztki betonowych fundamentów, nasypów i dróg dojazdowych), a na zachód od nich wiele płytkich szybików w rejonie wychodni pokładu "Andrzej", będących najlepiej zachowanym miejscem do powierzchniowych obserwacji serii węglonośnej w tym rejonie. W rejonie kopalni "Kmita" zachowały się miejsca zasypanych szybów i szybików, hałd z łupkami ilastymi, piaskowcami, węglem oraz dróg dojazdowych, a przy szybie "Robert" fragmenty ceglanej podmurówki maszynowni i zabudowania ostatnich właścicieli kopalni (tzw. "Hromkówka").
W pobliżu Tenczynka przebiega wschodnia granica Górnośląskiego Zagłębia Węglowego. Łączna miąższość formacji węglonośnej sięga tu 900 m. Pokłady mają miąższości od 0,2 do 7,1 m.; są bardzo zmienne, zazwyczaj cienkie (ok. 1 m.). Do najgrubszych pokładów należą: "118" (miąższość do 2,7 m.), "209" (do kilku m.), "302" (do 2,6 m.), "Adam" (do 1,8 m.), "Andrzej I" (do 1,7 m.), "Andrzej II" (do 1,9 m.). Eksploatacja była prowadzona w obszarach najpłytszego występowania węgla pod cienkim nadkładem czwartorzędowym – głównie w Kotlinie Tenczynka.
Turystyka.
Zwiedzanie dawnych kamieniołomów ułatwia wytyczona przez Zespół Jurajskich Parków Krajobrazowych geologiczna ścieżka turystyczno-dydaktyczna szlakiem górnictwa węglowego w okolicy Tenczynka. Prezentuje ona kilka stanowisk geologicznych o podstawowym znaczeniu dla poznania budowy geologicznej obszaru krzeszowickiego, jednego z najciekawszych w Polsce pod względem geologii i morfologii. Przy zwiedzaniu stanowisk dokumentacyjnych w kamieniołomach należy pamiętać o zakazie zbierania skał i skamieniałości.
Obiekty użyteczności publicznej.
Biblioteka publiczna, boisko LKS Tęcza, centrum handlowe, cmentarz, szkoła podstawowa, hala sportowa, koło gospodyń wiejskich, ośrodek zdrowia, przedszkole samorządowe, punkt pocztowy, remiza OSP.
Znane osoby związane z Tenczynkiem.
Wśród znamienitych gości warto wymienić poetę Teofila Lenartowicza oraz Władysława Tarnowskiego, którzy spędzili tu kilka letnich miesięcy 1875. W Rzeczkach, przysiółku Tenczynka, znajduje się Willa „Eliza” (z końca XIX w.) lekarza profesora UJ Stanisława Pareńskiego, w której gościli Stanisław Wyspiański i Tadeusz Boy-Żeleński. W podziemiach miejscowego kościoła pochowane są zwłoki Jana Magnusa Tęczyńskiego. Swego czasu mieszkała tu Zofia Jaroszewska. W 1969 na miejscowym cmentarzu został pochowany Bogumił Kobiela przy grobie swojej matki.

</doc>
<doc id="148297" url="https://pl.wikipedia.org/wiki?curid=148297" title="Matyska">
Matyska

Matyska (609 lub 612 m n.p.m.; na dawniejszych mapach również pod nazwą "Szot" lub "Sot") – wzgórze w południowo-zachodniej części Kotliny Żywieckiej.
Położenie.
Stanowi ostatnią wyraźną kulminację grzbietu Beskidu Śląskiego, schodzącego od Magurki Radziechowskiej przez Jaworzynkę (862 m n.p.m.) w kierunku wschodnim ku Kotlinie Żywieckiej. Od północy ogranicza je dolina potoku Wieśnik, a od południa dolina potoku Przybędza. Leży ok. 7 km na południowy zachód od centrum Żywca, pomiędzy miejscowościami Radziechowy (na północy) i Przybędza (na południu). Po stronie wschodniej zbocze "Matyski" łagodnie opada ku niższym wzniesieniom: Jagoda i Podleszcze.
Geologia i przyroda ożywiona.
Matyska zbudowana jest z wapieni i łupków cieszyńskich, należących do płaszczowiny cieszyńskiej i wychodzącej tu na powierzchnię w oknie tektonicznym Żywca spod płaszczowiny godulskiej. Są to wyraźnie warstwowane, cienko- i średnioławicowe, szarawe wapienie okruchowe oraz ciemne, cienko łupiące się górne łupki cieszyńskie. Na stokach zachowały się ślady kilku gospodarczych łomów wapienia, używanego do połowy XX w. do wypalania wapna w tutejszych wapiennikach.
Wzgórze pokryte jest po części polami i pastwiskami, po części liściastymi laskami i zaroślami, w tym dobrze wykształconymi czyżniami. Wśród roślinności występują liczne gatunki wapieniolubne. Na łąkach kwitnie kilka gatunków storczyków. Na stokach Matyski rośnie również rzadki w Polsce tojad lisi.
Znaczenie.
"Matyska" jest celem wędrówek pielgrzymów ze względu na stojący tam Krzyż Milenijny (wybudowany w 2001 roku). We wrześniu 2009 roku zakończono tam prace nad budową czternastu stacji drogi krzyżowej – Golgoty Beskidów.
Szczyt Matyski jest doskonałym i łatwo dostępnym punktem widokowym. Rozpościerający się z niego widok na okolicę obejmuje bez mała 3/4 horyzontu (za wyjątkiem kierunku zachodniego). Dostrzec można Bielsko-Białą, Beskid Mały, Żywiec, Jezioro Żywieckie, wiele szczytów Beskidu Śląskiego i Żywieckiego, w tym m.in. Skrzyczne, Babią Górę, Rysiankę, Halę Lipowską i wiele innych. Dojście z Radziechów niebieskim szlakiem turystycznym lub z Przybędzy (drogą jezdną, bez znaków).

</doc>
<doc id="148300" url="https://pl.wikipedia.org/wiki?curid=148300" title="Aglomeracja policentryczna">
Aglomeracja policentryczna

 
Aglomeracja policentryczna – rodzaj aglomeracji, tworzącej zespół wzajemnie powiązanych jednostek osadniczych, którego główną cechą jest brak jednego ośrodka centralnego. Wyróżnia się ponadto podtypy aglomeracji policentrycznej: aglomeracja bicentryczna i konurbacja.
W aglomeracjach policentrycznych sensu stricto w istotny sposób zaznacza się rywalizacja między miastami, są też one zlokalizowane w większej odległości od siebie, niż to ma miejsce w przypadku konurbacji. Aglomeracja bicentryczna posiada 2 ośrodki centralne położone w pewnej odległości od siebie. 
Przykładem aglomeracji policentrycznej jest aglomeracja rybnicka powstała z dawnej, słabo zaawansowanej konurbacji czy aglomeracja bydgosko-toruńska powstała w efekcie zbliżenia pól oddziaływań dwóch większych miast.
Nazewnictwo.
Istotną kwestią jest stosowanie nazwy „aglomeracja” w odniesieniu do układów policentrycznych. Zgodnie z zasadami przyjętymi w naukach geograficznych, aby użyć w odniesieniu do układu wieloogniskowego określenia „aglomeracja”, trzeba zaznacyć jednocześnie, że ma się na myśli aglomerację policentryczną. W przypadku gdy mowa o formie, która jest konurbacją "de facto", najlepiej ją tak po prostu nazwać, np. policentryczna aglomeracja bydgosko-toruńska, konurbacja katowicka. 
Pojęcie aglomeracja, z następującym za nim określeniem geograficznym jest zarezerwowane dla aglomeracji monocentrycznych, np. aglomeracja warszawska, aglomeracja londyńska itp.

</doc>
<doc id="148301" url="https://pl.wikipedia.org/wiki?curid=148301" title="Cassini">
Cassini



</doc>
<doc id="148303" url="https://pl.wikipedia.org/wiki?curid=148303" title="Louis-Albert Vachon">
Louis-Albert Vachon

Louis-Albert Vachon (ur. 4 lutego 1912 w Saint-Frédéric-de-Beauce, zm. 29 września 2006 w Quebecu), kanadyjski duchowny katolicki, arcybiskup Quebecu, kardynał.
Życiorys.
Studiował w seminarium w Quebecu, święcenia kapłańskie przyjął 11 czerwca 1938. Kontynuował studia na Uniwersytecie w Laval (obronił doktorat z filozofii) i w Papieskim Athenaeum "Angelicum" w Rzymie (obronił doktorat z teologii, 1949). Przez wiele lat wykładał na Uniwersytecie w Laval, pełnił na tej uczelni funkcję wicerektora (1958–1959) i rektora (1960–1972); był również rektorem seminarium w Quebecu. W latach 1960-1977 był wikariuszem generalnym archidiecezji Quebec, w październiku 1962 otrzymał tytuł nadzwyczajnego protonotariusza apostolskiego.
4 kwietnia 1977 został mianowany biskupem pomocniczym Quebecu; otrzymał stolicę tytularną Mesarfelta, sakrę odebrał 4 maja 1977 z rąk zwierzchnika archidiecezji kardynała Maurice Roya. W marcu 1981 został następcą kardynała Roya na arcybiskupstwie Quebecu. 25 maja 1985 Jan Paweł II mianował go kardynałem, nadając tytuł prezbitera S. Paolo della Croce a "Corviale".
W marcu 1990 zrezygnował z rządów archidiecezją (ze względu na osiągnięcie wieku emerytalnego), a w lutym 1992 ukończył 80 lat i utracił prawo udziału w konklawe. Jesienią 1983] brał udział w VI sesji zwykłej Światowego Synodu Biskupów w Watykanie. W 1969 został odznaczony Orderem Kanady.

</doc>
<doc id="148307" url="https://pl.wikipedia.org/wiki?curid=148307" title="Tien-Szan">
Tien-Szan



</doc>
<doc id="148308" url="https://pl.wikipedia.org/wiki?curid=148308" title="See You Tour">
See You Tour

See You Tour – piąta trasa koncertowa grupy muzycznej Depeche Mode, w czasie której odbyło się w trzydzieści siedem koncertów.
1982.02.10.
Zespół zagrał minikoncert w studio BBC w Londynie. 
Program koncertu wyglądał następująco:

</doc>
<doc id="148312" url="https://pl.wikipedia.org/wiki?curid=148312" title="Egzocytoza">
Egzocytoza

Egzocytoza, inaczej cytopempsja (z gr.: "egzo-" + "kýtos" [komórka]) – proces uwalniania metabolitów powstających wewnątrz komórki (np. hormonów, neurotransmiterów, enzymów), ale także i produktów ubocznych metabolizmu i wydalin do przestrzeni pozakomórkowej. Proces ten zachodzi na drodze fuzji pęcherzyków transportujących metabolity z błoną komórkową od wewnątrz, co skutkuje wyrzuceniem ich zawartości do środowiska pozakomórkowego. Za przebieg tego procesu oraz za wyznaczanie miejsc egzocytozy odpowiedzialne są kompleksy egzocystu. Dokowanie pęcherzyku w błonie ułatwiają łączące się białka t-SNARE na błonie komórkowej oraz v-SNARE na powierzchni pęcherzyka.
Procesem odwrotnym do egzocytozy jest endocytoza - wchłanianie substancji z zewnątrz do wnętrza komórki, poprzez wypuklenia błony komórkowej, dające początek pęcherzykom transportującym w komórce. Zamieniane są następnie w energię, potrzebną do podziału komórkowego.
Zarówno endo- jak i egzocytoza zachodzą jedynie w komórkach eukariotycznych.
Rodzajem egzocytozy jest transport anterogradowy.

</doc>
<doc id="148313" url="https://pl.wikipedia.org/wiki?curid=148313" title="Obszar pensejsmiczny">
Obszar pensejsmiczny

Obszary pensejsmiczne – obszary na których występują rzadkie i słabe trzęsienia ziemi. Do takich obszarów zalicza się północno-wschodnia część terytorium Polski.

</doc>
<doc id="148314" url="https://pl.wikipedia.org/wiki?curid=148314" title="Elektronika użytkowa">
Elektronika użytkowa

Elektronika użytkowa – ogólna nazwa urządzeń elektronicznych takich jak telewizor, odtwarzacz DVD, magnetowid, sprzęt stereofoniczny, telefon komórkowy, zasilacz, ładowarka itp. Można więc mówić o „sprzęcie elektronicznym domowego użytku”.
Innym często spotykanym określeniem zbiorczym odnoszącym się do części tej grupy produktów jest „sprzęt RTV” – określenie obejmuje przede wszystkim odbiorniki radiowe (radioodbiorniki) i telewizyjne (telewizory). Skrót pochodzi od Radio i TV.

</doc>
<doc id="148319" url="https://pl.wikipedia.org/wiki?curid=148319" title="Robert Heinlein">
Robert Heinlein



</doc>
<doc id="148324" url="https://pl.wikipedia.org/wiki?curid=148324" title="Cursus Honorum">
Cursus Honorum



</doc>
<doc id="148325" url="https://pl.wikipedia.org/wiki?curid=148325" title="MENiS">
MENiS



</doc>
<doc id="148327" url="https://pl.wikipedia.org/wiki?curid=148327" title="Plejotropizm">
Plejotropizm



</doc>
<doc id="148329" url="https://pl.wikipedia.org/wiki?curid=148329" title="Pervez Musharraf">
Pervez Musharraf

Pervez Musharraf lub Perwez Muszarraf, urdu پرويز مشرف, "Parwez Muśarraf" (ur. 11 sierpnia 1943 w Delhi, zm. 5 lutego 2023 w Dubaju) – pakistański generał i polityk, premier Pakistanu w latach 1999–2002, prezydent Pakistanu w latach 2001–2008.
Życiorys.
W 1961 wstąpił do akademii wojskowej i zaczął karierę w armii pakistańskiej. W 1998 został szefem sztabu generalnego i zajmując tę pozycję, przeprowadził 12 października 1999 bezkrwawy zamach stanu, aresztując premiera Nawaza Sharifa i rozwiązując parlament. 20 czerwca 2001 objął urząd prezydenta Pakistanu. W 2002 w referendum uzyskał według danych oficjalnych poparcie 98 procent obywateli.
Prowadził politykę umiarkowanych reform liberalnych, zwłaszcza w gospodarce. W polityce zagranicznej jego priorytetem było utrzymanie dobrych relacji z Stanami Zjednoczonymi (w tym celu poświęcił popieranych początkowo talibów). Próbował również doprowadzić do normalizacji napiętych stosunków z Indiami.
23 kwietnia 2007 gościł w Polsce, gdzie spotkał się z ówczesnym prezydentem Lechem Kaczyńskim i premierem Jarosławem Kaczyńskim.
Przy protestach opozycji zwyciężył w wyborach prezydenckich 6 października 2007. 3 listopada 2007 ogłosił stan wyjątkowy, zawieszając konstytucję. 29 listopada 2007 podczas stanu wyjątkowego został zaprzysiężony na drugą kadencję, tym razem już jako cywil.
Wobec grożącej mu ze strony parlamentu procedury zdjęcia z urzędu, w dniu 18 sierpnia 2008 zrezygnował z prezydentury. Jego następcą został mąż zmarłej 27 grudnia 2007, byłej premier Pakistanu Benazir Bhutto – Asif Ali Zardari.
W lutym 2011 trybunał antyterrorystyczny w Rawalpinidi wydał nakaz aresztowania Musharrafa w związku z podejrzeniem o współudział w zamordowaniu Benazir Bhutto.
Po rezygnacji z urzędu, Musharraf udał się na emigrację do Londynu. Powrócił jednak do kraju 24 marca 2013 by wystartować w wyborach prezydenckich zaplanowanych na maj 2013. Jednak 16 kwietnia 2013 komisja wyborcza zdyskwalifikowała go z ubiegania się o urząd ze względu na ciążące na nim zarzuty. Ponadto były prezydent został zamknięty w areszcie domowym w willi w Islamabadzie.
Sąd uznał także Musharrafa winnym nie tylko śmierci Bhutto, ale także odsunięcia od obowiązków i przetrzymywania sędziów Sądu Najwyższego w 2007 oraz zabójstwa w 2006 przywódcy rebelii w niestabilnej prowincji Beludżystan – Akbara Buktiego. Zarzucono mu również wydanie rozkazu szturmu na Czerwony Meczet w Islamabadzie w 2007, w którym zabarykadowała się grupa zbuntowanych przeciwko rządowi islamskich konserwatystów, domagających się wprowadzenia szariatu. Podczas ataku zginął m.in. główny mułła meczetu Abdul Rashid Ghazi. Musharraf opuścił areszt domowy 4 listopada 2013 po wpłaceniu kaucji 200 tys. rupii (ok. 2 tys. dolarów) w sprawie dotyczącej zabójstwa islamskiego duchownego. 31 marca 2014 sąd oskarżył byłego prezydenta o zdradę stanu, co rozumiane było przez zawieszenie konstytucji w 2007 i wprowadzenie dyktatorskich rządów.
W 2016 r. otrzymał zgodę na wyjazd z kraju w celu leczenia i od tego czasu przebywał w Dubaju. 17 grudnia 2019 sąd w Peszawarze skazał Musharrafa na karę śmierci. Był on pierwszym wojskowym przywódcą w historii kraju, który stanął przed sądem w Pakistanie za uchylenie konstytucji.
Zmarł 5 lutego 2023 w Dubaju.

</doc>
<doc id="148330" url="https://pl.wikipedia.org/wiki?curid=148330" title="Jan Danysz">
Jan Danysz

Jan Danysz (ur. 24 listopada 1860 w Chylinie, zm. 14 stycznia 1928 w Paryżu) – polski lekarz, mikrobiolog, serolog, chemik, działacz społeczny, filozof, profesor.
Ojciec fizyka i chemika Jana Kazimierza Danysza, dziadek fizyka Mariana Danysza.
Życiorys.
Absolwent Królewskiego Gimnazjum w Ostrowie. Świadectwo dojrzałości teoretycznie mógłby otrzymać w 1878 r., jednak nigdy go nie uzyskał – tuż przed maturą wdał się w gwałtowny, polityczny spór z niemieckim nauczycielem i musiał uciekać do Francji, chroniąc się tam przed grożącym aresztowaniem. Wstępując na uniwersytet posłużył się świadectwem dojrzałości swojego starszego brata Piotra Danysza. Ujawnił tę sprawę będąc już profesorem.
W młodym wieku wyemigrował do Paryża, gdzie postawił sobie za cel zdobycie stanowiska w Instytucie Pasteura. Zarabiał na życie pracami dorywczymi, później pracą pomocnika i laboranta w zakładzie naukowym. Dzięki zaoszczędzonym pieniądzom rozpoczął studia na uniwersytecie w Caen, gdzie uczestniczył w wykładach dotyczących nauk przyrodniczych i filozofii. Po ukończeniu studiów pełnił w Caen rolę asystenta i wykładowcy w Zakładzie Anatomii i Histologii. Zajmował się wówczas anatomią porównawczą i mikrobiologią. Następnie założył własną pracownie naukową, w której prowadził badania nad szkodnikami rolniczymi i przemysłowymi.
Po powrocie do Paryża podjął dalsze studia na Sorbonie. Wkrótce po przyjęciu do Instytutu Pasteura (1893) otrzymał stanowisko kierownika działu mikrobiologii. Zajmował się tam głównie biologicznymi metodami zwalczania szkodników w leśnictwie i rolnictwie.
Zdobył uznanie w swojej dziedzinie, co pozwoliło mu na osiągnięcie tytułu eksperta od zwalczania szkodników. W 1899 został wezwany do Afryki Południowej dla zwalczenia pomoru bydła. Z Transwalu przywiózł pokaźny zbiór wyrobów plemion Bantu, głównie Zulusów. Kilkadziesiąt zgromadzonych wówczas przedmiotów wykonanych przez tubylców (naszyjniki, ozdoby, amulety, tarcze, włócznie, maczugi) przekazał krakowskiej Akademii Umiejętności. Podróżował także do Rosji (szkodniki buraków cukrowych), Portugalii (szkodniki dębu korkowego) oraz Australii (zwalczanie plagi dzikich królików).
Podczas I wojny światowej był jednym z sześciu członków komitetu organizacyjnego armii polskiej we Francji, powstałego jeszcze przed powołaniem komitetu werbunkowego.
W 1921 otrzymał tytuł profesora bakteriologii Wydziału Lekarskiego Uniwersytetu Poznańskiego. Pomimo tego pozostał za granicą Polski i kontynuował pracę naukową w Paryżu.
Znany był we Francji także jako społecznik i orędownik sprawy polskiej, a za sprawą swojej partnerki życiowej Lilli Ciechanowskiej miał kontakt z wieloma artystami, którzy emigrowali z Polski. Przyjmował ich w swoim domu, należał do Towarzystwa Polskiego Literacko-Artystycznego, założył towarzystwa organizujące pomoc dla nich: "Spójnia", "Polski Komitet Obywatelski".
Odznaczony Orderem Legii Honorowej oraz Krzyżem Komandorskim Orderu Odrodzenia Polski. W Ostrowie jego imieniem nazwano ulicę.
Dorobek.
Odkrył bakterię paratyfusu mysiego () i prowadził pionierskie badania nad zwalczaniem szkodników metodami biologicznymi przez zarażanie ich tą bakterią. Badał ponadto nowotwory doświadczalne i możliwości ich leczenia przez napromieniowanie radem. Współpracował w tym zakresie z małżeństwem Marii i Pierre’a Curie. Sformułował prawo biologiczne o wzajemnym stosunku jadów do przeciwjadów, zwane „fenomenem Danysza”. Autor prac na temat drobnoustrojów jelitowych, toksykologii, immunologii, alergii i alergenów.
Zajmował się także naukami z pogranicza filozofii i biologii. Jego prace z tej dziedziny stworzyły podstawy dla biologicznej filozofii ewolucyjnej, zapoczątkowały badania kolejnych naukowców (Pierre Teilhard de Chardin).

</doc>
<doc id="148332" url="https://pl.wikipedia.org/wiki?curid=148332" title="Petidyna">
Petidyna



</doc>
<doc id="148334" url="https://pl.wikipedia.org/wiki?curid=148334" title="Jezioro Champlaina">
Jezioro Champlaina



</doc>
<doc id="148335" url="https://pl.wikipedia.org/wiki?curid=148335" title="Wirus albański">
Wirus albański

Wirus albański – łańcuszek internetowy, podający się za „wirusa“ i proszący użytkownika o rozesłanie go dalej i ewentualnie o wyrządzenie swojemu komputerowi jakiejś szkody. Łańcuszek ma charakter żartu i nie ma na celu wyrządzenia żadnych szkód.
Nazwa wirus albański bierze się z pogardliwego uznania, że uboga Albania nie jest w stanie wykształcić programistów zdolnych do napisania „prawdziwego“, skutecznego wirusa komputerowego i ma zbyt mało sprzętu komputerowego, aby jakiegokolwiek wirusa skutecznie rozesłać, toteż albańscy twórcy wirusów posługują się jakoby tanim, a równie skutecznym podstępem – „sam sobie skasuj oprogramowanie“. 
W niektórych krajach ten sam żart nazywany jest wirusem irlandzkim, polskim, czasem też „wirusem amiszów“, spotyka się też nazwy „wirus ręczny“ i „wirus honorowy“.
Przykład:
"Drogi Odbiorco! Jestem albańskim wirusem komputerowym, ale z uwagi na słabe zaawansowanie informatyczne mojego kraju nie mogę nic ci zrobić. Proszę, skasuj sobie jakiś plik i prześlij mnie dalej."
Wirus sygnaturkowy.
Innym podobnym zjawiskiem są „wirusy“ w sygnaturkach, proszące o skopiowanie do sygnaturki odbiorcy.
Przykład:
"Cześć, jestem wirusem sygnaturkowym. Skopiuj mnie do .sig i przyłącz się do zabawy!"

</doc>
<doc id="148336" url="https://pl.wikipedia.org/wiki?curid=148336" title="Hydrox">
Hydrox

Hydrox to mieszanina gazów używana do oddychania w czasie nurkowania, stanowiąca alternatywę dla powietrza.
Hydrox składa się z dwóch gazów, wodoru oraz tlenu w różnych proporcjach, które dobierane są do konkretnego nurkowania. Mieszaninę tą, podobnie jak heliox, trimix i neox, stosuje się w nurkowaniach głębokich. Dzięki wyeliminowaniu azotu nie występuje narkoza azotowa.
Ze względu na wybuchowość mieszanin wodoru i tlenu, stężenie tlenu w hydroksie nie może przekraczać 4%. Oznacza to, że ciśnienie parcjalne tlenu w hydroksie na powierzchni wody wynosi najwyżej 0,04 atmosfery. Przyjmuje się, że bezpieczne dla człowieka ciśnienie parcjalne tlenu zawiera się w przedziale od 0,16 do 1,4 atmosfery. Wynika z tego, że hydrox można stosować dopiero na większej głębokości, gdzie zostanie on sprężony do ciśnienia otaczającej wody. Dla hydroksu zawierającego 4% tlenu głębokością minimalną jest 30 metrów, a więc zanurzając się z powierzchni do tej głębokości jak również podczas wynurzania z 30 metrów do powierzchni nurek musi oddychać inną mieszaniną, np. powietrzem lub nitroxem.
Butle zawierające hydrox (a także jakikolwiek gaz inny niż powietrze) muszą być wyraźnie oznaczone, gdyż omyłkowe nurkowanie z wykorzystaniem gazu innego niż uwzględniony w planie nurkowania lub zaprogramowany w komputerze nurkowym stanowi poważne zagrożenie dla życia nurka.
Stosowanie do oddychania gazów innych niż powietrze wymaga wiedzy, którą nabyć można na specjalistycznych kursach.

</doc>
<doc id="148338" url="https://pl.wikipedia.org/wiki?curid=148338" title="Tramwaje w konurbacji górnośląskiej">
Tramwaje w konurbacji górnośląskiej

Tramwaje w konurbacji górnośląskiej – system transportu tramwajowego funkcjonujący na terenie trzynastu gmin konurbacji górnośląskiej: Będzina, Bytomia, Chorzowa, Czeladzi, Dąbrowy Górniczej, Gliwic (odcinek od granic miasta do zajezdni tramwajowej w Gliwicach), Katowic, Mysłowic, Rudy Śląskiej, Siemianowic Śląskich, Sosnowca, Świętochłowic oraz Zabrza, a dawniej również w Piekarach Śląskich i Wojkowicach oraz we wsi Wieszowa. Liczy 200,6 km torowisk i obejmuje obszar zamieszkany przez 2 miliony ludzi. Operatorem systemu jest spółka Tramwaje Śląskie działająca na zlecenie Zarządu Transportu Metropolitalnego.
Jest to najdłuższa sieć tramwajowa w Polsce.
Historia.
Pierwsze linie tramwajowe.
Zanim powstała pierwsza linia tramwajowa, na terenie Górnego Śląska od połowy XIX wieku funkcjonowała już kolej wąskotorowa użytku publicznego, obsługiwała głównie zakłady przemysłowe, jednakże z biegiem czasu wzrastały potrzeby przewozów osobowych, co wymagało budowy lokalnego systemu transportu pasażerskiego. Już w tym okresie poszczególne władze administracyjne postulowały za uruchomieniem wewnątrz regionu pociągów osobowych.
Pierwsze plany uruchomienia tramwajów na terenie Górnego Śląska pochodzą z 24 kwietnia 1892 roku. W tym dniu podpisano między spółką Kramer &amp; Co. a magistratem Bytomia umowę na budowę linii Gliwice – Zabrze – Chebzie – Królewska Huta – Bytom – Piekary Niemieckie. Pierwotnie miała ona być jednotorowa z mijankami, o rozstawie szyn 1000 mm, a miały poruszać się po niej tramwaje parowe. W późniejszym okresie szerokość tę skorygowano do 785 mm.
Pierwsza linia tramwajów parowych została uruchomiona przez berlińską spółkę Oberschlesische Dampfstraßenbahnen 27 maja 1894 roku na trasie Piekary Niemieckie – Szarlej – Bytom. Przedsiębiorstwo to nabyło od spółki Kramer &amp; Co. wszystkie prawa wynikające z koncesji i umów na budowę kolejek. Kolejny, nowy odcinek linii (Gliwice – Zabrze) uruchomiono już 26 sierpnia, a obydwa odcinki połączono 30 grudnia trasą Zabrze – Bytom przez Chebzie, Królewską Hutę i Łagiewniki. Linia ta liczyła łącznie 34,5 km długości. Zajezdnie powstały w Rozbarku (przy ul. Witczaka) i Gliwicach (obok Lasku Miejskiego). Z powodu skarg mieszkańców na hałas, na terenie śródmieścia Gliwic i Bytomia w 1895 roku wprowadzono tramwaje konne.
Spółka Kramer &amp; Co., która w 1895 utworzyła spółkę Oberschlesische Dampfstraßenbahnen w celu prowadzenia ruchu na ww. linii, wybudowała w późniejszym czasie następujące linie:
W 1898 przewieziono łącznie 3 603 350 pasażerów.
Początki elektryfikacji i dalszy rozwój sieci do 1922.
Pierwsze informacje o planach elektryfikacji pojawiły się w 1896, a rok później także o planach budowy zelektryfikowanej linii z Bytomia do Miechowic. W 1898 spółka Kramer &amp; Co. uzyskała koncesję na budowę kolejki elektrycznej Katowice Rynek – Zawodzie. W tym samym roku katowicka spółka Schikora &amp; Wolff otrzymała koncesję na budowę następujących linii:
Koncesję tę sprzedano spółce Oberschlesische Kleinbahnen und Elektrizitätswerke AG. Spółka ta przystąpiła do realizacji tych linii, wraz z budową własnej zajezdni i elektrowni w Hajdukach w 1899 towarzystwo to uruchomiło:
W 1898 zelektryfikowano linie spółki Kramer &amp; Co. Chcąc uniknąć konkurencji dwóch towarzystw, 7 lipca 1899 utworzono spółkę Schlesische Kleinbahn AG. Nowa spółka zarządzała siecią o długości 123,43 km (w tym trasą Gliwice – Rudy o długości 22,29 km), a w 1900 przewiozła 7 603 856 pasażerów.
W dalszym ciągu rozwijano sieć tramwajową, a także rozpoczęto przebudowę istniejącej sieci na trasy normalnotorowe i dwutorowe. Do 1922 oddano do użytku następujące linie:
Lata międzywojenne.
W 1922 sieć tramwajową podzielono na dwie części, będące w zarządzie dwóch państw: Niemiec i Polski. Linie tramwajowe krzyżowały się w siedmiu miejscach, co utrudniało eksploatację tramwajów. W 1925 podpisano umowę z nową spółką: Śląsko-Dąbrowskie Kolejowe Towarzystwo Eksploatacyjne z o.o. z siedzibą w Katowicach na eksploatację linii tramwajowych w polskiej części Górnego Śląska i Zagłębia Dąbrowskiego (po ich wybudowaniu), natomiast tramwajami na terenie Niemiec zarządzała spółka Oberschlesische Dampfstraßenbahn GmbH (od 1925 Oberschlesische Überlandbahnen GmbH; zlikwidowana w 1930, po czym akcje przejęła spółka Verkehrsbetriebe Oberschlesien AG).
W latach międzywojennych w polskiej części Górnego Śląska kontynuowano przebudowę linii na rozstaw normalnotorowy (z 785 na 1435 mm), natomiast w niemieckiej części Górnego Śląska oraz w Zagłębiu Dąbrowskim budowano nowe linie tramwajowe. Do końca 1931 w polskiej części przebudowano łącznie 47,5% wąskotorowej sieci tramwajowej, a także dobudowano ok. 20 km drugich torów. W latach 1929–1931 trwała budowa nowej, normalnotorowej zajezdni wraz z zakładami naprawczymi w Hajdukach.
Na obszarze Zagłębia pierwsze propozycje budowy tramwajów elektrycznych pojawiły się 20 października 1912, kiedy to grupa łódzkich przemysłowców zwróciła się do władz miejskich w Sosnowcu z propozycją powstania dwóch linii: Piaski – Milowice – Pogoń – Środula oraz Zagórze – Środula – Dębowa Góra – Modrzejów. Budowę linii proponowało też rosyjskie towarzystwo akcyjne z Petersburga. Decyzję o budowie linii przez łódzkich przemysłowców podjęto 29 maja 1914, ale jej dalszą realizację przerwał wybuch I wojny światowej.
5 kwietnia 1922 Powiatowy Związek Komunalny powiatu będzińskiego oraz Będzina, Czeladzi, Dąbrowy Górniczej oraz Sosnowca zawiązali spółkę o nazwie Towarzystwo Tramwajów Elektrycznych w Zagłębiu Dąbrowskim z o.o. Koncesję na budowę linii spółka otrzymała 1923, którą odstąpiono nowej spółce: Tramwaje Elektryczne w Zagłębiu Dąbrowskim S.A.
Pierwsze prace budowlane na linii Sosnowiec – Będzin – Dąbrowa Górnicza rozpoczęto w 1926. W Będzinie rozpoczęto budowę dużej zajezdni, którą ukończono rok później. Pierwszy fragment linii, tj. Sosnowiec – Będzin, oddano do użytku 18 stycznia 1928. W późniejszych latach oddano do użytku następujące odcinki:
W niemieckiej części Górnego Śląska kontynuowano prace nad modernizacją sieci, natomiast tramwaje bytomskie, będące własnością miasta Bytomia, rozbudowywały istniejącą sieć. Powstały wtedy odcinki:
Spółka miejska "Städtische Straßenbahn Beuthen", prowadziła eksploatację tych linii. Powstała ona 23 października 1913. W 1938 długość linii tramwajów miejskich Bytomia wynosiła 18,25 km linii normalnotorowych, a na nich eksploatowano 20 wagonów silnikowych, 14 doczepnych i 6 specjalnych. W tym roku spółka ta przewiozła ponad 3,2 mln pasażerów.
W Zabrzu również powstawały miejskie trasy tramwajowe. Staraniem władz miasta w 1934 uruchomiono normalnotorową linię ze stacji Zabrze Mikulczyce do centrum miasta, a 23 lutego 1936 oddano do użytku linię ze śródmieścia do kopalni „Guido”. Eksploatację tej linii powierzono spółce "Verkehrsbetriebe Oberschlesien AG". Łącznie ta spółka w 1938 prowadziła eksploatację linii tramwajowych o długości 38,36 km (w tym 9,46 km linii jednotorowych i 28,90 km dwutorowych). Do obsługi tych linii posiadała 51 wagonów silnikowych, 38 doczepnych i 19 specjalnych.
W 1939, po zajęciu polskiej części konurbacji górnośląskiej przez Niemcy, ustanowiono przymusowy zarząd nad spółką Śląskie Kolejki S.A. (zamieniona na "Schlesische Kleinbahn AG"), która zarządzała tramwajami w polskiej części sieci. Nie budowano nowych linii, natomiast w dalszym ciągu przebudowywano linie wąskotorowe na normalnotorowe, w tym linię Królewska Huta – Dąb – Katowice, otwartą 24 grudnia 1940. Pod koniec wojny, wycofujące oddziały niemieckie wysadziły most tramwajowy na Brynicy, a także zerwały sieć trakcyjną w Szopienicach.
Zjednoczenie czterech przedsiębiorstw.
W 1945 nadzór nad przedsiębiorstwami: Śląskie Kolejki, Tramwaje Elektryczne w Zagłębiu Dąbrowskim, Górnośląskie Przedsiębiorstwo Komunikacyjne i Miejskie Przedsiębiorstwo Komunikacyjne w Bytomiu został przymusowo przejęty zarządzeniem Ministerstwa Komunikacji przez spółkę Koleje Elektryczne Zagłębia Śląsko-Dąbrowskiego. Do 1948 komunikacja tramwajowa była zmilitaryzowana, a jako że zaraz po wojnie była dominującym środkiem transportu w konurbacji górnośląskiej, tramwaje były przepełnione. Nierzadko wykorzystywano też pojazdy do transportu żywności, głównie mleka w godzinach nocnych z mleczarni w Chorzowie Batorym do Katowic, a także w Będzinie. Uchwałą Wojewódzkiej Rady Narodowej w Katowicach 27 lutego 1951 do życia powołano Wojewódzkie Przedsiębiorstwo Komunikacyjne w Katowicach w miejsce Kolei Elektrycznych Zagłębia Śląsko-Dąbrowskiego. 31 grudnia 1949 WPK Katowice zarządzała siecią o długości 174,765 km.
Rozbudowa sieci i zaplecza technicznego.
Po II wojnie światowej, po odbudowie sieci nastąpił 30 letni okres intensywnej rozbudowy sieci i zaplecza technicznego. Pierwsze prace modernizacyjne polegały na przebudowie pozostałych odcinków wąskotorowych na tor normalny. Ostatni odcinek wąskotorowy zlikwidowano w 1952 (odcinek wzdłuż ul. Metalowców w Chorzowie do Węzłowca). Po 1945 wybudowano następujące odcinki linii tramwajowych:
W 1962 otwarto zajezdnię w Zawodziu. Jej powstanie było niezbędne ze względu na zamknięcie we wcześniejszym okresie zajezdni w Roździeniu. W Bytomiu likwidacja zajezdni przy ul. Piekarskiej również powodowała konieczność budowy nowego zakładu. Zdecydowano się na lokalizację nowej zajezdni wraz z budową trasy do nowych osiedli w Stroszku. Zajezdnię, zlokalizowaną na końcu linii otwarto wraz z nią w czerwcu 1968. W tym samym roku zlikwidowano zajezdnię w Rozbarku, skąd przeniesiono tabor oraz urządzenia do nowego zakładu. W 1972 na granicy Zabrza i Gliwic wybudowano nową zajezdnię, a w Będzinie zajezdnię na 150 wagonów otwarto po czterech latach budowy w 1978. W tym samym roku zamknięto starą zajezdnię w Będzinie.
Pierwsza fala likwidacji linii tramwajowych.
W drugiej połowie lat 70. rozpoczęła się pierwsza większa fala likwidacji linii tramwajowych. Główną przyczyną likwidacji linii była ich deficytowość związana z niskim zapełnieniem tramwajów, a także niski poziom świadczonych usług na niektórych liniach (głównie zły stan techniczny), przez co pasażerowie częściej korzystali z autobusów. Do 1989 ruch tramwajowy zawieszono na poniższych liniach:
W 1979 zawieszono również ruch tramwajowy na ul. Piekarskiej w Bytomiu. Likwidacji połączeń sprzeciwili się tamtejsi mieszkańcy, dlatego też 10 lutego 1982 przywrócono kursowanie tramwajów wzdłuż tej ulicy pod numerem 38.
Rozpad Wojewódzkiego Przedsiębiorstwa Komunikacyjnego.
U schyłku swojej działalności, w 1990 Wojewódzkie Przedsiębiorstwo Komunikacyjne w Katowicach zatrudniało 9114 pracowników, obsługiwało: 29 relacji tramwajowych o długości 389 km, 528 relacji autobusowych o długości 8502 km i 4 relacje trolejbusowe o długości 35 km. Obejmowały one obszar 40 miast i 25 gmin, na terenie których znajdowało się 5327 przystanków. W skład taboru przedsiębiorstwa wchodziło: 530 tramwajów, 1533 autobusów i 23 trolejbusy. W 1990 WPK przewiozło blisko miliard pasażerów i wykonało pracę 150 mln wozokilometrów.
1 października 1991 na mocy zarządzenia wojewody katowickiego Wojciecha Czecha z WPK wyodrębniono 12 przedsiębiorstw autobusowej komunikacji miejskiej, Przedsiębiorstwo Komunikacji Tramwajowej, Przedsiębiorstwo Usług Technicznych Komunikacji Miejskiej oraz Przedsiębiorstwo Szkolenia i Badań Kierowców.
Powstałe Przedsiębiorstwo Komunikacji Tramwajowej posiadało 5 zakładów eksploatacyjnych (Będzin, Chorzów Batory, Bytom, Gliwice, Katowice), które w 1992 miały łącznie 373 km torów (pojedynczych) i 34 podstacje trakcyjne. PKT pozostało (jak wcześniej WPK) przedsiębiorstwem państwowym realizującym przewozy bez dotacji gmin, a jedynie budżetu centralnego.
Likwidacja WPK spowodowała bałagan finansowy i organizacyjny: linie autobusowe finansowane były przez gminy, niejasna była sprawa dotowania połączeń międzymiastowych, zaś komunikacja tramwajowa – tylko ze środków z budżetu państwa, za pośrednictwem wojewody katowickiego.
Inwestycje z budżetu centralnego.
W drugiej połowie lat 90. XX wieku, ze względu na narastającą niewydolność układu drogowego województwa katowickiego, rozpoczęto finansowany z budżetu centralnego program modernizacyjny, który nazwano "Kompleksowa przebudowa tramwajowej infrastruktury technicznej w aglomeracji katowickiej". W ramach tego programu zaplanowano szereg rewitalizacji, z których najważniejszą była modernizacja trasy Katowice – Bytom, którą planowano dostosować do kursowania taboru niskopodłogowego. Planowano również zminimalizować liczbę punktów kolizyjnych z samochodami, wprowadzić priorytety dla tramwajów na skrzyżowaniach, zamontować automatyczne napędy zwrotnicowe oraz zamontować nową elektryczną sieć trakcyjną. Do obsługi linii przewidziano zakup 17 nowych tramwajów niskopodłogowych, dla których planowano urządzić zaplecze w nieczynnej od 1980 zajezdni w Łagiewnikach. Dzięki tej inwestycji czas przejazdu miał skrócić się o 10 minut.
W lutym 1998 podpisano umowę z francusko-brytyjskim koncernem GEC Alsthom (obecnie Alstom) na dostawę tramwajów Citadis 100 oraz z katowickim Przedsiębiorstwem Robót Inżynieryjnych na modernizację torowisk. Nowe tramwaje miały zostać dostarczone do końca 1999, a remont torowisk zakończyć się przed 18 października 2000. Pojawiły się jednak przeszkody w realizacji tego harmonogramu: 1 stycznia 1999 w ramach reformy administracyjnej powstało województwo śląskie, co skutkowało przekazaniem prowadzenia inwestycji Urzędowi Marszałkowskiemu Województwa Śląskiego oraz ograniczeniem budżetowych środków na realizację inwestycji.
Do właściwych prac modernizacyjnych przystąpiono dopiero w 2000. Ze względu na niewystarczające finansowanie prace wykonywane były z opóźnieniem oraz zmniejszony został ich zakres (trasa nie została wyremontowana w całości oraz zrezygnowano z zaplecza w Łagiewnikach), w wyniku czego nie udało się osiągnąć zakładanego skrócenia czasu przejazdu.
Produkcja nowych tramwajów odbywała się w chorzowskich zakładach Alstoma (Alstom kilka lat wcześniej przejął Konstal). 20 czerwca 2000 w fabryce w Chorzowie została zorganizowana uroczysta prezentacja pierwszego Citadisa, a 3 maja 2001 rozpoczęto eksploatację liniową. 11 października zakończono dostawy.
Powstanie spółki Tramwaje Śląskie.
1 stycznia 1999 w wyniku reformy administracyjnej zmienił się między innymi sposób finansowania tramwajów, które przestały być dotowane przez budżet państwa, a zaczęły przez Zarząd Województwa Śląskiego. 1 lutego 2000 PKT rozpoczęło świadczenie usług przewozowych na zlecenie KZK GOP.
5 grudnia 2002 Ministerstwo Skarbu Państwa podpisało akt notarialny komercjalizacji Przedsiębiorstwa Komunikacji Tramwajowej. Utworzono jednoosobową spółkę Skarbu Państwa – Tramwaje Śląskie, która rozpoczęła działalność 1 stycznia 2003. Zmiany objęły jedynie sprawy formalne, takie jak nazwa czy znaki graficzne, zasady finansowania komunikacji tramwajowej nie zostały zmienione. Spółka, w przeciwieństwie do podobnych spółek w innych polskich miastach, nie została wówczas skomunalizowana.
Druga fala likwidacji linii tramwajowych.
Na początku XXI wieku, w związku z polityką oszczędnościową, niedochodowością linii oraz pro-autobusową polityką władz, zamknięto część linii:
Zamknięcie linii tramwajowej w Gliwicach było jedną z przyczyn złożenia wniosku przez mieszkańców Gliwic o przeprowadzenie referendum w sprawie odwołania prezydenta Gliwic – Zygmunta Frankiewicza. Referendum odbyło się 8 listopada 2009 i ze względu na niską frekwencję jego wyniki okazały się niewiążące.
W 2006 postanowiono zaprzestać korzystania z zajezdni w Chorzowie Batorym do obsługi ruchu liniowego. Pomiędzy 15 czerwca a 12 sierpnia stopniowo przekazywano obsługę linii innym zajezdniom. Najwięcej linii przejęła zajezdnia Zawodzie, nieco mniej Stroszek i Gliwice. Równocześnie postanowiono, że chorzowska zajezdnia będzie zajmować się tylko naprawami tramwajów oraz zmieni nazwę na Zakład Usługowo-Remontowy.
Przekazanie Tramwajów Śląskich samorządom.
30 maja 2007 podpisano umowę, na mocy której KZK GOP przejął wszystkie akcje spółki Tramwaje Śląskie. 27 maja 2008 Zgromadzenie KZK GOP przyjęło uchwałę, na mocy której akcje spółki miały zostać przekazane poszczególnym gminom, jednak dopiero 30 grudnia 2008 doszło do podpisania umowy mówiącej o podziale akcji w następujący sposób:
Akcje zostały podzielone proporcjonalnie do pracy eksploatacyjnej wykonywanej przez tramwaje w połowie 2006.
Zakup używanych tramwajów.
Konstal 105Na.
W latach 2006–2009 Tramwaje Śląskie sprowadziły z Krakowa 37 używanych Konstali 105Na, które zostały odstawione ze względu na zakup nowych tramwajów. Zakup tych tramwajów pozwolił częściowo uzupełnić lukę po wycofanych z końcem maja 2008, z liniowej eksploatacji tramwajów Konstal 102Na, które w latach 1970–1973 zostały zakupione w liczbie 129 sztuk.
Düwag Pt.
Na początku 2010 Tramwaje Śląskie rozpoczęły testy sprowadzonego z Frankfurtu nad Menem dwukierunkowego, trzyczłonowego tramwaju Düwag Pt, który 3 listopada rozpoczął służbę liniową. Łącznie w 2010 TŚ nabyły 12 takich tramwajów, w tym 2 z przeznaczeniem na części. Z początkiem roku 2013 TŚ kupiły 5 kolejnych wozów typu Ptb z Frankfurtu.
W kwietniu 2017 roku w trasę wyruszył pierwszy zmodernizowany Düwag do standardu Ptm. Pierwszym zmodernizowanym tramwajem był wagon o numerze 913, który do tej pory służył jako dawca części dla pozostałych tramwajów tego typu. Zakres modernizacji przede wszystkim polegał na wymianie środkowego członu na niskopodłogowy, oraz na pozbawienie tramwaju dwukierunkowości poprzez usunięcie jednej z kabin motorniczego. Według stanu na 28 lutego 2021, Tramwaje Śląskie posiadają 9 tramwajów w standardzie Ptm.
SGP/Lohner E1.
Pod koniec 2010 śląski przewoźnik sprowadził kolejne używane tramwaje – jeden dwuczłonowy, silnikowy SGP/Lohner E1 i jeden doczepny c3 z Wiednia. Po serii prób zdecydowano się jedynie na eksploatację wagonów silnikowych i w połowie 2011 sprowadzono 18 kolejnych takich pojazdów. Ostatecznie na początku 2013 na stanie przewoźnika znalazło się 25 takich tramwajów.
14 marca 2021 był ostatnim dniem eksploatacji liniowej „Wiedeńczyków”. Decyzję o wycofaniu ostatnich czterech sztuk z użytku podjęto po kolejnych dostawach nowych tramwajów od Pesy
Wszystkie sprowadzone zza granicy tramwaje po przyjeździe były modernizowane i dostosowywane do wymagań polskich przepisów w należącym do spółki Zakładzie Usługowo Remontowym w Chorzowie.
Inwestycje z funduszy unijnych.
W lutym 2011 włodarze miast konurbacji górnośląskiej podjęli decyzję o rozpoczęciu projektu „Modernizacja Infrastruktury Tramwajowej i Trolejbusowej w aglomeracji Górnośląskiej”. Realizacja projektu trwała od października 2012 do grudnia 2015.
W ramach pierwszego etapu projektu zrealizowano następujące inwestycje:
Pierwszy zmodernizowany 105Na został zaprezentowany 17 grudnia 2012, a 22 listopada 2013 w Zabrzu zaprezentowano pierwszego twista. 14 maja 2014 twisty rozpoczęły kursowanie z pasażerami, a 29 czerwca reaktywowano linię nr 7 Bytom – Łagiewniki.
Dzięki korzystnym rozstrzygnięciom przetargów i uzyskanym dzięki temu oszczędnościom Tramwaje Śląskie w mogły przystąpić do drugiego etapu projektu, w ramach którego zrealizowano następujące inwestycje:
Całkowity koszt inwestycji wyniósł 626,95 mln zł, z czego 490,49 mln zł zostało sfinansowane przez UE w ramach Programu Infrastruktura i Środowisko. Inwestycje zostały również wsparte przez kredyt z Europejskiego Banku Inwestycyjnego.
Pomimo znaczących inwestycji z funduszy unijnych, 14 lutego 2015 zlikwidowano linię nr 18 Stroszek – Chebzie, przez co tramwaje całkowicie zniknęły z 4 kilometrowego odcinka w Rudzie (dzielnicy Rudy Śląskiej).
W ramach perspektywy finansowej Unii Europejskiej 2014-2020 Tramwaje Śląskie planują realizację projektu „Zintegrowany projekt modernizacji i rozwoju infrastruktury tramwajowej w Aglomeracji Śląsko-Zagłębiowskiej wraz z zakupem taboru tramwajowego”, w ramach którego planowane jest: przedłużenie linii nr 15 w głąb osiedla Zagórze, przedłużenie linii tramwajowej z pętli Brynów przez Ochojec do osiedla Odrodzenia, wybudowanie łącznika pomiędzy ulicami Chorzowską i Gliwicką w Katowicach oraz wyremontowanie około 100 km torów. Dodatkowo przewoźnik planuje pozyskać co najmniej 45 nowych tramwajów oraz kontynuować remonty torowisk. Pierwotnie planowano również przedłużenie linii nr 6 do Miechowic, jednakże władze Bytomia wycofały się z tego pomysłu. 20 marca 2017 rozpoczęła się realizacja pierwszego zadania remontowego z tego projektu, a 11 grudnia 2017 i 26 lutego 2018 podpisany zostały umowy na dofinansowanie powyższych inwestycji kwotą 491 mln zł w ramach POIiŚ.
8 marca 2018 TŚ podpisały z Modertransem umowę na dostawę 10 tramwajów jednoczłonowych (później rozszerzoną do 15 pojazdów), a 29 czerwca umowę z Pesą na dostawę 35 tramwajów wieloczłonowych (później rozszerzoną do 40 pojazdów). 18 grudnia Tramwaje Śląskie podpisały z konsorcjum banków Pekao i BGK na emisję przez spółkę obligacje w wysokości 328 mln zł, które obejmą banki. 28 kwietnia 2020 Tramwaje Śląskie podpisały z konsorcjum firm Eurovia Polska, KZN Rail i Nowak Mosty umowę na przedłużenie linii nr 15 w głąb osiedla Zagórze.
1 stycznia 2019 Zarząd Transportu Metropolitalnego zastąpił KZK GOP, tym samym Tramwaje Śląskie stały się przewoźnikiem operującym na zlecenie ZTM.
16 marca 2022 podpisano umowę na budowę nowej linii tramwajowej wzdłuż ul. Grundmanna w Katowicach.
19 grudnia 2022 oddano do użytku nowy odcinek linii nr 15 w Sosnowcu od pętli Zagórze do nowej pętli Zagórze Rondo Jana Pawła II. Linia obsługiwana jest taborem niskopodłogowym, z utrzymaną częstotliwością 15-minut.
Infrastruktura.
Sieć tramwajowa w konurbacji górnośląskiej liczy 178,35 km torowisk o rozstawie 1435 mm, mających łącznie 336,1 km toru pojedynczego (wraz z torami na terenie zajezdni oraz pętli, stan na dzień 28 czerwca 2021):
W torowisku zamontowanych jest łącznie 391 zwrotnic, a na terenie zajezdni 271 (stan na dzień 28 czerwca 2021).
Zajezdnie.
Tabor Tramwajów Śląskich stacjonuje w 4 zajezdniach odpowiadających 4 rejonom komunikacyjnym:
Istnieje także zajezdnia w Chorzowie Batorym pełniąca rolę Zakładu Usług Remontowych. Ponadto połączenie ze śląską siecią tramwajową mają także mieszczące się w Chorzowie zakłady Alstom Konstal.
Linie tramwajowe.
Według stanu na 9.01.2023 r. sieć tramwajowa w konurbacji górnośląskiej składa się z 24 linii.
Tabor.
Roboczy.
Tramwaje Śląskie dysponują kilkudziesięcioma tramwajami roboczymi i kilkunastoma lorkami. Pojazdy robocze wykorzystywane są do przewozu pracowników zaplecza, do transportu urządzeń i materiałów, ciągnięcia lorek transportowych, holowania zdefektowanych wagonów i odśnieżania. Lorki wykorzystywane są do transportu urządzeń i materiałów oraz odśnieżania. Przewoźnik dysponuje również jedną podbijarką torową.
Liczba pasażerów.
Od zakończenia II wojny światowej liczba pasażerów tramwajów w konurbacji górnośląskiej systematycznie rosła aż do drugiej połowy lat 50., kiedy to ustabilizowała się w okolicach 300 mln pasażerów rocznie. W 1983 liczba pasażerów osiągnęła rekordową wartość – 353 mln, od tego czasu liczba pasażerów systematycznie spada.
Plany na przyszłość.
Zarząd Transportu Metropolitalnego planuje rozbudowę Systemu Dynamicznej Informacji Pasażerskiej, w ramach której na części przystanków tramwajowych mają pojawić się elektroniczne tablice z godzinami odjazdów tramwajów.

</doc>
<doc id="148340" url="https://pl.wikipedia.org/wiki?curid=148340" title="Ezoteryczny język programowania">
Ezoteryczny język programowania

Ezoteryczny język programowania – język programowania tworzony w celu badania i demonstracji niekonwencjonalnych technik programistycznych oraz metod programowania. Zazwyczaj nie jest on przeznaczony do pisania rzeczywistych aplikacji. Języki tego typu są popularne wśród hackerów oraz entuzjastów programowania. Termin "ezoteryczny" służy do odróżnienia ich od pozostałych języków.
Powody, dla których ezoteryczne języki nie nadają się do poważnych zastosowań, to skomplikowane rozwiązania, nadmierne uproszczenie języka lub nieczytelna składnia. Łatwość użycia oraz zrozumienia kodu nie jest priorytetem i często bywa poświęcana na rzecz innych uproszczeń służących do osiągnięcia przyjętych założeń (np. ograniczenie wielkości alfabetu używanego do pisania programu).
Najczęstsze cele wybierane podczas projektowania ezoterycznych języków to usunięcie lub zastąpienie jak największej liczby klasycznych konstrukcji programistycznych przy jednoczesnym zachowaniu właściwości zupełności w sensie Turinga. Rozpatrywane są również języki, co do których nie ustalono, do jakiego modelu obliczeń należą.
Historia.
Za historycznie pierwszy ezoteryczny język programowania uznawany jest INTERCAL stworzony w 1973 roku przez Dona Woodsa oraz Jamesa M. Lyona. Pragnęli oni stworzyć język niepodobny do wszystkich, jakie znali. INTERCAL parodiował elementy najpopularniejszych języków tamtych czasów takich, jak FORTRAN, COBOL czy polecenia asemblera.
Dwadzieścia lat później Wouter van Oortmerssen stworzył FALSE, prosty język działający na zasadzie maszyny ze stosem. Charakteryzował się bardzo nieczytelną i mylącą składnią oraz tym, że jego interpreter zajmował zaledwie 1024 bajty. FALSE stał się inspiracją dla Urbana Müllera do stworzenia Brainfucka, obecnie najpopularniejszego języka ezoterycznego, który zawierał jedynie osiem symboli sterujących. Wraz z językiem Befunge autorstwa Chrisa Presseya posiada najlepsze wsparcie ze wszystkich istniejących ezoterycznych języków programowania.
Rodzaje języków.
Turing tarpit.
Pl. "grzęzawisko Turinga" – rodzina języków zupełnych w sensie Turinga, jednak zawierających minimalną liczbę komend i operatorów. Zalicza się do niej Brainfuck (osiem bezargumentowych komend), OISC (jedna komenda z trzema operandami) i Thue (jedna komenda z dwoma operandami).
Funge.
Do tej kategorii należą języki, w których programy są reprezentowane w przestrzeniach metrycznych z układem współrzędnych używanym do określania położenia instrukcji. Najczęściej wykorzystywany bywa kartezjański układ współrzędnych, w którym wyrażony jest wskaźnik bieżącej instrukcji. Instrukcje mogą zmieniać kierunek przemieszczania się wskaźnika, tym samym wpływając na to, jakie operacje zostaną wykonane w dalszej kolejności.
Obecnym oficjalnym standardem zachowania dla języków tej kategorii jest specyfikacja Funge-98. Stanowi on uogólnienie semantyki języka Befunge, który posiada dwuwymiarową, toroidalną topologię. Języki, które luźniej trzymają się tej specyfikacji, niekiedy określane są mianem "fungeoidów".
Języki niedeterministyczne.
W deterministycznym języku programowania, znając aktualny stan programu, zawsze można jednoznacznie określić kolejny. Tę właściwość posiadają wszystkie popularne i będące w użyciu języki programowania. Programy napisane w językach niedeterministycznych zachowują się w nieprzewidywalny sposób, dając jedynie określone prawdopodobieństwo uzyskania poprawnego wyniku i z tego powodu nie są przydatne w większości zastosowań praktycznych.
Niedeterministyczne języki są przydatne tam, gdzie przestrzeń poszukiwań rozwiązania jest zbyt duża, aby opłacalne było jej dokładne przeszukiwanie. Są też rozważane w badaniach nad hiperobliczalnością.
Języki despotyczne.
Tym mianem określa się języki, w których istnieje skończony zbiór komend reprezentujących operacje aplikowane następnie na bieżący stan programu.
Paradygmat.
Paradygmat języka pozwala ogólnie określić jego właściwości oraz filozofię tworzenia programów. Wśród języków ezoterycznych można spotkać języki reprezentujące różne paradygmaty, np. imperatywne, w których instrukcje opisują, w jaki sposób przekształcać dane (Brainfuck) czy funkcyjne, np. Unlambda. Programy opisywane są tam jako zestawy funkcji, które aplikowane są na wyniki wykonania innych funkcji.
Społeczność internetowa.
Wokół ezoterycznych języków programowania powstała niewielka społeczność internetowa, która tworzy je i rozwija. Najczęściej poruszane zagadnienia to próby udowadniania zupełności (bądź jej braku) dla nowo powstających języków, gdyż nie zawsze dowód jest oczywisty. Inny cel działalności to próby implementacji jak najbardziej złożonych programów/algorytmów w wybranym języku.

</doc>
<doc id="148346" url="https://pl.wikipedia.org/wiki?curid=148346" title="Starzenie">
Starzenie

Starzenie – proces polegający na zmianie właściwości użytkowych danego materiału wraz z czasem.
Dla wielu materiałów starzenie jest procesem negatywnym i skutkuje pogorszeniem ich właściwości. Jednym z przykładów starzenia się jest "starzenie izolacji elektrycznej" w podwyższonej temperaturze. Przykładowo, przyjmuje się, że podwyższenie temperatury pracy o 8 °C powoduje dwukrotne przyspieszenie procesu starzenia izolacji.

</doc>
<doc id="148353" url="https://pl.wikipedia.org/wiki?curid=148353" title="Kobong">
Kobong

Kobong – polski zespół rockowy działający w latach 1994–1998.
Historia.
Na rynku ukazały się dwa albumy: "Kobong" (1995) oraz "Chmury nie było" (1997). Jeden z utworów znalazł się na polskiej ścieżce dźwiękowej do filmu „Trainspotting”. Kobong występował także na pokazach premierowych tego filmu w największych miastach w Polsce (Kraków, Opole, Warszawa, Sopot).
Muzyka zespołu była żywiołowa i oryginalna; twórczość Kobonga określana była mianem wykraczającej poza swoją epokę. Utwór "Uroboro" z drugiej płyty nawiązuje do filozofii gnostyków (zob. Uroboros).
Po rozpadzie zespołu muzycy zajęli się innymi projektami muzycznymi. Tworzyli m.in. zespoły Nyia, Neuma oraz Samo. Bogdan Kondracki jest uznanym producentem muzycznym. Produkował płyty takich wykonawców jak Monika Brodka czy Ania Dąbrowska. 25 stycznia 2005 Robert Sadowski zmarł nagle na atak serca. Maciej Miechowicz poza grą w zespole Neuma także zajął się produkcją albumów, m.in. był producentem drugiego albumu warszawskiej grupy Miguel and the Living Dead.

</doc>
<doc id="148356" url="https://pl.wikipedia.org/wiki?curid=148356" title="Problem Frobeniusa">
Problem Frobeniusa

Problem Frobeniusa: Dane są 2 liczby względnie pierwsze, formula_1 i formula_2 Wtedy dla każdej liczby naturalnej formula_3 istnieją nieujemne liczby całkowite formula_4 i formula_5 takie, że: formula_6
Dowód przeprowadza się przez indukcję względem formula_7
Dowód alternatywny
Weźmy taką parę liczb całkowitych formula_8 która spełnia równanie formula_6 Taka para istnieje, można ją znaleźć rozszerzonym algorytmem Euklidesa. Załóżmy bez straty ogólności, że formula_10 i formula_11 (jeśli oba są dodatnie, to znaleźliśmy już rozwiązanie, a oba ujemne być nie mogą). Zauważmy, że wszystkie pary formula_12 także spełniają to równanie (istotnie, formula_13). Weźmy takie formula_14 że formula_4 jest już dodatnie, ale formula_16 jeszcze nie (a więc bierzemy najmniejsze dodatnie formula_17). Wtedy formula_18 Weźmy też formula_19 Gdyby formula_5 było ujemne, to znaczyłoby, że formula_21 (bo formula_22 jeszcze było dodatnie). Ale wtedy mamy, że formula_23 co leży w sprzeczności z założeniem, że formula_24 Zatem formula_5 musi być dodatnie i para formula_26 jest rozwiązaniem równania formula_27 w liczbach naturalnych.

</doc>
<doc id="148358" url="https://pl.wikipedia.org/wiki?curid=148358" title="Agresywność">
Agresywność



</doc>
<doc id="148366" url="https://pl.wikipedia.org/wiki?curid=148366" title="Nitka">
Nitka

4 cieki w Polsce:
oraz

</doc>
<doc id="148370" url="https://pl.wikipedia.org/wiki?curid=148370" title="Bohdan Korzeniewski">
Bohdan Korzeniewski

Bohdan Korzeniewski (ur. 12 kwietnia 1905 w Siedlcach, zm. 5 września 1992 w Warszawie) – polski reżyser, krytyk i historyk teatru, tłumacz, pisarz i pedagog.
Życiorys.
W latach 1932–1938 z przerwami pracował w Bibliotece Narodowej. Od 1934 wykładał historię teatru w PIST, co kontynuował na tajnych kompletach w czasie okupacji niemieckiej. Wraz z Leonem Schillerem był współzałożycielem podziemnej Tajnej Rady Teatralnej. Więziony w niemieckim obozie koncentracyjnym Auschwitz-Birkenau, skąd został jako jeden z nielicznych zwolniony dzięki zabiegom międzynarodowym. Powstanie warszawskie spędził w Warszawie, głównie w Bibliotece Uniwersytetu Warszawskiego, gdzie był zatrudniony. Za zgodą władz niemieckich w styczniu 1945 r. ratował dobytek BUW.
Po wojnie działał w komisji weryfikującej aktorów, grających w dozwolonych przez okupanta, a potępianych przez władze podziemne jawnych spektaklach z lekkim repertuarem. Przypomniał to w felietonie opublikowanym w maju 2004 roku w „Tygodniku Powszechnym” Czesław Miłosz, zowiąc to "tropieniem czarownic".
Od 1946 roku był profesorem PWST, wieloletnim dziekanem Wydziału Reżyserii. Łączył tę pracę z funkcjami dyrektora i kierownika artystycznego wielu teatrów, m.in. Narodowego i Polskiego w Warszawie. W latach 1948–1980, głównie w teatrach warszawskich i krakowskich, wyreżyserował samodzielnie i we współpracy, dokonał inscenizacji, adaptacji lub opracowań, a także opiekował się łącznie 67 wystawieniami sztuk teatralnych. Były to głównie dramaty klasyczne, z których wydobywał i ukazywał we współczesnym sobie kontekście wartości intelektualne, racjonalizm, satyrę i szyderstwo. Do dziś za jedną z najgłośniejszych jego prac uważany jest debiut reżyserski z 1948 – wystawienie sztuki "Szkoła żon" Moliera. We wspomnieniach aktorów, np. Andrzeja Łapickiego, jawił się jako człowiek, który zawsze dbał o staranną, poprawną polszczyznę, piękno myśli i formę wypowiedzi.
W 1956 razem z Antonim Bohdziewiczem wyreżyserował pierwszą powojenną ekranizację "Zemsty" Aleksandra Fredry. Wystawił też trzy sztuki w Teatrze Telewizji. Tłumaczył dzieła literatury rosyjskiej i francuskiej, m.in. Moliera.
Od 1956 współredaktor – ze Zbigniewem Raszewskim – Pamiętnika Teatralnego. W latach 1955–1970 pełnił funkcje prezesa Polskiego Ośrodka Międzynarodowego Instytutu Teatralnego, a od 1970 roku – prezesa honorowego.
23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Pochowany na cmentarzu komunalnym w Piasecznie.
Życie prywatne.
Jego żoną była Anna Kuligowska-Korzeniewska.

</doc>
<doc id="148372" url="https://pl.wikipedia.org/wiki?curid=148372" title="Wielki Obłok Magellana">
Wielki Obłok Magellana

Wielki Obłok Magellana – największa galaktyka satelitarna położona w pobliżu Drogi Mlecznej. Jest ona generalnie nieregularna, ale posiada elementy struktury spiralnej. Jest również jedną z najbliższych galaktyk, leży w odległości ok. 50 kiloparseków; bliżej położone są niektóre galaktyki karłowate, takie jak SagDEG i Karzeł Wielkiego Psa.
Nazwa i odkrycie.
Nazwa galaktyki pochodzi od nazwiska Ferdynanda Magellana, który obserwował obiekt podczas wyprawy dookoła świata w latach 1519–1522. Jednak najstarsza zachowana wzmianka o obserwacjach Wielkiego Obłoku Magellana przez mieszkańców półkuli północnej pochodzi z 964 roku od perskiego astronoma Al Sufiego. Obiekt, nazwany przez Arabów Al Bakr (Biały Wół), został zaobserwowany podczas wypraw kupieckich wzdłuż wschodnich wybrzeży Afryki.
Charakterystyka.
Wielki Obłok Magellana jest zwykle uznawany za galaktykę nieregularną; takie galaktyki w morfologicznej klasyfikacji galaktyk oznacza się symbolem Irr. Ma ona jednak zauważalny kształt zdeformowanej spirali, która upodabnia ją do galaktyk spiralnych z poprzeczką o luźno nawiniętych ramionach (SBc). Galaktyka ta jako pierwsza otrzymała oznaczenie SBm ("m" pochodzi właśnie od nazwy galaktyki), jest to tzw. „magellaniczna galaktyka spiralna”. Najprawdopodobniej pierwotna struktura spiralna Obłoku została zniszczona przez oddziaływanie grawitacyjne Drogi Mlecznej. Średnica galaktyki wynosi około 14 tysięcy lat świetlnych. Dysk galaktyki nachylony jest pod kątem około 40° do sfery niebieskiej.
Masa galaktyki wynosi około 10 miliardów mas Słońca.
Wielki Obłok Magellana zawiera gwiazdy, które zostały „skradzione” z sąsiadującej, mniejszej galaktyki znanej jako Mały Obłok Magellana.
Odległość do galaktyki została wyznaczona w 2013 na 162 980 lat świetlnych z dokładnością do dwóch procent. Wielki Obłok Magellana jest najbliższą niekarłowatą galaktyką, dlatego odgrywa istotną rolę we współczesnej astronomii. Liczne grupy różnych klas obiektów tworzące tę galaktykę, znajdujące się w pierwszym przybliżeniu w tej samej, stosunkowo niewielkiej odległości, są doskonałym celem badań nad wieloma zagadnieniami astrofizycznymi.
Galaktyka jest widoczna gołym okiem z południowej półkuli Ziemi. Rozciąga się na niebie na obszarze około 7×7 stopni.
24 lutego 1987 roku w galaktyce tej zaobserwowano supernową SN 1987A – najbliższą Ziemi supernową od czasu Nowej Keplera.

</doc>
<doc id="148376" url="https://pl.wikipedia.org/wiki?curid=148376" title="Mały Obłok Magellana">
Mały Obłok Magellana

Mały Obłok Magellana (SMC) – galaktyka karłowata o średnicy około 7000 lat świetlnych, satelita Drogi Mlecznej. Zawiera w sobie kilkaset milionów gwiazd.
Możliwe jest, że w przeszłości Mały Obłok Magellana był galaktyką spiralną z poprzeczką, która zderzyła się z Drogą Mleczną stając się galaktyką nieregularną i jej satelitą. Nadal można zauważyć strukturę poprzeczki.
Przy dystansie 200 000 lat świetlnych jest jednym z najbliższych sąsiadów Drogi Mlecznej i jednym z najdalszych obiektów widocznych gołym okiem. Ze średnią deklinacją około −73 stopni, może być widoczny tylko z półkuli południowej i niższych szerokości geograficznych półkuli północnej. Jest umiejscowiony w gwiazdozbiorze Tukana i ukazuje się jako mglisty, jasny płat na nocnym niebie o średnicy około 3 stopni. Wygląda jak odłączony fragment Drogi Mlecznej. Z powodu niskiej jasności powierzchniowej najlepiej widoczny jest z dala od miejskich świateł.
Tworzy parę z Wielkim Obłokiem Magellana (LMC), położonym o około 20 stopni na wschód. Jest członkiem Grupy Lokalnej Galaktyk.
Historia obserwacji.
Na półkuli południowej Obłoki Magellana były znane w mitologiach tubylców np. australijskich Aborygenów. Perski astronom Al Sufi nazwał większy obłok Bakr, Biały Wół. Europejscy marynarze po raz pierwszy obserwowali obłoki w czasie średniowiecznych wypraw i służyły one do nawigacji. Portugalscy i holenderscy żeglarze nazwali je Obłokami Przylądka; ta nazwa przetrwała kilka wieków. W czasie opływania Ziemi przez Ferdynanda Magellana w latach 1519–1522 Antonio Pigafetta opisał obłoki jako mgliste roje gwiazd.
Pomiędzy rokiem 1834 a 1838 John Frederick William Herschel prowadził obserwacje południowego nieba. W czasie obserwowania Małego Obłoku, opisał go jako chmurowatą masę światła o owalnym kształcie i jasnym środku. W polu tej chmury skatalogował on koncentrację 37 mgławic i skupisk gwiazd.
W 1891 roku Harvard College Observatory otworzyło stację obserwacyjną w Arequipa w Peru. Od 1893 i 1906, pod dyrekcją Solona Baileya, do fotograficznych badań obu Obłoków Magellana był używany 24-calowy teleskop. Henrietta Leavitt z Harvard College Observatory, użyła klisz z Arequipy do badań nad zmianami we względnej jasności gwiazd w SMC. W 1908 rezultaty jej badań zostały upublicznione i dzięki nim odkryto nowy typ gwiazd zmiennych, nazywanych „gromadą zmienną”, a później cefeidami. To odkrycie pozwoliło na obliczanie odległości do innych galaktyk.

</doc>
<doc id="148378" url="https://pl.wikipedia.org/wiki?curid=148378" title="Atemi">
Atemi

 – słowo w języku japońskim, oznaczające uderzenie w witalny punkt ludzkiego ciała, uderzenie nokautujące. 
W japońskich sztukach walki ciosy zadawane ręką i nogą, w odróżnieniu od wykręceń, duszeń, trzymań. Karate jest typową sztuką walki skupiającą się na atemi. Niektóre uderzenia w witalne organy mogą zabić albo pozbawić przeciwnika zdolności do walki: w splot słoneczny, skroń, oczy, genitalia, pod nos lub podbródek.

</doc>
<doc id="148380" url="https://pl.wikipedia.org/wiki?curid=148380" title="Strefa zdemilitaryzowana">
Strefa zdemilitaryzowana

Strefa zdemilitaryzowana, DMZ (ang. "demilitarized zone") (demilitaryzacja przestrzenna) – w świetle prawa międzynarodowego to umowny obowiązek likwidacji, zakaz budowy oraz utrzymywania w przyszłości wszelkich (demilitaryzacja całkowita) lub oznaczonych (demilitaryzacja częściowa, np. denuklearyzacja) obiektów wojskowych, środków walki i sił zbrojnych na określonym terytorium. Wiele obszarów jest jednocześnie strefą zdemilitaryzowaną jak i zneutralizowaną (np. Wyspy Alandzkie, Antarktyka i Svalbard).
Art. 60 Pierwszego Protokołu Genewskiego z 1977 r. zakazuje stronom konfliktu rozszerzania swych operacji wojskowych na strefy, którym w drodze porozumienia nadany został status strefy zdemilitaryzowanej, jeżeli takie
rozszerzenie jest sprzeczne z postanowieniami takiego porozumienia.
Często strefa zdemilitaryzowana tworzy faktyczną granicę między zwaśnionymi państwami.
Ubocznym efektem istnienia niektórych stref zdemilitaryzowanych jest też powstanie na ich terenie swego rodzaju rezerwatu przyrody – ze względu na to, że na terenach tych ustaje też wszelka działalność gospodarcza i turystyka.
W informatyce strefą zdemilitaryzowaną (DMZ) nazywa się wydzielony na zaporze sieciowej obszar sieci komputerowej nienależący ani do sieci lokalnej, ani do sieci zewnętrznej, w którym znajdują się serwery wybranych usług, w szczególności świadczonych użytkownikom sieci zewnętrznej. Strefa DMZ uniemożliwia dostęp do sieci wewnętrznej w przypadku włamania na serwer usługi dostępnej z sieci zewnętrznej.
Znane strefy zdemilitaryzowane.
Bliski Wschód i Azja.
Strefą zdemilitaryzowaną i równocześnie zneutralizowaną jest także przestrzeń kosmiczna.

</doc>
<doc id="148382" url="https://pl.wikipedia.org/wiki?curid=148382" title="I8087">
I8087



</doc>
<doc id="148383" url="https://pl.wikipedia.org/wiki?curid=148383" title="Łuska (nabój)">
Łuska (nabój)

Łuska (dawniej "gilza") – główna część naboju w której znajdują się jego pozostałe elementy. W łusce umieszczane są przede wszystkim ładunek miotający i spłonka, a w przypadku nabojów zespolonych także pocisk. Łuska dodatkowo zabezpiecza i uszczelnia komorę nabojową podczas strzału.
Historia.
Łuskę wynalazł w 1812 roku Samuel Johannes Pauly, Francuz szwajcarskiego pochodzenia; miała ona papierowe ścianki i mosiężne dno. Stanowiła przełom w broni palnej, rozwiązując problemy z ładowaniem broni odtylcowej, co umożliwiło znacznie szybsze ładowanie i zwiększenie szybkostrzelności. 
Budowa.
Łuska przybiera formę cylindrycznego pojemnika (wewnątrz którego umieszczany jest ładunek miotający) o otwartym wlocie (w którym zazwyczaj osadzany jest pocisk) zakończonego zazwyczaj płaskim denkiem często wyposażonym w kryzę (w okolicach której umieszczana jest spłonka).
Nazwa naboju zapisywana w systemie metrycznym, zawiera najczęściej również informację o długości łuski. Przykładowo dla naboju 9 × 19 mm Parabellum wynosi ona 19 mm.
Materiał.
Ze względu na materiał z jakiego zostały wykonane, łuski można podzielić na:
Kształt korpusu.
Ze względu na kształt korpusu, wyróżnia się łuski:
Rodzaje kryz.
Ze względu na rodzaj kryzy wyróżnia się łuski:
Sposób zapłonu spłonki.
Według sposobu zapłonu spłonki w łusce naboje dzieli się na trzy typy:
W zależności od rodzaju spłonki (Boxer lub Berdan) gniazdo spłonki będzie różnie ukształtowane. Ponadto łuska ze spłonką Boxer ma jeden kanał ogniowy, a łuska ze spłonką Berdan - dwa. Do ponownego wykorzystania nadają się jedynie łuski ze spłonką typu Boxer.

</doc>
<doc id="148384" url="https://pl.wikipedia.org/wiki?curid=148384" title="Tadeusz Ferenc">
Tadeusz Ferenc

Tadeusz Ferenc (ur. 10 lutego 1940 w Rzeszowie, zm. 27 sierpnia 2022 tamże) – polski ekonomista, polityk i samorządowiec, poseł na Sejm IV kadencji, w latach 2002–2021 prezydent Rzeszowa.
Życiorys.
Syn Stanisława i Katarzyny. Od 1956 do 1963 pracował jako robotnik w Wytwórni Sprzętu Komunikacyjnego „PZL-Rzeszów”. Następnie, do 1972 był kierownikiem magazynu. W latach 1972–1981 pełnił funkcję zastępcy dyrektora przedsiębiorstwa Transbud Rzeszów. W 1975 ukończył studia na Wydziale Ekonomicznym Akademii Ekonomicznej w Krakowie. Od 1981 do 1984 był kierownikiem w przedsiębiorstwie Budimex. Następnie, do 1985 pełnił funkcję zastępcy dyrektora Rzeszowskich Zakładów Naprawy Samochodów. W latach 1985–1991 kierował Miejskim Zarządem Budynków Mieszkalnych. W 1993 został prezesem Spółdzielni Mieszkaniowej „Nowe Miasto”. Funkcję tę pełnił do 2001.
Od 1964 do rozwiązania należał do Polskiej Zjednoczonej Partii Robotniczej. W 1990 wstąpił do Socjaldemokracji Rzeczypospolitej Polskiej, a w 1999 – do Sojuszu Lewicy Demokratycznej. Zasiadał we władzach wojewódzkich tych partii.
W 1994 i 1998 wybierany na radnego Rady Miasta Rzeszowa II i III kadencji, w trakcie której jego mandat wygasł 9 października 2001 (jego miejsce zajął Konrad Fijołek). W latach 2001–2002 sprawował mandat posła na Sejm IV kadencji, został wybrany z ramienia Sojuszu Lewicy Demokratycznej – Unii Pracy w okręgu rzeszowskim.
10 listopada 2002 utracił mandat poselski w związku z wyborem na urząd Prezydenta Miasta Rzeszowa. W 2006 został wybrany na kolejną kadencję, otrzymując prawie 77% wszystkich głosów. W 2010 ponownie wygrał wybory w pierwszej turze, zdobywając ponad 53% głosów. W wyborach z 1997 (startując z ramienia KKW SLD) i 2011 (startując z własnego komitetu pod nazwą „Rozwój Podkarpacia”) bezskutecznie ubiegał się o mandat senatora. W 2014 po raz czwarty wybrano go na urząd prezydenta Rzeszowa z poparciem około 66% głosów.
W 2015 był jednym z założycieli komitetu wyborczego Bronisława Komorowskiego w wyborach prezydenckich. W wyborach w tym samym roku ponownie kandydował jako niezależny do Senatu. W 2018 ponownie został prezydentem Rzeszowa z wynikiem około 64% głosów. W 2019 zrezygnował z członkostwa w SLD. Przed pierwszymi wyborami prezydenckimi w 2020 poparł Władysława Kosiniaka-Kamysza.
10 lutego 2021 ogłosił złożenie rezygnacji ze stanowiska prezydenta Rzeszowa, motywując to pogorszeniem stanu zdrowia po zachorowaniu na COVID-19. Z tym samym dniem zakończył urzędowanie. W przedterminowych wyborach na swojego następcę udzielił poparcia Marcinowi Warchołowi.
Zmarł 27 sierpnia 2022 w jednym z rzeszowskich szpitali. Został pochowany w Alei Zasłużonych na cmentarzu Wilkowyja w Rzeszowie.
Życie prywatne.
Był żonaty z Aleksandrą, z którą miał córkę.

</doc>
<doc id="148385" url="https://pl.wikipedia.org/wiki?curid=148385" title="Opłaty lotniskowe">
Opłaty lotniskowe

Opłaty lotniskowe – opłaty, które uiszczają linie lotnicze za korzystanie z usług lotnisk. Opłaty są wliczane do ceny biletów lotniczych, tak więc w efekcie opłaty te obciążają pasażera.

</doc>
<doc id="148386" url="https://pl.wikipedia.org/wiki?curid=148386" title="Brańsk">
Brańsk

Brańsk – miasto i gmina we wschodniej Polsce, w województwie podlaskim, w powiecie bielskim.
Brańsk jest siedziba władz wiejskiej gminy Brańsk, a także rzymskokatolickiej parafii Wniebowzięcia Najświętszej Maryi Panny.
Brańsk uzyskał lokację miejską w 1440 roku. W latach 1969-1972 miasto było siedzibą władz gromady Brańsk. W latach 1975–1998 miasto administracyjnie należało do województwa białostockiego.
Był miastem królewskim Korony Królestwa Polskiego w starostwie brańskim w ziemi bielskiej województwa podlaskiego w 1795 roku. Miejsce obrad sejmików ziemi bielskiej od XVI wieku do pierwszej połowy XVIII wieku.
Według danych z 1 stycznia 2018 Brańsk liczył 3 785 mieszkańców.
Położone jest na Równinie Bielskiej, nad rzeką Nurzec, przy trasie z Warszawy do Bielska Podlaskiego i Białowieży.
Struktura powierzchni.
Według danych z 2002 Brańsk ma obszar 32,43 km², w tym:
Miasto stanowi 2,34% powierzchni powiatu.
Demografia.
Według Powszechnego Spisu Ludności z 1921 roku miasto zamieszkiwało 3.739 osób, wśród których 1.474 było wyznania rzymskokatolickiego, 100 prawosławnego a 2.165 mojżeszowego. Jednocześnie 1.530 mieszkańców zadeklarowało polską przynależność narodową, 32 białoruską, 2.165 żydowską a 12 rosyjską. Było tu 493 budynków mieszkalnych.
Według danych z 31 grudnia 2017 r. miasto miało 3785 mieszkańców.
Dane z 31 grudnia 2017:
Historia.
Nazwa miasta pochodzi od rzeki Bronki. W pobliżu miasta znajdują się stanowiska kultury amfor kulistych. W X/XI w. istniał w Brańsku gród obronny w miejscu zwanym dzisiaj "Zamczyskiem".
Wiek XIII.
Na uroczysku „Kumat” we wschodniej części miasta 23 czerwca 1264 wojska polskie księcia Bolesława Wstydliwego stoczyły zwycięską bitwę z Jaćwingami pod dowództwem wodza Kumata (Komata).
Wiek XIV.
W 1366 król Kazimierz Wielki przekazał te ziemie Litwie. Przez pewien czas należał on do posiadłości księcia mazowieckiego Janusza I Starszego.
Wiek XV.
Od 1413 miejscowość wchodziła w skład województwa trockiego. W roku 1430 wzmiankowane jako "Bransko". W latach ok. 1440–1444 należało przejściowo do księcia mazowieckiego Bolesława IV. Wtedy też prawdopodobnie miała miejsce lokacja na prawie chełmińskim i powstanie parafii rzymskokatolickiej (pierwsza wzmianka w roku 1446). Jako pierwsze miasto na Podlasiu, 18 stycznia 1493, Brańsk został lokowany na prawie magdeburskim przez wielkiego księcia litewskiego Aleksandra Jagiellończyka.
Wiek XVI.
Na XVI w. przypada szczyt rozwoju miasta. Mieszczanie handlowali zwłaszcza drewnem, w mniejszym stopniu zbożem.
Od 1532 w mieście odbywały się sejmiki szlacheckie. W roku 1530 powstała szkoła parafialna. Działał tu także szpital i kościół przyszpitalny Świętego Ducha. W latach 1533–1556 starostwo brańskie było zarządzane przez faktorów królowej Bony, a następnie prawa do niego przeszły na króla Zygmunta Augusta. Z 1558 pochodzi pierwsza wzmianka o brańskiej cerkwi prawosławnej. W okresie tym blisko połowę mieszkańców miasta stanowiła ludność ruska. W 1569 na prośbę mieszczan król Zygmunt August włączył miasto do Korony. W 1591 pożar strawił połowę miasta.
Wiek XVII.
W 1628 sąd ziemski skazał na śmierć 26 banitów trudniących się przez ponad rok rozbojami. Stąd powstało przekleństwo: „A bodaj cię kat brański oprawił”. W 1633 na mocy postanowień unii brzeskiej cerkiew prawosławną przekazano parafii unickiej (greckokatolickiej). W 1652 miasto dotknęła epidemia. W latach 1653–1670 starostą brańskim był Bogusław Radziwiłł. Na ten czas datują się wielkie zniszczenia miasta przez wojska polskie, szwedzkie, siedmiogrodzkie, tatarskie i szczególnie moskiewskie w styczniu 1660.
Wiek XVIII.
W 1761, na tutejszym sejmiku został wybrany na posła na sejm walny przyszły król Polski Stanisław Poniatowski.
Pod zaborami.
Brańsk najpierw znajdował się pod zaborem pruskim, a następnie, po traktacie w Tylży w 1807 – pod zaborem rosyjskim. W Brańsku powstała w XIX wieku duża społeczność żydowska, która już w 1820 uniezależniła się i utworzyła własny kahał. W 1807 roku Żydzi stanowili 7% ludności Brańska. 90 lat później według spisu z 1897 roku, wśród 4087 mieszkańców Żydzi stanowili 58%. Aż 89% ówczesnych żydowskich mieszkańców Brańska przybyło spoza powiatu bielskiego. Byli to w większości uciekinierzy z Rosji, zwani litwakami. W styczniu 1826 doszło tutaj do jedynego w Polsce większego wystąpienia dekabrystów, kiedy to żołnierze miejscowego batalionu saperów Samodzielnego Korpusu Litewskiego odmówili złożenia przysięgi na wierność rosyjskiemu carowi. Do kolejnych wystąpień zbrojnych dochodziło w czasie powstania listopadowego – przez Brańsk przemaszerował w drugiej połowie maja 1831 w drodze na Litwę 700-osobowy korpus pułkownika Dezyderego Chłapowskiego. W 1839 na mocy postanowień synodu połockiego cerkiew unicką przekazano parafii prawosławnej. Od 1842 miasto wchodziło w skład powiatu bielskiego w guberni grodzieńskiej. W trakcie powstania styczniowego miały miejsce wystąpienia zbrojne. Do dużych zniszczeń miasta doszło w czasie I wojny światowej.
II Rzeczpospolita.
W 1919 miasto powróciło w granice państwa polskiego. W dniach 30 i 31 lipca 1920 odbyła się tu bitwa w czasie wojny polsko-bolszewickiej.
W 1929 r. miasto liczyło 3739 mieszkańców. Burmistrzem był Stanisław Kołoszko, komendantem Ochotniczej Straży Ogniowej Antoni Lubicki.
Był tu kościół rzymskokatolicki oraz cerkiew prawosławna, którą jednak w 1930 zamknięto i zburzono. Funkcjonował szpital PCK. Działał Związek Kupców, Związek Rzemieślników. Działały tu dwie mleczarnie, cztery młyny, cztery wiatraki.
II wojna światowa.
10 września 1939 Brańsk zajęły oddziały niemieckie gen. mjr Schaala. Na mocy paktu Ribbentrop-Mołotow 24 września 1939 do Brańska wkroczyła Armia Czerwona. W 1940 władze okupacyjne postawiły w Brańsku pomnik Lenina, zniszczony latem 1941.
Około godziny 18.00 w dniu 22 czerwca 1941 roku do Brańska wkroczyły czołowe oddziały niemieckie 263. Dywizji Piechoty i w ciągu godziny go opanowały. Oddziały radzieckie próbowały bezskutecznie odzyskać Brańsk, w związku z czym prowadziły kontrataki w nocy i nad ranem. W ich wyniku Brańsk został bardzo poważnie zniszczony.
Jesienią 1941 władze niemieckie utworzyły w Brańsku getto dla ludności żydowskiej. Przez getto przeszło ok. 3 tys. Żydów. W listopadzie 1942 zostało ono zlikwidowane. Jego mieszkańców wywieziono do getta w Bielsku Podlaskim, a stamtąd do obozu zagłady w Treblince.
Brańsk został zajęty przez Armię Czerwoną 1 sierpnia 1944. W czasie wojny miasto zostało zniszczone w 35%.
Po II wojnie światowej.
Po zakończeniu wojny miasto zaczęło powoli się rozwijać: rozpoczęto odbudowę zniszczonych obiektów, w tym kościoła, a także stworzono gminę Brańsk. 15 marca 1947 Brańsk został opanowany przez partyzantów 6 Brygady Wileńskiej AK kpt. Władysława Łukasiuka „Młota”, którzy rozbroili posterunek Milicji Obywatelskiej i rozstrzelali zastępcę komendanta do spraw politycznych, członka Komunistycznej Partii Zachodniej Białorusi i Polskiej Partii Robotniczej Eliasza Ostapczuka, a zarazem współpracownika UB.
W 1977 Brańsk zdobył główną nagrodę w ogólnopolskim konkursie „Mistrz Gospodarności”.
Obecnie ośrodek handlowo-usługowy regionu rolniczego.
Edukacja.
W Brańsku działał Zespół Szkół Szkół im. Armii Krajowej, w skład którego wchodziła szkoła podstawowa, gimnazjum, liceum oraz zasadnicza szkoła zawodowa. Na terenie placówki znajduje się także hala sportowa i pełnowymiarowe boisko piłkarskie. W roku szkolnym 2016/2017, po raz pierwszy w historii istnienia szkoły, z powodu braku chętnych nie utworzono 1 klasy liceum oraz 1 klasy zasadniczej szkoły zawodowej. Identyczna sytuacja wystąpiła w kolejnym roku oraz w 2018/2019. W związku z powyższym, a także z reformą szkolnictwa i likwidacją gimnazjów, z Zespołu Szkół pozostała tylko szkoła podstawowa. Sytuacja ta uległa zmianie rok później, kiedy to reaktywowano Liceum Ogólnokształcące, choć na razie z tylko jednym oddziałem.
Transport.
W mieście krzyżują się drogi krajowe i wojewódzkie:
Sąsiednie gminy.
Brańsk, Rudka

</doc>
<doc id="148387" url="https://pl.wikipedia.org/wiki?curid=148387" title="Ángel Suquía Goicoechea">
Ángel Suquía Goicoechea

Angel Suquía Goicoechea (ur. 2 października 1916 w Zaldivia, zm. 13 lipca 2006 w San Sebastián), hiszpański duchowny katolicki, arcybiskup Santiago de Compostela i Madrytu, kardynał.
Życiorys.
Studiował w seminarium w Vitoria; przyjął tamże święcenia kapłańskie 7 lipca 1940. Kontynuował naukę w niemieckim opactwie Maria Laach oraz na Papieskim Uniwersytecie Gregoriańskim w Rzymie, gdzie obronił doktorat z teologii (1949). W latach 1940-1946 był duszpasterzem w diecezji Vitoria, szczególnie aktynie zajmował się problematyką młodzieży. Po studiach uzupełniających w Rzymie obok pracy duszpasterskiej był wykładowcą i rektorem (1955-1965) seminarium w Vitoria. Współpracował z innymi katolickimi instytucjami edukacyjnymi, a w 1954 został kanonikiem kapituły katedralnej w Vitoria.
17 maja 1966 został mianowany biskupem Almeria i odebrał sakrę biskupią 16 lipca 1966 z rąk arcybiskupa Antonio Riberiego (nuncjusza w Hiszpanii, późniejszego kardynała). W listopadzie 1969 przeszedł na stolicę biskupią Malaga, a w kwietniu 1973 został promowany na arcybiskupa Santiago de Compostela. Brał udział w wielu sesjach Światowego Synodu Biskupów w Watykanie. Od kwietnia 1983 był arcybiskupem Madrytu.
25 maja 1985 Jan Paweł II wyniósł go do godności kardynalskiej, nadając tytuł prezbitera Gran Madre di Dio. Kardynał Suquía Goicoechea kilkakrotnie reprezentował Jana Pawła II na uroczystościach religijnych i rocznicowych w charakterze specjalnego wysłannika lub legata, m.in. na Boliwariańskim Maryjnym Kongresie Eucharystycznym w Limie (maj 1988). W lipcu 1994 ze względu na osiągnięcie wieku emerytalnego został zwolniony z obowiązków arcybiskupa metropolity Madrytu (zastąpił go Antonio Maria Rouco Varela), a w październiku 1996 ukończył 80 lat i utracił prawo udziału w konklawe.

</doc>
<doc id="148388" url="https://pl.wikipedia.org/wiki?curid=148388" title="Antonio Maria Rouco Varela">
Antonio Maria Rouco Varela



</doc>
<doc id="148389" url="https://pl.wikipedia.org/wiki?curid=148389" title="Angel Suquia Goicoechea">
Angel Suquia Goicoechea



</doc>
<doc id="148391" url="https://pl.wikipedia.org/wiki?curid=148391" title="Obszary pensejsmiczne">
Obszary pensejsmiczne



</doc>
<doc id="148392" url="https://pl.wikipedia.org/wiki?curid=148392" title="Jozef Tomko">
Jozef Tomko

Jozef Tomko (ur. 11 marca 1924 w Udavské, zm. 8 sierpnia 2022 w Rzymie) – słowacki duchowny rzymskokatolicki, doktor teologii, prawa kanonicznego oraz nauk społecznych, arcybiskup ad personam, sekretarz generalny Synodu Biskupów w latach 1979–1985, pro-prefekt Kongregacji ds. Ewangelizacji Narodów w 1985, kardynał od 1985 (najpierw w stopniu diakona, w 1996 promowany do stopnia prezbitera), prefekt Kongregacji ds. Ewangelizacji Narodów w latach 1985–2001, przewodniczący Papieskiego Komitetu ds. Międzynarodowych Kongresów Eucharystycznych w latach 2001–2007.
Życiorys.
Studiował na Wydziale Teologicznym w Bratysławie, następnie wyjechał do Rzymu; tam przyjął święcenia kapłańskie 12 marca 1949 i kontynuował naukę na Papieskim Uniwersytecie Laterańskim i Papieskim Uniwersytecie Gregoriańskim. Obronił doktoraty z teologii, prawa kanonicznego i nauk społecznych. Od 1950 prowadził pracę duszpasterską w diecezji rzymskiej oraz podmiejskiej diecezji Porto e Santa Rufina. Wykładał na kilku uczelniach rzymskich – w Papieskim Kolegium "Nepomucenus" (1950–1965 był kolejno wicerektorem i rektorem), na Międzynarodowym Uniwersytecie "Pro Deo", na Papieskim Uniwersytecie Gregoriańskim. Został obdarzony tytułami papieskiego nadzwyczajnego tajnego szambelana (1959) oraz prałata honorowego Jego Świątobliwości (1970).
Od 1962 był urzędnikiem watykańskiej Kongregacji Doktryny Wiary; pracował początkowo w sekcji cenzury ksiąg, potem w sekcji doktryny. Pełnił funkcję specjalnego sekretarza I sesji zwykłej Światowego Synodu Biskupów w Watykanie (wrzesień-październik 1967). Od 1974 był podsekretarzem w Kongregacji ds. Biskupów.
Był jednym z najbliższych współpracowników papieża Jana Pawła II. W lipcu 1979 został mianowany sekretarzem generalnym Światowego Synodu Biskupów i arcybiskupem tytularnym Doclea, sakry udzielił mu 15 września 1979 w Watykanie sam papież. Z racji pełnionej funkcji arcybiskup Tomko brał udział w kolejnych sesjach Synodu; już po zwolnieniu z obowiązków sekretarza generalnego był jednym z prezydentów-delegatów sesji specjalnej Synodu dla Kościoła azjatyckiego (kwiecień-maj 1998). Uczestniczył również w konferencjach generalnych Episkopatów Latynoamerykańskich (1979, 1992). W kwietniu 1985 przeszedł na stanowisko proprefekta Kongregacji ds. Ewangelizacji Narodów, a miesiąc później został wyniesiony do godności kardynalskiej, z nadaniem diakonii Gesu Buon Pastore alla Montagnola. Po nominacji kardynalskiej został pełnoprawnym prefektem Kongregacji, objął także honorową funkcję Wielkiego Kanclerza Papieskiego Uniwersytetu Miejskiego w Rzymie.
Kardynał Tomko wielokrotnie reprezentował Jana Pawła II na uroczystościach religijnych i rocznicowych w charakterze specjalnego wysłannika. Był m.in. na obchodach 100-lecia ewangelizacji Mali w Bamako (listopad 1988), na IV Latynoamerykańskim Kongresie Misyjnym w Limie (luty 1991), na 100-leciu Kościoła katolickiego w Kamerunie (grudzień 1991), na 150-leciu ewangelizacji królestwa Tonga (listopad 1992) i Fidżi (sierpień 1994). W styczniu 1996 został promowany do rangi kardynała-prezbitera, otrzymał tytuł prezbitera S. Sabina.
Ze względu na osiągnięcie wieku emerytalnego został w kwietniu 2001 zwolniony z obowiązków prefekta Kongregacji ds. Ewangelizacji Narodów. Od października 2001 do końca września 2007 był prezydentem Papieskiej Komisji ds. Międzynarodowych Kongresów Eucharystycznych. Po ukończeniu 80. roku życia w marcu 2004 kardynał Tomko utracił prawo udziału w konklawe.
Po śmierci kard. Alberta Vanhoya 29 lipca 2021, był najstarszym żyjącym kardynałem. Zmarł 8 sierpnia 2022 w Rzymie i został pochowany w katedrze w Koszycach. Po jego śmierci najstarszym żyjącym kardynałem został Alexandre do Nascimento.
Został odznaczony m.in. słowackim Orderem Podwójnego Białego Krzyża I klasy (1995).

</doc>
<doc id="148393" url="https://pl.wikipedia.org/wiki?curid=148393" title="Arnold Mostowicz">
Arnold Mostowicz

Arnold Mostowicz (ur. 6 kwietnia 1914 w Łodzi jako Arnold Moszkowicz, zm. 3 lutego 2002 w Warszawie) – polski pisarz, dziennikarz, tłumacz, lekarz i popularyzator nauki.
Życiorys.
Urodził się w Łodzi w rodzinie żydowskiej jako syn Ignacego (Icka) Moszkowicza i Estery z domu Goldstein. W latach 1932–1939 studiował medycynę w Tuluzie. Powrócił do Polski na krótko przed wybuchem II wojny światowej. 
W trakcie oblężenia Warszawy pracował w Szpitalu Dzieciątka Jezus. Po zdobyciu stolicy przez wojska niemieckie, w październiku 1939 roku wrócił do Łodzi, gdzie został przesiedlony do łódzkiego getta. Tam przez 4 lata pracował jako lekarz w szpitalu zakaźnym i w pogotowiu. Po likwidacji getta zesłany do niemieckiego obozu koncentracyjnego Auschwitz, a stamtąd do innych obozów, filii obozu Gross-Rosen (Rogoźnica): w Bad Warmbrunn, w końcu Dörnhau.
Po wojnie nie wrócił do medycyny, ale zajął się dziennikarstwem. Był zastępcą redaktora naczelnego wrocławskiej „Trybuny Dolnośląskiej”, organizatorem prasy poznańskiej i „Gazety Krakowskiej”, którą kierował przez 6 lat, a od roku 1955 do 1969 – naczelnym redaktorem warszawskich „Szpilek”. Po usunięciu go ze „Szpilek”, w wyniku antysemickiej kampanii, pracował w miesięczniku „Ty i Ja”, a po zamknięciu pisma przeszedł na emeryturę. Miał już w tym okresie opracowane Antologie Humoru – francuskiego i radzieckiego. W tomie poświęconym humorowi francuskiemu Mostowicz przedstawił 28, dotąd w Polsce na ogół nieznanych, autorów i większość ich utworów sam przetłumaczył. 
W latach 70. zajął się pisaniem książek popularnonaukowych (przede wszystkim z zakresu biologii, czego owocem były 3 nagrodzone tomy poświęcone biologii, która „...zmienia człowieka”, „...medycynę”, „...uczy myśleć”) oraz tematyki ufologicznej. W latach 70. i 80. stworzył wraz z Bogusławem Polchem i Alfredem Górnym serię komiksów "Bogowie z kosmosu", opartych na hipotezach Ericha von Dänikena, które w owym czasie cieszyły się dużą popularnością w wielu krajach Europy.
Opublikował również pozycje wspomnieniowe poświęcone Łodzi ("Łódź, moja zakazana miłość").
Pierwszą właściwie książką Arnolda Mostowicza jako pisarza jest wydana w roku 1988 (PIW) "Żółta Gwiazda i Czerwony Krzyż" – obraz jego gettowych i obozowych wspomnień i refleksji, zaliczony przez krytykę do najcenniejszych literackich dokumentów czasów zagłady.
Wystąpił w filmie dokumentalnym "Fotoamator" Dariusza Jabłońskiego z 1998 roku opowiadając o swoich przeżyciach w łódzkim getcie. Był również współautorem scenariusza tego filmu. W roku 1995 został prezesem fundacji "Monumentum Iudaicum Lodzense", której celem jest opieka nad dziedzictwem łódzkich Żydów. Przez wiele lat pełnił funkcję przewodniczącego Stowarzyszenia Żydów Kombatantów i Poszkodowanych w II Wojnie Światowej. W roku 1998 otrzymał tytuł Honorowego Obywatela Miasta Łodzi.
Arnold Mostowicz został pochowany na Cmentarzu Wojskowym na Powązkach w Warszawie (kwatera GIII-1-20).

</doc>
<doc id="148394" url="https://pl.wikipedia.org/wiki?curid=148394" title="Guy Mollet">
Guy Mollet

Guy Mollet (ur. 31 grudnia 1905 w Flers w Normandii, zm. 3 października 1975 w Paryżu) – socjalistyczny polityk francuski.
Przed II wojną światową był nauczycielem w liceum. W tym czasie zaangażował się w działalność Partii Socjalistycznej "(SFIO)". Za owo zaangażowanie wyrzucono go z posady.
W czasie wojny działał w "Resistance" (Ruch oporu). Był kilkakrotnie aresztowany przez Gestapo, ale za każdym razem zwalniano go.
Po wojnie, w roku 1945, został wybrany deputowanym. Zaś rok później został nieoczekiwanie sekretarzem generalnym "SFIO". Przez wiele lat sprawował różne rządowe urzędy w IV Republice.
1 lutego 1956 został premierem Francji. Kilka dni po objęciu tej funkcji przybył do Algieru, wraz z nowo mianowanym gubernatorem generalnym Algierii, generałem Georges’em Catroux. Kiedy składali kwiaty pod pomnikiem poległych posypał się na nich grad pomidorów i okrzyki "Mollet na szubienicę!", "Catroux do morza!". Generał ostatecznie nie objął swoich funkcji. Po tym wydarzeniu stanowisko rządu w sprawie w sprawie Algierii usztywniło się.
Mollet, wspólnie z brytyjskim premierem Anthonym Edenem, podjął też w październiku 1956 roku próbę odzyskania kontroli nad znacjonalizowanym przez prezydenta Egiptu Gamala Nasera Kanałem Sueskim. Operacja jednak zakończyła się fiaskiem, głównie za sprawą nacisku USA i ZSRR.
Gabinet Molleta pobił rekord długowieczności w IV Republice. Urzędował 16 miesięcy i upadł dopiero 13 czerwca 1957 roku.
Mollet wszedł 1 czerwca 1958 roku w skład rządu generała de Gaulle’a, jako wicepremier, ale odszedł z niego po jakimś czasie, ponownie znajdując się w opozycji.
Zrezygnował w 1969 roku z funkcji lidera "SFIO" i poparł nową formację, Parti Socialiste Francois Mitterranda.

</doc>
<doc id="148395" url="https://pl.wikipedia.org/wiki?curid=148395" title="André Marie">
André Marie

André Marie (ur. 3 grudnia 1897 w Honfleur, zm. 12 czerwca 1974 w Rouen) – polityk francuski, działacz Partii Radykalnej, premier Francji w 1948 roku.
Zobacz też.
Premierzy Francji

</doc>
<doc id="148399" url="https://pl.wikipedia.org/wiki?curid=148399" title="Robert A Heinlein">
Robert A Heinlein



</doc>
<doc id="148402" url="https://pl.wikipedia.org/wiki?curid=148402" title="Khamtai Siphandon">
Khamtai Siphandon

Khamtai Siphandon (ur. 8 lutego 1924 w Houa Khong, w Prowincji Champasak) – laotański polityk i wojskowy, generał. 
Życiorys.
Był prezydentem Laosu od lutego 1998 do czerwca 2006 i liderem Laotańskiej Partii Ludowo-Rewolucyjnej (w latach 1992–2006), jedynej legalnie działającej partii politycznej w Laosie.
Khamtai Siphandon był wojskowym dowódcą Pathet Lao (Kraj Laotańczyków). W roku 1975 po przejęciu w kraju władzy przez Laotańską Partię Ludowo-Rewolucyjną był ministrem obrony narodowej oraz dowódcą sił zbrojnych. Po zmienie konstytucji w 1991 roku został premierem. Rok później, po śmierci prezydenta Kaysone Phomvihane został liderem Laotańskiej Partii Ludowo-Rewolucyjnej. W roku 1998 zastąpił Nouhak Phoumsavanh na stanowisku prezydenta Laotańskiej Republiki Ludowo-Demokratycznej. W 2006 został zastąpiony przez Choummaly Sayasone, zarówno na czele państwa, jak i partii. 

</doc>
<doc id="148407" url="https://pl.wikipedia.org/wiki?curid=148407" title="Andrzej Maria Deskur">
Andrzej Maria Deskur

Andrzej Maria Deskur herbu Góra Złotoskalista (ur. 29 lutego 1924 w Sancygniowie, zm. 3 września 2011 w Watykanie) – polski duchowny rzymskokatolicki, wysoki urzędnik Kurii Rzymskiej, kardynał diakon w latach 1985–1996, kardynał prezbiter od 1996, kawaler maltański (w zakonie od 27 czerwca 1963 roku), kapelan konwentualny "ad honorem", baliw Wielkiego Krzyża Honoru i Dewocji, kawaler Orderu Orła Białego.
Życiorys.
Pochodził z polskiej rodziny szlacheckiej (herbu Góra Złotoskalista) o korzeniach francuskich; syn Andrzeja Ludwika i Stanisławy z Kosseckich, właścicieli dóbr Sancygniów. Uczył się w Gimnazjum w Jaśle, a następnie studiował prawo na Uniwersytecie Jagiellońskim (w ramach tajnego nauczania), następnie (już po wojnie) teologię w Arcybiskupim Seminarium Duchownym w Krakowie i na Uniwersytecie Katolickim w szwajcarskim Fryburgu (obronił doktorat z teologii moralnej). Przyjął święcenia kapłańskie 20 sierpnia 1950 w St. Bonnet-les-Oules (Francja). Prowadził pracę duszpasterską we Francji i Szwajcarii, a we wrześniu 1952 podjął pracę w Watykanie.
Był referentem, następnie podsekretarzem (1964) w Papieskiej Komisji ds. Kinematografii i Radia, przekształconej w 1954 w Papieską Komisję ds. Środków Społecznego Przekazu. Brał udział w pracach przygotowawczych przed soborem watykańskim II, był sekretarzem w Sekretariacie Prasy i członkiem komisji soborowej ds. opracowania dokumentu o środkach masowego przekazu; został powołany na jednego z ekspertów soboru. W 1965 pełnił funkcję sekretarza Komisji Soborowej Apostolstwa Świeckich Środków Przekazu. W 1966 został sekretarzem, a we wrześniu 1973 prezydentem Papieskiej Komisji ds. Środków Społecznego Przekazu. Otrzymał tytuły honorowego szambelana papieskiego (1958) i prałata domowego (1964).
17 czerwca 1974 został prekonizowany biskupem tytularnym Tene, sakry udzielił mu w Watykanie 30 czerwca 1974 papież Paweł VI. Brał udział w sesjach Światowego Synodu Biskupów w Watykanie, a także w III konferencji generalnej Episkopatów Latynoamerykańskich w Puebla (Meksyk, 1979). W lutym 1980 został promowany do rangi arcybiskupa tytularnego; z funkcji prezydenta Papieskiej Komisji Środków Masowego Przekazu Społecznego został emerytowany w kwietniu 1984 (zachował tytuł honorowego prezydenta). W maju 1985 Jan Paweł II wyniósł go do godności kardynalskiej, nadając diakonię San Cesareo in Palatio (wcześniej był to kościół tytularny kard. Karola Wojtyły). Od stycznia 1987 kardynał Deskur pełnił funkcję prezydenta Papieskiej Akademii Niepokalanego Poczęcia; w styczniu 1996 został podniesiony do godności kardynała prezbitera, zachował diakonię S. Cesareo in Palatio w charakterze tytułu prezbiterskiego na zasadzie "pro hac vice". Brał udział w pracach licznych instytucji watykańskich, m.in. Kongregacji ds. Kanonizacyjnych, Papieskiej Rady ds. Duszpasterstwa Pracowników Służby Zdrowia, Papieskiej Komisji ds. Państwa Watykańskiego, Kongregacji ds. Kultu Bożego i Dyscypliny Sakramentów. W 1991 odebrał doktorat "honoris causa" Wydziału Teologicznego Papieskiej Akademii Teologicznej w Krakowie; został uhonorowany m.in. Orderem za Zasługi dla Republiki Włoskiej oraz Wielkim Krzyżem Zasługi Zakonu Maltańskiego.
Był wieloletnim przyjacielem papieża Jana Pawła II. W czasie konklawe, które wybrało Karola Wojtyłę na papieża, arcybiskup Deskur przebywał po ciężkim udarze mózgu w klinice Gemelli; nowy papież odwiedził go w szpitalu krótko po elekcji. Od czasu tej choroby Deskur poruszał się na wózku inwalidzkim. Po ukończeniu 80. roku życia (luty 2004) utracił prawo udziału w konklawe.
10 października 2006 roku został odznaczony przez prezydenta Lecha Kaczyńskiego Orderem Orła Białego.
Zmarł 3 września 2011, a jego pogrzeb odbył się 12 września. Został pochowany w krypcie sanktuarium św. Jana Pawła II, znajdującego się na terenie Centrum Jana Pawła II „Nie lękajcie się” w Krakowie. 11 czerwca 2013 obok niego został pochowany kardynał Stanisław Nagy.

</doc>
<doc id="148408" url="https://pl.wikipedia.org/wiki?curid=148408" title="Pelobates fuscus">
Pelobates fuscus



</doc>
<doc id="148413" url="https://pl.wikipedia.org/wiki?curid=148413" title="Martin Opitz">
Martin Opitz

Martin Opitz (ur. 23 grudnia 1597 w Bolesławcu, zm. 20 sierpnia 1639 w Gdańsku) – niemiecki poeta i teoretyk literatury. Urodził się w rodzinie rzeźnika. Kształcił się w kalwińskim gimnazjum w Bytomiu Odrzańskim i już w 1617 napisał łacińską rozprawę "Aristarchus sive de contemptu linguae teutonicae" („Aristarchus, albo przeciw pogardzaniu językiem niemieckim”), w której wychwala zalety mowy niemieckiej i postuluje zastąpienie w poezji łaciny językiem niemieckim jako pięknym i kunsztownym.
Po ukończeniu gimnazjum, Opitz studiował we Frankfurcie nad Odrą i w Heidelbergu. W 1624 wydał dzieło swojego życia, którym była rozprawa pt. "Buch von der Deutscher Poeterey" (Księga o poetyce niemieckiej). Opitz nawoływał do wykwintności języka ojczystego i zarazem do unikania makaronizmów. Był również autorem libretta pierwszej opery w języku niemieckim – opartej na mitologicznym wątku "Dafne" Heinricha Schütza. Prawykonanie odbyło się 13 kwietnia 1627 na zamku Torgau. Muzyka napisana przez tego wybitnego kompozytora do tekstu Opitza zaginęła, jednak sam fakt napisania opery do tekstu niemieckiego w epoce, w której tworzono dzieła operowe jedynie z tekstem włoskim, wart jest odnotowania. Libretto Opitza zachowało się. Na karcie tytułowej poeta dedykuje swe dzieło m.in. „wysoko urodzonej księżnej Zofii Eleonorze von Sachsen” (jej ślub z Jerzym II landgrafem Hesji-Darmstadtu stał się okazją do napisania dzieła operowego z muzyką Schütza). Opitz tworzył także poezję dworską, panegiryki, poematy i drobne wiersze.
Aktywność twórcza przyniosła Opitzowi duże uznanie i w 1629 Opitz został członkiem elitarnego Towarzystwa Owocodajnego ("Fruchtbringende Gesellschaft"). Poeta zajmował się też polityką i dyplomacją, służąc podczas zawieruchy wojny trzydziestoletniej „różnym panom” – kolejno powstańcom czeskim, Habsburgom, Szwedom i królowi Polski Władysławowi IV Wazie, który w 1637 przyjął Opitza w poczet swych dworzan i powierzył mu stanowisko nadwornego historiografa. Poeta jednak nie potrafił być lojalny i pozostawał w kontakcie ze Szwedami, których informował o zamiarach polskiego króla.
Zmarł w Gdańsku, gdzie zaraził się podczas epidemii dżumy. Pochowano go w kościele Mariackim w Gdańsku. W północnej nawie kościoła do dziś zachowała się płyta nagrobna Martina Opitza.
30 września 2012 roku przy ulicy Martina Opitza w Bolesławcu został odsłonięty, ufundowany przez Bogusława Nowaka, pomnik poety.

</doc>
<doc id="148414" url="https://pl.wikipedia.org/wiki?curid=148414" title="Mezmerize">
Mezmerize

Mezmerize – czwarty album zespołu System of a Down. Jeden z dwóch albumów zespołu, które zostały wydane w 2005 roku.

</doc>
<doc id="148415" url="https://pl.wikipedia.org/wiki?curid=148415" title="Myroslav Ivan Lubachivsky">
Myroslav Ivan Lubachivsky



</doc>
<doc id="148418" url="https://pl.wikipedia.org/wiki?curid=148418" title="Paschalis (antypapież)">
Paschalis (antypapież)

Paschalis (zm. w 692) – antypapież w roku 687.
Życiorys.
Był archidiakonem rzymskim za pontyfikatu papieża Konona. Po jego śmierci dwie konkurujące frakcje wybrały Teodora i Paschalisa. Paschalis zawczasu napisał list do egzarchy raweńskiego, obiecując mu łapówkę w wysokości 100 funtów złota, w zamian za zatwierdzenie jego wyboru. Ponieważ żadna ze stron nie chciała opuścić okupowanego Pałacu Laterańskiego, dokonano elekcji Sergiusza I. Ponieważ Paschalis nie uiścił obiecanej wypłaty, egzarcha Rawenny uznał wybór Sergiusza za ważny. Z obawy przed nieposłuszeństwem wobec prawowicie wybranego papieża Sergiusza, Paschalis został uwięziony w klasztorze, gdzie przebywał aż do śmierci w 692 r.

</doc>
<doc id="148422" url="https://pl.wikipedia.org/wiki?curid=148422" title="NTG">
NTG



</doc>
<doc id="148423" url="https://pl.wikipedia.org/wiki?curid=148423" title="AFAIR">
AFAIR



</doc>
<doc id="148424" url="https://pl.wikipedia.org/wiki?curid=148424" title="CU">
CU



</doc>
<doc id="148425" url="https://pl.wikipedia.org/wiki?curid=148425" title="ASAP">
ASAP



</doc>
<doc id="148428" url="https://pl.wikipedia.org/wiki?curid=148428" title="Prątek">
Prątek



</doc>
<doc id="148430" url="https://pl.wikipedia.org/wiki?curid=148430" title="Boungnang Vorachith">
Boungnang Vorachith

Boungnang Vorachith (ur. 15 sierpnia 1937) – laotański polityk, w latach 2016–2021 prezydent kraju, premier w latach 2001–2006, wiceprezydent w latach 2006–2016. Sekretarz generalny Komitetu Centralnego Laotańskiej Partii Ludowo-Rewolucyjnej od 2016 do 2021.
Życiorys.
Urodził się 15 sierpnia 1937.
27 marca 2001 został premierem, urząd sprawował do 8 czerwca 2006 kiedy to został wiceprezydentem kraju. 22 stycznia 2016 stanął na czele Komitetu Centralnego Laotańskiej Partii Ludowo-Rewolucyjnej.
20 kwietnia 2016 został zaprzysiężony na stanowisku prezydenta Laosu, jednocześnie powołany został nowy rząd pod kierownictwem Thonglouna Sisoulitha.
22 marca 2021 przestał pełnić funkcję prezydenta Laosu.

</doc>
<doc id="148438" url="https://pl.wikipedia.org/wiki?curid=148438" title="Demokratyczna Republika Kongo">
Demokratyczna Republika Kongo



</doc>
<doc id="148439" url="https://pl.wikipedia.org/wiki?curid=148439" title="Prowincja Attapu">
Prowincja Attapu

Attapu () – prowincja Laosu, znajdująca się w południowo-wschodniej części kraju. Prowincja graniczy od wschodu z Wietnamem, a od południa z Kambodżą.
Podział administracyjny.
Prowincja Attapu dzieli się na pięć dystryktów:

</doc>
<doc id="148441" url="https://pl.wikipedia.org/wiki?curid=148441" title="Jan VIII (papież)">
Jan VIII (papież)

Jan VIII "(łac. Ioannes VIII", ur. w Rzymie, zm. 16 grudnia 882) – papież w okresie od 14 grudnia 872 do 16 grudnia 882.
Życiorys.
Z pochodzenia był Rzymianinem, synem Gundona. W momencie wyboru na Stolicę Piotrową był archidiakonem w podeszłym wieku.
W czasie jego pontyfikatu trwały spory z Konstantynopolem odnowione po przywróceniu Focjuszowi godności patriarchy po śmierci Ignacego I. Dodatkowo musiał poradzić sobie z wewnętrzną opozycją, który to problem rozwiązał ekskomunikując w 876 roku swojego głównego oponenta i kontrkandydata na papieża Formozusa.
Jan VIII ponownie zezwolił św. Metodemu na stosowanie języka słowiańskiego w liturgii. Gdy Rzymowi zagroziły wojska Saracenów, którzy osiedlili się na Sycylii, nie mogąc liczyć na pomoc rozpadającego się państwa Karolingów ani Bizancjum, zbudował flotę i objął nad nią dowództwo. Jednak wkrótce potem musiał przekupić najeźdźców, by nie plądrowali Rzymu. Szukając sprzymierzeńców niechętnie uznał wyklętego wcześniej Focjusza i przystał na jego warunki przedstawione na synodzie w Hagia Sophia (na którym uchwalono konstantynopolitańskie credo z 381 roku). Dzięki temu porozumieniu Jan uzyskał pomoc wojskową przeciw Saracenom, a także zapewnił pokój pomiędzy Kościołami. Pokonał wrogów w bitwie koło przylądka Circe.
Po śmierci Ludwika II, w sporze Karolingów o koronę cesarską najpierw popierał Karola II Łysego, który poszerzył granice Państwa Kościelnego, a także zrezygnował z wywierania wpływu na wybór papieża. Potem jednak, gdy Karloman wkroczył do Italii, Karol się wycofał i wkrótce potem zmarł. Papież został uwięziony i zmuszony do złożenia przysięgi Karlomanowi, czego jednak nie zrobił. Wkrótce potem uciekł do Prowansji i koronował na króla Ludwika Jąkałę (który zmarł po roku), a następnie uznał w 879 roku Karola III Grubego i koronował go w lutym 881.
Dążył do wzmocnienia swej pozycji wobec rodów arystokratycznych, które prawie dziedzicznie sprawowały najważniejsze urzędy Kościoła. Jan VIII został otruty i dobity młotem 16 grudnia 882 roku. Był pierwszym z ośmiu średniowiecznych papieży, którzy zostali zamordowani; po zakończeniu jego pontyfikatu rozpoczął się okres ciemnego stulecia.
Według XIII-wiecznej legendy imienia Jan VIII miała używać wcześniej papieżyca Joanna.

</doc>
<doc id="148445" url="https://pl.wikipedia.org/wiki?curid=148445" title="Cesare Gasperoni">
Cesare Gasperoni

Cesare Antonio Gasperoni – działacz państwowy San Marino, dwukrotnie kapitan regent (głowa państwa) San Marino.
Został wybrany na sześciomiesięczną kadencję od 1 kwietnia do 1 października 2005, razem z Faustą Morganti. Wcześniej sprawował ten urząd od października 1990 do kwietnia 1991 (z Roberto Buccim). Gasperoni jest członkiem Partii Chrześcijańsko-Demokratycznej San Marino (PDCS).

</doc>
<doc id="148446" url="https://pl.wikipedia.org/wiki?curid=148446" title="Mi-10">
Mi-10

Mi-10 (ros. Ми-10, kod NATO: "Harke") – radziecki śmigłowiec transportowy i pasażerski opracowany w 1960 roku w biurze konstrukcyjnym Michaiła Leontowicza Mila.
Historia.
Prace nad śmigłowcem "Mi-10" rozpoczęły się w 1960 roku, na bazie śmigłowca Mi-6, prototyp został oblatany 15 czerwca 1960 roku. Produkcję seryjną tego śmigłowca rozpoczęto w 1960 roku. Śmigłowiec produkowany w Rostowie nad Donem w kilku wersjach. Choć konstrukcja była podobna, wersje różniły się wyposażeniem, przystosowanym do zadań, jakie miały wykonywać.
Produkowane wersje.
Śmigłowiec produkowany był w następujących wersjach:
Łącznie w latach 1960–1971 wyprodukowano 55 śmigłowców Mi-10 wszystkich wersji.
Zastosowanie.
Śmigłowiec był użytkowany w wojsku radzieckim, jak również w lotnictwie cywilnym, szczególnie na terenie Syberii. 
Jeden egzemplarz Mi-10, został użyty w czasie wojny w Afganistanie, jako śmigłowiec walki elektronicznej. Przenosił on, na zewnętrznej platformie, kontener z aparaturą zakłócającą.
Opis konstrukcji.
"Mi-10" jest śmigłowcem dwusilnikowym o układzie jednowirnikowym ze śmigłem ogonowym. Wirnik nośny pięciołopatowy, ogonowy – czterołopatowy. Podwozie czteropodporowe stałe. Charakterystyczną cechą tego śmigłowca jest długi i smukły kadłub oraz szeroko rozstawione wysokie podwozie, dzięki czemu może on najeżdżać na przedmioty o dość dużych gabarytach. Ładunki mogą być umieszczane wewnątrz kadłuba przy pomocy podnośnika hydraulicznego bądź mocowane na platformie między goleniami podwozia. Wewnątrz jest miejsce dla 28 pasażerów. 

</doc>
<doc id="148447" url="https://pl.wikipedia.org/wiki?curid=148447" title="Heinrich Beck">
Heinrich Beck

Heinrich Damian Beck (również Henry, Henryk) – wokalista grających metal zespołów PIK, Credo, Vincent Beck Group, Sweet Killer, Kat i White Dwarf oraz rockowego zespołu Dama Pik z lat 80 (jako Henryk Damian).
Z zespołem PIK nagrał dwie płyty. W roku 2000 razem z muzykami Kata – Ireneuszem Lothem i Piotrem Luczykiem – brał udział w polskim zlocie fanów Metalliki, którego zapis został wydany wkrótce na CD.
W roku 2005 został wokalistą Kata, zastępując skonfliktowanego z zespołem Romana Kostrzewskiego. Odszedł z zespołu w 2018 roku. Zastąpił go znany z zespołu Harlem Jakub "Qbek" Weigel.

</doc>
<doc id="148448" url="https://pl.wikipedia.org/wiki?curid=148448" title="Kapitanowie regenci San Marino">
Kapitanowie regenci San Marino

Lista kapitanów regentów San Marino od 1900 roku. Wybierani są od 1243 roku na sześciomiesięczną kadencję parami przez Radę Generalną San Marino. Pełnią funkcję głowy państwa. Kadencja rozpoczyna się 1 kwietnia oraz 1 października każdego roku.
Nota:
¹ Sześciomiesięczna kadencja kapitanów regentów zaczyna się pierwszego dnia miesiąca (1 kwietnia, 1 października).

</doc>
<doc id="148449" url="https://pl.wikipedia.org/wiki?curid=148449" title="Bombina variegata">
Bombina variegata



</doc>
<doc id="148451" url="https://pl.wikipedia.org/wiki?curid=148451" title="Fausta Morganti">
Fausta Morganti

Fausta Simona Morganti (ur. 20 sierpnia 1944, zm. 2 lutego 2021) – sanmaryńska działaczka państwowa, kapitan regent (głowa państwa) w 2005.
Jej sześciomiesięczna kadencja rozpoczęła się 1 kwietnia 2005 i trwała do 1 października. Funkcję pełniła wspólnie z Cesarem Gasperonim.
Była członkinią Partii Demokratów San Marino.
Zmarła 2 lutego 2021 roku na COVID-19, podczas światowej pandemii tej choroby. Miała 76 lat.

</doc>
<doc id="148452" url="https://pl.wikipedia.org/wiki?curid=148452" title="Tekstylia">
Tekstylia

Tekstylia (ang. "textile") – we włókiennictwie ogół wyrobów (tkanin, dzianin itp.) otrzymywanych z przerobionych na przędzę surowców włókienniczych roślinnych, zwierzęcych lub chemicznych.

</doc>
<doc id="148454" url="https://pl.wikipedia.org/wiki?curid=148454" title="Bufo calamita">
Bufo calamita



</doc>
<doc id="148461" url="https://pl.wikipedia.org/wiki?curid=148461" title="Pauzaniasz z Orestis">
Pauzaniasz z Orestis

Pauzaniasz z Orestis (zm. 336 p.n.e.) – zabójca króla Macedonii, Filipa II.
Życiorys.
Pochodził ze szlacheckiego rodu macedońskiego z niewielkiego księstwa Orestis. Dostał się do królewskiej straży przybocznej i dzięki swojej urodzie został kochankiem króla Filipa. Po pewnym czasie faworytem króla został jednak inny Pauzaniasz. Dotychczasowy kochanek zrobił nowemu awanturę i doprowadził go do samobójstwa. Jednak ten przed śmiercią opowiedział o wszystkim Attalosowi, wujowi kolejnej żony Filipa – Kleopatry. Attalos postanowił zemścić się na Pauzaniaszu. Zaprosił go na ucztę, gdzie spił młodzieńca i, zależnie od źródeł, sam z gośćmi zgwałcił Pauzaniasza, lub oddelegował do tego czynu swoich mulników. Pauzaniasz poszedł na skargę do króla. Ten jednak nie mógł zrazić sobie Attalosa (wówczas de facto drugiego człowieka w państwie) i zwodził młodzieńca, aż w końcu odrzucił jego skargę, wywołując tym samym gniew i nienawiść Pauzaniasza.
W 336 p.n.e. podczas igrzysk w Ajgaj, które uświetniały ślub córki Filipa, Kleopatry i Aleksandra z Epiru, Pauzaniasz zabił Filipa wbijając w niego miecz. Podczas ucieczki został dogoniony przez kilku arystokratów (Diodor wymienia Leonnatosa, Perdikkasa i Attalosa) i zginął przeszyty oszczepami. Gniew upokorzonego Pauzaniasza został być może wykorzystany przez wrogów Filipa (najczęściej wskazuje się na pierwszą żonę króla Olimpias), którzy namówili go do zabicia władcy. Istnieją pewne podstawy do postawienia tezy o spisku (niewykluczone, że Pauzaniasza zabito tuż po zamachu, by nie mógł wydać, kto go namówił do mordu), ale obecnie ta kwestia jest nie do rozstrzygnięcia. Później syn Filipa - Aleksander Wielki i dwór macedoński twierdzili, że za zabójstwem stał król perski.

</doc>
<doc id="148463" url="https://pl.wikipedia.org/wiki?curid=148463" title="Aleksander z Malonne">
Aleksander z Malonne

Aleksander z Malonne (zm. 9 marca 1156) – biskup płocki od 1129.
Życiorys.
Pochodził z terenów dzisiejszej Belgii, z okolic Liège. Przybył do Polski razem z bratem Walterem, wyświęconym potem na biskupa wrocławskiego, którego wprowadzał w stosunki polskie. Wraz ze swoim bratem przeprowadzał w Polsce reformy papieża Grzegorza VII, a także prowadził wyprawy na pogańskich Prusów oraz uczestniczył w walce z Władysławem Wygnańcem i sprawował opiekę nad Bolesławem Kędzierzawym. Zasłużył się jako mecenas sztuki i fundator kościołów.
W Płocku w miejscu katedry księcia Władysława Hermana rozpoczął budowę nowej romańskiej katedry na Wzgórzu Zamkowym (1130–1144). Ufundował osadzone w niej brązowe drzwi wejściowe (tzw. drzwi płockie) wykonane na zamówienie w latach 1152–1154 w ludwisarni Riquina i Weismutha w Magdeburgu (już w średniowieczu zostały wywiezione na Litwę, obecnie w nowogrodzkim soborze Mądrości Bożej, w płockiej katedrze znajduje się kopia). Katedrę konsekrowano w 1144.
Sprowadził kanoników regularnych do Czerwińska.

</doc>
<doc id="148465" url="https://pl.wikipedia.org/wiki?curid=148465" title="Hyla arborea">
Hyla arborea



</doc>
<doc id="148467" url="https://pl.wikipedia.org/wiki?curid=148467" title="Kleopatra Eurydyka">
Kleopatra Eurydyka

Kleopatra (IV wiek p.n.e.) – bratanica wodza macedońskiego Attalosa, ostatnia żona Filipa II Macedońskiego. Imię Kleopatra było jej prawdziwym imieniem; imię Eurydyka przyjęła w dniu ślubu z Filipem. Została zamordowana z polecenia pierwszej żony Filipa, Olimpias, następnie uroczyście pochowano ją (jako jedyną) w przedsionku krypty męża.

</doc>
<doc id="148468" url="https://pl.wikipedia.org/wiki?curid=148468" title="Kip">
Kip

Kip (lao. ກີບ) – jednostka monetarna używana w Laosie. Dzieli się na 100 atów.
W 1979 roku nastąpiła w Laosie reforma walutowa. 100 starych kipów zastąpiono 1 nowym. Notowania (na dzień 5 stycznia 2014): 1 USD = 8035 LAK, 1 PLN = 2619 LAK.

</doc>
<doc id="148469" url="https://pl.wikipedia.org/wiki?curid=148469" title="Chiapas">
Chiapas

Chiapas – stan położony w południowej części Meksyku. Chiapas graniczy na zachodzie ze stanami Veracruz oraz Oaxaca, na północy z Tabasco, na wschodzie z Gwatemalą. Południową granicę wyznacza wybrzeże Oceanu Spokojnego.
Podział administracyjny.
Stan dzieli się na 111 gmin ().
Historia.
Ocenia się, że teren ten był zamieszkany przez ludzi już ok. 600 r. n.e. Chiapas znajdowało się wtedy w sercu kultury Majów, którzy pozostawili po sobie wiele zabytków. Znajdują się tu takie słynne centra religijne Majów, jak: Palenque, Bonampak, Yaxchilán czy Lacanjá. Po okresie wspaniałego rozwoju miasta-państwa Majów z niewiadomych przyczyn pogrążyły się w upadku. W XV stuleciu nad regionem dominowali Aztekowie, którzy jednak nigdy nie zdołali narzucić swojej władzy przybyłym tu po Majach Indianom "Chiapa".
Wraz z przybyciem Hiszpanów wywiązały się tutaj zacięte walki pomiędzy tubylcami a konkwistadorami. Hiszpanie dopiero po 6 latach prób (1522–1528) zdołali założyć pierwsze stałe osiedle w tym rejonie, była to osada "Villa Real" (obecne San Cristóbal). Po podboju Chiapas stanowiło administracyjnie część Gwatemali. W XVII stuleciu mimo zadomowienia się tutaj Europejczyków ciągle wybuchały starcia z Indianami, którzy nigdy nie chcieli się pogodzić z obcą dominacją. W 1712 r. wybuchło krwawe powstanie przeciwko niewolnictwu i innym formom wykorzystywania miejscowej ludności.
Kiedy Meksyk walczył o niepodległość, region Chiapas był silnie powiązany z Gwatemalą i nie od razu poparł jego żądania suwerenności. Dopiero w 1824 r. w wyniku plebiscytu mieszkańcy opowiedzieli się za wejściem regionu w unię z Meksykiem. Pomimo protestów Gwatemali Chiapas zostało całkowicie włączone do Meksyku w 1841 r.
W XIX w. istniały tu liczne napięcia społeczne pomiędzy lokalnymi posiadaczami ziemskimi a indiańskim chłopstwem. Rewolucja Meksykańska z 1910 r. nie wywarła wielkiego wpływu na stan. Chłopi pomimo żądań rozparcelowania wielkich majątków nie przyłączyli się do walki.
Po zakończeniu rewolucji rządząca autokratycznie partia PRI zawarła sojusz z ziemiaństwem z Chiapas i zablokowała wszelkie reformy. Sam stan natomiast pozostawał jednym z najbiedniejszych regionów kraju z jedną z najliczniejszych społeczności indiańskich. Nierozwiązane problemy społeczne znalazły swe ujście 1 stycznia 1994 r., kiedy to rozpoczęło się w stanie Chiapas powstanie ludności indiańskiej, znane jako powstanie Zapatystów, walczącej o swą godność, prawa i możliwość przetrwania w skostniałej strukturze własności ziemi. Konflikt trwał głównie w czasie, gdy prezydentem był Ernesto Zedillo Ponce de León, który rozpoczął sprawowanie władzy w grudniu 1994. Po zmianie prezydenta doszło do podpisania porozumienia z rządem i nastała krucha równowaga. Ruch Zapatystów (zob. Subcomandante Marcos) wspierany jest m.in. przez Sprawiedliwy Handel (Fair Trade). Mimo kolejnych obietnic administracji rządowej napięcie społeczne w Chiapas istnieje cały czas a problemy pozostały nadal nie rozwiązane.
Warunki klimatyczne i geograficzne.
Wybrzeże nad Pacyfikiem ma charakter równinny. Na północy nadbrzeżna równina, która bierze swój początek w Tabasco rozciąga się do Chiapas. Wysokie pasmo górskie Sierra Madre ciągnie się od północno-zachodniego kierunku na południowy wschód. Najwyższym szczytem jest wulkan Tacaná (4093 m), który leży przy granicy z Gwatemalą. Z północno-zachodniej części stanu wypływa rzeka Grijalva, która przepływa przez środek stanu i ma swoje ujście w Zatoce Campeche. Wzdłuż rzeki znajdują się trzy główne zapory wodne. Godny zauważenia jest także utworzony przez rzekę wąwóz Cañon del Sumidero. W samym środku Chiapas uformowała się rozległ wyżyna.
Temperatura nie ulega większym zmianom w ciągu roku i zależy głównie od wysokości nad poziomem morza. Północna część stanu jest względnie sucha z małymi opadami, natomiast południowa część ma bardziej wilgotny charakter. Średnia temperatura wynosi 20 °C, ale nierzadko osiąga 40 °C, a nawet 0 °C.
We florze licznie reprezentowane są tutaj storczykowate i ananasowate. Na wybrzeżu występuje roślinność namorzynowa, natomiast w pozostałej części kraju głównie lasy deszczowe. Z fauny zwierzęcej występują tu m.in. jaguary, latające wiewiórki, małpy, tukany, tapiry i papugi. Ponadto przy wybrzeżu pacyficznym spotyka się krokodyle i liczne gatunki ptaków.
Gospodarka.
Najważniejszymi gałęziami gospodarki Chiapas jest wydobycie ropy naftowej oraz małoobszarowe rolnictwo. Stan Chiapas jest największym meksykańskim producentem kawy.
Przemysł w Chiapas jest rozwinięty na niewielką skalę. W 2002 r. otwarto tu pierwszą fabrykę z rodzaju tzw. "maquiladoras" o profilu włókienniczym, której działalność ma być zorientowana na eksport do USA.
Wielu mieszkańców stanu nie ma dostępu do bieżącej wody ani do elektryczności. Płace są tu na jednym z najniższych poziomów w całym Meksyku.
Jeżeli chodzi o rolnictwo to uprawia się tu głównie kawę i kakao. Ponadto: trzcinę cukrową, bawełnę, banany i inne owoce. Niewielkie części stanu są używane w celach hodowlanych (głównie drób i trzoda mleczna). Ważne zajęcie ludności stanowi rybołówstwo (głównie krewetki).
Oprócz wspominanej wcześniej ropy naftowej znajdują się tu złoża: gazu ziemnego, żelaza, uranu, boksytów i miedzi. Około jedna trzecia meksykańskiego eksportu ropy naftowej pochodzi z Chiapas.
Ważną część gospodarki stanowi także produkcja drzewna (wyrąb puszczy tropikalnej).
Turystyka.
W Chiapas znajdują się m.in. takie atrakcje turystyczne jak: 
Doskonałym miejscem na kilkudniowy wypoczynek jest San Cristóbal de Las Casas, a amatorzy fauny i flory powinni odwiedzić jeden z najlepszych ogrodów zoologicznych w Tuxtla Gutiérrez, gdzie zgromadzono wszystkie zwierzęta zamieszkujące ten stan.

</doc>
<doc id="148474" url="https://pl.wikipedia.org/wiki?curid=148474" title="Owady społeczne">
Owady społeczne

Owady społeczne – gatunki owadów (Insecta), które tworzą mniej lub bardziej zaawansowane struktury społeczne.
Klasyfikacja.
W zależności od poziomu wykształconych struktur społecznych wyróżniane są:
Owady parasocjalne.
Osobniki gatunków nie w pełni społecznych współpracują ze sobą w ograniczonym zakresie, np.: wspólnie budują gniazda, wychowanie potomstwa ograniczając do czasu osiągnięcia dojrzałości. Wyższy stopień organizacji osiągają gatunki, których osobniki po wspólnym wybudowaniu gniazda pomagają sobie w opiece nad potomstwem.
Kolejnym etapem w rozwoju społeczności owadów jest specjalizacja w wykonywaniu określonych czynności. Pojawiają się kasty – robotnice, żołnierze i królowe. Wśród owadów niemal społecznych nie obserwuje się współwystępowania wielu pokoleń w jednej kolonii. Do tej grupy należą karaczany z rodziny Cryptocercidae.
Owady eusocjalne.
Owadami eusocjalnymi nazywane są te gatunki, wśród których wykształciły się zależności społeczne spełniające poniższe zasady:
Wśród owadów eusocjalnych obserwuje się wyraźne różnice morfologiczne pomiędzy przedstawicielami kast. Społeczności do funkcjonowania potrzebują ustalonych metod komunikacji. Owady społeczne komunikują się głównie za pomocą feromonów (sygnały chemiczne) oraz – w mniejszym stopniu – "tańców" (sygnały wizualne) i wydawanych dźwięków.
Owady, które uznaje się za owady eusocjalne:

</doc>
<doc id="148477" url="https://pl.wikipedia.org/wiki?curid=148477" title="Bal maskowy">
Bal maskowy

Maskarada (bal maskowy) – bal, na którym jego uczestnicy występują w maskach i przebierają się w kostiumy. 
Tradycja maskarad wywodzi się z włoskich zabaw karnawałowych, popularnych pod koniec średniowiecza i w renesansie. Ma związek z odbywającymi się w tym okresie procesjami, a więc ma podłoże magiczno-rytualne i nawiązuje do form ludowej pobożności. Stąd wywodzi swój rodowód europejski teatr nowożytny, balet i opera. Jedną z form takich maskarad były popularne we Florencji triumfy.

</doc>
<doc id="148478" url="https://pl.wikipedia.org/wiki?curid=148478" title="Prezydenci Laosu">
Prezydenci Laosu



</doc>
<doc id="148479" url="https://pl.wikipedia.org/wiki?curid=148479" title="Nowa Brytania">
Nowa Brytania

Nowa Brytania (, ) – największa wyspa w Archipelagu Bismarcka, pomiędzy Morzem Bismarcka (na północy) a Morzem Salomona na południu, w południowo-zachodniej części Oceanu Spokojnego, należąca administracyjnie do Papui-Nowej Gwinei.
Wyspa o kształcie zbliżonym do półksiężyca ma powierzchnię ok. 36 500 km². W 2000 była zamieszkana przez 404 641 osób. Położona jest w odległości 88 km na wschód od półwyspu Huon. Długość maksymalna – ok. 600 km, szerokość maksymalna – ok. 80 km, długość linii brzegowej – ok. 1600 km. Cechuje się zróżnicowaną powierzchnią terenu: od płaskich obszarów przybrzeżnych do górskich pasm Whiteman, Nakanai i Baining w centralnej części, z kilkoma szczytami o wysokości powyżej 2100 m n.p.m, z najwyższym o wysokości 2438 m n.p.m. Na wyspie panuje klimat równikowy.
Na Nowej Brytanii wyróżnić można trzy główne obszary aktywności wulkanicznej – na zachodnim krańcu wyspy, na północy wzdłuż zatok Open i Kimbe oraz na północnym wschodzie, na półwyspie Gazelle, w pobliżu osady Rabaul, gdzie znajdują się czynne wulkany Tavurvur i Vulcan, których ostatnia erupcja miała miejsce w 1994.
Na półwyspie Gazelle, we wschodniej części wyspy, uprawia się głównie palmę kokosową i kakaowca, w części centralnej, nad zatoką Kimbe – olejowca, na zachodzie rozwinięty przemysł tartaczny.
Wyspa została odkryta w 1616 przez holenderskiego żeglarza Jacoba Le Maire’a. Gdy znajdowała się pod administracją niemiecką, nosiła nazwę Neu-Pommern (Nowe Pomorze). Z tego okresu pochodzą również nazwy innych obiektów fizycznogeograficznych na wyspie, jak Stettin Bay (Zatoka Szczecińska) i Mount Varzin (Góra Warcino – od Warcina, wsi w gminie Kępice).

</doc>
<doc id="148482" url="https://pl.wikipedia.org/wiki?curid=148482" title="Iliria">
Iliria

Iliria (łac. "Illyria", "Illyricum") – starożytna kraina nad Morzem Adriatyckim, obejmująca mniej więcej tereny obecnej Chorwacji, Bośni i Hercegowiny, Czarnogóry, Serbii, Albanii i Macedonii Północnej. Appian umiejscawia ludy Ilirii powyżej Macedonii i Tracji, aż po Dunaj, Morze Jońskie i podnóże Alp. Kraj swoją nazwę wziął od Iliriusza, syna Polifema.
Kolonizowana przez Greków w VII i VI wieku p.n.e. Niezależne królestwo powstało w 380 p.n.e., natomiast w 168 p.n.e. zostało ono podbite przez Rzymian i stało się rzymską prowincją "Illyricum". Według rzymskich pomiarów kraj ten miał 6000 stadiów długości i około 1200 stadiów szerokości.

</doc>
<doc id="148485" url="https://pl.wikipedia.org/wiki?curid=148485" title="Premierzy Laosu">
Premierzy Laosu



</doc>
<doc id="148487" url="https://pl.wikipedia.org/wiki?curid=148487" title="Fenomeny &quot;Przekroju&quot;">
Fenomeny &quot;Przekroju&quot;



</doc>
<doc id="148492" url="https://pl.wikipedia.org/wiki?curid=148492" title="Trần Đức Lương">
Trần Đức Lương

Trần Đức Lương (ur. 5 maja 1937) – wietnamski polityk, prezydent Wietnamu 1997-2006.
Urodził się w prowincji Prowincja Quảng Ngãi. Po skończeniu szkoły, w 1955 przeprowadził się do Hanoi. Studiował geologię i pracował jako kartograf. W 1959 wstąpił do Komunistycznej Partii Wietnamu. W 1987 został wicepremierem. 24 września 1997 po raz pierwszy został prezydentem Wietnamu.

</doc>
<doc id="148494" url="https://pl.wikipedia.org/wiki?curid=148494" title="Fenomen Przekroju">
Fenomen Przekroju



</doc>
<doc id="148496" url="https://pl.wikipedia.org/wiki?curid=148496" title="Kapitan regent">
Kapitan regent



</doc>
<doc id="148500" url="https://pl.wikipedia.org/wiki?curid=148500" title="Đồng">
Đồng

Dong (VND) (wiet. Đồng, IPA: [ɗôŋm]) – waluta Wietnamu. Symbolem jest ₫.
Banknoty wietnamskie o nominałach 10 000 đongów i wyższych drukowane są na folii plastikowej, fragmentami przezroczystej.

</doc>
<doc id="148501" url="https://pl.wikipedia.org/wiki?curid=148501" title="Śródmieście (Warszawa)">
Śródmieście (Warszawa)

Śródmieście – dzielnica Warszawy położona w lewobrzeżnej części miasta. Jest jedną z 18 jednostek pomocniczych m.st. Warszawy.
Granice administracyjne.
Granice Śródmieścia zostały ustalone w 1960 (przed II wojną światową obejmowała także wschodnie rejony dzisiejszej Woli i Ochoty: zachodnia część Muranowa – rejon Nowolipki, zachodnia część Śródmieścia Północnego – w tym część Mirowa, część Śródmieścia Południowego – dzisiejszy fragment rejonu Filtry). Obejmuje najstarszą część miasta (Stare Miasto i Nowe Miasto), a także zabudowę powstałą po II wojnie światowej w miejscu zniszczonych dzielnic.
Granice Śródmieścia wyznaczają: tory kolejowe przy ul. Słomińskiego, al. Jana Pawła II, al. Niepodległości, ul. Spacerowa, ul. Gagarina, ul. Podchorążych i nurt Wisły.
Osiedla.
Obecnie Śródmieście podzielone jest na 9 jednostek pomocniczych niższego rzędu, nazwanych osiedlami:
Wcześniej dzielnica podzielona była na 7 jednostek – 6 osiedli i jedną kolonię:
Podstawy prawne dot. funkcjonowania osiedli i kolonii :
Ustawa o samorządzie gminnym (art.: 5, 35-37), Ustawa o ustroju m.st. Warszawy (art.: 11, 19), Statut Gminy Warszawa-Centrum (§§: 33, 38), Statut Dzielnicy (§§: 6, 21)
Według MSI Śródmieście podzielono na Stare Miasto, Nowe Miasto, Muranów, Powiśle, Śródmieście Północne, Śródmieście Południowe, Solec, Ujazdów.
Burmistrzowie.
Na podstawie źródła:
Centrum.
Oprócz nazwy "Śródmieście" często stosowanym określeniem jest różnie rozumiane "Centrum", najczęściej mające jednak mniejszy zasięg niż Śródmieście.

</doc>
<doc id="148503" url="https://pl.wikipedia.org/wiki?curid=148503" title="Oddychanie wewnątrzkomórkowe">
Oddychanie wewnątrzkomórkowe



</doc>
<doc id="148505" url="https://pl.wikipedia.org/wiki?curid=148505" title="Extensible Authentication Protocol">
Extensible Authentication Protocol

Protokół Extensible Authentication Protocol (EAP) opisany jest w dokumencie . Protokół ten umożliwia stosowanie oraz implementację różnorodnych metod uwierzytelniania w ujednolicony i niezależny od sprzętu pośredniczącego w komunikacji sposób. Architektura tego protokołu oparta jest o model klient/serwer. W terminologii EAP serwer pełni rolę serwera uwierzytelniającego, natomiast klient rolę suplikanta.
Protokół ten ma bardzo małe wymagania odnośnie do używanego medium transportowego. Jako warunek poprawnego funkcjonowania protokołu wymagane jest, aby warstwa transportowa gwarantowała uporządkowanie pakietów (niezawodność nie jest wymagana). Z tego względu protokół znalazł zastosowanie jako wygodny i elastyczny mechanizm uwierzytelniania użytkowników w takich protokołach, jak np. PPP, IEEE802. Proces uwierzytelniania przeprowadzany jest zanim nastąpi inicjalizacja warstwy IP.
W najczęściej spotykanych rozwiązaniach urządzenie dostępowe (serwer uwierzytelniający) pracuje w roli pośrednika, pomiędzy użytkownikiem (suplikantem) a zewnętrznym serwerem uwierzytelniającym, przekazując jedynie pakiety EAP do i z zewnętrznego serwera.
Zastosowanie.
Protokół EAP jest najczęściej używany w połączeniach:
Protokół EAP posiada wbudowane mechanizmy pozwalające na eliminację pojawiających się duplikatów pakietów i ponowną retransmisję zagubionych pakietów. Za retransmisję pakietów odpowiedzialny jest serwer uwierzytelniający, natomiast suplikant musi zajmować się eliminacją duplikatów pakietów.
Bezpośrednio w protokole brakuje obsługi mechanizmu fragmentacji. Jeśli jakaś metoda uwierzytelniania potrzebuje przesyłać porcje danych, które są większe niż maksymalny rozmiar ramki łącza danych, to fragmentacja musi być zrealizowana w ramach tej metody.
Zalety.
Wśród zalet protokołu EAP należy wymienić:
Wady.
Najistotniejsze wady protokołu EAP to:
Metody EAP.
Dokument wprowadza następujące obowiązkowe metody uwierzytelniania:
Oprócz wyżej wymienionych metod istnieje wiele innych które są opisane w odrębnych dokumentach, np.:

</doc>
<doc id="148506" url="https://pl.wikipedia.org/wiki?curid=148506" title="Struktura pierwszorzędowa białka">
Struktura pierwszorzędowa białka



</doc>
<doc id="148507" url="https://pl.wikipedia.org/wiki?curid=148507" title="Doktryna polityki zagranicznej">
Doktryna polityki zagranicznej

Doktryna polityki zagranicznej to generalna zasada określająca kierunek i sposób prowadzenia polityki zagranicznej państwa.
Doktryna taka często jest konstruowana przez politycznych liderów (prezydenta, premiera) bądź też ministra spraw zagranicznych i określana nazwiskiem swego twórcy. Na przykład uzasadniana przez Richarda Nixona potrzeba stopniowego wycofywania wojsk amerykańskich z Wietnamu została nazwana Doktryną Nixona. Nie wszędzie jednak stosuje się ten sposób rozróżniania doktryn. Na przykład w Chinach są one oznaczane numerami.
Celem doktryny polityki zagranicznej jest ustalenie reguł rządzących stosunkami z innymi państwami. Reguły te umożliwiają z kolei rządowi rozwiązywanie spornych kwestii i wyjaśnianie opinii publicznej w kraju i zagranicą takich a nie innych działań państwa na arenie międzynarodowej. Słowo doktryna nie narzuca pejoratywnych konotacji; szczególnie nie powinno być mylone z dogmatem.

</doc>
<doc id="148508" url="https://pl.wikipedia.org/wiki?curid=148508" title="Nabopolassar">
Nabopolassar

Nabopolassar, Nabopalasar (akad. "Nabu-apla-uṣur", tłum. „boże Nabu syna pierworodnego strzeż”) (zm. ok. 605 p.n.e.) – od ok. 625 p.n.e. król imperium nowobabilońskiego i założyciel XI (chaldejskiej) dynastii babilońskiej. Ojciec Nabuchodonozora II.
Pochodzenie.
Pochodził prawdopodobnie z plemienia Bit-Jakini. Inskrypcje z okresu jego panowania podają, że był władcą Kraju Nadmorskiego pod panowaniem Asyrii. W zachowanych tekstach sam nazywa siebie człowiekiem ludu, niczyim synem.
Objęcie władzy.
Nabopolassar był możnym Chaldejczykiem, który po śmierci Aszurbanipala przejął w 626 p.n.e. władzę w Babilonie i uniezależnił się od słabnącej Asyrii. Przez ponad 10 lat Asyryjczycy i Babilończycy walczyli ze sobą ze zmiennym szczęściem. Początkowo w walce z Asyrią odniósł kilka zwycięstw, m.in. pod Arraphą czy Gablini oraz klęsk jak samodzielny atak na Aszur. Po zdobyciu przez Medów dowodzonych przez króla Kyaksaresa miasta Aszur w 614 p.n.e. postanowił zawrzeć sojusz z tym irańskim plemieniem w celu dokonania podziału upadającej Asyrii. W sojuszu z Medami położył kres istnieniu imperium asyryjskiego, wspólnie oblegając i burząc w 612 p.n.e. stolice wroga - Niniwę i Kalchu (Nimrud). W inskrypcji następująco opisuje swoje zwycięstwo nad niepokonanym dotąd wrogiem:
W latach 610 p.n.e.–607 p.n.e. prowadził z Egiptem zwycięską wojnę. W roku 607 p.n.e. przekazał dowództwo armii swojemu synowi i następcy Nabuchodonozorowi II, który w 605 p.n.e. rozbił armie faraona Necho II.

</doc>
<doc id="148510" url="https://pl.wikipedia.org/wiki?curid=148510" title="Diecezja chełmska (prawosławna)">
Diecezja chełmska (prawosławna)



</doc>
<doc id="148514" url="https://pl.wikipedia.org/wiki?curid=148514" title="Sekwencja aminokwasów">
Sekwencja aminokwasów

Sekwencja aminokwasów, struktura pierwszorzędowa białka, struktura pierwotna białka – liniowy układ aminokwasów w łańcuchu polipeptydowym, połączonych ze sobą wiązaniami peptydowymi pomiędzy grupą α-karboksylową jednego aminokwasu, a α-aminową aminokwasu kolejnego. Jest zgodny z kodem genetycznym (zob. biosynteza białka). Jest to pierwszy poziom organizacji strukturalnej białek (struktura hierarchiczna). Nadaje ona pośrednio kształt kolejnych struktur (II, III, IV - rzędowej) białka za pomocą łańcuchów bocznych aminokwasów białkowych o specyficznych właściwościach fizycznych i chemicznych.
Pierwszymi białkami, których skład i sekwencję aminokwasów poznano, były insulina (51 aminokwasów) i rybonukleaza (124 aminokwasy).
Dla przykładu, pierwszorzędowa struktura ubikwityny składa się z 76 aminokwasów:

</doc>
<doc id="148515" url="https://pl.wikipedia.org/wiki?curid=148515" title="WPA2">
WPA2



</doc>
<doc id="148523" url="https://pl.wikipedia.org/wiki?curid=148523" title="Rosalio José Castillo Lara">
Rosalio José Castillo Lara

Rosalio José Castillo Lara (ur. 4 września 1922 w San Casimiro, zm. 16 października 2007 w Caracas), wenezuelski duchowny katolicki, wysoki urzędnik Kurii Rzymskiej, kardynał.
Życiorys.
Był bratankiem Lucasa Guillermo Castillo (1879-1955), arcybiskupa Caracas. W Bogocie wstąpił do zakonu salezjan św. Jana Bosco (SDB), kształcił się w domach zakonnych w Kolumbii i Włoszech (Turyn). W salezjańskim "Athenauem" w Turynie obronił doktorat z prawa kanonicznego (1953), uzupełniał jeszcze studia na Uniwersytecie w Bonn (1962). Przyjął święcenia kapłańskie 4 września 1949 w Caracas z rąk stryja-arcybiskupa. Pracował jako nauczyciel w szkołach zakonnych, stał krótko na czele Związku Nauczycieli Katolickich Wenezueli. W latach 1954-1957 prowadził zajęcia w salezjańskim "Athenaeum" w Turynie, 1957-1965 w Rzymie. Pełnił funkcje prowincjała zakonu w Wenezueli (1966-1967) oraz radcy zakonu ds. opieki duszpasterskiej młodzieży.
26 marca 1973 został mianowany biskupem-koadiutorem Trujillo (z prawem następstwa), otrzymał stolicę tytularną Praecausa i odebrał święcenia biskupie 24 maja 1973 w Caracas z rąk José Humberto Quintero (arcybiskupa Caracas). Nie przejął jednak diecezji Trujillo - w lutym 1975 przeszedł do pracy w Kurii Rzymskiej. Objął stanowisko sekretarza Papieskiej Rady ds. Rewizji Kodeksu Prawa Kanonicznego; w maju 1982 został awansowany na proprezydenta tej rady oraz arcybiskupa tytularnego. Pełnił wówczas także od października 1981 funkcję przewodniczącego Komisji Dyscypliny Kurii Rzymskiej. Po reorganizacji Kurii i przyjęciu nowego kodeksu był od stycznia 1984 proprezydentem Papieskiej Komisji Autentycznej Interpretacji Kodeksu Prawa Kanonicznego.
25 maja 1985 Jan Paweł II wyniósł go do godności kardynalskiej, nadając diakonię Nostra Signora di Coromoto in S. Giovanni di Dio. Po nominacji kardynalskiej Castillo Lara został pełnoprawnym prezydentem Papieskiej Komisji; w grudniu 1989 przeszedł na stanowisko prezydenta Administracji Dóbr Stolicy Apostolskiej, w październiku 1990 został jednocześnie prezydentem Papieskiej Komisji Państwa Watykańskiego. W czerwcu 1995 złożył rezygnację z funkcji prezydenta Administracji Patrymonium, po osiągnięciu wieku emerytalnego (75 lat) odszedł również z prezydentury Papieskiej Komisji Państwa Watykańskiego (październik 1997) i wkrótce powrócił do Wenezueli. Kończąc 80 lat (4 września 2002) utracił prawo udziału w konklawe.
Brał udział w wielu sesjach Światowego Synodu Biskupów w Watykanie (po raz pierwszy w 1974), a także w III konferencji generalnej Episkopatów Latynoamerykańskich w Puebla (Meksyk, styczeń-luty 1979). Wielokrotnie reprezentował Jana Pawła II na uroczystościach religijnych i rocznicowych w charakterze specjalnego wysłannika, m.in. na III Narodowym Kongresie Eucharystycznym Kolumbii w Cali w październiku 1999 i Narodowym Kongresie Eucharystycznym Argentyny w Cordobie we wrześniu 2000.
W styczniu 1996 został promowany na kardynała-prezbitera; zachował dotychczasową diakonię Nostra Signora di Coromoto in S. Giovanni di Dio jako tytuł prezbiterski na zasadzie "pro hac vice".
Kardynał Lara był jednym z krytyków prezydenta Wenezueli Hugo Cháveza. W wywiadzie prasowym określił go mianem „paranoidalnego dyktatora”, a jego rząd skrytykował jako niedemokratyczny i despotyczny. Zarzucił mu także prześladowanie opozycjonistów i zamykanie ich w więzieniach. W odpowiedzi prezydent nazywał kardynała „hipokrytą, bandytą opętanym przez szatana”.

</doc>
<doc id="148530" url="https://pl.wikipedia.org/wiki?curid=148530" title="Rosalio Jose Castillo Lara">
Rosalio Jose Castillo Lara



</doc>
<doc id="148531" url="https://pl.wikipedia.org/wiki?curid=148531" title="Short Stirling">
Short Stirling

Short Stirling – brytyjski ciężki samolot bombowy okresu II wojny światowej, zaprojektowany w 1938 roku w wytwórni lotniczej Short Brothers.
Historia.
Prace nad samolotem rozpoczęto w wytwórni lotniczej Short Brothers w 1936 roku, na zamówienie brytyjskiego Ministerstwa Lotnictwa B.12/36 na ciężki czterosilnikowy samolot bombowy dalekiego zasięgu. W 1937 firma otrzymała zlecenie na budowę samolotu, pokonując w konkursie projekty innych firm. Był to pierwszy czterosilnikowy bombowiec zamówiony przez Royal Air Force po I wojnie światowej, a przy tym jedyny z brytyjskich bombowców czterosilnikowych okresu II wojny światowej, który od początku został zaprojektowany w czterosilnikowym układzie (Avro Lancaster i Handley Page Halifax były rozwinięte z samolotów dwusilnikowych). Projekt oparto częściowo na konstrukcji produkowanej już udanej ciężkiej czterosilnikowej łodzi latającej Short Sunderland, z którego zapożyczono zmodyfikowany płat. Jeszcze na etapie konstruowania, Ministerstwo Lotnictwa złożyło w 1938 zamówienie na budowę 100 samolotów. Po zatwierdzeniu projektu, najpierw w zakładach Short wykonano pomniejszoną w skali 1:2 latającą makietę samolotu ze sklejki, oznaczoną "Short S.31", w celu sprawdzenia układu aerodynamicznego płatowca w locie. S.31 został oblatany 9 września 1938. Po wprowadzeniu zmian, rozpoczęto budowę pełnowymiarowych prototypów, o oznaczeniu fabrycznym "S.29" i nazwie wojskowej "Stirling". 
Oblotu pierwszego prototypu S.29 dokonano 14 maja 1939 roku, lecz rozbił się on przy lądowaniu z uwagi na awarię podwozia. 3 grudnia oblatano drugi prototyp. Po próbach odbiorczych, pomimo że osiągi samolotu były niższe niż zakładano, w kwietniu 1940 roku rozpoczęto jego produkcję seryjną. Pierwszy samolot seryjny oblatano 7 maja 1940. Na skutek jednak bombardowań zakładów, do końca tego roku ukończono jedynie 18 samolotów. Pierwszą produkowaną wersją bombową był "Stirling B Mk.I", napędzany silnikami gwiazdowymi Bristol Hercules III lub Hercules XI o mocy 1500 KM (inne dane: 1590 KM). Wersja ta była produkowana w kilku seriach, różniących się głównie uzbrojeniem. "Mk.I Series I" była wyposażona w wieżyczkę przednią z dwoma karabinami maszynowymi, tylną z czterema karabinami maszynowymi i dolną wciąganą do kadłuba z dwoma karabinami maszynowymi. Zbudowano 80 samolotów tej serii, po czym w następnej nielicznej serii "Mk.I Series II" wieżyczkę dolną, która okazała się niepraktyczna, zastąpiono przez dwa karabiny maszynowe w bocznych oknach kadłuba. Najliczniejsza seria pierwszej wersji, "Mk.I Series III", wprowadziła zamiast tych karabinów maszynowych wieżyczkę grzbietową z dwoma km-ami, początkowo wysoką typu FN7A, a od 1942 niską opływową FN50 (jak w Avro Lancaster). Do maja 1943 zbudowano 726 samolotów odmian Mk.I. 
Wersja "Mk.II" miała być produkowana w Kanadzie i wyposażona w amerykańskie silniki Wright Cyclone R-2666-A5B, lecz wybudowano tylko 3 samoloty tej wersji i zrezygnowano z planów jej produkcji. Drugą seryjną wersją bombową stała się "Mk.III", produkowana od listopada 1942. Napędzana była mocniejszymi silnikami Bristol Hercules VI lub XVI o mocy 1635 KM, zastosowano w niej też inne drobne ulepszenia oraz niską wieżyczkę grzbietową FN50. Ulepszenia te pozwoliły na wzrost prędkości do 434 km/h. Do sierpnia 1944 zbudowano 1036 samolotów tej wersji.
Z powodu braków samolotów transportowych zdolnych do holowania średnich szybowców desantowych Airspeed Horsa i ciężkich Hamilcar, oraz z uwagi na wycofywanie bombowców Stirling z pierwszej linii, pod koniec 1943 zdecydowano o przebudowie części samolotów Mk.III na wersję transportową do holowania szybowców, oznaczoną "Mk.IV". Na wersję tę przebudowano od października 1943 143 samoloty, a ponadto wyprodukowano 461 nowych w tej wersji. Różniła się ona częściowo usuniętym w celu zmniejszenia masy uzbrojeniem strzeleckim, z którego pozostała jedynie tylna wieżyczka, także usuwana w części samolotów. Samolot w tej wersji nie zabierał bomb. W tylnej części kadłuba zamontowany był uchwyt holowniczy. Część przystosowana była również do transportu spadochroniarzy.
Ostatnią wersją samolotu była wersja transportowa "Mk.V". Nie posiadała ona uzbrojenia, natomiast miała powiększone prostokątne drzwi z prawej strony tylnej części kadłuba oraz otwierany (unoszony) przeszklony nos kadłuba. Wersja ta mogła przewieźć 40 żołnierzy lub 20 spadochroniarzy z wyposażeniem, 12 rannych na noszach, albo 2 samochody klasy jeep lub samochód i działo. Prototyp przebudowany z samolotu Mk.III oblatano w sierpniu 1944, a od września 1944 do stycznia 1946 zbudowano 160 sztuk tej wersji.
Firma Short opracowała tuż przed wojną rozwinięcie Stirlinga o oznaczeniu fabrycznym S.34, w ramach specyfikacji Ministerstwa Lotnictwa B.1/39, z większą rozpiętością skrzydeł, zmodyfikowanym kadłubem i nowymi silnikami, lecz nie został przyjęty do realizacji. Kolejna znacznie ulepszona i powiększona wersja rozwojowa S.36, znana także jako Super Stirling, została opracowana w 1941 w ramach specyfikacji B.8/41, lecz również nie została zrealizowana. 
Jeden "Stirling Mk.V" został przebudowany jako prototyp wersji pasażerskiej "S.37 Silver Stirling" dla 30 pasażerów, lecz nie uzyskał zamówień (później według tego standardu przebudowano jedynie 12 samolotów dla Belgii).
W latach 1940 – 1944 opracowano następujące wersje samolotu Short Stirling:
Wersje bombowe wyróżniane były literą "B", przy czym litery te są zwykle pomijane w oznaczeniach. Litery "Mk" – "Mark" – wzór, poprzedzały numer modelu (również bywają pomijane).
W latach 1940 – 1946 wyprodukowano łącznie 2383 samoloty Short Stirling wszystkich wersji, z tego do służby w lotnictwie brytyjskim weszło 2372 (11 zostało zniszczonych na skutek bombardowań fabryk).
Użycie w lotnictwie.
Samoloty Short Stirling weszły na uzbrojenie Royal Air Force od sierpnia 1940 roku, początkowo w małej liczbie, jako pierwsze bombowce czterosilnikowe. Pierwszy otrzymał je 7 Dywizjon RAF i po raz pierwszy trzy samoloty zostały użyte w dniu 10 lutego 1941 roku w nalocie na zbiorniki paliwa w Rotterdamie. Z uwagi na niewielką liczbę maszyn i wykrywane usterki pierwszego okresu eksploatacji, używane były początkowo jedynie w grupach po kilka samolotów. Pierwszy Stirling został zestrzelony 3 marca 1941 (przez artylerię przeciwlotniczą). Od 11 kwietnia 1941, Stirlingów używał także 15 Dywizjon RAF, od października 149 Dywizjon i od grudnia 218 Dywizjon, następnie kilka dalszych jednostek. Operując z Wielkiej Brytanii, Stirlingi używane były w nalotach dziennych i nocnych na miasta, zakłady produkcyjne i porty Niemiec, Holandii i Francji m.in. Brest, Berlin, Emden, a nawet na miasta Włoch i Czech (zakłady w Pilźnie). Od marca 1942 brały także udział w lotach na minowanie wód przybrzeżnych, które były niebezpieczne i przynoszące szczególnie duże straty. Największa do tamtej pory liczba Stirlingów - 88, wzięła udział w nocnym nalocie 1000 samolotów na Kolonię 30/31 maja 1942 (stracono dwa). W nalocie na Hamburg w nocy z 28 na 29 lipca wzięło udział 71 Stirlingów, lecz utracono 9. 
W kwietniu 1943 weszła do służby wersja Mk.III i od maja 1943 w wielkich nalotach zaczęło brać udział po 100-120 samolotów tego typu (m.in. 24 lipca 1943 w nalocie na Hamburg wzięło udział 125 Stirlingów). Ponosiły one jednak duże straty, proporcjonalnie wyższe, niż inne ciężkie bombowce. W związku z tym, z uwagi na wzrastające dostawy nowocześniejszych bombowców czterosilnikowych Avro Lancaster i Handley Page Halifax, jesienią 1943 dowództwo lotnictwa bombowego zdecydowało stopniowo wycofać Stirlingi z jednostek pierwszoliniowych. Od grudnia 1943 bombowe Stirlingi były używane głównie do minowania oraz bombardowania wyrzutni V-1 we Francji. Stosowano je także do dokonywania zrzutów ludzi i zaopatrzenia dla ruchu oporu, na bliższych dystansach, m.in. we Francji (do lotów dalszych używano głównie Halifaxów). Ostatni lot bojowy Stirlingów miał miejsce 8 sierpnia 1944 na Hawr. Bombowce Stirling odbyły w czasie II wojny światowej 18 840 lotów bojowych, podczas których zrzuciły 27 821 ton bomb i postawiły ok. 2000 min, przy stracie 769 samolotów. Według innych danych, Stirlingi w składzie Bomber Command zrzuciły 31 065 ton bomb (2,9% ogółu), zajmując czwarte miejsce pod tym względem po Lancasterach, Halifaxach i Wellingtonach. W 1941 roku zrzuciły 2606 ton bomb (więcej od Halifaxów), a najwięcej w swojej karierze w 1943 roku – 16 240 ton. Średni ładunek bomb zrzucony ze Stirlinga w przeliczeniu na samoloty biorące udział w misjach, wynosił 2552 kg. Dwóch pilotów Stirlingów zostało pośmiertnie odznaczonych krzyżem Victoria Cross.
W lotnictwie transportowym, samoloty Stirling holowały szybowce desantowe podczas operacji powietrznodesantowych. Obok samolotów Halifax, Stirlingi były jedynymi samolotami, które holowały ciężkie szybowce Hamilcar. Holowały też średnie szybowce Airspeed Horsa i transportowały spadochroniarzy. W tym charakterze Stirlingi były użyte podczas lądowania w Normandii, operacji Market-Garden oraz operacji uchwycenia mostów na Renie.
Po zakończeniu działań wojennych 12 samolotów Short Stirling T Mk.V było używane od 1947 w lotnictwie cywilnym w belgijskiej linii lotniczej Trans-Air (znaki: OO-XAK do OO-XAV), po czym część sprzedano do Egiptu. Według części publikacji, przerobiono je następnie na bombowce i użyto podczas wojny z Izraelem.
Cechy lotno-pilotażowe.
Samolot Stirling uznawany jest na ogół za mało udaną konstrukcję, co jednak wynika z porównania go z nowszymi udanymi bombowcami Handley Page Halifax, a zwłaszcza Avro Lancaster. Główne wady Stirlinga wzięły się z narzuconych odgórnie wymagań projektowych, przede wszystkim ograniczenia rozpiętości do 30 m w celu zmieszczenia samolotu w hangarach typu B, mimo że Brytyjczycy planowali już budowę większych hangarów typu C. Efektem tego było małe wydłużenie płata i jego gorsza nośność. Dodatkowo początkowe zastosowanie zbyt słabych silników powodowało pogorszenie charakterystyk startu i lądowania. Na skutek konieczności skrócenia drogi startowej przez zwiększenie kąta natarcia skrzydła, w samolocie zastosowano wysokie i ciężkie chowane podwozie główne o skomplikowanej konstrukcji, które dodatkowo powodowało awarie. Stirlingi miały gorszą aerodynamikę i były nieco wolniejsze w locie, latały też na niższym pułapie niż nowsze ciężkie bombowce, co było jedną z przyczyn ich większych strat, a w konsekwencji wycofania. Zaletą Stirlinga był duży udźwig bomb (większy, niż u Halifaksa i porównywalny z Lancasterem), lecz dzielona podłużnie komora bombowa nie pozwalała zabierać bomb cięższych, niż 907 kg. Stateczność podczas lotu była dobra, pilotaż niemęczący. Drugą zaletą, wymienianą przez pilotów, był bardzo łatwy pilotaż (poza startem i lądowaniem) oraz dobra manewrowość, lepsze, niż w Halifaksie, a przez niektórych stawiane nawet wyżej od charakterystyk Lancastera.
Opis techniczny.
Czterosilnikowy średniopłat o konstrukcji całkowicie metalowej. Kadłub półskorupowy, wielosegmentowy, o przekroju prostokątnym. W wersjach bombowych (Mk.I i Mk.III) z przodu kadłuba w dolnej części znajdowało się oszklone stanowisko bombardiera, nad nim wieżyczka strzelecka FN5 z dwoma karabinami maszynowymi. Za częścią nosową, na grzbiecie kadłuba znajdowała się przeszklona kabina pilotów. Na grzbiecie, w środkowej części samolotu umieszczona była wieżyczka strzelecka (w wersjach bombowych Mk.I Series III i Mk.III). W dolnej części kadłuba znajdowała się zamykana komora bombowa długości 12,8 m, podzielona wzdłuż na trzy przedziały. Główny luk wejściowy dla załogi znajdował się po lewej stronie tylnej części kadłuba. Na końcu kadłuba, wieżyczka strzelecka z czterema karabinami maszynowymi (z wyjątkiem wersji Mk.V). Płat trójdzielny, wielodźwigarowy. Usterzenie pionowe klasyczne, pojedyncze. Podwozie samolotu klasyczne, główne podwójne golenie z pojedynczymi kołami składane i wciągane do gondol wewnętrznych silników, na końcu kadłuba dwa wciągane kółka ogonowe. Załoga: zazwyczaj 7 ludzi (dwóch pilotów, mechanik pokładowy - górny strzelec, nawigator - bombardier - przedni strzelec, radiotelegrafista i strzelec ogonowy). Niektóre samoloty wersji bombowych posiadały radar H2S do obserwacji powierzchni ziemi w celu ułatwienia celowania. Część posiadała radar ostrzegawczy Monica.
Uzbrojenie (wersje bombowe): główne uzbrojenie ofensywne stanowiły bomby przenoszone w komorze bombowej w kadłubie i komorach w przykadłubowych częściach skrzydeł. Udźwig maksymalny 6356 kg bomb. Maksymalny wagomiar bomb: 907 kg (7 bomb); stosowano też m.in. bomby 626 kg, 454 kg, 226 kg i magnetyczne miny morskie. Uzbrojenie obronne stanowiło 8 karabinów maszynowych kaliber 7,7 mm Browning w wieżach strzeleckich (wersje Mk.I Series III i Mk.III): 2 km w wieżyczce nosowej FN5, 2 km w wieżyczce grzbietowej FN7A lub FN50, 4 km w wieżyczce ogonowej FN4 lub FN20 (według części publikacji początkowo samoloty miały 2 km-y w wieżyczce ogonowej). Część samolotów Mk.III miała zamontowany dodatkowo karabin maszynowy pod tylną częścią kadłuba, do walki z myśliwcami nocnymi.
Napęd: 4 silniki gwiazdowe Bristol Hercules. Zbiorniki paliwa w skrzydłach o pojemności (w wersji Mk.III) 10 246 l. Samoloty mogły przenosić dodatkowe zbiorniki w komorze bombowej, zamiast części ładunku bomb. Śmigła trójłopatowe, przestawialne, dwuzakresowe. 
Zobacz też.
Podobne samoloty
Ciąg oznaczeń

</doc>
<doc id="148536" url="https://pl.wikipedia.org/wiki?curid=148536" title="Harri Rovanperä">
Harri Rovanperä

Harri Rovanperä (ur. 8 kwietnia 1966 w Jyväskyli) – fiński kierowca rajdowy. Był fabrycznym kierowcą zespołów SEAT, Peugeot, Mitsubishi i Red Bull Škoda Team. W swojej karierze jeździł z takimi pilotami jak: Risto Pietiläinen, Juha Repo czy Voitto Silander. Nosi przydomek "Rovis".
Swoją karierę rajdową Rovanperä rozpoczął 1989 roku, a jego pierwszym samochodem był Sunbeam Avenger. W sierpniu 1993 roku zadebiutował w Rajdowych Mistrzostwach Świata jadąc samochodem Opel Manta 2.0 E. Debiutanckiego Rajdu Finlandii jednak nie ukończył. W 1995 roku został mistrzem Finlandii w grupie A.
W 1997 roku Rovanperä został członkiem zespołu SEAT-a. W listopadzie 1999 roku podczas Rajdu Wielkiej Brytanii 1999 po raz pierwszy w karierze stanął na podium w rajdzie mistrzostw świata. Zajął wówczas trzecie miejsce. W latach 2001–2004 startował w zespole Peugeota. W lutym 2001 wygrał swój jedyny rajd w mistrzostwach świata, Rajd Szwecji 2001. W sezonie 2005 był członkiem zespołu Mitsubishi, a w sezonie 2006 zaliczył cztery starty w barwach zespołu Red Bull Škoda Team.
W swojej karierze Rovanperä wygrał jeden rajd w mistrzostwach świata, 15 razy stawał na podium, zdobył w nich 171 punktów i wygrał 77 odcinków specjalnych.
Kariera.
Początki.
Rovanperä urodził się w mieście Jyväskylä, będącym od 1951 roku siedzibą Rajdu Finlandii. Dzięki bliskiej odległości tego rajdu od jego domu zaczął interesować się rajdami. Mając 10 lat nauczył się jeździć samochodem. Początkowo startował w lokalnych rajdach klasy B, a następnie w rajdach klasy A. Jego pierwszym rajdowym samochodem był Sunbeam Avenger, którym rozpoczął starty w 1989 roku. W 1991 roku przesiadł się do Forda Escorta RS200, którym startował w mistrzostwach Finlandii. W sierpniu 1993 roku Rovanperä zadebiutował w mistrzostwach świata. Pojechał Oplem Mantą 2.0 E w Rajdzie Finlandii. Rajdu jednak nie ukończył. Wycofał się na 16. odcinku specjalnym. W 1994 roku Rovanperä przesiadł się do N-grupowego Mitsubishi Galanta VR-4. W swoim debiucie w Mitsubishi wygrał grupę N. W całym sezonie zajął ostatecznie czwartą pozycję w mistrzostwach Finlandii grupy N. W sierpniu 1994 wystartował Galantem w Rajdzie Finlandii. Zajął w nim dwunaste miejsce w klasyfikacji generalnej oraz trzecie w grupie N.
W 1995 roku Rovanperä zmienił samochód. Rozpoczął starty Oplem Astrą GSI 16V. W mistrzostwach Finlandii w sezonie 1995 wygrał w pięciu rajdach, a w jednym przyjechał na drugiej pozycji. Dzięki takim wynikom wywalczył mistrzostwo Finlandii w grupie a. Wystartował także w swoim pierwszym zagranicznym rajdzie, angielskim Pirelli Rally, w którym zajął trzecią pozycję. W 1996 roku Rovanperä jeździł dwoma samochodami: Fordem Escortem RS Cosworth oraz Mitsubishi Lancerem Evo III. Jadąc tym drugim zwyciężył w Rajdzie Szkocji. W tym samym roku wystartował Escortem w Rajdzie Finlandii, którego nie ukończył z powodu awarii skrzyni biegów. W drugiej połowie roku podpisał kontrakt z zespołem SEAT-a. W listopadzie pojechał SEAT-em Ibizą GTI 16V w Rajdzie Wielkiej Brytanii i zajął nim ósme miejsce w klasyfikacji generalnej.
1997-2000: SEAT.
W sezonie 1997 Rovanperä pojechał w dziesięciu rajdach mistrzostw świata wraz z pilotem Voitto Silanderem. Sezon rozpoczął od udziału w styczniowym Rajdzie Monte Carlo, w którym dojechał na czternastej pozycji w klasyfikacji generalnej. Dwóch kolejnych rajdów, w których brał udział, nie ukończył. W Rajdzie Portugalii awarii uległ silnik w SEACIE Rovanpery, a w Rajdzie Hiszpanii fiński kierowca uległ wypadkowi. Następnie Rovanperä był ósmy w Rajdzie Argentyny, a Rajdu Nowej Zelandii nie ukończył na skutek wypadku. Z kolei w sierpniu 1997 był dziesiąty w Rajdzie Finlandii. We wrześniu 1997 Rovanperä osiągnął najlepszy wynik nie tylko w sezonie, ale i w dotychczasowej karierze. Rajd Indonezji ukończył na siódmej pozycji w klasyfikacji generalnej. W ostatnich trzech rajdach sezonu 1997, Rajdzie Włoch, Rajdzie Australii i Rajdzie Wielkiej Brytanii, Rovanperä dwukrotnie był dziesiąty i raz dziewiąty (w Wielkiej Brytanii).
Sezon 1998 Rovanperä rozpoczął od startu w styczniowym Rajdzie Monte Carlo. W rajdzie tym dojechał na jedenastej pozycji. W lutym wystartował w Rajdzie Szwecji, jednak nie ukończył go na skutek awarii silnika. Natomiast w swoim trzecim starcie w sezonie 1998, w Rajdzie Safari, Rovanperä zdobył swoje pierwsze punkty w karierze w mistrzostwach świata. Zdobył ich dwa za zajęcie piątego miejsca w klasyfikacji generalnej rajdu. W rajdzie tym startował już nowszą wersją SEAT-a Ibizy, Evo 2. Przed marcowym Rajdem Portugalii Rovanperä zmienił pilota. Voitto Silandera zastąpił Risto Pietiläinen. Rovanperä nie ukończył jednak zarówno portugalskiego rajdu, jak i dwóch następnych: Rajdu Hiszpanii i Rajdu Argentyny. Przyczyna odpadnięcia w nich była taka sama – awaria silnika w SEACIE. Ibizą Rovanperä wystartował jeszcze w dwóch imprezach: Rajdzie Grecji (piętnaste miejsce) i Rajdzie Nowej Zelandii (trzynaste miejsce). W sierpniu 1998 zespół SEATA zaprezentował nowy model, samochód WRC, SEAT Córdoba WRC. Rovanperä zadebiutował w nowym samochodzie w Rajdzie Finlandii i zajął w nim jedenastą pozycję. Do końca sezonu Rovanperä pojechał Córdobą WRC jeszcze w trzech rajdach. W Rajdzie Sanremo uległ wypadkowi. W Rajdzie Australii był jedenasty, a w Rajdzie Wielkiej Brytanii – szósty, dzięki czemu zdobył swój trzeci punkt w mistrzostwach świata w sezonie.
W pierwszym rajdzie sezonu 1999, Rajdzie Monte Carlo Rovanperä zajął siódmą pozycję. W kolejnym rajdzie, Rajdzie Szwecji, był szesnasty. Natomiast w lutym, w Rajdzie Safari, zdobył swój pierwszy punkt w sezonie 1999 poprzez zajęcie szóstej lokaty. Następne sześć rajdów były dla Rovanpery nieudane. W marcowym Rajdzie Portugalii uległ wypadkowi i wycofał się z rajdu. W asfaltowych, Rajdzie Hiszpanii i Rajdzie Francji zajmował miejsca poza czołową dziesiątką – odpowiednio czternaste i trzynaste. Z kolei Rajdu Argentyny, Rajdu Grecji i Rajdu Nowej Zelandii nie ukończył. W sierpniu 1999 SEAT zaprezentował nową wersję SEAT-a Córdoby WRC, Evolution 2. W nowym modelu dokonano wielu poprawek, w tym zamontowano nową turbosprężarkę, a także ulepszono zawieszenie i silnik. Za kierownicą nowej Córdoby Rovanperä pojechał w Rajdzie Finlandii. Zajął w nim piąte miejsce, a szóste zajął jego partner z zespołu SEAT-a, Toni Gardemeister. Także w kolejnym rajdzie, Rajdzie Chin, Rovanperä był piąty. W październiku, w Rajdzie Sanremo zajął szesnastą pozycję, a w listopadzie, w Rajdzie Australii był szósty. W ostatnim rajdzie sezonu 1999, Rajdzie Wielkiej Brytanii, Rovanperä po raz pierwszy w karierze stanął na podium w mistrzostwach świata. Zajął trzecie miejsce i przegrał jedynie z Richardem Burnsem i Juhą Kankkunenem. W całym sezonie 1999 Fin zdobył 10 punktów i zajął dziewiątą lokatę w klasyfikacji generalnej mistrzostw świata.
W sezonie 2000 Rovanperä wziął udział tylko w czterech rajdach mistrzostw świata. W lutym 2000 jadąc SEAT-em Córdobą był dwunasty w Rajdzie Szwecji. W marcu 2000 wystartował w Rajdzie Portugalii za kierownicą prywatnej Toyoty Corolli WRC. Zajął w nim czwarte miejsce i przegrał tylko z trzema kierowcami zespołów fabrycznych: Richardem Burnsem, Marcusem Grönholmem i Carlosem Sainzem. W sierpniowym Rajdzie Finlandii Rovanperä także pojechał Toyotą Corollą WRC. W zawodach tych stanął na podium, po raz drugi w karierze. Przegrał z Grönholmem o ponad minutę i z drugim Colinem McRae o 3,4 sekundy. W 2000 roku Rovanperä pojechał jeszcze w Rajdzie Wielkiej Brytanii, w którym był dziesiąty.
2001-2004: Peugeot.
W grudniu 2000 roku Rovanperä podpisał kontrakt z zespołem Peugeota. W sezonie 2001 miał być trzecim kierowcą obok Gilles'a Panizziego i startować jedynie w rajdach szutrowych, podczas gdy Francuz w asfaltowych. Partnerami Rovanpery w Peugeocie zostali rodak Marcus Grönholm i Francuz Didier Auriol. Swój debiut w Peugeocie 206 WRC Rovanperä zaliczył w lutym 2001. W Rajdzie Szwecji odniósł swoje jedyne zwycięstwo w karierze. Wygrał o 27,9 sekundy ze Szwedem Thomasem Rådströmem i 37 sekund z Hiszpanem Carlosem Sainzem. Trzech następnych rajdów Fin jednak nie ukończył. W marcowym Rajdzie Portugalii awarii uległ silnik, a z Rajdu Argentyny i Rajdu Cypru wyeliminowały go awarie zawieszenia. W czerwcu 2001 Rovanperä po raz drugi w sezonie stanął na podium. Dojechał do mety na trzecim miejscu za Colinem McRae i Petterem Solbergiem. Z kolei w lipcowym Rajdzie Safari przegrał jedynie z rodakiem Tommim Mäkinenem. W sierpniu, w Rajdzie Finlandii Rovanperä zajął czwartą pozycję, a we wrześniu był trzeci w Rajdzie Nowej Zelandii. W następnych dwóch rajdach, asfaltowych, Rajdzie Włoch i Francji, pojechał Peugeotem 206 WRC, przygotowanym przez zespół HF Grifone. W obu tych rajdach nie zdobył punktów do mistrzostw świata zajmując kolejno jedenastą i siódmą pozycję. Na początku listopada Rovanperä był czwarty w Rajdzie Australii. W ostatnim rajdzie sezonu, Rajdzie Wielkiej Brytanii, fińska dwójka kierowców Peugeota, Grönholm i Rovanperä, zajęli dwa pierwsze miejsca. Dzięki temu zespół Peugeota wywalczył mistrzostwo świata w klasyfikacji generalnej producentów. W sezonie 2001 Rovanperä zdobył 36 punktów. Zajął piąte miejsce w klasyfikacji generalnej, najwyższe w swojej karierze.
W pierwszym rajdzie sezonu 2002, asfaltowym Rajdzie Monte Carlo, Rovanperä pojechał Peugeotem wynajętym od prywatnego zespołu Bozian Racing. Wycofał się jednak na 7. odcinku specjalnym z powodu awarii układu kierowniczego. W lutym, w Rajdzie Szwecji, zajął drugie miejsce. Przegrał jedynie z partnerem z zespołu Peugeota, Marcusem Grönholmem. W kolejnych dwóch rajdach, asfaltowych Rajdzie Francji (był jedenasty) i Hiszpanii (był siódmy) Rovanperä ponownie pojechał samochodem z Bozian Racing. W kwietniu 2002 Rovanperä był czwarty w Rajdzie Cypru, a w maju 2002 nie ukończył Rajdu Argentyny na skutek awarii silnika. W czerwcu zajął czwarte miejsce w Rajdzie Grecji, a w lipcu drugie w Rajdzie Safari. Po kenijskich zawodach nowym pilotem Rovanpery został Voito Silander, gdyż Risto Pietiläinen musiał poddać się operacji tętniaka. Jadąc z nowym pilotem Rovanperä nie ukończył pierwszych dwóch rajdów. W Rajdzie Finlandii stracił koło, a w Rajdzie Niemiec uległ wypadkowi. We wrześniu 2002 po raz czwarty w sezonie pojechał Peugeotem z Bozian Racing i w asfaltowym Rajdzie Włoch był dziewiąty. W październiku 2002 kierowcy Peugeota zajęli dwa pierwsze miejsca na podium. Wygrał Grönholm, który został mistrzem świata, a Rovanperä był drugi. Na przełomie października i listopada fińska para kierowców z Peugeota znów zwyciężyła w rajdzie. Ponownie pierwszy był Grönholm, a Rovanperä zajął drugie miejsce. W ostatnim rajdzie w sezonie 2002, Rajdzie Wielkiej Brytanii, Rovanperä pojechał z powracającym po rehabilitacji, Risto Pietiläinenem i w rajdzie tym zajął siódmą lokatę. Sezon 2002 zakończył na siódmym miejscu w klasyfikacji generalnej z 30 zdobytymi punktami.
W sezonie 2003 Rovanperä zrezygnował ze startów w rajdach asfaltowych i pojechał tylko w rajdach szutrowych. Pierwszych trzech rajdów w sezonie 2003, w których pojechał, nie ukończył. Na 8. odcinku specjalnym Rajdu Szwecji uległ wypadkowi. Z kolei z Rajdu Turcji wyeliminowała go awaria tylnej osi. Natomiast na 14. odcinku specjalnym Rajdu Nowej Zelandii Rovanperä na tyle uszkodził samochód, iż musiał wycofać się z rajdu. Pierwszym ukończonym rajdem w sezonie 2003 przez Rovanperę był majowy Rajd Argentyny. Fin dojechał w nim na czwartej pozycji. W czerwcu 2003 ukończył Rajd Grecji dojeżdżając do mety na szóstej pozycji. W Rajdzie Cypru, także odbywającym się w czerwcu, Rovanperä, pomimo kłopotów ze skrzynią biegów, zajął drugie miejsce. Przegrał jedynie z Norwegiem Petterem Solbergiem. Było to jedyne podium Rovanpery w sezonie 2003. Do końca sezonu pojechał jeszcze w trzech rajdach mistrzostw świata. Rajdu Finlandii nie ukończył z powodu wypadku. W Rajdzie Australii był siódmy, a z Rajdu Wielkiej Brytanii wypadł na skutek awarii skrzyni biegów. We wrześniu 2003 Rovanperä wystąpił też we włoskim rajdzie Rally Costa Smeralda, odbywającym się w ramach mistrzostw Europy. Jadąc Peugeotem 206 WRC wygrał go. Przyjechał na metę przed Włochami, Andreą Navarrą i Gianluigim Gallim.
Przed sezonem 2004 zespół Peugeota zaprezentował nowy samochód – Peugeota 307 WRC. Swój debiut w nim Rovanperä zaliczył w marcu 2004, w Rajdzie Meksyku. Zajął w nim dziesiąte miejsce. W kwietniu zdobył pierwsze punkty w sezonie 2004, dzięki zajęciu piątego miejsca w Rajdzie Nowej Zelandii. W maju 2004 zajął piąte miejsce w Rajdzie Cypru, jednak kilka dni po rajdzie został zdyskwalifikowany za niezgodną z przepisami pompę wody. Z tego samego powodu z rajdu został również wykluczony partner Rovanpery z zespołu Peugeota i pierwotny zwycięzca wyścigu, Marcus Grönholm. W czerwcu Rovanperä po raz pierwszy w sezonie stanął na podium. W Rajdzie Grecji był trzeci i przegrał jedynie z Petterem Solbergiem i Sébastienem Loebem. Pod koniec czerwca Rovanperä nie ukończył Rajdu Turcji z powodu awarii skrzyni biegów. Następnie w Rajdzie Argentyny był piąty, a z Rajdu Finlandii wyeliminował go wypadek. W Rajdzie Japonii i Rajdzie Wielkiej Brytanii dwukrotnie z rzędu zajął szóstą pozycję. Z kolei z Rajdu Sardynii musiał wycofać się na skutek awarii układu elektrycznego. W ostatnim rajdzie mistrzostw świata w sezonie 2004, Rajdzie Australii, Rovanperä był drugi. Stracił minutę i 55 sekund do zwycięzcy, Sébastiena Loeba. W sezonie 2004 Rovanperä zajął ósme miejsce w klasyfikacji generalnej. Zdobył 28 punktów.
2005: Mitsubishi.
W grudniu 2004 roku Rovanperä podpisał kontrakt z zespołem Mitsubishi na starty Mitsubishi Lancerem WRC w sezonie 2005. Stał się kierowcą pierwszego samochodu Mitsubishi, podczas gdy w drugim w przeciągu całego sezonu mieli zasiadać Francuz Gilles Panizzi i Włoch Gianluigi Galli. W zespole Mitsubishi Rovanperä zadebiutował w styczniu 2005 podczas Rajdu Monte Carlo. Zajął w nim siódme miejsce, podczas gdy jego partner z zespołu, Panizzi – trzecie. W Rajdzie Szwecji ponownie zdobył punkty do klasyfikacji mistrzostw świata. Dojechał do mety na czwartym miejscu, a do trzeciego Toniego Gardemeistera stracił niespełna 12 sekund. Z kolei w marcu, w Rajdzie Meksyku Rovanperä był piąty ze stratą 14,5 sekundy do podium (trzecie miejsce zajął Estończyk Markko Märtin). W dwóch kolejnych rajdach Rovanperä nie dojechał do mety z powodów technicznych. W Rajdzie Nowej Zelandii powodem była awaria opon, a w Rajdzie Włoch – awaria skrzyni biegów. W majowym Rajdzie Cypru oraz czerwcowym Rajdzie Turcji Rovanperä ponownie miewał problemy techniczne z samochodem i ukończył obie imprezy dzięki systemowi SupeRally, odpowiednio na siódmej i dziesiątej pozycji. W następnych trzech rajdach, Grecji, Argentyny i Finlandii, Rovanperä zdobywał punkty, dzięki szóstej, piątej i siódmej pozycji. Natomiast w sierpniu 2005, w Rajdzie Niemiec był dziesiąty. We wrześniu ukończył Rajd Wielkiej Brytanii na czwartym miejscu i do trzeciego Sébastiena Loeba stracił 11,5 sekundy. W Rajdzie Japonii zdobył cztery punkty do klasyfikacji mistrzostw świata za zajęcie piątego miejsca. Natomiast Rajd Korsyki i Rajd Katalonii kończył na dziesiątej pozycji. W listopadowym, ostatnim rajdzie sezonu 2005, Rajdzie Australii Rovanperä stanął na podium. Zajął drugie miejsce i o 52,9 sekundy przegrał z Belgiem François Duvalem. W mistrzostwach świata Rovanperä zdobył 39 punktów i zajął siódmą pozycję w klasyfikacji. W grudniu 2005 roku zespół Mitsubishi wycofał się ze startów w rajdach w sezonie 2006, a Rovanperä nie podpisał kontraktu z żadnym z pozostałych fabrycznych zespołów.
2006: Red Bull Škoda Team.
W marcu 2006 roku Rovanperä został członkiem zespołu Red Bull Škoda Team. Podpisał kontrakt na siedem startów w sezonie 2006, jednak ostatecznie wystąpił w sześciu rajdach wycofując swój udział w Rajdzie Niemiec. W zespole Red Bulla Rovanperä zastąpił Gilles'a Panizziego, który po zajęciu dziesiątego miejsca w Rajdzie Hiszpanii zrezygnował z występów Škodą Fabią WRC uzasadniając swoją decyzję tym, że samochód nie jest konkurencyjny wobec rywali. Debiut Rovanpery w zespole Red Bulla przypadł na odbywający się w kwietniu Rajd Korsyki. W korsykańskim rajdzie Fin dojechał na dziewiątej pozycji i nie zdobył punktów do klasyfikacji mistrzostw świata. Rajd Sardynii Rovanperä ukończył dzięki SupeRally na dwudziestej pozycji, a w Rajdzie Grecji był dwunasty. Wrześniowego Rajdu Cypru Fin nie ukończył wskutek awarii układu elektrycznego. W październiku pojechał w Rajdzie Turcji i był w nim jedenasty. Z kolei w swoim ostatnim, szóstym starcie w sezonie 2006, Rajdzie Wielkiej Brytanii Rovanperä zajął dziewiątą pozycję. Po zakończeniu sezonu Rovanperä odszedł z zespołu Red Bulla. Nie podpisał jednak kontraktu z żadnym zespołem, pomimo wyrażenia chęci startów w kolejnych rajdach mistrzostw świata.
W lipcu 2009 pojechał Mitsubishi Lancerem Evo IX w Rally of Nations w Meksyku. Nie ukończył jednak tego rajdu.
Życie prywatne.
Rovanperä jest żonaty z Tiiną. Ma z nią syna Kalle. Gdy Kalle miał 8 lat, Rovanperä nauczył go jeździć samochodem rajdowym. Rodzina Rovanperä mieszka w mieście Jyväskylä.
Rajdowymi idolami Harriego Rovanpery są rodacy Hannu Mikkola i Ari Vatanen.

</doc>
<doc id="148537" url="https://pl.wikipedia.org/wiki?curid=148537" title="Barbarzyńca">
Barbarzyńca

Barbarzyńca (gr. "βάρβαρος/bárbaros", „cudzoziemiec”) – człowiek dziki, pierwotny, niecywilizowany, okrutny, o prymitywnych odruchach, nie znający kultury europejskiej. W starożytnej Grecji każdy cudzoziemiec, w Rzymie ten, kto nie był Rzymianinem lub Grekiem. Homer podkreślał obcość Karów (sojuszników Trojan), nazywając ich "βάρβαροφονοι/Barbarophonoi", czyli mówiących „bar-bar”, a więc wydających bezsensowne, niezrozumiałe dźwięki.
U starożytnych Greków pierwotnie neutralne określenie cudzoziemca czy człowieka posługującego się innymi językami niż grecki, później nabrało negatywnego znaczenia, oznaczając przedstawiciela niższej/innej od greckiej i rzymskiej kultury. Rzymianie określali tak przedstawicieli wszystkich ludów, które nie należały do grecko-rzymskiej cywilizacji, które miały cechować się dzikością i brakiem kultury.
W toku kontaktów z obcymi cywilizacjami, przede wszystkim wschodnimi, Grecy zauważyli dość istotne różnice, które zaowocowały tezą o wyższości Greków. Wyższość ta miała przejawiać się tym, iż Hellen miał prawo do uczestniczenia w życiu politycznym swojej polis, natomiast barbarzyńca wschodni podlegał władcy. Arystoteles doszedł do wniosku, iż „słuszną rzeczą jest, by Hellenowie nad barbarzyńcami panowali, jako że barbarzyńca, a niewolnik to z natury jedno i to samo”.
Barbarzyńcami dla Rzymian byli m.in.
Grecy uznawali też za barbarzyńców m.in. starożytnych Macedończyków, którzy byli po części Grekami.
Barbarzyństwo to drugi z trzech etapów rozwoju ludzkości według Lewisa Morgana, który umiejscowił go między dzikością a cywilizacją.

</doc>
<doc id="148539" url="https://pl.wikipedia.org/wiki?curid=148539" title="IEEE 802.11i">
IEEE 802.11i

IEEE 802.11i, WPA2 (ang. "Wi-Fi Protected Access II") – protokół sieci bezprzewodowych. Implementuje w sobie: 802.1x oraz CCMP.
W porównaniu z WEP:

</doc>
<doc id="148541" url="https://pl.wikipedia.org/wiki?curid=148541" title="Diecezja chełmska">
Diecezja chełmska



</doc>
<doc id="148542" url="https://pl.wikipedia.org/wiki?curid=148542" title="Rajd Nowej Zelandii">
Rajd Nowej Zelandii

Rajd Nowej Zelandii (oficjalnie Rally New Zealand) – rajd samochodowy organizowany na północnej wyspie Nowej Zelandii w okolicach Auckland. Odbywa się od 1969 roku, a w 1977 zadebiutował jako eliminacja Rajdowych Mistrzostw Świata. Rajd odbywa się na charakterystycznych, bardzo szybkich szutrowych leśnych drogach oraz wzdłuż linii brzegowej wyspy.

</doc>
<doc id="148544" url="https://pl.wikipedia.org/wiki?curid=148544" title="Edouard Gagnon">
Edouard Gagnon

Édouard Gagnon (ur. 15 stycznia 1918 w Port-Daniel, zm. 25 sierpnia 2007 w Montrealu), kanadyjski duchowny katolicki, wysoki urzędnik Kurii Rzymskiej, kardynał.
Życiorys.
Studiował w seminarium w Montrealu (gdzie obronił doktorat z teologii) i na Uniwersytecie w Laval (obronił doktorat prawa w 1944). Wstąpił do Towarzystwa Księży Św. Sulpicjusza (PSS), święcenia kapłańskie przyjął 15 sierpnia 1940 w Montrealu. Pracował jako wykładowca seminarium w Montrealu, był prawnikiem trybunału archidiecezjalnego; w latach 1954-1960 i 1965-1966 pełnił funkcję rektora Wyższego Seminarium Św. Bonifacego w Manitobie, a 1960-1965 rektora seminarium w kolumbijskim Manizales. Od 1964 był ekspertem Soboru Watykańskiego II. Pod koniec lat 60. stał na czele prowincji zakonnych w Kanadzie, Japonii i Ameryce Łacińskiej.
19 lutego 1969 został mianowany biskupem Saint Paul in Alberta; odebrał sakrę biskupią 25 marca 1969 z rąk arcybiskupa Emanuele Clarizio, delegata apostolskiego w Kanadzie. Zrezygnował z rządów diecezją kanadyjską w maju 1972 i przeniósł się do Rzymu. Został promowany na arcybiskupa tytularnego "Iustiniana Prima" i objął obowiązki w Papieskim Komitecie ds. Rodziny. Był również rektorem Papieskiego Komitetu Kanadyjskiego w Rzymie. Od 1973 był wiceprezydentem Papieskiego Komitetu ds. Rodziny i stał na czele delegacji Watykanu na Międzynarodową Konferencję Ludnościową w Bukareszcie w sierpniu 1974. Brał również udział w sesjach Światowego Synodu Biskupów w Watykanie.
Od lipca 1983 (po śmierci kardynała Jamesa Knoxa) pełnił funkcję proprezydenta Papieskiej Rady ds. Rodziny. W maju 1985 Jan Paweł II mianował go kardynałem, nadając diakonię S. Elena fuori Porta Prenestina; po nominacji kardynalskiej Gagnon został pełnoprawnym prezydentem Papieskiej Rady. Z funkcji tej zrezygnował w listopadzie 1990, wkrótce (styczeń 1991) objął stanowisko prezydenta Papieskiego Komitetu ds. Międzynarodowych Kongresów Eucharystycznych. Ostatecznie przeszedł na emeryturę w Kurii Rzymskiej w marcu 2001. Miał już wówczas ukończone 80 lat i od kilku lat nie posiadał prawa udziału w konklawe. Od stycznia 1996 był kardynałem prezbiterem, z tytułem prezbiterskim S. Marcello.
W 1993 został odznaczony Orderem Kanady.

</doc>
<doc id="148545" url="https://pl.wikipedia.org/wiki?curid=148545" title="Édouard Gagnon">
Édouard Gagnon



</doc>
<doc id="148546" url="https://pl.wikipedia.org/wiki?curid=148546" title="Abàùj-Torna">
Abàùj-Torna



</doc>
<doc id="148547" url="https://pl.wikipedia.org/wiki?curid=148547" title="Rajd Meksyku 2005">
Rajd Meksyku 2005

Rajd Meksyku 2005 (2. Corona Rally Mexico ) – 2. Rajd Meksyku rozgrywany w Meksyku od 11 do 13 marca 2005 roku. Była to trzecia runda Rajdowych mistrzostw świata w roku 2005. Rajd został rozegrany na nawierzchni szutrowej. Baza imprezy była zlokalizowana w Meksyku w miejscowości León.
Klasyfikacja po 3 rundach.
Tabele przedstawiają tylko pięć pierwszych miejsc.

</doc>
<doc id="148548" url="https://pl.wikipedia.org/wiki?curid=148548" title="Armia Zbawienia">
Armia Zbawienia

Armia Zbawienia (ang. "The Salvation Army") – międzynarodowe chrześcijańskie wyznanie protestanckie o charakterze ewangelikalnym, metodystycznym i uświęceniowym, oraz międzynarodowa organizacja dobroczynna zorganizowana w sposób hierarchiczny na podobieństwo organizacji militarnych. Obecnie działa w 128 państwach na świecie.
Armia Zbawienia jako zjawisko religijne określana jest mianem salwacjonizmu (od angielskiego słowa "salvationism"). Wyznanie znane jest z szerokiej i intensywnej działalności charytatywnej.
W Polsce zarejestrowana jest w Rejestrze Kościołów i Innych Związków Wyznaniowych pod nazwą Kościół Armia Zbawienia w Rzeczypospolitej Polskiej.
Historia i rozwój.
Założycielem Armii Zbawienia był pastor metodystyczny William Booth (1829–1912), który uznał, że jego misją jest głoszenie Ewangelii nie w kościołach, ale na ulicach Londynu, zwłaszcza bezdomnym i żebrakom. W tym celu wspólnie z żoną Catherine powołał w 1865 "Misję Chrześcijańską Wschodniego Londynu", którą w 1878 przemianował na "Armię Zbawienia". Razem z nową nazwą Booth wprowadził nowy styl z mundurami, stopniami wojskowymi oraz sztandarami. Od tego momentu ruch począł się szybko rozwijać i obecnie liczy ponad 28 tysięcy oficerów, 1,8 miliona członków (żołnierzy, adherentów, żołnierzy juniorów), 4,5 miliona wolontariuszy i 112 tysięcy pracowników pracujących w 128 krajach świata oraz prowadzących szpitale, ośrodki dla bezdomnych i uzależnionych, domy starców.
Zwierzchnik Armii Zbawienia generał André Cox wraz z delegacją tej wspólnoty odbył 12 grudnia 2014 w Watykanie spotkanie z papieżem Franciszkiem, w trakcie którego potwierdzono wolę współpracy Armii Zbawienia i Kościoła katolickiego w zakresie działalności charytatywnej oraz dalszego dialogu ekumenicznego.
Międzynarodowe Oświadczenie Misji.
„"Armia Zbawienia, jako międzynarodowy ruch, jest ewangeliczną częścią powszechnego Kościoła chrześcijańskiego. Jej przesłanie jest oparte na Biblii. Jej służba jest motywowana Bożą miłością. Jej misją jest głosić ewangelię Jezusa Chrystusa i zaspokajać ludzkie potrzeby w Jego imieniu, bez dyskryminacji.”"
Nauka.
Doktrynalnie salwacjonizm wyrasta z tradycji metodystycznej. Jedyną podstawą wiary jest Pismo Święte ("zasada Sola scriptura"). Armia Zbawienia nie praktykuje rytuałów i sakramentów – ani chrztu, ani Wieczerzy Pańskiej. Każdy z członków Armii Zbawienia, poza akceptacją przywództwa i obowiązku pracy ewangelizacyjnej i charytatywnej (na zasadzie wolontariatu), zobowiązany jest do przyjęcia zasad wiary i złożenia przysięgi, która zastępuje chrzest. Przysięga zakłada wyznanie Jezusa Chrystusa jako jedynego Pana i Zbawiciela oraz zobowiązanie do posłuszeństwa Duchowi Świętemu, modlitwy, służby i studiowania Pisma Świętego. Żołnierze zobowiązują się również do abstynencji od alkoholu, tytoniu, narkotyków, niekorzystania z pornografii oraz wystrzegania się gier hazardowych. Każdy z nich ma obowiązek osobistego głoszenia Królestwa Bożego i konieczności nawrócenia oraz przekazywania części swoich zarobków na potrzeby wspólnoty.
Artykuły Wiary.
Główne zasady wiary Armii Zbawienia znane są jako Artykuły Wiary:
Armia Zbawienia w Polsce.
Armia Zbawienia była obecna w Polsce przed II wojną światową. Jej działalność została wznowiona w 2005 roku. Po ponownym otwarciu pierwszymi miastami, w których Armia Zbawienia zaczęła działać, były Warszawa i Starachowice. Obecnie istnieją Korpusy w Warszawie, Starachowicach i Rzeszowie oraz Placówka Misyjna w Malborku. Co niedzielę odbywają się w nich nabożeństwa, a w inne dni tygodnia spotkania modlitewne i biblijne. Oprócz służby duchowej Armia Zbawienia prowadzi kluby dla dzieci i młodzieży, banki wydawania żywności i placówki pobytu dziennego dla osób bezdomnych.
Od kilku lat Armia Zbawienia w Polsce jest zaangażowana w przeciwdziałanie handlowi ludźmi i współczesnemu niewolnictwu, w ramach czego prowadzi Punkty Weryfikacji Ofert Pracy w Warszawie i Malborku.

</doc>
<doc id="148551" url="https://pl.wikipedia.org/wiki?curid=148551" title="Max Payne">
Max Payne

Max Payne – strzelanka trzecioosobowa stworzona przez Remedy Entertainment, wydana w 2001 przez Take-Two Interactive. Scenarzystą gry jest Sam Lake, który użyczył też twarzy głównemu bohaterowi.
Akcja gry toczy się w Nowym Jorku. Max Payne rozpoczyna prywatne śledztwo w sprawie zabójstwa swojej żony i córki, które zostały zamordowane przez bandytów będących pod wpływem syntetycznego narkotyku o nazwie Valkiria. Dowiedziawszy się, że za dystrybucję narkotyku odpowiada Jack Lupino, gangster powiązany z mafijną rodziną Punchinello, postanawia przeniknąć do jej struktur. W międzyczasie zostaje wrobiony w zamordowanie agenta DEA Aleksa Baldera, przez co musi uciekać przed nowojorską policją dowodzoną przez Jima Bravurę. Gracz kontroluje ruchy bohatera i eliminuje wrogów, wykorzystując w rozgrywce tzw. "bullet time".
Gra doczekała się kilku kontynuacji: "" (2003) i "Max Payne 3" (2012).
W polskiej wersji językowej głosu głównemu bohaterowi użyczył Radosław Pazura.
Fabuła.
W sierpniu 1998 detektyw nowojorskiej policji Max Payne po powrocie z pracy znajduje ciała żony i córki, które zostały brutalnie zamordowane przez bandytów w ich mieszkaniu w New Jersey. By wyjaśnić sprawę zbrodni, za namową swego przyjaciela – Aleksa Baldera – wstępuje do agencji DEA. Trzy lata po rozpoczęciu śledztwa dowiaduje się, że bandyci byli pod wpływem nieznanego wcześniej syntetycznego narkotyku o nazwie Valkiria, za którego dystrybucję odpowiada Jack Lupino, boss mafijnej rodziny Punchinello. Chcąc poznać źródło narkotyku, Payne przenika do struktur grupy przestępczej, a jednocześnie pozostaje w kontakcie z Balderem i drugim agentem DEA – B.B., na którego zlecenie spotyka się z Balderem na terenie metra Roscoe Street. W podziemiach metra udaremnia napad na pobliski skarbiec banku, z którego bandyci próbowali wykraść obligacje Aesir Corporation. Po udanej akcji spotyka się z Balderem, który po chwili zostaje zastrzelony przez nieznanego sprawcę, jednak to Payne zostaje wrobiony w morderstwo, przez co jest ścigany przez policję dowodzoną przez komisarza Jima Bravurę.
Payne udaje się do hotelu, w którym Lupino prowadzi swoją działalność przestępczą. Na miejscu znajduje list napisany przez Vinnie’ego Gognittiego (wspólnika Lupino), z którego się dowiaduje, że w hotelu przebywa Rico Muerte, alfons mający kontrolować odbywającą się w lokalu transakcję sprzedaży Valkirii. Z kolejnego listu dowiaduje się, że szef włoskiej mafii – Angelo Punchinello – jest bezpośrednio powiązany ze sprawą narkotyku. Po zamordowaniu Muerte rusza w pościg za Gognittim, na którym wymusza informację, że Lupino ukrywa się w klubie Ragna Rock. Tam zabija mężczyznę, po czym spotyka Monę Sax, siostrę-bliźniaczkę Lisy (żony Angelo), która oferuje mu sojusz przeciwko Punchinello. Wypiwszy podaną przez kobietę whisky z dodatkiem Valkirii, traci przytomność, po czym budzi się w podziemiach hotelu Lupino, gdzie uwięził go Frankie „Pałka” Niagara z mafii Punchinello. Po ucieczce podejmuje współpracę z Vladimirem Lemem, szefem lokalnej mafii rosyjskiej, na którego zlecenie odbija wyładowany bronią statek, dowodzony przez jego dawnego współpracownika, Borisa Dime’a. Po przejęciu ładunku otrzymuje od Rosjanina zapas broni, którą zamierza wykorzystać w pojedynku z Punchinello.
Po dotarciu do restauracji Punchinello, gdzie Payne umówił się na spotkanie z szefem włoskiej mafii, budynek staje w ogniu. Uwolniwszy się z pułapki, dociera z pomocą Lema do willi Punchinello, gdzie zabija mafijną „Trójcę” – Vince Mugnaio, Pilate Providence’a i Joego Salema oraz odnajduje zwłoki Lisy. Gdy dociera do biura Punchinello, jest świadkiem postrzelenia mafioso przez ochroniarzy starszej kobiety, która następnie wstrzykuje Payne’owi śmiertelną dawkę Valkirii. Detektyw przeżywa atak. Po odzyskaniu przytomności dociera do odlewni metalu „Cold Steel” znajdującej się na obrzeżach miasta, w której podziemiach odkrywa bunkier wojskowy, będący laboratorium badawczym i wytwórnią Valkirii. Tam dowiaduje się, że narkotyk był nie tylko środkiem wprowadzonym przez mafię na nowojorski rynek, ale także kluczowym obiektem rządowego projektu "Valhalla", który miał rozpowszechnić substancję wśród żołnierzy, aby podnieść ich morale i umiejętności bojowe. Projekt został zawieszony w 1995 z powodu niezadowalających wyników, jednak był kontynuowany bez zgody rządu, a wśród osób testowanych na potrzeby badań laboratoryjnych znaleźli się m.in. zabójcy rodziny Payne’a. Niedługo później budynek zostaje wysadzony w powietrze, a Payne spotyka się z B.B., którego zabija, wcześniej wypominając wrobienie w morderstwo Aleksa Baldera.
Payne spotyka się z Alfredem Wodenem, śledzącym go od dłuższego czasu członkiem „Wewnętrznego Kręgu”, czyli grupy osób, które pracowały nad badaniem Valkirii. Dowiaduje się, że za śmierć jego rodziny odpowiada Nicole Horne, prezes Aesir Corporation, która po zawieszeniu przez rząd projektu "Valhalla" kontynuowała badania. Dotarłszy do siedziby korporacji na Manhattanie, spotyka Monę Sax, której Horne zleciła zabicie Punchinello. Po krótkiej rozmowie Mona zostaje postrzelona przez ochroniarzy. Chwilę później Payne odkrywa, że zwłoki kobiety zniknęły. Podczas konfrontacji z Horne kobieta wyjaśnia, że zleciła zamordowanie jego żony, bo ta przypadkowo weszła w posiadanie tajnych dokumentów projektu "Valhalla". Po śmierci Horne, która ginie wskutek doprowadzonej przez Payne’a katastrofy helikoptera, detektyw oddaje się w ręce policji. Wśród gapiów dostrzega Wodena.
Rozgrywka.
"Max Payne" to strzelanka trzecioosobowa, w której gracz wciela się w tytułowego bohatera. Gracz ma do wyboru kilkanaście rodzajów broni, którymi może eliminować przeciwników. W grze nie występuje autoregeneracja zdrowia bohatera, a gdy Max jest ranny, należy użyć środka przeciwbólowego, który częściowo odnawia zdrowie; bohater może nosić jednocześnie do ośmiu środków przeciwbólowych.
Historia przedstawiona w grze opowiadana jest przez głównego bohatera jako wspomnienie w formie komiksu.
Bullet time.
"Bullet time" to tryb spowolnienia czasu kojarzony przede wszystkim z filmem "Matrix". "Max Payne" był pierwszą grą, w której został on wprowadzony jako główny element rozgrywki. Po aktywacji trybu przeciwnicy zaczynają poruszać się wolniej, również ruchy bohatera zostają spowolnione, ale gracz może celować z normalną prędkością, dzięki czemu łatwiej jest mu trafić przeciwnika. "Bullet time" najczęściej połączony jest ze spowolnionym skokiem. Postać może rzucić się w tył, przód lub bok i podczas lotu ostrzeliwać przeciwników, jednocześnie będąc mniej podatną na trafienie. "Bullet time" jest ograniczony przez wskaźnik w kształcie klepsydry. Podczas korzystania z trybu zawartość wskaźnika zmniejsza się i gdy zniknie całkowicie, nie można korzystać ze spowolnienia. Klepsydrę można napełnić poprzez zabijanie przeciwników bez użycia "bullet time’u", ale jest ona również napełniana za każdego pokonanego wroga podczas spowolnienia, choć w mniejszym stopniu. "Bullet time’owi" towarzyszy ponadto efekt dźwiękowy w postaci odgłosu bicia serca bohatera.
Modyfikowanie gry.
Twórcy gry udostępnili narzędzia MAX-FX Tools, pozwalające na dużą możliwość edycji gry.
Bardzo duża liczba plików gry, zawierająca skrypty odpowiedzialne m.in. za działanie menu gry czy ustawienia poziomów rozgrywki, ma charakter otwarty i zapisana jest w formacie tekstowym, dzięki czemu ich edycja jest w znacznym stopniu ułatwiona.
Gra posiada ułatwiony sposób instalacji modyfikacji. Cała modyfikacja mieści się w jednym skompresowanym pliku o rozszerzeniu *.mpm, który należy umieścić w głównym katalogu gry i wybrać go z listy w oknie dialogowym gry, dzięki czemu unika się nadpisywania oryginalnych plików co umożliwia późniejsze uruchomienie gry w wersji niezmodyfikowanej.
Narzędzia MAX-FX:
Odbiór gry.
"Max Payne" został dobrze przyjęty przez graczy, otrzymując w rankingu GameRankings: 89,24% w wersji na PC, 79,81% w wersji na PlayStation 2, 85,91% w wersji na Xbox oraz 73% w wersji na Game Boy Advance.
Recenzent serwisu IGN uznał grę "Max Payne" za „najlepszą z gatunku strzelanek trzecioosobowych, w jaką kiedykolwiek grał”. Zachwalał zarówno grafikę, oprawę dźwiękową, jak i rozgrywkę. Jako wadę uznał brak trybów rozgrywki wieloosobowej oraz długość gry, przy czym dodał, że wady te rekompensuje dołączony do gry edytor, który pozwala tworzyć nowe poziomy.
Wersja na PC i Xbox znacząco się od siebie nie różniły, natomiast za największą wadę wersji na PlayStation 2 recenzenci uznali grafikę, która była gorsza od konkurencyjnych platform.
Film "Max Payne".
Magazyn "The Hollywood Reporter" potwierdził, że wytwórnia filmowa 20th Century Fox wykupiła na początku 2003 prawa do filmowej adaptacji gry. Zdjęcia do filmu rozpoczęły się 10 marca 2008. Film został wyreżyserowany przez Johna Moore’a. Główną rolę zagrał Mark Wahlberg, a w rolę Mony Sax wcieliła się Mila Kunis. W pozostałych rolach wystąpili: Nelly Furtado jako żona zamordowanego przyjaciela Maxa (Alexa Baldera, którego gra Donal Logue), Chris O’Donnell w roli Jasona Colvina, Beau Bridges jako BB, Ludacris jako Jim Bravura i Amaury Nolasco wcielający się w rolę Jacka Lupino. Film został wyprodukowany przez Collision Entertainment oraz Firm Films. Film "Max Payne" na ekranach polskich kin ukazał się 24 października 2008.

</doc>
<doc id="148554" url="https://pl.wikipedia.org/wiki?curid=148554" title="Kograf">
Kograf

Kograf () – graf, który można zbudować z pojedynczych wierzchołków za pomocą operacji złączenia oraz sumowania grafów. Złączenie grafów G i F to graf powstały poprzez połączenie wszystkich wierzchołków grafu G z wszystkimi wierzchołkami grafu F, przy zachowaniu wewnętrznej budowy grafów G i F. Natomiast operacja sumy grafów to zwykłe sumowanie zbiorów krawędzi i wierzchołków.
Kografy można wygodnie reprezentować za pomocą kodrzewa (), którego liśćmi są wierzchołki grafów, natomiast węzły wewnętrzne drzewa reprezentują operację złączenia (1) i sumowania (0).

</doc>
<doc id="148555" url="https://pl.wikipedia.org/wiki?curid=148555" title="Samson (herb szlachecki)">
Samson (herb szlachecki)

Samson ("Sampson, Samsun, Samson-Watta") – polski herb szlachecki. Używały go głównie rodziny w Wielkopolsce i Pomorzu.
Opis herbu.
Prezentowana rekonstrukcja jest oparta na rysunku z "Księgi herbowej rodów polskich". Barwę lwa zrekonstruowano na podstawie herbarza Niesieckiego. Opis takiej rekonstrukcji brzmi następująco:
W polu błękitnym biblijny Samson barwy naturalnej, rozdzierający rękoma paszczę lwa stojącego, złotego.
Klejnot: Trzy pióra strusie, złote między błękitnymi.
Kasper Niesiecki przedstawił Samsona dodatkowo w złotej szacie, opierającego lewą nogę o zwierzę.
Józef Szymański podaje Samsona w szacie do pasa zielonej, od pasa czerwonej.
Najwcześniejsze wzmianki.
Herbem Samson posługiwał się Gniewomir z rycerskiego rodu Samsonów-Watów, który w latach 1248-1251 wzmiankowany jest jako pierwszy znany z imienia kasztelan rogoziński. Najstarszy zapis pochodzi z 1401 roku.
Herbowni.
Najpełniejszą listę herbownych stworzył Tadeusz Gajl w "Herbarzu polskim od średniowiecza do XX wieku" z 2007 roku. Lista zawiera 109 nazwisk.
Barczewski, Barszczewski, Bartoszewicz, Belęcki, Bielicki, Blęcki, Blędzki, Błęcki, Błędzki, Bobowicki, Bodzanowski, Bolęcki, Borkowski, Bulewski, Bulowski, Bylewski, Bylęcki, Chalecki, Chobieński, Chwalkowski, Ciesielski, Dawlaszewicz, Dawleszewicz, Debrzeński, Drachowski, Dzierzyński, Dzierżyński, Eksner, Exner,Fabiszewski, Gaszyński, Głupoński, Gorzycki, Gościchowski, Grodzicki, Gromadzki, Groszkiewicz, Hejmowski, Heymowski, Jabłoński, Janulewicz, Jaromierski, Jaromirski, Karczewski, Kąkolewski, Knap, Kobacki, Kokalewski, Konopka, Kormanicki, Kormaniecki, Kosicki, Kosiński, Koszycki, Kraśnicki, Kubacki, Kulski, Kurczewski, Kuroczyc, Kuroczycki, Leński, Liński, Lutomski, Łajewski, Łojecki, Łojewski, Łubkowski, Łuczyński, Łupkowski, Makarewicz, Marzyński, Masilewicz, Maskowski, Masłowski, Masondowicz, Młyński, Mosondowicz, Moyrzym, Niemczycki, Niemierzycki, Olewiński, Otuski, Pakosławski, Piotrkowski, Płuksnia, Płuksnio, Proski, Rokalewski, Rosicki, Rosiński, Rożnowski, Rychłowski, Rychwalski, Rzeszotarzewski, Samsonowicz, Samsonowski, Samusewicz, Skrzydlewski, Skrzydłowski, Sprowski, Stawski, Toczełowski, Toczyłowski, Uchorowski, Wata, Watta, Wołotowski, Wygrożewski, Zakrzewski, Zawadzki.

</doc>
<doc id="148556" url="https://pl.wikipedia.org/wiki?curid=148556" title="Twierdza Akershus">
Twierdza Akershus

Twierdza Akershus (norw. "Akershus Festning") – zamek zbudowany w celu obrony stolicy Norwegii – Oslo.
Nazwa Akershus powstała z połączenia "Aker" (nazwa okolicy, w której została założona) oraz "hús" (forteca, zamek). Pierwsze prace nad fortecą zaczęły się ok. 1290 r., po ataku w 1287 roku zbuntowanego norweskiego szlachcica Alva Erlingssona na Oslo, a zlecił je Haakon V Długonogi (Håkon V Magnusson). Pierwsza wzmianka na temat twierdzy pojawiła się w jednym z listów Haakona w 1300 r. Po raz pierwszy w bitwie twierdza została użyta w 1306 roku. Położona bezpośrednio nad morzem miała strategiczne znaczenie dla Oslo, a co za tym idzie dla Norwegii.
Przez stulecia twierdza służyła kolejnym władcom Norwegii. Po pożarze Oslo w 1624 r. król zjednoczonej Danii i Norwegii Chrystian IV Oldenburg zdecydował się odbudować miasto, leżące do tej pory nieco na wschód od fortecy, właśnie w jej pobliżu. Twierdza przetrwała wiele oblężeń, głównie szwedzkich (w tym oblężenie przez Karola XII) i nigdy nie została zdobyta przez wroga. W roku 1940, w czasie II wojny światowej twierdza była oblężona przez Niemców, ale nawet wtedy nie została zdobyta, tylko przekazana w wyniku kapitulacji. W czasie okupacji niemieckiej w twierdzy było więzienie. W 1945 odbyła się tu egzekucja Vidkuna Quislinga.
Dziś w twierdzy znajduje się szereg muzeów o charakterze militarnym. Akershus jest jedną z atrakcji turystycznych Oslo. Wstęp na teren twierdzy jest wolny przez cały rok. Na zamku znajduje się też mauzoleum norweskiej rodziny królewskiej.
Służbę wartowniczą w twierdzy pełni Gwardia Królewska (Hans Majestet Kongens Garde).

</doc>
<doc id="148561" url="https://pl.wikipedia.org/wiki?curid=148561" title="Energia wiązania chemicznego">
Energia wiązania chemicznego

Energia wiązania chemicznego – najmniejsza energia potrzebna do rozerwania wiązania chemicznego. Energię wiązań wyraża się najczęściej w jednostkach kJ/mol. 
Energia wiązania substancji AB jest to energia wymieniana między układem a otoczeniem podczas rozpadu 1 mola AB na atomy A i B lub podczas tworzenia się 1 mola AB z atomów A i B. Łączna energia wiązań jest sumą wszystkich wiązań między A i B z uwzględnieniem ich krotności. 
Na podstawie energii wiązań można oszacować entalpię reakcji, przy założeniu cyklu przemian polegających na rozpadzie wiązań w cząsteczkach substratów, a następnie na tworzeniu z atomów wiązań w cząsteczkę produktu.

</doc>
<doc id="148564" url="https://pl.wikipedia.org/wiki?curid=148564" title="Mari El">
Mari El

Mari El (ros. i maryjski Марий Эл); pełna nazwa Republika Mari El (ros. ; maryjski ) – autonomiczna republika w Federacji Rosyjskiej, położona nad środkową Wołgą.
Geografia.
Republika znajduje się na wschodnim skrawku europejskiej części Federacji Rosyjskiej. Kraj graniczy z obwodem kirowskim, Republiką Tatarstanu, Republiką Czuwaszji oraz z obwodem niżnonowogrodzkim.
Strefa czasowa.
Mari El należy do moskiewskiej strefy czasowej (MSK). UTC +3:00 przez cały rok. Wcześniej, przed 27 marca 2011 roku, w republice obowiązywał czas standardowy (zimowy) strefy UTC+3:00, a czas letni – UTC+4:00.
Powierzchnia i stosunki wodne.
Mari El zajmuje powierzchnię 23,372 tys. km².
Przeważająca część kraju leży na lewym brzegu środkowej Wołgi. Zachodnią część lewobrzeżnej Mari El zajmuje błotnista Nizina Maryjska.
Na wschodzie republiki do Wołgi wpada rzeka Wietługa. Bardziej na wschód przez Mari płyną inne dopływy Wołgi, mające swe źródła na południowych stokach Uwałów Wiackich: Mała Kokszaga (wraz z dopływami: Mały Kundysz i Bolszaja Oszła), Mała Kokszaga (wraz z dopływem Wielki Kundysz), Rutka i inne, mniejsze.
W dolinach tych rzek znajduje się duża liczba niewielkich, leśnych jezior.
Wschodnia część Mari położona jest na skraju Uwałów Wiackich, najwyższy punkt ma wysokość 275 m n.p.m.; obszar ten przecinają liczne doliny rzecze i wąwozy. Wśród nich znajdują się rzeki dorzecza Wiatki: Niemda (z dopływami: Łażem, Tołmaniem, Szukszanem i in.), Buj, Urżumka, Szoszma oraz lewy dopływ Wołgi – Ilet i jego dopływy: Szora, Irowka i Juszyt.
Na prawym brzegu Wołgi znajduje się tylko 1 z 14 rejonów republiki (gornomarijski), zajmujący północny skraj Wyżyny Nadwołżańskiej. Na terenie tym do Wołgi wpadają rzeki: Sura, Sumka, Junga, Małaja Junga i Subdyr.
Główne rzeki.
Przez obszar kraju przepływa 476 rzek. Rzeki te mają od ok. 10 do 50 m szerokości; większość z nich jest dość płytka (0,5 – 1,5 m głębokości), przez co nie nadają się do żeglugi. Zamarzają w połowie listopada i pozostają skute lodem do połowy kwietnia. Największe z maryjskich rzek to:
Jeziora.
Na obszarze Mari El znajduje się ponad 200 jezior o powierzchni powyżej 1 km². Zbiorniki te są na ogół dość płytkie i mają 1-3 m głębokości. Największe nich to:
Ponadto na Wołdze na terenie Mari El znajdują się dwa sztuczne jeziora: Czeboksarskie i Kujbyszewskie.
Klimat.
Na terenie kraju panuje klimat umiarkowany typu kontynentalnego. Charakteryzuje się on długą, chłodną zimą i ciepłym latem. Średnie temperatury lipca wahają się (w zależności od części kraju) od +18 do + 20 °C. Najcieplejszym okresem jest połowa lipca – często w okresie tym występują upały dochodzące do +34 °C; najwyższa zanotowana temperatura to +38 °C.
W okresie jesiennym występuje pogoda chłodna, wietrzna i deszczowa. Charakterystyczne silne wiatry z największym nasileniu i z największą siłą wieją w listopadzie. Wcześnie pojawiają się przymrozki.
Zima zaczyna się w już listopadzie. Średnia temperatura powietrza w styczniu wynosi −18 – –19 °C.
Wiosna przychodzi dość późno; na ogół jest chłodna i sucha.
Świat roślinny i zwierzęcy.
Pod względem geograficznym Mari El leży w strefie pośredniej pomiędzy strefą lasów liściastych a strefą tajgi, przy czym przeważają gatunki tajgowe. Przeważają gleby darniowo-bielicowe.
W lasach, zajmujących ponad 50% powierzchni kraju przeważają sosna, świerk, jodła i brzoza. Największe kompleksy leśne znajdują się na zachodzie i centrum kraju. W dolinach rzecznych rosną lasy dębowo-lipowe.
Z ważniejszych gatunków zwierząt występujących w Mari El wymienić można wytępione już w znacznej części Europy: wilki, niedźwiedzie brunatne, lisy, łosie, rysie, bobry itd. Występuje licznie i w wielu gatunkach ptactwo wodne.
Na obszarze Mari El znajduje się Park Narodowy „Marij Czodra” i Rezerwat przyrody „Bolszaja Kokszaga”.
Zasoby naturalne.
Na terenie kraju znajdują się złoża torfu, gliny, kamieni używanych w budownictwie, wapniaki, piaski szklarskie i krzemionkowe, oraz źródła mineralne.
Demografia.
Narodowości:
Ludność według miejsca zamieszkania:
Ludność według płci:
Ludność według wieku:
Osadnictwo.
Na obszarze Mari El znajdują się:
Miasta i osiedla typu miejskiego.
miasta i największe osiedla typu miejskiego (stan na 1 stycznia 2005 r.)
Podział administracyjny.
Na terenie Republiki znajdują się:
Rejony.
3 największe maryjskie miasta stanowią miasta wydzielone; pozostały obszar republiki podzielony jest na rejony.
Rejony miejskie:
Rejony:
Gospodarka i infrastruktura.
Przemysł.
Głównymi gałęziami przemysłu są przemysł maszynowy i metalurgiczny. Produkują one elementy metalowe, przyrządy, elementy maszyn oraz techniczne oprzyrządowanie dla innych gałęzi lokalnego przemysłu, zwłaszcza leśnego i spożywczego, paszowego i związanego z hodowlą. Ponadto w kraju wytwarza się produkty przemysłu lekkiego, spożywczego, papierniczego oraz drzewnego (i związanego z nim – meblarskiego).
Centrami przemysłu są największe miasta kraju – Joszkar-Oła, Wołżsk, Koźmodiemiansk i Zwienigowo.
Rolnictwo.
Główną gałęzią gospodarki rolnej jest chów i hodowla, obejmujące bydło domowe, trzodę chlewną, owce i drób.
Z upraw największe znacznie mają zboża (zwłaszcza jęczmień, i owies, w mniejszym stopniu żyto i pszenica) oraz rośliny pastewne, len, chmiel, ziemniaki i warzywa.
Leśnictwo.
Lasy zajmujące ponad połowę obszaru Mari El pełnią istotną rolę gospodarczą: dostarczają surowca dla przemysłu drzewnego, papierniczego, a ponadto są źródłem ryb, zwierzyny i owoców runa leśnego, co ma istotne znaczenie, zwłaszcza w ubogich rejonach wiejskich.
Transport.
Na terenie republiki znajduje się 1 międzynarodowy port lotniczy. Przez obszar kraju przebiegają też szlaki kolejowe, przy których jest 1 dworzec oraz 14 stacji kolejowych (osobowych i towarowych). Sieć drogowa jest średnio rozwinięta. Na trasach linii autobusowych znajdują się 2 dworce oraz 51 przystanków. Ponadto istnieje port rzeczny na Wołdze w mieście Koźmodiemianskie oraz 4 przystanie o znaczeniu lokalnym, przystosowane do rozładunku barek.
Jakkolwiek przez obszar kraju przepływa blisko 500 rzek, z powodu niskiego stanu wód żeglowne są tylko 2 rzeki: Wietługa i Wołga.
Turystyka.
Lokalne władze dość energicznie promują także turystykę, która nie pełni jak dotąd istotnej roli gospodarczej. Na terenie kraju znajduje się wiele szlaków do wędrówek pieszych i konnych. Istnieją także liczne szlaki kajakowe, zarówno na rzekach, jak i jeziorach. Jako iż na obszarze kraju znajduje się wiele zakątków w praktycznie dziewiczym stanie, organizowane są liczne sanatoria i obozy letnie, zarówno dla mieszkańców republiki, jak i sąsiednich regionów.
Historia.
Starożytność i średniowiecze.
Rdzenni mieszkańcy republiki, Maryjczycy, należą do ugrofińskiej rodziny językowej. Narody tej grupy zamieszkiwały obszar kraju już w czasach przedhistorycznych. Jako odrębna grupa narodowa wykształcili się pod koniec I tysiąclecia n.e. Pierwsze pisemne wzmianki o Maryjczykach (zwanych pierwotnie Czeremisami) pojawiły się w VI wieku n.e. u gockiego historyka Jordanesa. Przodkowie Maryjczyków popadli w ścisłą zależność od kaganatu chazarskiego. W wiekach następnych znajdowali się w jakiejś formie zależności od Bułgarii Wołżańsko-Kamskiej. Jednocześnie od końca IX w. z zachodu zaczęli napierać na nich Słowianie – Ruś Kijowska założyła na ziemiach maryjskich kilka miast, m.in. Rostów i Suzdal. Od początku XI wieku stopniowo na zachodnich terenach Mari pojawiło się chrześcijaństwo (prawosławne). W XII wieku Maryjczycy stali się zależni od Złotej Ordy, a potem chanatu kazańskiego. Wraz z próbami wyzwolenia się Rusi od jarzma tatarskiego, a następnie walkami o wyzwalanie kolejnych ziem ruskich, tereny Mari stawały się częstym miejscem walk rosyjsko-tatarskich, przy czym Maryjczycy występowali w nich po stronie Tatarów. Aż do czasów cara Iwana Groźnego górą byli Tatarzy i to w ich rękach pozostawał kraj Mari, mimo prób opanowania go przez Rosjan. W XVI w. tereny Mari zostały przyłączone do Rosji: w 1546 opanowano ziemie północnej części tego ludu, a gdy w 1552 carskie wojska zdobyły stolicę chanów – Kazań, cały obszar Mari znalazł się pod kontrolą rosyjską, a Maryjczycy zostali zobowiązani do płacenia daniny.
Nowożytność.
Wkrótce po zajęciu terenów Mari przez Państwo Moskiewskie rozpoczęła się planowa kolonizacja rosyjska tych ziem poprzez zakładanie miast. W 1584 założono miasto Carewokokszajsk (dzisiejszą stolicę kraju, Joszkar-Oła). Rozpoczęto też planową i kompleksową chrystianizację Maryjczyków, która pośrednio spowodowała zmniejszenie ludności kraju, jako że część opornej wobec nowej religii ludności porzucała swą ojczyznę i przenosiła się bardziej na wschód. Od początku XVIII wieku, wraz z reformami Piotra I, Maryjczycy zaczęli być traktowani nie jak ludy podbite, płacące daninę, lecz jak mieszkańcy kraju (ze wszystkimi pozytywnymi i negatywnymi tego konsekwencjami), m.in. musieli odbywać służbę wojskową. Od tego też czasu ekspedycje naukowe zaczęły badać i opisywać kraj i jego mieszkańców, zapisując także (cyrylicą) mowę autochtonów. W 1782 ukazała się pierwsza gramatyka maryjska. Wprowadzenie w kraju Mari rosyjskiego modelu gospodarki, opartego na pańszczyźnie, powodowało niezadowolenie Maryjczyków, którzy masowo poparli w 1775 powstanie Pugaczowa.
Pod względem administracyjnym obszary zamieszkane przez Maryjczyków nie stanowiły całości i wchodziły w skład takich guberni, jak kazańska, wiatska i niżegorodzka.
Autonomia w ZSRR.
Namiastka własnej państwowości (w formie autonomii) nadana została Maryjczykom dopiero w trzy lata po rewolucji październikowej. 4 listopada 1920 dekretem Rady Komisarzy Ludowych i Wszechrosyjskiego Centralnego Komitetu Wykonawczego ustanowiony został Maryjski Obwód Autonomiczny. Był to akt raczej o charakterze propagandowym. Nie określał bowiem granic, stolicy czy organów prawodawczych nowo utworzonego obwodu. Dużo bardziej ścisłe zapisy zawierał kolejny dekret z 25 listopada. Dokładnie określił on granice obwodu, ustanawiając jego stolicą miasto Krasnokokszajsk. Maryjski Obwód Autonomiczny zaczął faktycznie funkcjonować w marcu 1921. 5 grudnia 1936 przekształcony został w Maryjską ASRR.
W okresie władzy radzieckiej Mari El przechodził koleje losów typowe dla wszystkich innych części ZSRR, m.in. walczono z religią, przeprowadzono kolektywizację, rozwinięto przemysł. W latach 30. większość maryjskiej inteligencji została wymordowana lub zesłana na Syberię.
Władza radziecka, przyznając Maryjczykom autonomię narodową, umożliwiła po raz pierwszy w dziejach wykształcenie czegoś na kształt narodowego kraju Mari. Jednak wkrótce w wyniku typowych dla ZSRR przemieszczeń ludności Maryjczycy, do rewolucji stanowiący blisko 60% populacji dzisiejszego obszaru Mari, ok. 1930 stali się mniejszością we własnym kraju (aczkolwiek najliczniejszą), zaś ok. 1940 ich liczba była już mniejsza niż zamieszkujących republikę Rosjan. Choć jednocześnie w namiastce republiki narodowej wykształcił się maryjski język literacki (w dwu odmianach dialektycznych), jednak z powodów demograficznych ojczysta mowa Maryjczyków zaczęła być wypierana przez język rosyjski.
Mari El w Federacji Rosyjskiej.
Na fali zmian i reform związanych z rozpadem ZSRR oraz proklamowania niepodległości przez republiki związkowe ZSRR, także i Maryjska ASRR ogłosiła 22 grudnia 1990 deklarację suwerenności. Akt ten nie miał znaczenia prawnego, ponieważ republiki autonomiczne nie miały prawa wyjścia ze Związku Radzieckiego.
Status prawny obecnej Mari El został ustalony 22 marca 1992, kiedy to republika oficjalnie stała się autonomiczną częścią Federacji Rosyjskiej, jednym z ok. 90 podmiotów tego kraju. Nazwę Mari El ("Марий Эл") przyjęto oficjalnie 8 lipca 1992 ("Эл" oznacza "kraj"). W 1995 przyjęto lokalną konstytucję.
Naruszenia praw człowieka.
19 grudnia 2004 w republice odbyły się wybory prezydenckie, w których po raz kolejny zwyciężył Leonid Markiełow. Druga kadencja wybranego w kontrowersyjny sposób Markiełowa (maryjskie organizacje mówią o fałszerstwach wyborczych) przyniosła sukcesywne pogarszanie sytuacji Maryjczyków we własnym kraju. Polityka urodzonego w Moskwie i nie znającego nawet języka maryjskiego prezydenta charakteryzuje się stałym ograniczaniem praw narodu maryjskiego. Maryjscy urzędnicy zwalniani są z pracy, w rejonach, które w ostatnich wyborach najdobitniej sprzeciwiły się wybraniu Markiełowa na kolejną kadencję, zamykane są szkoły maryjskie. Rozpoczęły się prześladowania dziennikarzy opozycyjnych. Stojący na straconej pozycji Maryjczycy zwrócili się z prośbą o interwencję do innych państw ugrofińskich – Finlandii i Estonii. Fińska i estońska prasa rozpoczęła zbieranie podpisów pod listem wzywającym władze Federacji Rosyjskiej do zaprzestania jawnej dyskryminacji maryjskiej mniejszości narodowej. Podpisali się pod nim pisarze, kompozytorzy, działacze polityczni ze Stanów Zjednoczonych, Anglii, Szwecji, Finlandii, Estonii i Węgier. Wśród sygnatariuszy aktu znaleźli się m.in. byli prezydenci Litwy i Estonii: Vytautas Landsbergis i Lennart Meri.
Tablice rejestracyjne.
Tablice pojazdów zarejestrowanych w Republice Maryjskiej mają oznaczenie 12 w prawym górnym rogu nad flagą Rosji i literami RUS.

</doc>
<doc id="148566" url="https://pl.wikipedia.org/wiki?curid=148566" title="Sejm (I Rzeczpospolita)">
Sejm (I Rzeczpospolita)



</doc>
<doc id="148570" url="https://pl.wikipedia.org/wiki?curid=148570" title="Alfons Maria Stickler">
Alfons Maria Stickler

Alfons Maria Stickler SDB (ur. 23 sierpnia 1910 w Neunkirchen, zm. 12 grudnia 2007 w Watykanie) – austriacki duchowny katolicki, wysoki urzędnik Kurii Rzymskiej, kardynał.
Życiorys.
Wstąpił do zakonu salezjanów św. Jana Bosco (SDB), pierwsze śluby złożył 15 sierpnia 1928 w nowicjacie w Niemczech. Kształcił się w zakonnych domach nauki w Niemczech, Austrii i Włoszech (w Turynie i Rzymie), przyjął święcenia kapłańskie w Rzymie 27 marca 1937. Kontynuował studia w Papieskim "Athenaeum S. Apollinare" w Rzymie, gdzie obronił doktorat obojga praw (1940). Przez wiele lat prowadził wykłady z prawa kanonicznego na Uniwersytecie Salezjańskim w Turynie, w latach 1953-1958 był dziekanem; w 1957 uczelnia została przeniesiona do Rzymu. W latach 1958-1966 pełnił funkcję rektora. Brał udział w obradach Soboru Watykańskiego II jako ekspert. Od marca 1971 był prefektem Apostolskiej Biblioteki Watykańskiej.
Jako specjalista prawa kanonicznego pełnił funkcję wiceprezydenta Międzynarodowego Towarzystwa Historyków Państwa i Prawa, był członkiem wielu innych towarzystw i akademii historycznych, odebrał doktoraty "honoris causa" uniwersytetów w Monachium, Innsbrucku i Salzburgu. We wrześniu 1983 został mianowany arcybiskupem tytularnym "Volsinium" i probibliotekarzem Świętego Kościoła Rzymskiego (od lipca 1984 także proarchiwariuszem Świętego Kościoła Rzymskiego). Odebrał sakrę biskupią 1 listopada 1983 w Watykanie z rąk Jana Pawła II. W maju 1985 papież wyniósł go do godności kardynalskiej, z diakonią San Giorgio in Velabro. Po nominacji kardynalskiej arcybiskup Stickler został pełnoprawnym Bibliotekarzem i Archiwariuszem św. Kościoła Rzymskiego.
W lipcu 1988 przeszedł w stan spoczynku z funkcji w Kurii Rzymskiej; w sierpniu 1990 ukończył 80 lat i utracił prawo udziału w konklawe. W styczniu 1996 został promowany do rangi kardynała prezbitera, zachował diakonię San Giorgio in Velabro w randze tytułu prezbiterskiego na zasadzie "pro hac vice". Był zwolennikiem tradycyjnej liturgii przedsoborowej. Od sierpnia 2006, po śmierci kardynała Johannesa Willebrandsa, był najstarszym kardynałem na świecie.

</doc>
<doc id="148571" url="https://pl.wikipedia.org/wiki?curid=148571" title="Kondor wielki">
Kondor wielki

Kondor wielki, kondor olbrzymi ("Vultur gryphus") – gatunek dużego ptaka padlinożernego z rodziny kondorowatych (Cathartidae), jedyny przedstawiciel monotypowego rodzaju "Vultur". Narażony na wyginięcie.
Zasięg występowania.
Kondor wielki zamieszkuje Andy począwszy od Wenezueli na północy po przylądek Horn na południu.
Taksonomia.
Gatunek i rodzaj po raz pierwszy opisał Karol Linneusz w 1758 roku w swoim dziele "Systema Naturae". Jako miejsce typowe autor wskazał, bazując na tekstach „Cuntur” Johna Raya z 1713 roku i „Vultur gryps Gryphus” Jacoba Theodora Kleina z 1750 roku, Chile. Nie wyróżnia się podgatunków.
Status.
Międzynarodowa Unia Ochrony Przyrody (IUCN) od 2020 roku uznaje kondora wielkiego za gatunek narażony (VU – "vulnerable"); wcześniej, od 2000 roku klasyfikowano go jako gatunek bliski zagrożenia (NT – "near threatened"), a od 1988 roku jako gatunek najmniejszej troski (LC – "least concern"). Liczebność populacji szacuje się na około 6700 dorosłych osobników. Trend liczebności populacji uznawany jest za spadkowy. Główne zagrożenie dla gatunku to prześladowania ze strony ludzi.

</doc>
<doc id="148572" url="https://pl.wikipedia.org/wiki?curid=148572" title="Prawo do akcji">
Prawo do akcji

Prawo do akcji (PDA) – papier wartościowy, z którego wynika uprawnienie do otrzymania, niemających formy dokumentu, akcji nowej emisji spółki publicznej, powstające z chwilą dokonania przydziału tych akcji i wygasające z chwilą zarejestrowania akcji w depozycie papierów wartościowych albo z dniem uprawomocnienia się postanowienia sądu rejestrowego odmawiającego wpisu podwyższenia kapitału zakładowego do rejestru przedsiębiorców.
Wartość (cena) prawa do akcji jest ściśle powiązana z wartością (ceną) akcji już objętych przez nich w ofercie publicznej tejże spółki, aczkolwiek niedopuszczonych jeszcze do obrotu giełdowego (np. z uwagi na jeszcze nieuprawomocnienie ewidencyjne nowych serii tychże akcji).
Prawa do akcji stanowią „czasowy substytut” akcji danej spółki, tzn. mogą być notowane na cedule giełdowej od chwili oficjalnego zamknięcia zapisów na w rzeczywistości odpowiadające im akcje. Dzieje się tak celem „wirtualnego przyspieszenia” płynności tych walorów na rynku wtórnym, które z czysto formalnych względów oczekiwać muszą na rejestrację w sądzie faktycznych wyników swoich emisji na rynku pierwotnym. Prawo do akcji jest zamieniane na akcje automatycznie w upublicznionym wcześniej terminie, bez ingerencji akcjonariusza. PDA daje możliwość odsprzedaży akcji przed jej pierwszym notowaniem, wiąże się z tym jednak pewne ryzyko. W wypadku, gdy dana emisja nie dojdzie do skutku, tzn. nowe akcje nie zostaną dopuszczone do obrotu, emitent ma obowiązek odkupić PDA za cenę emisyjną danej akcji, niezależnie od ceny zapłaconej za samo PDA.

</doc>
<doc id="148576" url="https://pl.wikipedia.org/wiki?curid=148576" title="Salwacjonizm">
Salwacjonizm



</doc>
<doc id="148578" url="https://pl.wikipedia.org/wiki?curid=148578" title="Sola fide">
Sola fide

Sola fide (łac.: „jedynie wiarą”) – doktryna chrześcijańska przyjęta w protestantyzmie, według której grzeszny człowiek może przyjąć Boże przebaczenie jedynie w wierze w Jezusa Chrystusa. Punktem wyjścia doktryny Marcina Lutra nazwanej "sola fide" było uznanie, że każdy człowiek jest grzeszny i w wyniku tego oddzielony od Boga. Z powodu swojej grzeszności nie jest w stanie zrobić nic, by uratować się od Bożego gniewu i potępienia. Bóg jednak udziela darmo ("sola gratia") przebaczenia i usprawiedliwienia tym, którzy uwierzą w Jezusa Chrystusa ("solus Christus"). Słowo "tylko" ("sola") użyte jest w celu podkreślenia, że uczynki człowieka nie stanowią podstawy dla jego usprawiedliwienia.
Inspiracje biblijne.
W latach 1510-20 Marcin Luter wykładał Księgę Psalmów oraz Listy do Hebrajczyków, do Rzymian i do Galatów. Studiując te pisma Nowego Testamentu, doszedł do nowego spojrzenia na pokutę i sprawiedliwość. Jego interpretacja różniła się od tego, z czym spotykał się w codziennym nauczaniu kościelnym – w Kościele rzymskokatolickim, którego był wtedy księdzem. Fragmenty szczególnie ważne dla tego tematu, to List do Rzymian 4,1–5, List do Galatów 3,1–7 oraz Księga Rodzaju 15,6. Mówią one o usprawiedliwieniu Abrahama przez wiarę. Ksiądz Luter doszedł do przekonania, że Kościół jest zepsuty i stracił z oczu to, co augustianin uważał za główne prawdy chrześcijaństwa. Najważniejszą dla niego była doktryna o usprawiedliwieniu. Rozumiał ją, jako akt, w którym Bóg uznaje grzesznika sprawiedliwym – przez wiarę, wyłącznie z łaski Bożej. Luter zaczął nauczać, że zbawienie lub odkupienie jest darem Bożej łaski, osiągalnym tylko przez wiarę w Jezusa.
Francuski autor Marie-Joseph Lagrange poddał krytyce interpretację Pawłowego 4 rozdziału Listu do Rzymian dokonaną przez Marcina Lutra. Reformator zawarł ją w swoim łacińskim "Komentarzu do Listu do Rzymian" z 1515 r. Wers 3 tego rozdziału brzmi następująco:
Luter odniósł się w tym wersie do słowa „policzyć za” (gr. λογίζεσθαι εἰς). W łacińskim przekładzie, którego używał, oddane zostało jako "reputatum est". Ojciec Reformacji, jeszcze jako augustianin napisał: „policzenie bowiem jego nie w nas ani w mocy naszej jest. Przeto też ani nasza sprawiedliwość nie jest w nas, ani w naszej mocy” ("Reputatio enim eius non in nobis nec in potestate nostra est. Ergo nec iustitia nostra in nobis est nec in potestate nostra") /Komentarz, wyd. 1515, t.2, s.104/. Lagrange zwrócił uwagę, że znaczenie słowa „policzone” w Księdze Rodzaju 15,6 nie polega na tym, że wiara umożliwiła przypisanie Abrahamowi nieistniejącej sprawiedliwości ani też, że sprawiedliwość została udzielona w zamian za wiarę. Tymczasem tak właśnie rozumieją luteranie, że Abraham uwierzył w Boga i ta wiara była wystarczająca, aby Bóg uznał, że jest sprawiedliwym, nawet jeśli nim nie był. Według uczonego „jest to wprowadzenie systemu równie sprzecznego ze zdrowym rozsądkiem, co z nauką Pawła”. Z wersu tego można jedynie wywnioskować, że „Abraham został uznany za sprawiedliwego z powodu swojej wiary, a nie z powodu jego uczynków”. I zdanie może być punktem wyjścia do poszukiwania odpowiedzi na pytanie, w jaki sposób została osiągnięta sprawiedliwość. Biblista francuski zwrócił też uwagę, że w starszych wersjach łacińskich – przed Wulgatą, którą posługiwał się Luter – słowo „policzone za” tłumaczone było jako "deputatum est", nie jako "reputatum est". Lagrange udowadniał, że "reputare" sugeruje znaczenie „wyglądać jak”, podczas gdy "deputare" oznacza „zaliczać jako”, czyli uznać coś, co już istnieje. Na potwierdzenie przywołał inne Pawłowe miejsca, w których Apostoł użył słowa λογίζεσθαι – „policzyć”, są to np. List do Rzymian 2,26: „jego nieobrzezanie będzie ocenione na równi z obrzezaniem”, czyli będzie prawdziwie ekwiwalentem obrzezania; List do Rzymian 9,8: „tacy są uznani za potomstwo”, czyli są prawdziwym potomstwem; Dzieje Apostolskie 19,27: „będzie za nic miana”. "Deputatum est" użył tłumacz Ireneusza w Adversus Haereses IV, 5, 5. Użył tego słowa także Cyprian w Liście 63. Podobnie Ennodiusz z Pawii w Opusculum 7, 4, (do Tesaloniczan). Również Tertulian znał tylko "deputatum" ("De patientia" VI; "Monogamia" VI; "Przeciwko Marcjonowi" V,3).
Współczesna XX w. egzegeza protestancka modyfikuje pierwotne pozycje, idąc w kierunku rozumienia sprawiedliwości chrześcijan jako daru Bożego, udzielanego człowiekowi przez wiarę. Według nowożytnego autora protestanckiego, Leona Morrisa, dla Pawła było oczywiste, że ktokolwiek zbliża się do Boga w wierze, otrzymuje zbawienie, usprawiedliwienie jako dar udzielany w wolności.
"Sola fide" w nauczaniu Augustyna z Hippony.
Augustyn z Hippony w swej książce "Wiara i uczynki", napisanej w 413 r., dyskutował temat "samej wiary" w życiu chrześcijańskim w kontekście przygotowywania katechumenów do chrztu. Augustyn ostro krytykował tych, którzy twierdzili, że przed chrztem należy mówić jedynie o samej wierze, a o uczynkach dopiero po chrzcie. Powoływał się na listy Apostołów oraz na kerygmat apostolski, np. Piotra Apostoła w dniu Pięćdziesiątnicy (Dz 2,37-38). Oprócz wezwania do wiary w Jezusa jako Pana i Mesjasza, Piotr zapraszał do nawrócenia czyli do przemiany życia. Augustyn odwoływał się także do powszechnych współczesnych sobie praktyk Kościoła w czasie katechumenatu, zmierzających do tego, by kandydaci, "competentes", porzucili dawne obyczaje. Wspominał własne doświadczenia przed chrztem w Mediolanie u biskupa Ambrożego. Augustyn ukazywał, że jest to najlepszy czas przemiany życia, „w dniach, kiedy /katechumeni/ są katechizowani, egzorcyzmowani, badani ("scrutantur")”. Odwołał się też do Pawłowego obrazu zrzucenia starego człowieka:
Apostołowie wzywający do nawrócenia, szczególnie Piotr Apostoł w Dniu Zesłania Ducha Świętego był bardzo częstym motywem w nauczaniu Augustyna o pokucie i nawróceniu.
W książce „Wiara i uczynki” 14,21-23 Augustyn odwołał się też do wypowiedzi z Listu Jakuba 2,14-20, gdzie mowa jest o tym, że także demony mają wiarę i drżą i, że „wiara bez uczynków jest martwa”. Przypomniał też Ewangelię Marka 1,24, która mówi, że demony wyznały z wiarą, że Jezus jest Synem Bożym i zostały przez Jezusa skarcone:
Demony miały wiarę, ale nie miały miłości. Augustyn podkreślał, że jedynie taka wiara zbawia, która działa przez miłość (por. List do Galatów 5,6).
Dzieje doktryny.
Usprawiedliwienie przez wiarę było jednym z najważniejszych dyskutowanych tematów w XVI wieku – w toku krytyki teologii scholastycznej przez autorów reformacyjnych, jak Marcin Luter (1483-1546) czy Filip Melanchton. Luterańska formuła "sola fide" mówiła, że człowiek może być usprawiedliwiony "tylko w wierze". W "Artykułach szmalkaldzkich" Luter wyraził przekonanie, że jest to doktryna chrześcijańska, "bez której wszystko zostaje utracone". Zwłaszcza przez autorów z początku XIX wieku, takich jak np. J.P. Gabler oraz K.G. Bretschneider, zasada ta była uznana za istotę protestantyzmu. Ukazywali ją jako swego rodzaju „materialną zasadę”. Podczas gdy „formalną zasadą” protestantyzmu jest autorytet Pisma Świętego. Obok "sola Scriptura", "solus Christus", "sola gratia" i "soli Deo gloria" była jedną z pięciu podstawowych doktryn reformacji protestanckiej i powstałych w jej wyniku kościołów protestanckich.
Poprzednicy Lutra.
Do poprzedników Lutra, głoszących zasadę "sola fide", należeli:
Kontrowersje wokół zasady za życia Marcina Lutra.
U podstaw doktryny "sola fide" Lutra był jego pogląd, że po przyjęciu łaski chrześcijanin jest równocześnie "sprawiedliwy i grzeszny" (łac. "simul iustus et peccator"). Jak zwrócił uwagę Christoph Schönborn, reformator bardzo wyraźnie odrzucił rozumienie łaski Chrystusa jako nowej jakości duszy (łac. "qualitas animae"). Podczas gdy, zgodnie z Tradycją, przedtem rozumiano, że łaska jest rzeczywistością obecną w człowieku odkupionym. Według Lutra, jeśli człowiek doświadcza „autentycznie pokoju serca” (łac. "vere pacem cordis"), to z tego tylko powodu, że „jest on pewny posiadania łaskawego Boga” (łac. "propitium deum habere se sentiat"), a nie dlatego, że łaska daje mu jakąś nową jakość życia.
Od początku kwestia rozumienia formuły "sola fide" stanowiła pewną trudność. Krytyka ze strony teologów Kościoła dostrzegała w nauczaniu reformatorów doktrynę antyrealistyczną, negującą realną przemianę grzesznika w świętego. Pewne stwierdzenia Lutra wskazywały, że rozumiał zbawczy skutek usprawiedliwienia człowieka wiarą jako coś zewnętrznego w stosunku do jego grzeszności. Chrystus na sądzie Bożym przedstawia Ojcu swoją sprawiedliwość krzyża, "zamiast" niesprawiedliwości grzesznego człowieka. Takie rozumienie usprawiedliwienia "zastępczego" przez wiarę nazywano swego rodzaju teologiczną, legalistyczną fikcją, prawnym zabiegiem. Pewne wypowiedzi reformatorów rzeczywiście potwierdzały zarzuty. Według wyjaśnień Melanchtona człowiek nie tyle staje się sprawiedliwym, lecz za takiego zostaje uznany:
Reakcją Soboru trydenckiego (1545–1563 r.) było podkreślenie w "Dekrecie o usprawiedliwieniu" realnej przemiany grzesznika. Stwierdzono, że nie chodzi tylko o „uchodzenie za sprawiedliwego”, lecz o stanie się sprawiedliwym:
Jak wykazał Simeon Zahl, inne wypowiedzi Melanchtona jak i Lutra wskazują, że dostrzegali realną przemianę człowieka pod wpływem działania Ducha Świętego otrzymywanego przez wiarę. Ich interpretacja skupiała się na doświadczeniu duchowo afektywnym. Melanchton pisał w "Obronie Wyznania augsburskiego":
Według Zahla, zasada "sola fide" jest w istocie doktryną realistyczną. Ujmuje realizm w odmienny sposób niż teologia scholastyczna. Ujęcie, które cechowało teologię Soboru trydenckiego można określić jako ontologiczną. Realizm Melanchtona i reformatorów – którzy pod wpływem nominalizmu odrzucali metafizykę – miał charakter bardziej afektywny, psychologiczny. Rzeczywistość zmiany, która dokonuje się w zbawieniu, była dla nich czytelna z teologicznego punktu widzenia przede wszystkim poprzez doświadczenie duszpasterskie. Widzieli ją odczytując skutki w dziedzinie afektywnej, w postaci pocieszenia i doznawanego pokoju, w miejsce lęku cechującego stan grzechu. Nie interesowały ich ujęcia metafizyczne. 
Drugim istotnym powodem promowania przez autorów Reformacji hasła "sola fide" była krytyka podejścia do obrzędów liturgicznych i sakramentów w Kościele epoki późnego średniowiecza. Oprócz samych nadużyć liturgicznych, ich sprzeciw budziła scholastyczna formuła mówiąca, że sakramenty uświęcają, przynoszą łaskę mocą samego swego działania („ex opere operato”). Krytykom protestanckim takie rozumienie działania sakramentów wydawało się nieść ryzyko idolatrii. Huldrych Zwingli odrzucał wszelkie zewnętrzne usprawiedliwienie. Wyjaśniał to następująco:
Jak zauważył Simeon Zahl, Zwingli wyraził tu wspólny reformatorom niepokój. Jeśli uczyni się jakieś zewnętrzne narzędzie pośrednikiem łaski Bożej, na którym można polegać - ludzie będą starali się użyć tego narzędzia dla samousprawiedliwienia się przez uczynki, a tym samym dojdzie do ustanowienia swego rodzaju bałwochwalczej kontroli nad relacją z Bogiem.
XX-wieczne próby znalezienia konsensusu.
To, że ostatecznie zasada "sola fide", właściwie rozumiana, nie jest odstępstwem od tradycyjnej koncepcji chrześcijańskiego usprawiedliwienia potwierdziła podpisana z okazji jubileuszu 2000 lecia chrześcijaństwa "Wspólna katolicko-luterańska deklaracja o usprawiedliwieniu" n. 25. Mówi ona o zbawieniu darowanym człowiekowi przez wiarę we chrzcie jako owoc działania Ducha Świętego w nim:
Otto Hermann Pesch zauważa, że terminu "sola fide" w odniesieniu do usprawiedliwienia używał także Tomasz z Akwinu.
Papież Benedykt XVI stwierdził, że sformułowanie Lutra „sola fide” jest poprawne, jeśli nie przeciwstawia się wiary miłości (patrz Jk 2,14-26).

</doc>
<doc id="148579" url="https://pl.wikipedia.org/wiki?curid=148579" title="Slrn">
Slrn

slrn – newsreader lub czytnik news, czyli program komputerowy służący do czytania i pisania wiadomości w Usenecie.
slrn jest programem o otwartych źródłach. Powstał dla systemów uniksowych, w szczególności Linuksa, dostępny jest również na inne platformy, w tym na Microsoft Windows.
Program działa w oknie konsoli (w trybie tekstowym). Dzięki zastosowaniu języka skryptowego S-Lang można w wysokim stopniu dostosować slrn do wymagań użytkownika oraz zaprogramować go do wykonywania nawet bardzo nietypowych jak na czytnik zadań.
Nazwa programu "slrn" pochodzi od biblioteki S-Lang (sl-) oraz newsreadera rn, na którym oparte były wczesne wersje tego czytnika. slrn został napisany przez Johna E. Davisa.
Rozwój programu.
Po dość długim czasie autor wznowił prace nad programem. Ostatnia stabilna wersja pochodzi z 23 października 2016 roku i ma numer 1.0.3. Ostatnia wersja rozwojowa pre1.0.4-2 pochodzi z 1 kwietnia 2017 roku.

</doc>
<doc id="148580" url="https://pl.wikipedia.org/wiki?curid=148580" title="Tel-Aviv-Yafa">
Tel-Aviv-Yafa



</doc>
<doc id="148581" url="https://pl.wikipedia.org/wiki?curid=148581" title="Średnica grafu">
Średnica grafu

Średnica grafu spójnego to odległość na jaką są oddalone dwa najodleglejsze wierzchołki grafu czyli najmniejsza taka liczba "n", że dowolne dwa wierzchołki łączy ścieżka długości co najwyżej "n". 
Jedynymi grafami o średnicy równej 1 są grafy pełne.
Definicję "średnicy grafu" rozszerza się czasami na grafy niespójne, przyjmując, że jest ona nieskończona.

</doc>
<doc id="148582" url="https://pl.wikipedia.org/wiki?curid=148582" title="Kondor olbrzymi">
Kondor olbrzymi



</doc>
<doc id="148583" url="https://pl.wikipedia.org/wiki?curid=148583" title="Horn">
Horn

Polska.
Dawna nazwa miejscowości:

</doc>
<doc id="148584" url="https://pl.wikipedia.org/wiki?curid=148584" title="Karabin maszynowy M60">
Karabin maszynowy M60

M60 – popularnie zwany „świnią” (ang. "The Pig"), amerykański uniwersalny karabin maszynowy (ukm) kalibru 7,62 × 51 mm NATO.
Nazwa.
W trakcie wojny w Wietnamie amerykańscy żołnierze narzekali na nadmierną masę karabinu, nazywając go "pig iron" (tzw. kęs surówki hutniczej), czyli jak kawałki żelaza służące w XIX-wiecznych cyrkach do pokazów siły atletów. Z czasem z nazwy odpadło słowo "iron", pozostawiając jedynie "pig" (świnia), co stało się popularnym określeniem na karabin M60. 
Historia konstrukcji.
Pod koniec II wojny światowej pod wpływem badań zdobycznych niemieckich uniwersalnych karabinów maszynowych MG34 i MG42, podjęto w Stanach Zjednoczonych prace nad nowym karabinem maszynowym, który miałby zastąpić karabiny maszynowe Browninga (ciężkie M1917A1 i M1919A4 oraz ręczny M1918A2 (BAR)). Początkowo próbowano skopiować wyjątkowo udany MG42, jednak skopiowane karabiny maszynowe często się zacinały (kilka lat później okazało się, że popełniono błędy przy tworzeniu dokumentacji na podstawie zdobycznego egzemplarza MG42 – wynikały one z niedokładności przeliczania wymiarów z jednostek metrycznych na jednostki anglosaskie na potrzeby produkcyjne). Druga próba także była oparta na konstrukcjach niemieckich. Karabin maszynowy T44 był połączeniem konstrukcji karabinu automatycznego FG42 z donośnikiem z MG42. Ponieważ oryginalnie FG42 był zasilany z magazynków, donośnik zamontowano na boku broni, a taśma nabojowa była przesuwana pionowo (do góry). W następnych latach konstrukcja ewoluowała. Zmieniono węzeł gazowy (km T52), donośnik uproszczono i umieszczono poziomo (km T161). Po dalszych drobnych modyfikacjach karabin maszynowy T161 został przyjęty do uzbrojenia jako M60 i zaczął zastępować starsze konstrukcje.
W trakcie eksploatacji zaczęły się pojawiać problemy z niezawodnością broni, czego skutkiem były liczne drobne zmiany konstrukcyjne. Wojna wietnamska była dla M60 ciężką próbą. W warunkach bojowych jeszcze bardziej widoczne stały się słabości i wady ukmu M60, takie, jak niewygodna szybka wymiana lufy (wymagała użycia azbestowych rękawiczek do wyjęcia gorącej starej lufy i wpychania nowej lufy „na ślepo”), źle skonstruowany dwójnóg, nieudana konstrukcja zespołu rury gazowej, częste zacięcia karabinu, niska trwałość niektórych elementów wewnętrznych, wreszcie możliwość nieprawidłowego złożenia broni. W opinii części autorów, M60 był wręcz bronią w całości nieudaną, mimo wyjścia od teoretycznie dobrych rozwiązań (i wbrew propagandowemu obrazowi wykreowanemu przez kino akcji).
Wady M60 spowodowały, że podjęto decyzje o gruntownej modernizacji broni. Efektem były wersje M60E1 i M60E3, których badania trwały jednak wiele lat. Karabin M60E3 został następnie w niewielkich ilościach wprowadzony do uzbrojenia. W 1995 roku skonstruowano wersje M60E4, która miała zostać następcą starszych wersji, ale nie zastąpiła starych M60, ponieważ w latach dziewięćdziesiątych zaczęto wprowadzać do uzbrojenia nowy i pozbawiony problemów z niezawodnością ukm M240 (Wojska Lądowe – M240B, Piechota Morska – M240G), będący wersją licencyjną belgijskiego FN MAG. Ostatnim konfliktem, w czasie którego M60 znajdował się na uzbrojeniu żołnierzy jednostek liniowych, była interwencja w Afganistanie. Obecnie amerykańskie jednostki specjalne używają niewielkich ilości M60E3 i M60E4, a standardowe M60 pozostają na uzbrojeniu jednostek tyłowych i żandarmerii. Starsze wersje M60 są nadal powszechnie używane w krajach korzystających z amerykańskiej pomocy wojskowej (np. w Korei Południowej).
Opis konstrukcji.
Uniwersalny karabin maszynowy M60 jest zespołową bronią samoczynną. Zasada działania oparta na odprowadzaniu gazów prochowych przez boczny otwór w lufie przy krótkim ruchu tłoka gazowego. Strzał następuje przy otwartym zamku. Broń wyposażona jest w samonastawny regulator gazowy. Ryglowanie przez obrót zamka. Mechanizm spustowy umożliwia tylko ogień ciągły. Zasilanie taśmowe, lewostronne, taśma rozsypna M13 o pojemności 100 naboi. Jeśli karabin jest używany jako rkm taśma o pojemności stu naboi jest przechowywana w brezentowym pojemniku mocowanym z lewej strony broni. Karabin posiada lufę szybkowymienną zakończoną szczelinowym tłumikiem płomienia. Lufa jest na stałe połączona z komorą gazową i dwójnogiem. Przyrządy celownicze składają się z muszki stałej i nastawnego celownika ramkowego. W wersji ręcznego karabinu maszynowego wyposażony jest w dwójnóg, a w wersji ciężkiego karabinu maszynowego w podstawę trójnożną M122 o masie 6,8 kg.

</doc>
<doc id="148586" url="https://pl.wikipedia.org/wiki?curid=148586" title="Diokles">
Diokles



</doc>
<doc id="148589" url="https://pl.wikipedia.org/wiki?curid=148589" title="Oktet">
Oktet

Oktet (od łac. "octo" – osiem) – utwór na 8 instrumentów solowych, rzadziej głosów; także zespół muzyczny złożony z ośmiu wykonawców.
Pod nazwą oktet, stosowaną od XIX w. muzyce instrumentalnej na wzór pojęcia trio, kwartet itp., występują utwory na różne składy i w różnych stylach. W 2 połowie XVIII w. w muzyce plenerowej popularnością cieszyły się oktety na instrumenty dęte, tzw. "Harmoniemusik" (harmonia) na podwójną obsadę obojów, klarnetów, fagotów i rogów. Na takie zespoły powstawały divertimenta i serenady, m.in. "Feldparthien" B-dur, Es-dur, B-dur Haydna (Hob.II-41,42,43), "Serenada" Es-dur KV 375 i "Serenada" c-moll ("Nacht Musique") KV 388 Mozarta i „Parthia dans un Concert...” Es-dur Beethovena, w 1830 wydana pod używanym do dzisiaj tytułem „Grand Octuor”. Na klasyczną obsadę „harmonii” przeznaczony jest neoklasyczny Octuor Igora Strawinskiego.
Divertimenta, najczęściej co najmniej 5-częściowe, komponowano także na oktety o różnych obsadach mieszanych, będących zminiaturyzowanymi orkietrami (przykładem kilkanaście utworów Haydna). Najwybitniejszym oktetem tego typu jest "Oktet F-dur" (1824) na klarnet, fagot, róg, dwoje skrzypiec, altówkę, wiolonczelę i kontrabas Franza Schuberta.
W XIX w. popularność zyskały 4-częściowe oktety będące jakby kameralnymi symfoniami w obsadzie na instrumenty dęte i smyczkowe ("Oktet" E-dur op. 32 L. Spohra, "Oktet" Es-dur op. 96 A. Reichy), ale częściej na same smyczkowe, tj. czworo skrzypiec, dwie altówki i dwie wiolonczele. Takim właśnie utworem jest "Oktet" Es-dur Feliksa Mendelssohna.
Mimo 8-osobowej obsady, nie uważane są za oktety utwory na dwa dialogujące kwartety smyczkowe, jakie komponował m.in. Louis Spohr (d-moll op. 65, Es-dur op. 77, e-moll op. 87, g-moll op. 136). W XX w. taki podwójny kwartet ma dość ekscentrycznego reprezentanta w postaci utworu Dariusa Milhauda: oktet powstaje z jednoczesnego wykonania "XIV" i "XV Kwartetu smyczkowego".
Oktety wokalne spotykane są sporadycznie w operze jako krótkie fragmenty ensambli – np. w "Falstaffie" Giuseppe Verdiego. Wyjątkowy, bo samodzielny, jest oktet dozorców w II akcie "Nosa" Dmitrija Szostakowicza, dublowany przez 4 wiolonczele i 4 kontrabasy.

</doc>
<doc id="148590" url="https://pl.wikipedia.org/wiki?curid=148590" title="Diokles (lekarz)">
Diokles (lekarz)

Diokles (gr. , ur. ok. 350 p.n.e. w Karystos na wyspie Eubea, zm. ?) – grecki lekarz, nazywany drugim Hipokratesem.
Rozwijał prace Hipokratesa. Napisał pierwszą książkę o anatomii. Był wynalazcą tzw. Łyżki Dioklesa, służącej do usuwania strzał z ciała, bez potrzeby dodatkowego ranienia pacjenta jej zadziorami, ani przepychania jej, tak by wyszła drugą stroną.

</doc>
<doc id="148594" url="https://pl.wikipedia.org/wiki?curid=148594" title="Pseudoscaphirhynchus">
Pseudoscaphirhynchus

Pseudoscaphirhynchus – rodzaj ryb z rodziny jesiotrowatych (Acipenseridae), wraz z rodzajem "Scaphirhynchus" zaliczany do podrodziny łopatonosów (Scaphirhynchinae). Obejmuje trzy gatunki występujące w zachodniej Azji. Jedynie nibyłopatonos amu-daryjski ma znaczenie gospodarcze.
Zasięg występowania.
Dopływy Jeziora Aralskiego. Dwa gatunki zamieszkują dorzecze Amu-darii ("P. kaufmanni" i "P. hermanni"), a jeden Syr-darii ("P. fedtschenkoi").
Charakterystyka.
Mają szerokie, spłaszczone pyski o łopatkowatym kształcie. Trzonu ogonowego nie pokrywają kostne płytki jak u łopatonosów z rodzaju "Scaphirhynchus". Nibyłopatonosy utraciły pęcherz pławny. Największe osobniki "P. kaufmanni" osiągają do 60 cm długości, pozostałe nie przekraczają 30 cm. Pokarm ich stanowią denne bezkręgowce, głównie larwy owadów. Dorosłe "P. kaufmanni" żywią się drobnymi rybami.
Klasyfikacja.
Gatunki zaliczane do tego rodzaju:

</doc>
<doc id="148595" url="https://pl.wikipedia.org/wiki?curid=148595" title="Achille Silvestrini">
Achille Silvestrini

Achille Silvestrini (ur. 25 października 1923 w Brisighelli, zm. 29 sierpnia 2019 w Rzymie) – włoski duchowny rzymskokatolicki, doktor filologii klasycznej, sekretarz ds. relacji z państwami w Sekretariacie Stanu Stolicy Apostolskiej w latach 1979–1988, kardynał diakon w latach 1988–1999, prefekt Najwyższego Trybunału Sygnatury Apostolskiej w latach 1988–1991, prefekt Kongregacji ds. Kościołów Wschodnich w latach 1991–2000, kardynał prezbiter od 1999.
Życiorys.
Studiował w seminarium w Faenzy, następnie na uniwersytecie w Bolonii (obronił doktorat z filologii klasycznej) oraz na Papieskim Uniwersytecie Laterańskim w Rzymie (obronił doktorat obojga praw). Przygotowanie dyplomatyczne uzyskał na Papieskiej Akademii Duchownej w Rzymie.
W grudniu 1953 podjął pracę w służbie dyplomatycznej Stolicy Apostolskiej. Początkowo pracował w sekcji nadzwyczajnych spraw Kościoła Sekretariatu Stanu jako ekspert ds. Wietnamu, Chin, Indonezji i Azji Południowo-Wschodniej. Otrzymał tytuł papieskiego nadzwyczajnego tajnego szambelana (grudzień 1957), później również prałata honorowego Jego Świątobliwości (grudzień 1965). W latach 1958–1969 był osobistym sekretarzem dwóch kolejnych sekretarzy stanu – kardynałów Domenica Tardiniego i Amleta Giovanniego Cicognaniego. Od 1969 pracował w Radzie Spraw Publicznych Kościoła, początkowo w sekcji organizacji międzynarodowych, pokoju, rozbrojenia i praw człowieka; brał udział w wielu spotkaniach i konferencjach międzynarodowych. W 1971 towarzyszył sekretarzowi Rady arcybiskupowi Agostinowi Casarolemu w Moskwie na rozmowach w sprawie udziału Watykanu w traktacie o broni nuklearnej. Uczestniczył we wszystkich etapach przygotowania aktu końcowego Konferencji Bezpieczeństwa i Współpracy w Europie w Helsinkach i Genewie. Na kilku konferencjach międzynarodowych stał na czele delegacji Watykanu. Od lipca 1973 był podsekretarzem w Radzie Spraw Publicznych Kościoła. Prowadził wykłady w Papieskiej Akademii Duchownej w Rzymie, będącej szkołą dyplomatyczną Stolicy Apostolskiej.
4 maja 1979 został mianowany sekretarzem Rady Spraw Publicznych Kościoła, jednocześnie arcybiskupem tytularnym Novaliciany. Sakry udzielił mu 27 maja 1979 w Watykanie Jan Paweł II, któremu towarzyszyli arcybiskupi Duraisamy Simon Lourdusamy i Eduardo Martínez Somalo. W latach 1979–1984 stał na czele delegacji Watykanu na rozmowy z rządem włoskim w sprawie rewizji konkordatu laterańskiego. Reprezentował Stolicę Apostolską w rozmowach z wieloma rządami na świecie, także z władzami polskimi (1987).
28 czerwca 1988 Jan Paweł II wyniósł go do godności kardynalskiej, nadając diakonię S. Benedetto fuori Porta S. Paolo. W lipcu 1988 został prefektem Najwyższego Trybunału Sygnatury Apostolskiej. W maju 1991 przeszedł na stanowisko prefekta Kongregacji ds. Kościołów Wschodnich, jednocześnie objął honorową funkcję wielkiego kanclerza Papieskiego Instytutu Wschodniego. Brał udział w wielu sesjach Światowego Synodu Biskupów w Watykanie; na sesji specjalnej dla Kościoła w Libanie (16 listopada–14 grudnia 1995) był jednym z prezydentów-delegatów.
W styczniu 1999 został podniesiony do godności kardynała prezbitera, zachowując dotychczasową diakonię S. Benedetto fuori Porta S. Paolo w charakterze tytułu prezbiterskiego na zasadzie "pro hac vice". W listopadzie 2000 zrezygnował z funkcji prefekta Kongregacji Kościołów Wschodnich (zastąpił go patriarcha Ignacy Mojżesz I Daoud), a w październiku 2003 ukończył 80 lat i utracił prawo udziału w konklawe.

</doc>
<doc id="148597" url="https://pl.wikipedia.org/wiki?curid=148597" title="Mohammed Chatami">
Mohammed Chatami



</doc>
<doc id="148598" url="https://pl.wikipedia.org/wiki?curid=148598" title="Żelazowa Huta">
Żelazowa Huta



</doc>
<doc id="148602" url="https://pl.wikipedia.org/wiki?curid=148602" title="BAR">
BAR

Akronim BAR może oznaczać:

</doc>
<doc id="148606" url="https://pl.wikipedia.org/wiki?curid=148606" title="Zagraniczne podróże apostolskie Jana Pawła II">
Zagraniczne podróże apostolskie Jana Pawła II



</doc>
<doc id="148609" url="https://pl.wikipedia.org/wiki?curid=148609" title="Gwatemala (miasto)">
Gwatemala (miasto)

Gwatemala (pełna nazwa La Nueva Guatemala de la Asunción, lokalnie znana jako Guatemala lub Ciudad de Guatemala) – stolica i największe miasto Gwatemali. Największa metropolia Ameryki Środkowej. Według spisu ludności z 2002 ludność miasta wynosiła 942,3 tys. osób. Mimo ogromnych zniszczeń, spowodowanych trzęsieniami ziemi w 1917 i 1918 r., oraz powstaniu w dużej mierze nowej zabudowy uznaje się ją za najpiękniejsze miasto tej części kontynentu. Miasto słynie z obchodów Wielkiego Tygodnia, czyli Semana Santa.
Geografia.
Gwatemala leży w środkowo-południowej części kraju, na obszarze wyżynnym Kordylierów na wysokości ok. 1500 m n.p.m. Miasto położone jest w górskiej dolinie, co może czasami powodować koncentrację zanieczyszczeń powietrza. Nad stolicą górują trzy wulkany:
Klimat.
Panuje tu klimat umiarkowany górski. Wahania temperatur w ciągu roku są niewielkie (najcieplej w kwietniu), a pora deszczowa przypada na okres od maja do października.
Historia.
Nowa Gwatemala (Nueva Guatemala) została założona w 1776 r. 40 km na północ od zniszczonej przez trzęsienie ziemi dawnej stolicy – Antigua Guatemala (Stara Gwatemala), która była ośrodkiem administracyjnym kapitanii generalnej Gwatemali należącej do Hiszpanii. Znajdowały się w niej liczne barokowe kościoły, klasztory, pałace i kamienice z arkadami. Starą Gwatemalę uznano za najpiękniejsze barokowe miasto poza Europą. W XVII w. rywalizowała z Meksykiem i Limą o miano największej i najbogatszej stolicy Nowego Świata. Mieszkało w niej ponad 60 tys. osób. Jednak w 1773 r. tragiczne trzęsienie ziemi obróciło je w ruinę. Od 1821 r. ta część Ameryki Środkowej uzyskała niepodległość, a miasto ogłoszono stolicą prowincji imperium meksykańskiego Augustyna de Iturbide. W latach 1823-34 było stolicą Zjednoczonych Prowincji Ameryki Środkowej, a ostatecznie niepodległej Republiki Gwatemali. Jednak niedługo potem utraciło znaczenie polityczne i gospodarcze, a stolicę przeniesiono do Quetzaltenango. W latach 1917-18 Gwatemalę kilkakrotnie w ciągu 6 tygodni nawiedzały trzęsienia ziemi, które zniszczyły większość zabudowy. Szybko zaczęto je odbudowywać. Na miejscu tradycyjnych, niskich budowli powstały nowoczesne. Wokół Starego Miasta zostały rozlokowane eleganckie dzielnice mieszkaniowe (głównie w części południowej). Odbudowane miasto odzyskało swój dawny status stolicy kraju. W latach 50. XX w. powstało w nim wiele nowoczesnych gmachów użyteczności publicznej. Gwatemala jest dziś centrum politycznym, gospodarczym, usługowym i kulturalnym kraju. Mieszczą się w niej wszystkie budynki rządowe.
Gospodarka.
Z Gwatemali pochodzi ponad połowa produkcji przemysłowej kraju. Działają tu zakłady spożywcze, tytoniowe, włókiennicze i odzieżowe. Rozwinął się także przemysł maszynowy, materiałów budowlanych i drzewny. Również zdecydowana większość inwestycji zagranicznych lokowana jest w stolicy. Funkcjonuje w niej wiele firm handlowych i instytucji finansowych.
Nauka i kultura.
W Gwatemali ma swoje siedziby 5 uniwersytetów, w tym Universidad de San Carlos de Guatemala, założony w 1676 r. (trzeci najstarszy uniwersytet w Nowym Świecie), prywatne szkoły wyższe, szkoły artystyczne, wojskowe, handlowe i zawodowe. Przez cały rok kwitnie życie kulturalne stolicy. Mieści się tu ok. 30 galerii i muzeów, m.in. archeologiczne z cennymi zbiorami kultury Majów. Inne ważne placówki kulturalne to Biblioteka Narodowa, Archiwum Narodowe i Centrum Kulturalne im. Miguela Angela Asturiasa.
Problemy.
Dużymi problemami dla miasta jest wysoka przestępczość oraz rozrastające się dzielnice biedy.

</doc>
<doc id="148611" url="https://pl.wikipedia.org/wiki?curid=148611" title="Piłkarz Roku FIFA">
Piłkarz Roku FIFA

Nagroda dla Piłkarza Roku FIFA (ang. "FIFA World Player of the Year") jest nagrodą przyznawaną corocznie dla najlepszego piłkarza na świecie w głosowaniu trenerów reprezentacji narodowych. Każdy trener głosuje na trzech graczy, którym są przyznawane odpowiednio 5, 3 i 1 punkt. Zwycięzcą zostaje zawodnik, który uzyska najwięcej punktów. W 2004 oprócz trenerów głosowali także kapitanowie drużyn narodowych oraz przedstawiciele FIFPro.
Plebiscyt jest przeprowadzany w kategorii kobiet (od 2001) i mężczyzn (od 1991).

</doc>
<doc id="148612" url="https://pl.wikipedia.org/wiki?curid=148612" title="Bazylissa">
Bazylissa



</doc>
<doc id="148613" url="https://pl.wikipedia.org/wiki?curid=148613" title="Sekularyzacja Prus">
Sekularyzacja Prus



</doc>
<doc id="148617" url="https://pl.wikipedia.org/wiki?curid=148617" title="Bazyla">
Bazyla

Bazyla, Bazylia – imię żeńskie pochodzenia greckiego. Pochodzi ono od przymiotnika utworzonego od rzeczownika "basileus" – "król, wódz, cesarz". Oznacza więc "królewska".
Formy męskie: Bazyli, Bazyliusz
Bazyla, Bazylia imieniny obchodzi 2 stycznia, 20 maja i 22 września.
Znane osoby noszące to imię:
Zobacz też:

</doc>
<doc id="148619" url="https://pl.wikipedia.org/wiki?curid=148619" title="Endorfina">
Endorfina



</doc>
<doc id="148621" url="https://pl.wikipedia.org/wiki?curid=148621" title="A.A. Milne">
A.A. Milne

A. A. Milne, właśc. Alan Alexander Milne (ur. 18 stycznia 1882 w Londynie, zm. 31 stycznia 1956 w Hartfield) – brytyjski pisarz, autor książek dla dzieci "Kubuś Puchatek" (1926) oraz "Chatka Puchatka" (1928).
Życiorys.
Urodził się w Londynie, jako trzeci syn Johna Vine’a Milne'a, dyrektora prywatnej szkoły "Henley House School" dla chłopców, oraz Sarah Marii Milne. Miał dwóch starszych braci: Davida Barretta i Kennetha Johna. Bardzo ważną rolę w jego życiu odegrał drugi z braci, który był dla niego autorytetem zarówno w życiu osobistym, jak i zawodowym. Dzięki niemu odbył pierwsze piesze i rowerowe wycieczki oraz stawiał pierwsze kroki w pisarstwie. Obaj lubili pisać, najbardziej do gustu przypadły im krótkie formy prozatorskie. Wiele przyjemności sprawiało im tworzenie zwięzłych, żartobliwych wierszyków. Przez dwa lata korespondowali ze sobą, przysyłając sobie wzajemnie własne wiersze.
Młody Alan należał do najzdolniejszych uczniów w szkole swojego ojca, która stała wtedy na dosyć wysokim poziomie. Współpracował z gazetką „The Henley House School Magazine”, wielokrotnie publikując tam artykuły. Następnie uczęszczał do Westminster School, a potem do Trinity College na Uniwersytecie Cambridge, gdzie w 1903 ukończył matematykę. W swojej autobiografii przyznaje, że wahał się między wyborem Uniwersytetu w Oksfordzie i w Cambridge. Ostatecznie wybrał tę drugą uczelnię, ze względu na uczniowskie czasopismo satyryczne „Granta”, do którego pisał, a później objął w nim stanowisko redaktora. Na studiach poznał osobę, która znacząco wpłynęła na jego życie. Był to jeden z nauczycieli, a później także bliski przyjaciel, H.G. Wells, który sprawił, że młody Milne odkrył swoje powołanie i stał się później sławnym pisarzem.
John Vince Milne zdecydował, że kiedy jego synowie skończą szkoły, każdy otrzyma tysiąc funtów. Alan wziął swoje pieniądze i zamieszkał w Londynie, aby rozpocząć karierę pisarską. Tymczasem pieniądze skończyły się i został zmuszony pracować jako niezależny pisarz dla lokalnej gazety. Wtedy też powstała parodia przygód Sherlocka Holmesa "The Rape of the Sherlock", początkowo odrzucone przez czasopismo „Punch”, a następnie przyjęte przez „Vanity Fair” za sumę piętnastu szylingów. Następnie powstał utwór "Lovers in London" (1905), który okazał się totalnym niepowodzeniem. Autor wstydził się go do tego stopnia, że zadbał o to, by nigdy więcej nie został wydany. Od 1906 regularnie pisywał do „Puncha”, przeważnie krótkie artykuły. Kiedy jego sytuacja finansowa stała się bardziej ustabilizowana, postanowił spróbować napisać inną książkę. Jednak właściciel „Puncha” powiedział mu, żeby poczekał i zaproponował pracę zastępcy redaktora. Tymczasem Milne zaczął pisać swoją drugą książkę "The Days Play". Wtedy też Owen Seamen przedstawił mu swoją chrześniaczkę Dorothy De Selincourt.
W 1913 Alan i Dorothy wzięli ślub, a w rok później Milne wstąpił do wojska, gdyż mimo pacyfistycznych poglądów czuł, że nie może pozostać bezczynnym w obliczu wojny światowej. Czas spędzony na wojnie i sama wojnę nazwał po powrocie z frontu koszmarem. W 1920 wystawiona została jego najsłynniejsza sztuka "Mr Pim Passes By". 
Twórczość.
W październiku 1920 urodził się jedyny syn Milne'a, Christopher Robin. Od tego momentu Alan zaczął pisać liczne wiersze, które ofiarowywał swojej żonie jako prezenty, ona zaś wysyłała je prosto do magazynów. Wkrótce stało się głośno o jego krótkich utworach, a sam Milne został poproszony o więcej. Wierszyki dla dzieci stały się tak popularne, że postanowił je wydać. Tak powstał zbiór 24 wierszy "When We Were Young", a Milne rozpoczął karierę jako twórca książek dla dzieci (1924). Zbiór ten został zilustrowany przez malarza E.H. Sheparda, który później opatrzył również swymi rysunkami najsłynniejsze dzieła Milne’a. Na pierwsze urodziny w 1921 Milne podarował synowi pluszowego misia – pierwowzór Kubusia Puchatka (natomiast Christopher był pierwowzorem książkowego Krzysia). 14 października 1926 wydany został w Londynie "Kubuś Puchatek", który przyniósł pisarzowi międzynarodową sławę. Dwa lata później, w 1928 ukazała się drukiem kontynuacja przygód misia – "Chatka Puchatka".
W dorobku ma też sensacyjną powieść "Tajemnica Czerwonego Domu", którą ówcześni krytycy uważali za jeden z najlepszych kryminałów wszech czasów, oraz romans "Dwoje ludzi". Po sukcesie Kubusia Puchatka wydał dwie sztuki: "The Ivory Door" oraz "Toad of Toad Hall" oraz w 1939 autobiografię "It's too late now", ostatnią sztukę "Before the Flood" i ostatnią książkę, "Year In Year Out".
A. A. Milne zmarł 31 stycznia 1956, skonfliktowany z synem, który czuł się wykorzystany do promowania twórczości ojca. Do tego czasu napisane przez Milne'a książki dla dzieci zostały przetłumaczone na 12 języków i sprzedane w 7 milionach egzemplarzy.

</doc>
<doc id="148622" url="https://pl.wikipedia.org/wiki?curid=148622" title="Licencja GPL">
Licencja GPL



</doc>
<doc id="148626" url="https://pl.wikipedia.org/wiki?curid=148626" title="Angelo Felici">
Angelo Felici

Angelo Felici (ur. 26 lipca 1919 w Segni, zm. 17 czerwca 2007 w Rzymie) – włoski duchowny katolicki, dyplomata watykański, wysoki urzędnik Kurii Rzymskiej, kardynał.
Życiorys.
Studiował w Pontyfikalnym Kolegium "Leonine" w Anagni oraz na uczelniach rzymskich – Papieskiej Akademii Duchownej, Papieskim Uniwersytecie Laterańskim i Papieskim Uniwersytecie Gregoriańskim (obronił doktorat z prawa kanonicznego). Święcenia kapłańskie przyjął 4 kwietnia 1942. Od 1945 pracował w watykańskim Sekretariacie Stanu, a także wykładał w Papieskiej Akademii Duchownej. Otrzymał tytuły honorowe nadzwyczajnego tajnego szambelana papieskiego (1949) i prałata domowego (1958). Od 1964 pełnił funkcję podsekretarza w Kongregacji Nadzwyczajnych Spraw Kościoła.
22 lipca 1967 został mianowany pronuncjuszem w Holandii, otrzymał także tytularne arcybiskupstwo Caesariana. Odebrał święcenia biskupie 24 września 1967 od sekretarza stanu, kardynała Amleto Cicognaniego. W maju 1976 został przeniesiony na nuncjusza w Portugalii, a w sierpniu 1979 – we Francji. W czerwcu 1988 Jan Paweł II wyniósł go do godności kardynalskiej, z nadaniem diakonii Ss. Biagio e Carlo ai Catinari. Felici zakończył tym samym misję dyplomatyczną we Francji (zastąpił go arcybiskup Lorenzo Antonetti, przyszły kardynał), a w lipcu 1988 został prefektem watykańskiej Kongregacji Spraw Kanonizacyjnych w miejsce kardynała Pietro Palazziniego.
Brał udział w sesjach Światowego Synodu Biskupów w Watykanie. W czerwcu 1995 zrezygnował z funkcji prefekta Kongregacji (ze względu na osiągnięcie wieku emerytalnego), od grudnia 1995 do kwietnia 2000 pełnił funkcję prezydenta Papieskiej Komisji "Ecclesia Dei". W styczniu 1999 został promowany do rangi kardynała prezbitera, zachowując na zasadzie "pro hac vice" dotychczasową diakonię Ss. Biagio e Carlo ai Catinari jako tytuł prezbiterski. W lipcu 1999 ukończył 80 lat i utracił prawo udziału w konklawe.

</doc>
<doc id="148627" url="https://pl.wikipedia.org/wiki?curid=148627" title="Szczelina dyfrakcyjna">
Szczelina dyfrakcyjna

Szczelina dyfrakcyjna – szczelina, która powoduje dyfrakcję (ugięcie fal).
Zgodnie z zasadą Huygensa każdy punkt ośrodka, do którego dotarło czoło fali, można uważać za źródło nowej fali kulistej (nazywanej falą cząstkową), a w ośrodku powstaje wypadkowa powierzchnia falowa, styczna do powierzchni wszystkich fal cząstkowych, które ze sobą interferują. Wynika z tego, że ugięcie fal zachodzi na wszystkich krawędziach obiektów znajdujących się w ośrodku, jednak aby zjawisko było łatwe do zaobserwowania, szerokość szczeliny musi być porównywalna z długością fali.
W przypadku pojedynczej szczeliny o zaniedbywalnie dużej długości o kształcie prostokątnym zależność intensywności promieniowania świetlnego formula_1 w funkcji kąta formula_2 odchylenia od płaszczyzny prostopadłej do dłuższego z wymiarów szczeliny (podanego w radianach), długości fali formula_3 szerokości szczeliny formula_4 oraz intensywności promienia w kierunku prostopadłym formula_5 jest opisana równaniem 
Ugięcie fal następujące na jednej szczelinie jest nazywane dyfrakcją Fraunhofera wtedy, gdy odległość od szczeliny do ekranu, na którym obserwujemy efekt, jest bardzo duża w porównaniu z szerokością szczeliny. W przypadku, w którym odległość pomiędzy szczeliną a ekranem nie jest wystarczająco duża, aby zapewnić w przybliżeniu równoległy przebieg promieni fali, mamy do czynienia z dyfrakcją Frensela.
Interferencję fal uginanych na dwóch szczelinach dyfrakcyjnych obrazuje doświadczenie Younga. Rolę szczeliny dyfrakcyjnej może pełnić obszar pomiędzy rysami lub prążkami holograficznymi utworzonymi na przezroczystym materiale lub lustrze metalicznym. Stosowany w optyce przyrząd, posiadający wiele równoległych rys położonych w jednakowej odległości od siebie, nazywany jest siatką dyfrakcyjną.
Dla fal o bardzo małej długości fali rolę szczelin dyfrakcyjnych mogą pełnić przestrzenie pomiędzy atomami; w 1927 roku George Thomson wykazał dzięki temu falowe własności elektronów, przepuszczając promienie katodowe przez cienką folię metalową, natomiast w latach 40. XX wieku fakt ten został wykorzystany przez B.K. Vainshteina i jego zespół do pionierskich prac nad zastosowaniem niskoenergetycznych elektronów do badania struktury powierzchni materiałów metodą dyfrakcji elektronów. Odległości w sieciach krystalicznych pozwalają na badanie tych struktur metodą rentgenografii strukturalnej.
W 1814 roku Joseph von Fraunhofer skonstruował spektrometr optyczny złożony z pryzmatu, szczeliny oraz teleskopu. Fale elektromagnetyczne po przejściu przez szczelinę w warunkach dyfrakcji Fraunhofera (tj. przy dostatecznie dużej odległości pomiędzy aperturą a ekranem) tworzą profil intensywności użyteczny w spektroskopii, natomiast profil powstający w warunkach dyfrakcji Frensela (niewielka odległość apretury od ekranu) jest wykorzystywany w litografii. Obecnie w znacznej części metod spektroskopowych najczęściej stosowane są siatki dyfrakcyjne, jednak w przypadku spektroskopii rentgenowskiej zastosowanie pojedynczych szczelin bywa wystarczające, a ma zalety obejmujące niższy koszt, zwiększoną wytrzymałość mechaniczną i zmniejszenie liczby komponentów wymagających kalibracji spektralnej. Szczeliny dyfrakcyjne zastosowano konstrukcji optycznego czujnika tensometrycznego Tuckermana; rozwiązania o podobnej konstrukcji stosowane są m.in. podczas pomiaru naprężeń w gorących materiałach.

</doc>
<doc id="148629" url="https://pl.wikipedia.org/wiki?curid=148629" title="Alexandre José Maria dos Santos">
Alexandre José Maria dos Santos

Alexandre José Maria dos Santos OFM (ur. 18 marca 1924 w Mawila, Zavala, zm. 29 września 2021 w Maputo) − mozambicki duchowny katolicki, emerytowany arcybiskup Maputo, kardynał, franciszkanin.
Życiorys.
Urodził się w Mawila w diecezji Inhambane w rodzinie Zangui i Laisse. Studiował w szkołach franciszkańskich − seminarium w Amatongas i Varatojo (Portugalia) oraz w seminarium w Nyassaland (Malawi); wstąpił do zakonu franciszkanów 16 września 1947, 17 września 1948 złożył śluby czasowe, 17 września 1951 śluby wieczyste. 25 czerwca 1953 w Lizbonie przyjął święcenia kapłańskie. Od 1954 pracował w misji franciszkańskiej w Inhambane w Mozambiku, w latach 1972-1974 był radcą zgromadzenia zakonnego w Mozambiku. Pełnił również funkcję rektora niższego seminarium w Vila Pery.
23 grudnia 1974 został mianowany arcybiskupem Maputo, sakry udzielił mu 9 marca 1975 kardynał Agnelo Rossi, prefekt watykańskiej Kongregacji Rozkrzewiania Wiary. W czerwcu 1988 Jan Paweł II wyniósł arcybiskupa Santosa do godności kardynalskiej, nadając tytuł prezbitera S. Frumenzio ai Prati Fiscali. W tym samym roku kardynał gościł papieża podczas jego 39 podróży apostolskiej do Mozambiku. Był zaangażowany w organizowanie projektów pomocowych w Mozambiku. Założył żeńskie zgromadzenie zakonne − Franciscanas de Nossa Senhora de Mãe de Africa. Ze względu na osiągnięcie wieku emerytalnego kardynał został zwolniony z obowiązków arcybiskupa Maputo w lutym 2003, rok później, jako 80-latek, utracił również prawo udziału w konklawe.
Zmarł 29 września 2021.

</doc>
<doc id="148630" url="https://pl.wikipedia.org/wiki?curid=148630" title="Alexandre Jose Maria dos Santos">
Alexandre Jose Maria dos Santos



</doc>
<doc id="148631" url="https://pl.wikipedia.org/wiki?curid=148631" title="Damn Small Linux">
Damn Small Linux

Damn Small Linux (DSL) – dystrybucja Linuksa typu Live CD oparta na systemie dystrybucji Knoppix. Zajmuje niecałe 50 MB, jest zoptymalizowana pod platformę i386. Menedżerem okien w tej dystrybucji są zarówno JWM, jak i fluxbox (domyślnym jest ten pierwszy). Dystrybucja ta nie jest już rozwijana.
Dystrybucja korzysta z własnego menedżera pakietów "MyDSL" i formatu .dsl oraz .uci i .unc, w których dostępne są m.in. OpenOffice.org, GIMP, Skype czy Opera. Po instalacji na dysku twardym możliwe jest odblokowanie menedżera apt i wykorzystanie pakietów .deb charakterystycznych dla Debiana.
Dystrybucja ta posiadała wersję Damn Small Linux Not (DSL-N), który miał większe wymagania i zajmował więcej miejsca. Nie osiągnął on pełnej stabilności – ostatnia wersja jest sygnowana numerem 0.1RC4 i nie jest już rozwijana.
Uruchamianie DSL wewnątrz Windowsa.
Istnieje możliwość uruchomienia Damn Small Linuksa w Windowsie. Należy pobrać plik dsl-embedded, rozpakować go, oraz uruchomić plik "dsl-base.bat". Spowoduje to uruchomienie DSLa w wirtualnej maszynie (QEMU).

</doc>
<doc id="148632" url="https://pl.wikipedia.org/wiki?curid=148632" title="Achilles (ujednoznacznienie)">
Achilles (ujednoznacznienie)



</doc>
<doc id="148633" url="https://pl.wikipedia.org/wiki?curid=148633" title="Mogiła (herb szlachecki)">
Mogiła (herb szlachecki)

Mogiła – polski herb szlachecki.
Opis herbu.
W polu czerwonym mogiła srebrna z zaćwieczonym takimż krzyżem łacińskim u góry i takimiż krzyżami kawalerskimi ćwiekowymi w pas po bokach. Klejnot: trzy pióra strusie. Labry: czerwone podbite srebrem.
Herbowni.
Najpełniejszą listę rodów szlacheckich pieczętujących się herbem Mogiła przedstawił Tadeusz Gajl w "Herbarzu polskim":

</doc>
<doc id="148636" url="https://pl.wikipedia.org/wiki?curid=148636" title="Amplituda temperatury">
Amplituda temperatury

Amplituda temperatury – wielkość charakteryzująca zmiany temperatury np. powietrza. Jest to różnica między największą a najmniejszą zmierzoną wartością temperatury w danym okresie.

</doc>
<doc id="148643" url="https://pl.wikipedia.org/wiki?curid=148643" title="Mogilnicki">
Mogilnicki

Mogilnicki II – herb szlachecki, nadany w zaborze austriackim.
Opis herbu.
Na tarczy dwudzielnej w pas w polu I złotym połuorzeł czarny w prawo, w II błękitnym krzyż kawalerski złoty. W obydwu klejnotach po dwa skrzydła orle czarne (według S. Górzyńskiego – w klejnocie I prawe, w II lewe skrzydło orle czarne, a ponadto labry I czarne, II błękitne podbite złotem).
Najwcześniejsze wzmianki.
Nadany 7 lipca 1828 roku przemyskiemu greckokatolickiemu kustoszowi katedralnemu Janowi Mogilnickiemu, wraz z tytułem szlacheckim.
Herbowni.
Mogilnicki (herb własny)
Bibliografia.
Sławomir Górzyński: Nobilitacje w Galicji w latach 1772-1918. DiG 1997. 

</doc>
<doc id="148644" url="https://pl.wikipedia.org/wiki?curid=148644" title="Giovanni Canestri">
Giovanni Canestri

Giovanni Canestri (ur. 30 września 1918 w Castelspina, zm. 29 kwietnia 2015 w Rzymie) – włoski duchowny katolicki, arcybiskup Cagliari i Genui, kardynał.
Studiował w niższym seminarium w Alessandrii oraz na uczelniach rzymskich - w Seminarium Papieskim, na Papieskim Uniwersytecie Laterańskim (obronił doktorat z prawa kanonicznego) i na uniwersytecie państwowym (obronił doktorat prawa). 12 kwietnia 1941 w Rzymie przyjął święcenia kapłańskie. W czasie studiów doktoranckich prowadził w Rzymie działalność duszpasterską, w latach 1959-1961 był dyrektorem duchowym Seminarium Papieskiego, inspektorem kleru rzymskiego oraz wykładowcą kilku uczelni.
8 lipca 1961 został mianowany biskupem pomocniczym kardynała-wikariusza Rzymu; otrzymał stolicę tytularną Tenedo, a sakry udzielił mu 30 lipca 1961 kardynał Luigi Traglia. W styczniu 1971 Canestri przeszedł na stolicę biskupią Tortona. Od lutego 1975 był arcybiskupem tytularnym Monterano oraz wiceregentem Rzymu. W latach 1984-1987 pełnił funkcję arcybiskupa Cagliari, a 1987-1995 stał na czele archidiecezji genueńskiej.
28 czerwca 1988 Jan Paweł II mianował go kardynałem, nadając tytuł prezbitera S. Andrea della Valle. Ze względu na osiągnięcie wieku emerytalnego Canestri zrezygnował z rządów archidiecezją w kwietniu 1995, a we wrześniu 1998 ukończył 80 lat i utracił prawo udziału w konklawe.

</doc>
<doc id="148650" url="https://pl.wikipedia.org/wiki?curid=148650" title="Tarcza strzelecka">
Tarcza strzelecka

Tarcza strzelecka – w najprostszym wykonaniu arkusz papieru z narysowanymi koncentrycznymi okręgami przeznaczony do zawieszenia na strzelnicy (sportowej albo wojskowej lub policyjnej) jako cel, przeznaczony do ostrzelania (przez zawodnika albo żołnierza lub policjanta). Trafienie w taką tarczę zostawia w niej otwory, na podstawie których można ocenić celność strzelania.
Rodzaje tarcz.
Tarcze strzeleckie w łucznictwie i w strzelectwie rzadziej występują w postaci innej, niż wspomniane koncentryczne okręgi lub koła, czasem – w celu poprawienia ich widoczności – są dodatkowo pokolorowane. Przy strzelaniu m.in. z broni myśliwskiej, do ruchomych celów stosuje się w charakterze tarcz różnego rodzaju figury i przedmioty symulujące poruszające się lub pojawiające na krótki czas rzeczywiste cele. W biatlonie używane są specjalne okienka, trafienie w które powoduje strącenie specjalnej zapadki, co ułatwia strzelającemu natychmiastową ocenę celności strzału.
Do celów szkolenia żołnierzy w zależności od rodzaju broni, z której tarcza ma być ostrzeliwana tarcze mają różne konstrukcje. Do strzelań z broni strzeleckiej – pistoletów i karabinów – stosuje się tarcze podobne do tarcz sportowych. Często jednak na tarczy zamiast kolorowych kół namalowana jest sylwetka człowieka, a na jej tle narysowane są okręgi lub elipsy określające punktowane obszary trafienia. Tarcze przeznaczone do szkolenia żołnierzy mają najwyżej punktowane (najmniejsze) koło w okolicy twarzy, szyi lub piersi namalowanej sylwetki, a do szkolenia policjantów – częściej w okolicy kolan. Niektóre wojskowe tarcze strzeleckie składają się z samej sylwetki człowieka, a celem strzelającego jest trafienie w dowolny punkt takiej figury.
Do strzelań artyleryjskich i czołgowych tarcze mają znacznie większe rozmiary, symbolizują sylwetkę pojazdu (czołgu, transportera, samochodu lub śmigłowca) i nie mają narysowanych żadnych okręgów. Często wykonane są z tektury lub sklejki. Trafienie pociskiem armatnim w taką tarczę zostawia w niej duży otwór albo nawet niszczy ją całkowicie.

</doc>
<doc id="148652" url="https://pl.wikipedia.org/wiki?curid=148652" title="Hybryd">
Hybryd



</doc>
<doc id="148654" url="https://pl.wikipedia.org/wiki?curid=148654" title="Sączenie">
Sączenie

Sączenie – rodzaj filtracji z użyciem lejka z papierowym sączkiem lub lejka Büchnera. Przeprowadza się ją zwykle na małą skalę w laboratorium. Czasami do sączenia niewielkich ilości substancji stosuje się też specjalne filtry tworzywowe nakładane bezpośrednio na strzykawkę laboratoryjną.
Sączenie w laboratoriach przeprowadza się zasadniczo w trzech celach:
Inną metodą rozdzielania cieczy i ciał stałych jest dekantacja.
Sączenie w hydrogeologii jest rozumiane jako niewielki lokalny przejaw (wypływ) wody w wyrobisku kopalnianym, otworze wiertniczym itp..

</doc>
<doc id="148656" url="https://pl.wikipedia.org/wiki?curid=148656" title="Powiat tomaszowski">
Powiat tomaszowski



</doc>
<doc id="148659" url="https://pl.wikipedia.org/wiki?curid=148659" title="Herb województwa pomorskiego">
Herb województwa pomorskiego

Herb województwa pomorskiego – symbol województwa pomorskiego. Herb stanowi wizerunek czarnego gryfa, ze wzniesionymi skrzydłami, z wysuniętym językiem koloru czerwonego, umieszczony w polu tarczy herbowej koloru złotego. Został ustanowiony w 2002 r., pomimo negatywnej opinii Komisji Heraldycznej przy MSWiA. Autorem wzoru herbu jest Wawrzyniec Samp.
W 2008 roku Zarząd Województwa Pomorskiego w celu promocji województwa pomorskiego i tym samym "zakupu lub produkcji haseł reklamowych, logotypów i gadżetów związanych z regionem i stanowiących jego identyfikację" wprowadził system identyfikacji wizualnej zawierający zmodyfikowany wzór herbu. Zarząd województwa bez zgody sejmiku województwa zatwierdził zmienione ustawienie gryfa w tarczy oraz sam odcień barwy tarczy herbowej. Herb ten był używany do 2010 r.
Pierwowzorem herbu jest XVI-wieczny fresk z wizerunkiem gryfa, który znajduje się w prezbiterium archikatedry oliwskiej.
Wizerunek czarnego gryfa patrzącego w prawą stronę, na złotym tle, uznaje się za herb Kaszub. Dlatego też bardzo często utożsamia się te dwa herby; niektóre źródła podają nawet, że to jeden i ten sam herb.
W 1999 roku został rozpisany konkurs na herb województwa pomorskiego. Pierwotnie wybrany projekt herbu łączył ze sobą orła mieczowego, symbol Prus i Pomorza Gdańskiego, oraz czarnego gryfa, będącego symbolem Kaszub. Na czarnym orle mieczowym znajdowała się tarcza herbowa o złotym polu z czarnym gryfem.
I Rzeczpospolita.
W latach 1454–1795 herb województwa pomorskiego przedstawiał czerwonego gryfa na srebrnym polu.
II Rzeczpospolita.
„Gryf czerwony zwrócony w lewo, w polu białym. Nogi przednie wspięte jak do biegu, skrzydła wyciągnięte jak do lotu, język wywieszony, korona na głowie”. Istniały kontrowersje czy herbem powinien być gryf, gdyż w skład województwa pomorskiego weszło również dawne województwo chełmińskie, którego herbem był orzeł mieczowy.

</doc>
<doc id="148660" url="https://pl.wikipedia.org/wiki?curid=148660" title="Galileo">
Galileo



</doc>
<doc id="148666" url="https://pl.wikipedia.org/wiki?curid=148666" title="Kultura ceramiki wstęgowej rytej">
Kultura ceramiki wstęgowej rytej

Kultura ceramiki wstęgowej rytej (KCWR) – neolityczna kultura z kręgu kultur naddunajskich. Jej nazwa pochodzi od kulistej formy naczyń glinianych zdobionych ornamentem rytym w postaci wstęg spiralnych i innych wątków geometrycznych.
Przedstawiciele tej kultury przywędrowali na obszar dzisiejszej Polski przez Bramę Morawską oraz Kotlinę Kłodzką ok. 5600 p.n.e. KCWR trwała do ok. 4900 p.n.e.
Była to pierwsza w pełni neolityczna kultura na polskich ziemiach. Przemieszczała się na południu Polski stosunkowo szybko (3 km na rok), posuwając się wzdłuż linii Wisły i Warty.
Kultura ta dzieliła się na 3 fazy: wczesną, środkową i późną. W każdej fazie występowały odrębne grupy.
Do tego cyklu kulturowego zalicza się również:
Terytorium.
Wschodni odłam.
Wschodni odłam KCWR zajmował terytorium Wielkiej Niziny Węgierskiej, Kotlinę Koszycką, Nizinę Wschodniosłowacką oraz Ukrainę Zakarpacką i składał się z wielu silnie zróżnicowanych grup lokalnych.
W literaturze funkcjonuje pod nazwami:
Jego geneza jest związana z kulturą ceramiki malowanej, a w szczególności z kulturą Koros. Kontynuował stary model gospodarki typu anatolijsko-bałkańskiego, oparty na hodowli kóz i owiec. Z powodu silnego przywiązania do tradycji, nigdy nie rozprzestrzenił się poza swe rdzenne terytoria.
Zachodni odłam.
Krąg zachodniolinearny wytworzył się na terenach leżących na północ od ziem zajmowanych przez kultury z ceramiką malowaną.
W okresie 5600 - 5400 p.n.e. zajmował Transdanubię, Słowację zachodnią, Dolną Austrię, północną część Wielkiej Niziny Węgierskiej, Nizinę Wschodniosłowacką, Kotlinę Koszycką. Jego zachodnia granica sięgała Nadrenii, a północna - Wisły.
W przedziale czasowym obejmującym lata 5400/5100 - 4900 p.n.e. terytorium KCWR powiększyło się o Basen Paryski, Holandię, Mołdawię, Wołyń, Podole i dolinę Dniestru.
Centrum i rozprzestrzenianie się.
KCWR była pierwszą neolityczną kulturą, która pojawiła się w Europie Środkowej. Jej centrum obejmowało Transdanubię, południowo-zachodnią Słowację oraz przyległe terytoria Burgenlandu i Dolnej Austrii. Stąd ekspandowała na dalsze obszary, przemieszczając się wzdłuż dolin rzecznych. Na teren Polski dotarła przez Bramę Morawską, a później wędrowała wzdłuż rzek Odry i Wisły.
Zajmowanie kolejnych ziem najprawdopodobniej odbywało się na zasadzie "fali". Potomkowie neolitycznych osadników opuszczali swe rodzinne strony i zapuszczając się na terytoria zajęte przez ludność mezolityczną, zakładali swoje własne siedziby. Być może, iż przy okazji następowała akulturacja i napotkani przedstawiciele starszych kultur przejmowali zwyczaje nowo przybyłych. Potwierdzeniem tej teorii byłby fakt, że im dalej od centrum KCWR, tym elementy autochtoniczne kultur mezolitycznych są bardziej widoczne.
Osadnictwo.
Ludność tej kultury zajmowała najlepsze gleby nadające się pod uprawę, przede wszystkim urodzajne gleby lessowe południowej strefy obecnych ziem polskich - tu odkryto najstarsze osady tej kultury, lokalizowane na brzegach dolin rzecznych. Osadnictwo było ruchome, po wyeksploatowaniu ziemi przenoszono się na nowe tereny. Osady były zasiedlane przez około 15 lat, po czym przenoszono się w nowe miejsca. Do starych siedzib powracano nie wcześniej niż po 45-60 latach.
Podstawową jednostką osadniczą KCWR był dom-gospodarstwo. Kilka takich domów składało się na osadę, w której mogło mieszkać od 100 do 200 osób przez kilka pokoleń. Wielkość osady mogła dochodzić do 30 ha. Domy miały pokaźne rozmiary. Zbudowane na planie prostokąta, ich długość sięgała 40 m, a szerokość 6-7 m. Konstrukcja budowli opierała się na dębowych słupach wkopanych w ziemię, a przestrzeń między nimi była zapełniona plecionką, uszczelnioną gliną. Całość wraz z dachem podtrzymywał rząd słupów biegnący przez środek domostwa.
Pierwsze osady KCWR miały charakter otwarty, pozbawiony wszelkich umocnień. Dopiero w późnej fazie rozwojowej zaczęły się pojawiać osady obronne, zwłaszcza w zachodniej strefie tej kultury. Być może pojawienie się tych prostych fortyfikacji należy łączyć z pewnymi niepokojami w tym okresie, choć istnieją teorie, które interpretują te umocnienia poprzez powstanie nowej ideologią, kładącej silny nacisk na identyfikację z określonym terytorium.
Gospodarka.
Osiedla KCWR zakładane były na żyznych terasach rzecznych. Na ich skraju zakładano pola otoczone krzewiastymi zaroślami. Uprawiano na nich różnego rodzaju zboża jak: pszenicę płaskurkę, samopszę, orkisz, pszenicę zbitokłosą, jęczmień, proso, groch, soczewicę i mak. Zbierano dzikie jabłka, orzechy, poziomki, czereśnie. Oprócz uprawy zbóż hodowano bydło, owce lub kozy.
W późniejszym okresie rozpowszechniła się gospodarka żarowa. Polegała ona na wyrębie lasu i wypalaniu go. Żyzny popiół dostarczał wystarczająco wysokich plonów przez kilka lat. Następnie grupa postępowała tak samo z innym fragmentem lasu.
Ceramika.
Wykonywana najczęściej z ilastych glin typu illitowego. Do naczyń kuchennych dodawano domieszkę organiczną, tłuczeń ceramiczny lub piasek. Natomiast tzw. "zastawa stołowa" w większości była wykonywana bez schudzających domieszek.
Ceramikę lepiono z wałków lub taśm glinianych. Po uformowaniu ścianki naczynia dokładnie wygładzano, wyrównując wszelkie nierówności, a w przypadku naczyń kuchennych, przecierano wiechciem słomy.
Podstawę periodyzacji KCWR stanowi ceramika, wśród której można wyodrębnić cztery fazy rozwojowe:
Krzemieniarstwo.
Surowiec do wytwarzania narzędzi uzyskiwano w dwojaki sposób. Albo wyprawiano się do złóż krzemienia, gdzie zaopatrywano się w jego bryły i transportowano je do osad. Albo stosowano handel wymienny i wymieniano posiadane dobra na potrzebny surowiec.
Można wyróżnić strefy zdominowane przez określony rodzaj krzemienia. Było to spowodowane bliskością złóż danego surowca i większą łatwością w jego transporcie. I tak w Małopolsce dominował krzemień jurajski, na wschodniej Lubelszczyźnie - wołyński, a na Kujawach krzemień czekoladowy i bałtycki. Za pomocą techniki dwupiętrowego rdzenia, wytwarzano charakterystyczne inwentarze. Dominowały w nich krótkie, wachlarzowate drapacze wiórowe, półtylczaki oraz wióry bez retuszu, za to z wyświeceniami żniwnymi. Występowały także długie przekłuwacze z dobrze wyodrębnionym żądłem oraz bardzo nieliczne rylce (łamańce, jedynaki). Bardzo charakterystyczne były dla tej kultury siekiery kamienne w kształcie kopyta szewskiego.
Obrządek pogrzebowy.
Zmarli byli chowani zarówno na terenie osad, jak i na osobno wydzielonych cmentarzyskach. Szczątki pochodzące z osiedli zazwyczaj należą do dzieci i kobiet z niewielkim odsetkiem mężczyzn. Niekiedy kontekst odkrycia oraz stan zachowanych kości, sugerują praktyki kanibalistyczne. Na cmentarzyskach liczących sobie nawet do 200 pochówków szkieletowych, najprawdopodobniej byli chowani mieszkańcy kilku osad. Zmarłych składano w pozycji skurczonej najczęściej na lewym boku z niewielką ilością darów.
Liczba pochówków waha się w zależności od zamieszkiwanych terytoriów. Na przykład na terenie Małopolski na 600 lat rozwoju KCWR odkryto jedynie 15 pochówków, a na terenie Saksonii znajdują się cmentarzyska takie jak Wandersleben, czy Aiterhofen z ponad 200 grobami.
Sfera duchowa.
Oprócz charakterystycznego ozdabiania ceramiki, artystyczne talenty ludności KCWR przejawiały się także na inne sposoby. Wyrabiano paciorki z różnego rodzaju surowców (kości, muszle, glina, kamień), którymi obszywano stroje. Pochówek tego rodzaju odkryto w Samborcu. Zmarły posiadał na sobie coś w rodzaju spódniczki lub szerokiego pasa obszytego kościanymi paciorkami ułożonymi w rzędach. Inne paciorki zdobiły głowę zmarłego.
Kultura KCWR pozostawiła po sobie także nieliczne przykłady plastyki figuralnej. Najczęstszym motywem była schematycznie oddana postać kobieca, nierzadko ozdobiona ornamentem rytym.
Podobne figurki odnaleziono w Nosocicach oraz Krakowie-Pleszowie.
Występowały także figurki antropomorficzne, zwłaszcza jako wykończenia naczyń.

</doc>
<doc id="148668" url="https://pl.wikipedia.org/wiki?curid=148668" title="Chaczkar">
Chaczkar

Chaczkar (orm.: "Խաչքար" – "kamień krzyż") – ormiańska kamienna stela lub płyta wotywna upamiętniająca szczególne wydarzenia lub osobę.
Chaczkary umieszczane są w:
Są ozdobione bogatą ornamentyką z krzyżem ormiańskim oraz napisem upamiętniającym zdarzenie lub fundatora.
Historia chaczkarów.
Na obszarze Armenii skalne obeliski przy źródłach i obeliski związane z państwem Urartu powstawały jeszcze przed epoką hellenistyczną, a w tej epoce zwyczaj ich stawiania utrwalił się. Na początku IV w. n.e. Armenia przyjęła chrześcijaństwo jako religię panującą i nowo powstające obeliski wykonane w surowym głazie o przypadkowym kształcie zaczęto zdobić wizerunkiem niezdobionego krzyża równoramiennego z rozszerzającymi się, często rozwidlonymi końcówkami ramion. Właściwe chaczkary pojawiły się w V-VII w. n.e. i różniły się od starszych obelisków z krzyżem tym, że krzyż przybierał postać tzw. „skrzydlatego krzyża”, tzn. na wszystkich rozszerzających się wierzchołkach krzyża wykuwano ornamenty roślinne, przechodzące u podstawy krzyża w liście palmowe. Poza tym dominującym materiałem stał się znów kamień (przede wszystkim czerwonawy tuf), a nie drewno jak na początku okresu chrześcijańskiego. Od IX w. blokowi skalnemu, z którego wykonywało się chaczkar nadawało się kształt prostokątnej, pionowo stojącej płyty. Od XII do XIV w. przypadał największy rozkwit sztuki wykonywania chaczkarów i wtedy ostatecznie kształtował się kanon tej formy. Skrzydlaty krzyż stał się nierównoramienny, z dłuższym ramieniem dolnym i zajmował największą, środkową część płyty, znajdując się w specjalnie wykutej prostokątnej dużej, ale płytkiej niszy. U podstawy krzyża zwykle była rozeta. Szerokie pasy obramiające z obu boków, z góry i czasami też z dołu niszę tworzyły dodatkowe pola, przy czym najszerszy i najbardziej wystający był górny pas. Wszystkie te elementy były bardzo bogato dekorowane ornamentyką roślinną i/lub figuralną. Na chaczkarze często wykuwano też inskrypcję okolicznościową, upamiętniającą zmarłego lub jakieś wydarzenie.
Chaczkary na świecie.
Chaczkary powstawały na całym obszarze historycznej Armenii, jednak na wielu obszarach (obecnie azerskich, tureckich) poza obecnym państwem ormiańskim zostały zniszczone, np. stary cmentarz w Dżulfie, na którym było 20 tys. chaczkarów, był niszczony już w okresie komunizmu, po upadku którego zostało 2700 płyt, będących najliczniejszym nagromadzeniem tego typu obiektów na świecie. Cała nekropolia została zniszczona przez Azerów, w tym przez wojsko azerskie w okresie od 1998 do końca 2005 r. Po zniszczeniu tego zabytku największym światowym nagromadzeniem zabytkowych chaczkarów stał się cmentarz w Noratus, obejmujący przeszło 800 sztuk starych płyt, od IX w. n.e.

</doc>
<doc id="148669" url="https://pl.wikipedia.org/wiki?curid=148669" title="CHWDP">
CHWDP



</doc>
<doc id="148673" url="https://pl.wikipedia.org/wiki?curid=148673" title="Natzweiler-Struthof">
Natzweiler-Struthof

Konzentrationslager Natzweiler-Struthof, KL Natzweiler, Einweisungslager Natzweiler – niemiecki obóz koncentracyjny, założony we wcielonej do Rzeszy Alzacji, w Wogezach, w miejscu zwanym Struthof, koło wioski Natzwiller () nieopodal miasteczka Schirmeck. Istniał w latach 1941–1944.
Historia obozu.
Nieopodal alzackiej wioski Natzwiller zlokalizowano pokłady rzadkiego różowego granitu. Niemiecka firma należąca do SS, Deutsche Erd- und Steinwerke GmbH (DEST) zainteresowała się tym granitem i po wstępnym rozeznaniu zapadła decyzja o konstrukcji obozu koncentracyjnego na zboczu górki nazywanej "Struthof". Prace rozpoczęto w kwietniu 1941, przy pomocy 300 więźniów przysłanych z KL Sachsenhausen, głównie Niemców.
W ciągu pierwszego roku w obozie znajdowało się ok. 900 więźniów, wśród których 300 pracowało przy wydobyciu granitu. Po pierwszym roku przy życiu została połowa wszystkich więźniów obozu (ok. 450 osób). Latem 1942 roku obóz rozbudowano, zaczął przyjmować dużo większe ilości więźniów, na których wdrożono politykę "unicestwienia przez pracę".
Jesienią 1942 rozpoczęto w obozie serię drastycznych doświadczeń na żywych więźniach, głównie próbek szczepionek i reakcji na rozmaite gazy żrące (iperyt i fosgen). Umieralność wśród ofiar tych doświadczeń była bardzo wysoka, śmierć następowała po wielu dniach męczarni. Z innej grupy ofiar na polecenie Augusta Hirta zgromadzono kolekcję szkieletów uśmiercając specjalnie wyselekcjonowanych w tym celu 86 Żydów (29 kobiet i 57 mężczyzn więźniów Auschwitz-Birkenau). Na tym właśnie pseudonaukowym tle uruchomiono w 1943 roku niewielką komorę gazową, w której obserwowano reakcję ofiar na różne gazy oraz uśmiercano osoby (głównie Żydów) przeznaczone do zasilenia wspomnianej kolekcji szkieletów dla Reichsuniversität Straßburg. Komora była użyta kilkakrotnie – jedynie w celu doświadczalnym. Po wojnie szkielety zostały własnością Uniwersytetu w Strasburgu.
W drugiej połowie 1943 roku, wobec wyzwań wojennych stojących przed III Rzeszą zaprzestano wydobywać granit i rozpoczęto konstrukcję fabryki silników samolotowych "Junkers". Począwszy od 1944 roku rozpoczęto drążenie skał w celu umieszczenia strategicznej produkcji pod ziemią. Był to okres największego przepełnienia obozu, z liczbą dochodzącą do 8000 więźniów.
Natzweiler posiadał kilkadziesiąt podobozów i komand zewnętrznych w Alzacji i Badenii-Wirtembergii.
Na początku września 1944 w obliczu zbliżającego się frontu ostatnich 6000 więźniów wyprowadzono do KL Dachau.
Komendantami obozu byli:
Więźniowie i ofiary.
Szczególny los spotykał więźniów oznaczonych literami NN (niem. "Nacht und Nebel", pl. "Noc i Mgła"). Byli to członkowie ruchu oporu z państw zachodnich, głównie Francji, Belgii, Holandii, Norwegii – których zamknięto z zamiarem zgładzenia. Wielu z nich znalazło się w Gross-Rosen, lecz trafiali również do Natzweiler, gdzie byli odseparowani od pozostałych więźniów i dostawali niższe racje żywieniowe. Byli obciążeni najtrudniejszą pracą.
Wielu więźniów było Niemcami, Romami, Polakami wywiezionymi na prace i z różnych powodów zatrzymanymi, jeńcami z Armii Czerwonej, młodzieżą alzacką i mozelską odmawiającą służenia w Wehrmachcie. Zdarzali się również spadochroniarze alianccy oraz grupa Świadków Jehowy.
Więźniowie byli mordowani przy pomocy dosercowych zastrzyków fenolu i rozstrzeliwań. Byli wieszani i zagazowywani. Ciała palono w krematorium. Jedyną ucieczką, która się powiodła była ucieczka pięciu więźniów, z których jednemu udało się zdobyć mundur SS – wyjechali przez bramę główną samochodem komendanta (podobna ucieczka samochodem Steyr 220 miała miejsce w Auschwitz-Birkenau, p. Eugeniusz Bendera).
Przez obóz przeszło przynajmniej 45 tysięcy więźniów, liczbę ofiar szacuje się na 12 tysięcy ludzi. Według francuskiego filmu dokumentalnego "KL Natzweiler – Zapomniany obóz" (2018) nadawanego w stacji Planète+, w obozie przebywało ponad 50 tysięcy więźniów, z których zginęła blisko połowa.
Dzieje powojenne.
Po wojnie wszystkie baraki i budynki zostały zachowane, aż do 1953 roku, kiedy władze francuskie zdecydowały się na kontrowersyjną rozbiórkę i spalenie pozostałości zabudowań.
27 czerwca 1963 zostało otwarte muzeum, niektóre zabudowania odtworzone. Duża część została zniszczona w 1976 roku, po kryminalnym podpaleniu przez grupę negacjonistów. Po pożarze zabudowania odtworzono wedle planów.
Bibliografia.
Wykaz bibliografii dla serii artykułów o niemieckich obozach w latach 1933–1945 został umieszczony na .

</doc>
<doc id="148674" url="https://pl.wikipedia.org/wiki?curid=148674" title="Antyklina fałszywa">
Antyklina fałszywa

Antyklina fałszywa – antyforma, w której następstwo wiekowe utworów jest odwrotne niż w antyklinie – utwory młodsze występują w jądrze, a starsze na skrzydłach. Do takiej sytuacji może dojść w przypadku fałdów przewalonych.

</doc>
<doc id="148676" url="https://pl.wikipedia.org/wiki?curid=148676" title="Pełna chata">
Pełna chata

Pełna chata (org. "Full House") – amerykański telewizyjny serial komediowy (sitcom), realizowany w latach 1986–1994. W ciągu ośmiu lat powstały 192 odcinki. 
Polska premiera serialu miała miejsce 18 czerwca 1992 roku w TVP2. Później kilkakrotnie był powtarzany, zarówno przez TVP, jak i inne stacje (m.in. TVN oraz RTL 7). Od 6 czerwca 2011 roku serial emitowany był w TV Puls. Od stycznia 2016 roku w emisji jest jej sequel, zatytułowany "Fuller House" ("Pełniejsza chata") .
Fabuła.
Serial przedstawia historię młodego wdowca, wychowującego trzy córki, który nie mogąc sobie ze wszystkim poradzić, prosi o pomoc szwagra oraz dawnego szkolnego przyjaciela.
Obsada.
W mniejszych rolach i epizodach wystąpili m.in.: Marla Sokoloff, Jurnee Smollett-Bell, Tahj Mowry, Jonathan Brandis, Erika Eleniak, Mickey Rooney oraz koszykarz NBA Kareem Abdul-Jabbar, piosenkarz Little Richard i grupa The Beach Boys.

</doc>
<doc id="148677" url="https://pl.wikipedia.org/wiki?curid=148677" title="Aq Kouyunlu">
Aq Kouyunlu



</doc>
<doc id="148680" url="https://pl.wikipedia.org/wiki?curid=148680" title="Dolores Umbridge">
Dolores Umbridge



</doc>
<doc id="148688" url="https://pl.wikipedia.org/wiki?curid=148688" title="Broken Frame Tour">
Broken Frame Tour

Broken Frame Tour – szósta trasa koncertowa grupy muzycznej Depeche Mode, w jej trakcie odbyło się czterdzieści osiem koncertów.

</doc>
<doc id="148690" url="https://pl.wikipedia.org/wiki?curid=148690" title="Struthof">
Struthof



</doc>
<doc id="148691" url="https://pl.wikipedia.org/wiki?curid=148691" title="Wyższa Szkoła Integracji Europejskiej w Szczecinie">
Wyższa Szkoła Integracji Europejskiej w Szczecinie

Wyższa Szkoła Integracji Europejskiej Szczecinie − niepubliczna szkoła wyższa z siedzibą w Szczecinie, która została założona przez Instytut Organizacji Przedsiębiorstw i Technik Informacyjnych "InBIT" w 1999 roku. 
Ideą utworzenia uczelni było rozpoczęcie nowoczesnego kształcenie kadr dla potrzeb gospodarki i administracji, wszechstronnie przygotowanej do funkcjonowania w Zjednoczonej Europie.
Kierunki kształcenia.
Szkoła daje możliwość podjęcia studiów pierwszego i drugiego stopnia na sześciu kierunkach w tym dwóch prowadzonych w ramach studiów polsko-niemieckich:
Studia międzynarodowe kończą się uzyskaniem dyplomu dwóch uczelni: polskiej i niemieckiej. 
Dodatkowo Uczelnia oferuje również studia podyplomowe z zakresu nauk o zarządzaniu, humanistycznych oraz administracyjnych.
Patronat.
Pod patronatem Wyższej Szkoły Integracji Europejskiej powstała również bezpłatna niepubliczna szkoła zawodowa EUROSPEC, oferująca kształcenie dla młodych osób, do 18 roku życia, na kierunkach związanych głównie z branżą motoryzacyjną i budowlaną.

</doc>
<doc id="148693" url="https://pl.wikipedia.org/wiki?curid=148693" title="Natzweiler">
Natzweiler



</doc>
<doc id="148697" url="https://pl.wikipedia.org/wiki?curid=148697" title="Neolit preceramiczny">
Neolit preceramiczny

Neolit preceramiczny – wczesny okres neolitu trwający od IX/VIII tysiąclecia p.n.e. do VII/VI tysiąclecia p.n.e.
Początki neolitu wiążą się z procesem udomowienia zwierząt i roślin (przekształcenia roślin dziko rosnących w hodowane), co nastąpiło ok. IX/VIII tysiąclecia p.n.e. na Bliskim Wschodzie. Ceramika gliniana pojawiła się dopiero 3 tys. lat później (ok. VII/VI tysiąclecia p.n.e.) na Bliskim Wschodzie (a w Europie z kilkusetletnim opóźnieniem, najwcześniej w Grecji – kultura Sesklo). W okresie neolitu preceramicznego naczynia były wytwarzane z kamienia, drewna, owoców (np. tykwy) lub wyplatane z wikliny.

</doc>
<doc id="148698" url="https://pl.wikipedia.org/wiki?curid=148698" title="Ad maiorem Dei gloriam">
Ad maiorem Dei gloriam

Ad maiorem Dei gloriam (skrót AMDG) – łacińska dewiza Towarzystwa Jezusowego znacząca „na większą chwałę Bożą”. Od momentu powstania zakonu stanowi jezuickie hasło programowe, charakteryzujące ducha i styl życia zakonu. Znaczenie formuły bliskie jest pojęciu "magis" (łac. „bardziej”, „więcej”) – będącemu jednym z kluczowych pojęć duchowości ignacjańskiej.
Dewiza ta występuje ponad 300 razy w konstytucjach i listach św. Ignacego Loyoli, czasem w nieco zmienionym brzmieniu. Uważa się, że oddaje ona skrótowo treść ignacjańskich "Ćwiczeń duchownych", wyrażając ideę ciągłego wszechstronnego samorozwoju i duchowego doskonalenia się. Charyzmat Towarzystwa Jezusowego charakteryzuje się wielopłaszczyznowością, wielością obszarów działania, powołaniem do pracy w różnych środowiskach - dewiza AMDG wyraża taki charakter jezuickiego charyzmatu zgodnie z duchem ignacjańskiej medytacji o wezwaniu do odnajdywania możliwości służby Bogu wszędzie tam, gdzie powołuje Król Wieczny. W haśle zawarta jest więc gotowość do całkowitego i pełnego oddania się służbie Bożej.
"Ad maiorem Dei gloriam" jest też częstym mottem umieszczanym na jezuickich kościołach, budynkach kolegiów i domach zakonnych. Nie tylko przez autorów jezuickich umieszczana jest często także jako zdanie kończące książki.
Występują też różne drobne odmiany tej dewizy, np. dłuższa forma "omnia ad maiorem Dei gloriam" (łac. „wszystko na większą chwałę Bożą”). Często spotyka się także rozszerzoną o aspekt maryjny, oparta na od samego początku żywej w duchowości jezuickiej pobożności maryjnej wersja "ad maiorem Dei gloriam et Beatissimae Virginis Mariae honorem" (łac. „na większą chwałę Bożą i cześć Najświętszej Dziewicy Maryi”).

</doc>
<doc id="148699" url="https://pl.wikipedia.org/wiki?curid=148699" title="Plácido Domingo">
Plácido Domingo

José Plácido Domingo Embil (ur. 21 stycznia 1941 w Madrycie) – hiszpański śpiewak posiadający ciemną barwę głosu tenor spinto.
Życiorys.
Pochodzi z rodziny muzyków, która w 1949 przeniosła się do Meksyku. Rodzice: matka – Pepita Embil Echaniz (Baskijka) sopranistka, ojciec – Placido Domingo Ferrer z rodziny katalońsko-aragońskiej – baryton. Rodzice byli śpiewakami w zarzuelach (rodzaj hiszpańskiej operetki), z którymi również występował. Studiował w mieście Meksyk i tam w 1961 debiutował w Operze Narodowej w roli Alfreda w "Traviacie" Verdiego. W 1962–1965 śpiewał w operze w Tel Awiwie. W 1966 rozpoczął międzynarodową karierę, śpiewając w czołowych teatrach operowych świata – Metropolitan Opera w Nowym Jorku, La Scala w Mediolanie i Covent Garden w Londynie.
Ma ciemną barwę głosu ("tenor spinto") oraz technikę wokalną i aktorską. Wraz z Luciano Pavarottim uznany za najlepszego tenora przełomu wieków. Wybitne kreacje, szczególnie w operach Giuseppe Verdiego (króluje w "Otellu") i Giacoma Pucciniego.
Jako dyrygent zadebiutował w sezonie 1973/74 w New York City Opera "Traviatą" Verdiego; następnie w Meropolitan Opera dyrygował "Cyganerią" i "Toską" Pucciniego oraz "Romeo i Julią" Gounoda.
W 1990 wraz z José Carrerasem i Lucianem Pavarottim wystąpił w koncercie „Trzej Tenorzy” na otwarciu Mistrzostw Świata w Piłce Nożnej w Rzymie. W 1992 wystąpił po raz pierwszy w Polsce, w Zabrzu, w koncercie charytatywnym "Serce za serce", zorganizowanym przez Fundację Rozwoju Kardiochirurgii im. prof. Zbigniewa Religi.
Od 1993 organizuje międzynarodowy konkurs wokalny "Operalia", wspierający i promujący młode talenty śpiewacze.
W 1996 objął stanowisko dyrektora artystycznego National Opera w Waszyngtonie, a od 2000 w Los Angeles Opera.
Od kilku lat współpracuje z Teatrem Wielkim – Operą Narodową w Warszawie, za co uhonorowany został tytułem "doktora honoris causa" Akademii Muzycznej im. Fryderyka Chopina.
Dokonał ogromnej liczby nagrań płytowych oraz odniósł sukcesy w filmach muzycznych.
W 2002 wykonał hymn Realu Madryt "Himno del Centenario del Real Madrid", przy akompaniamencie 82 muzyków.
W 2005 wystąpił w partii Siegmunda w koncertowej wersji Walkirii Richarda Wagnera w Teatrze Wielkim w Warszawie
8 czerwca 2009 ponownie wystąpił w Polsce – w łódzkim Teatrze Wielkim. 27 kwietnia 2014 wystąpił w Poznaniu z koncertem "Tu zaczęła się Polska".

</doc>
<doc id="148702" url="https://pl.wikipedia.org/wiki?curid=148702" title="Original Equipment Manufacturer">
Original Equipment Manufacturer

, (dosłownie „producent oryginalnego wyposażenia”) – przedsiębiorstwo wytwarzające produkty, które mogą być sprzedawane przez innego producenta.
Opis.
W większości przypadków OEM nie dodaje wartości do wyposażenia, a jedynie znakuje je własnym logo. Nazwa OEM jest umieszczana na urządzeniach przez wytwórcę, na mocy zawartej umowy. Niekiedy OEM dodaje wartość do produktu, np. łącząc sprzęt i oprogramowanie w gotowe systemy (zobacz też: Value Added Reseller).
Istnieją liczne firmy specjalizujące się w produkcji na rzecz OEM i nigdy niesprzedające produktów pod własną marką – są to tzw. producenci kontraktowi. Niektóre firmy zajmują się zarówno produkcją, jak i działalnością typu OEM.
Nazwa OEM jest też stosowana w odniesieniu do producentów komputerów osobistych, gdy sprzedają je razem z oprogramowaniem będącym standardowym wyposażeniem. Oprogramowanie OEM jest nierozerwalnie połączone z komputerem (lub jego częścią), na którym jest ono zainstalowane. Nie wolno go przenosić na inne komputery ani odsprzedawać.
Przykłady.
Typowym przykładem produktu OEM jest system operacyjny MS Windows, a także oprogramowanie biurowe dla firm, jak Microsoft Office lub dla biura domowego, jak Microsoft Works. Firma sprzedaje swój produkt po niskich cenach (bez obsługi technicznej) firmom produkującym sprzęt komputerowy, firmy te same muszą zapewnić obsługę techniczną produktu.
Innym przykładem ze świata komputerów może być produkcja płyt głównych dla światowych potentatów w produkcji komputerów. Tak wyprodukowane płyty, mimo iż mają logo swojego producenta, mają inne oznaczenia niż produkowane przez nie te same płyty główne w tzw. "wersjach pudełkowych". Producent nie dostarcza do nich pomocy technicznej: aktualizacji, sterowników i opieki serwisowej, natomiast należy się w tym zakresie kontaktować wyłącznie ze sprzedawcą, czyli w tym przypadku producentem całego zestawu komputerowego.
Zobowiązania wobec klienta.
Pociąga to także przeniesienie zobowiązań producenckich wynikających z tytułu rękojmi i gwarancji na sprzedawcę. To oznacza, że sprzedawca zobowiązany jest zapewnić serwis gwarancyjny, pomoc techniczną oraz zwrot kosztów za produkt oddany, który sprzedaje, a którego nie produkował.
Zwrot produktów OEM jest utrudniony. Oprogramowania OEM nie można oddać do pierwotnego producenta, a tylko do producenta zestawu komputerowego. Często okazuje się, że oprogramowanie to nie ma określonej wartości, na podstawie której należna byłaby refundacja kosztów produktu, a jedyny przypadek zwrotu kosztów zakupu w przypadku zwrotu mógłby mieć miejsce przy zwrocie całości zestawu.
Strony kodowe OEM.
Microsoft używa określenia „strony kodowe OEM” (, w skrócie ) na określenie 8-bitowych stron kodowych używanych przez DOS i programy konsolowe Windows. Określenie to pojawiło się po wprowadzeniu stron kodowych Windows i może wprowadzać w błąd, gdyż strony kodowe OEM w rzeczywistości zostały opracowane przez MS na potrzeby systemu MS-DOS stworzonego na zamówienie IBM, czyli nie spełniają definicji produktu OEM.

</doc>
<doc id="148703" url="https://pl.wikipedia.org/wiki?curid=148703" title="VAR">
VAR

VAR, Var, War

</doc>
<doc id="148704" url="https://pl.wikipedia.org/wiki?curid=148704" title="International Press Telecommunications Council">
International Press Telecommunications Council

IPTC (International Press Telecommunications Council) - konsorcjum największych światowych agencji informacyjnych zajmujące się m.in. opracowywaniem technicznych standardów wymiany informacji. Członkami IPTC jest w 2005 r. 55 firm i organizacji ze wszystkich kontynentów poza Ameryką Południową.
IPTC zostało założone w 1965 r. przez grupę organizacji informacyjnych, w tym Alliance Européenne des Agences de Presse, ANPA (obecnie NAA), FIEJ (obecnie WAN) i North American News Agencies (wspólny komitet Associated Press, Canadian Press i United Press International) do ochrony interesów World Press. Od końca lat 70. działalność konsorcjum koncentruje się na opracowywaniu i publikowaniu branżowych standardów wymiany nowości agencyjnych.
Zobacz też: NewsML

</doc>
<doc id="148705" url="https://pl.wikipedia.org/wiki?curid=148705" title="Heptadekagon">
Heptadekagon



</doc>
<doc id="148706" url="https://pl.wikipedia.org/wiki?curid=148706" title="NewsML">
NewsML

NewsML (ang. News Markup Language) - język oparty na XML język przeznaczony do opisu wiadomości i skojarzonych z nimi dokumentów, np. fotografii. Język został opracowany przez organizację IPTC (International Press Telecommunications Council).

</doc>
<doc id="148707" url="https://pl.wikipedia.org/wiki?curid=148707" title="Domenico Fattori">
Domenico Fattori

Domenico Fattori – minister spraw zagranicznych San Marino od 1860 do 1908 r. Prawdopodobnie był najdłużej sprawującym funkcję ministra spraw zagranicznych w historii świata. Był również kapitanem regentem San Marino (głowa państwa) dwanaście razy na sześciomiesięczną kadencję.

</doc>
<doc id="148708" url="https://pl.wikipedia.org/wiki?curid=148708" title="Reforma administracyjna w Polsce (1999)">
Reforma administracyjna w Polsce (1999)

Reforma administracyjna Polski – reforma zmieniająca podział administracyjny Polski, która wprowadziła 3-stopniową strukturę podziału terytorialnego z dniem 1 stycznia 1999 roku. Jedna z czterech reform 1999 r., które wprowadziły znaczące zmiany w państwie.
W wyniku reformy utworzono 16 rządowo-samorządowych województw i 308 samorządowych powiatów. Reforma miała na celu budowę samorządności i usprawnienie działań władz w terenie. Zmniejszono liczbę województw z 49 do 16.
Większość miast, które straciły prawa miast wojewódzkich, weszła do grupy miast na prawach powiatu (wyjątkami od tej zasady były Ciechanów, Piła i Sieradz). W ramach przygotowania do przywrócenia samorządowych powiatów wdrożono Miejski Program Pilotażowy Reformy Administracji Publicznej.
Efektem zmian było zmniejszenie roli wojewody na rzecz marszałka województwa i samorządu wojewódzkiego. Część obiektów dotąd będąca w gestii wojewody przeszła pod zarząd poszczególnych szczebli samorządowych. Wraz z ich przekazaniem stopniowo przekazywano także narzędzia ich finansowania w postaci: udziału w podatku dochodowym, udziału w podatku od osób prawnych, dotacji i subwencji.
Przygotowania do reformy.
Kwestię reformy podziału administracyjnego na województwa podnoszono od początku lat 90. Na przełomie 1990/1991 utworzono Zespół do Opracowania Koncepcji Zmian w Organizacji Terytorialnej Państwa, a zamiar przeprowadzenia reformy ogłoszono 16 lutego 1991 w Poznaniu podczas spotkania z przedstawicielami samorządów, premier Jan Krzysztof Bielecki stwierdził wówczas, że kraj powinien zostać podzielony na 10–12 dużych jednostek terytorialnych. W latach 1990–1992 powstało ponad 20 koncepcji zmiany podziału administracyjnego kraju. Wśród autorów zarysował się podział na zwolenników utworzenia 25–40 jednostek zbliżonych do dotychczasowych województw oraz zwolenników utworzenia 7–13 dużych, względnie autonomicznych regionów. Zakładano utrzymanie dotychczasowego podziału na gminy (z możliwymi niewielkimi korektami). Autorzy kierowali się kryteriami ustrojowymi i funkcjonalnymi, czynnikami cywilizacyjnymi i gospodarczymi, przeszłością historyczną i odrębnością etniczno-kulturową ludności oraz czynnikami geograficzno-przyrodniczymi. We wszystkich projektach jako ośrodki regionalne wskazywano Warszawę, Gdańsk, Kraków, Wrocław, Poznań i Szczecin, a w większości także Katowice, Łódź, Lublin, Białystok, Rzeszów i Olsztyn. Prace nad reformą administracyjną wstrzymał rząd Waldemara Pawlaka wyłoniony po wyborach parlamentarnych we wrześniu 1993.
W kwietniu 1997 Rada Ministrów przyjęła "Program decentralizacji funkcji państwa i rozwoju samorządu terytorialnego – Państwo sprawne, przyjazne, bezpieczne", przewidujący reformę administracyjną z utworzeniem 12 województw i ok. 350 powiatów. Pomysł był krytykowany przez wchodzący w skład koalicji rządzącej PSL, który był zdecydowanym przeciwnikiem reformy, w czerwcu 1997 marszałek Senatu Adam Struzik wydał broszurę "My tego nie chcemy" krytykującą planowane zmiany.
Po wyborach w 1997 rząd Jerzego Buzka zdecydował się przyspieszyć prace nad reformą. W marcu 1998 do sejmu wpłynął rządowy projekt przewidujący podział kraju na 12 województw (w rzeczywistości przygotowany przez wcześniejsze ekipy rządzące). W projekcie tym województwa miały następujące nazwy:
Jednocześnie SLD zaproponował wbrew swojemu stanowisku z wcześniejszej kadencji, aby liczba województw wynosiła 17 i odpowiadała podziałowi sprzed 1975 roku. 4 maja 1998 Sejm skierował obydwa projekty do Komisji Administracji i Spraw Wewnętrznych oraz Komisji Samorządu Terytorialnego i Polityki Regionalnej z udziałem przedstawicieli Komisji Finansów Publicznych. Pojawiła się też koncepcja 25 średnich województw, proponowana m.in. przez Jana Łopuszańskiego, marszałek senatu Alicję Grześkowiak i niektórych senatorów, a także koncepcje z innymi liczbami województw, które były mało popularne. Za zaniechaniem reformy i pozostawieniem wariantu 49 województw opowiadali się głównie politycy PSL, którzy już w grudniu 1997 złożyli wniosek przeciwko reformie, odrzucony większością głosów.
Sejm na posiedzeniu w dniu 5 czerwca 1998 uchwalił ustawę przewidującą 12 województw, którą następnie przekazał komisji senackiej. Komisja senacka zdecydowała o dodaniu trzech województw – kujawsko-pomorskiego, lubuskiego i opolskiego. 1 lipca 1998 poprawki zostały zaakceptowane przez sejm, który uchwalił ustawę z 15 województwami, przekazaną do podpisu prezydentowi RP. Aleksander Kwaśniewski zawetował ustawę, twierdząc, że przy ustalaniu reformy nie można pomijać regionów staropolskiego ani środkowopomorskiego. Weto zostało przyjęte przez Sejm 3 lipca 1998, po czym doszło do rozmów z przedstawicielami wszystkich partii. Zakończyły się kompromisem w dniu 17 lipca 1998 poprzez ustalenie liczby województw na 16, dodanie województwa świętokrzyskiego i rezygnację z województwa środkowopomorskiego. 24 lipca 1998 została ostatecznie uchwalona, a następnie podpisana przez prezydenta Kwaśniewskiego ustawa przewidująca 16 województw.
Oceny Sejmu i Senatu.
W 2001 roku Sejm i Senat zgodnie uznały nowy zasadniczy podział terytorialny państwa za poprawny i spełniający założenia reformy administracji publicznej. Senat wskazał na konieczność wspierania inicjatyw zmierzających do racjonalizacji podziału terytorialnego kraju na powiaty. Sejm stwierdził, że część powiatów jest zbyt słaba ekonomicznie, a przez to mało sprawna i mało efektywna. Analiza potencjału rozwojowego jednostek powiatowych wskazuje na duże zróżnicowanie między miastami na prawach powiatu a powiatami pozbawionymi ośrodków miejskich. Za korzystne dla wykonywania funkcji publicznych Sejm uznał łączenie się miast na prawach powiatu i otaczających je powiatów mających siedziby w tych miastach.
Kryteria jednostek.
Za podstawowe kryterium funkcjonalne możliwości utworzenia powiatu przyjęto pełnienie przez potencjalną siedzibę władz powiatu funkcji ponadgminnych, co związane było z istnieniem odpowiednich instytucji w tymże mieście. Za podstawowe instytucje tego typu przyjęto: sąd rejonowy, prokuraturę rejonową, urząd skarbowy, rejonową komendę policji, rejonową komendę straży pożarnej, terenowy państwowy inspektorat sanitarny, oddział ZUS, szpital rejonowy, placówki szkolnictwa ponadpodstawowego, placówki terenowe Kas Rolniczych Ubezpieczeń Społecznych. W końcu przyjęto, że powiat powinien obejmować co najmniej 5 gmin, mieć co najmniej 50 tys. mieszkańców i co najmniej 10 tys. mieszkańców w mieście będącym siedzibą władz. Ze względu na geograficzne zróżnicowanie sieci osadniczej nie wszystkie utworzone powiaty spełniają tak określone warunki.
Transformacja województw.
"Tabela uwzględnia stan prawny z 1 stycznia 1999 (dnia przeprowadzenia reformy) i nie obejmuje późniejszych zmian w podziale administracyjnym państwa".
Powiaty – porównanie ze stanem z 1975.
Decyzję o reaktywowaniu powiatów podjął Rząd Hanny Suchockiej w 1992. Pierwszy wariant podziału Polski na powiaty zaprezentowano w czerwcu 1993, przewidywał on utworzenie 338 jednostek, w tym 45 tzw. miast wyłączonych z powiatu (tzw. „powiatów miejskich”). Ponieważ przedstawiona propozycja wzbudziła kontrowersje w niektórych społecznościach lokalnych, po kilkutygodniowych konsultacjach opracowano drugi wariant z 368 powiatami (w tym 48 „miejskimi”).
1 stycznia 1999 utworzono 373 jednostki podziału administracyjnego II stopnia: 308 powiatów i 65 miast na prawach powiatu. Ponieważ podział administracyjny z 1 stycznia 1999 w dużej mierze przypomina podział administracyjny według stanu z 31 maja 1975 (w przeddzień reformy administracyjnej z 1975), porównanie obu podziałów wyłania pewne trwałości bądź zmiany w lokalnych powiązaniach przestrzennych jakie nastąpiły podczas 23,5 roku dwustopniowego podziału państwa.
Zmiany po 1999.
Brak odtworzenia 27 powiatów w miastach o wieloletniej tradycji pełnienia funkcji siedzib starostw zrodził się z nielicznymi protestami. Przyczynił się do tego także częsty brak konsekwencji w wyznaczaniu powiatów (wiele z nich nie spełniało podstawowych warunków) bądź łamanie historycznie wyznaczonych więzi lokalnych.

</doc>
<doc id="148709" url="https://pl.wikipedia.org/wiki?curid=148709" title="Valeria Ciavatta">
Valeria Ciavatta

Valeria Ciavatta (ur. 16 stycznia 1959 w Borgo Maggiore) była kapitanem regentem San Marino (głowa państwa) od października 2003 do kwietnia 2004 roku. Ponownie pełniła tę funkcję od 1 kwietnia do 1 października 2014.
Jest członkiem Ludowego Sojuszu Demokratów San Marino. W latach 2003–2004 była kapitanem regentem wspólnie z Giovannim Lonferninim, w 2014 – z Lucą Beccarim. Pełniła też funkcję ministra spraw wewnętrznych San Marino.

</doc>
<doc id="148712" url="https://pl.wikipedia.org/wiki?curid=148712" title="Reforma administracyjna">
Reforma administracyjna



</doc>
<doc id="148715" url="https://pl.wikipedia.org/wiki?curid=148715" title="Langues d’oïl">
Langues d’oïl

Langues d’oïl (języki oïl) – podgrupa
dialektów romańskich, występujących w północnej Francji, na Wyspach Normandzkich oraz w Walonii (Belgia).

</doc>
<doc id="148716" url="https://pl.wikipedia.org/wiki?curid=148716" title="Przynależności">
Przynależności

Przynależności – zgodnie z definicją ustawową zawartą w Kodeksie cywilnym, przynależnościami są rzeczy ruchome (samoistne, niebędące elementami innych rzeczy) potrzebne do korzystania z innej rzeczy (rzeczy głównej) zgodnie z jej przeznaczeniem i pozostające z nią w faktycznym związku odpowiadającym temu celowi (np. kluczyki do samochodu; są rzeczą ruchomą i są związane z samochodem w ten sposób, że pozwalają do niego wejść i uruchomić silnik, a tym samym umożliwiają korzystanie z niego zgodnie z przeznaczeniem). Przez pozbawienie przynależności faktycznego związku z rzeczą główną przynależność nie traci swego charakteru (kluczyki nie przestaną być przynależnością samochodu jeśli wyjmiemy je z zamka lub stacyjki i schowamy je do szuflady w biurku).
Przynależnością nie może być rzecz nie należąca do właściciela rzeczy głównej. Jedna rzecz główna może mieć kilka przynależności, ale jedna przynależność nie może mieć wielu rzeczy głównych. Możliwy jest tzw. kilkustopniowy związek przynależności (a polega on na tym, że przynależność może być rzeczą główną dla innych przynależności).
Czynność prawna, której przedmiotem jest rzecz główna, odnosi skutki także względem przynależności (chyba że inaczej stanowi przepis szczególny lub treść czynności prawnej). Oznacza to tyle, że rzeczy główne uczestniczą w obrocie prawnym razem ze swymi przynależnościami (art.52 KC). Jednak norma ta ma charakter względnie wiążący, więc jeżeli strony postanowią inaczej, przynależność niekoniecznie musi dzielić los prawny rzeczy głównej.

</doc>
<doc id="148717" url="https://pl.wikipedia.org/wiki?curid=148717" title="Placido Domingo">
Placido Domingo



</doc>
<doc id="148719" url="https://pl.wikipedia.org/wiki?curid=148719" title="Działalność gospodarcza">
Działalność gospodarcza

Działalność gospodarcza – forma aktywności przedsiębiorców działających na rynku.
Definicje prawne.
W prawie Unii Europejskiej działalność gospodarcza obejmuje wszelką działalność producentów, handlowców lub usługodawców, włącznie z górnictwem, działalnością rolniczą i wykonywaniem wolnych zawodów lub uznanych za takie. Za działalność gospodarczą uznaje się w szczególności wykorzystywanie, w sposób ciągły, majątku rzeczowego lub wartości niematerialnych w celu uzyskania z tego tytułu dochodu.
W prawie polskim funkcjonuje kilka definicji działalności gospodarczej.
W Prawie przedsiębiorców: zorganizowana działalność zarobkowa, wykonywana we własnym imieniu i w sposób ciągły. W uchylonej ustawie o swobodzie działalności gospodarczej: zarobkowa działalność wytwórcza, budowlana, handlowa, usługowa oraz poszukiwanie, rozpoznawanie i wydobywanie kopalin ze złóż, a także działalność zawodowa, wykonywana w sposób zorganizowany i ciągły.
Ustawa o podatku dochodowym od osób fizycznych: działalność zarobkowa (wytwórcza, budowlana, handlowa, usługowa; lub: polegająca na poszukiwaniu, rozpoznawaniu i wydobywaniu kopalin ze złóż; lub: polegająca na wykorzystywaniu rzeczy oraz wartości niematerialnych i prawnych), prowadzona we własnym imieniu bez względu na jej rezultat, w sposób zorganizowany i ciągły, z której uzyskane przychody nie są zaliczane do innych przychodów ze źródeł wymienionych w art. 10 ust. 1 pkt 1, 2 i 4–9.
W ustawie o VAT: działalność gospodarcza obejmuje wszelką działalność producentów, handlowców lub usługodawców, w tym podmiotów pozyskujących zasoby naturalne oraz rolników, a także działalność osób wykonujących wolne zawody, również wówczas, gdy czynność została wykonana jednorazowo w okolicznościach wskazujących na zamiar wykonywania czynności w sposób częstotliwy. Działalność gospodarcza obejmuje również czynności polegające na wykorzystywaniu towarów lub wartości niematerialnych i prawnych w sposób ciągły dla celów zarobkowych.
Jeszcze inaczej definiuje działalność gospodarczą m.in. ustawa o systemie ubezpieczeń społecznych: za osobę prowadzącą pozarolniczą działalność uważa się osobę prowadzącą pozarolniczą działalność gospodarczą na podstawie przepisów o działalności gospodarczej lub innych przepisów szczególnych, twórcę i artystę, osobę prowadzącą działalność w zakresie wolnego zawodu, wspólnika jednoosobowej spółki z o.o., spółki jawnej, komandytowej lub partnerskiej, osobę prowadzącą publiczną lub niepubliczną szkołę, inną formę wychowania przedszkolnego, placówkę lub ich zespół.
Podział.
Jednoosobowa działalność gospodarcza.
Jednoosobową działalność gospodarczą prowadzą osoby fizyczne na własną rękę jako przedsiębiorcy. W celu rozpoczęcia działalności gospodarczej można wysłać elektronicznie wniosek o wpis do Centralnej Ewidencji i Informacji o Działalności Gospodarczej (CEIDG), tak zwanego spisu przedsiębiorców. Po złożeniu wniosku następuje wpis do ewidencji, nadanie numeru NIP, nadanie numeru REGON oraz zgłoszenie przedsiębiorcy jako płatnika składek do ZUS. Przedsiębiorca prowadzący działalność gospodarczą objęty jest obowiązkowo ubezpieczeniami: emerytalnym, rentowymi, wypadkowym i zdrowotnym. Ubezpieczenie chorobowe jest dobrowolne.

</doc>
<doc id="148720" url="https://pl.wikipedia.org/wiki?curid=148720" title="Iridium">
Iridium

Iridium – system 66 (nie licząc zapasowych) sztucznych satelitów telekomunikacyjnych rozmieszczonych na sześciu orbitach okołoziemskich na wysokości 780 km. 
System ten pierwotnie miał posiadać 77 satelitów, a ponieważ pierwiastek chemiczny iryd ma liczbę atomową 77, stąd nazwa tego systemu. Logo systemu Iridium przedstawia asteryzm Wielkiego Wozu, najjaśniejszych gwiazd gwiazdozbioru Wielkiej Niedźwiedzicy. Iridium umożliwia komunikację głosową oraz przesyłanie danych na całym świecie za pomocą urządzeń przenośnych. Każdy satelita Iridium posiada 3 anteny. Wymiary każdej z nich wynoszą 188 cm szerokości x 86 cm długości x 4 cm grubości.
Historia systemu.
Iridium rozpoczęło swoje działanie 1 listopada 1998 roku. Był to wówczas jedyny system telekomunikacyjny, którego zasięg był w pełni globalny (inne systemy nie pozwalały na transmisję na obszarach wokół biegunów ziemskich). Jednak już 13 sierpnia 1999 ogłoszono bankructwo przedsięwzięcia. Przyczyn niepowodzenia tego systemu upatrywano w wysokich kosztach i niewygodzie użytkowania oraz w silnej konkurencji ze strony usług roamingowych operatorów GSM. Także nie bez wpływu były błędy w zarządzaniu firmą.
Satelity systemu Iridium pozostały jednak na orbicie i od roku 2001 firma "Iridium Satellite LLC" (obecnie "Iridium Communications Inc."), podległa rządowi Stanów Zjednoczonych, wznowiła działanie systemu. Ceny usług zostały obniżone, a głównym odbiorcą usług zostali klienci z USA.
10 lutego 2009, o godzinie 16:56 UTC Iridium 33 zderzył się nad północną Syberią z rosyjskim satelitą Kosmos 2251.
Telefony.
Obecnie telefony tej sieci dostępne są w ciągłej sprzedaży w ramach ogólnoświatowej sieci przedstawicieli. W Polsce dystrybucję i wynajem telefonów Iridium prowadzą firmy TS2 Technologie Satelitarne, MARSAT oraz NAVSIM Polska.
Najnowszy aparat sieci Iridium 9555 ma rozmiary i wagę typowej komórki GSM, wcześniej produkowane i także działające modele to Iridium 9505a, Motorola 9505 i Motorola 9500.
Łączność systemu.
System Iridium komunikuje się obecnie z sieciami naziemnymi za pomocą 250 stacji naziemnych i dwóch stacji kontroli. Takie rozwiązanie pozwala na działanie systemu z zachowaniem odpowiedniego stopnia bezpieczeństwa. W ramach unowocześniania sieci, przewiduje się otwarcie jeszcze piętnastu stacji. Każda z nich będzie dysponować dwiema antenami komunikacyjnymi działającymi w paśmie 20-30 GHz – pierwsza będzie utrzymywała kontakt z bieżącym satelitą, a druga z nadchodzącym. Dzięki już funkcjonującym stacjom naziemnym istnieje możliwość komunikacji z publiczną siecią PSTN.
Transmisja i łączność.
System Iridium stosuje metodę dostępu FDMA i TDMA z transmisją dupleksową i podziałem czasu TDD. Łączność satelity z terminalem ruchomym odbywa się w przydzielonym paśmie L. Wykorzystywany sygnał modulowany jest za pomocą modulacji QPSK. Podstawowa usługa realizowana jest za pomocą kodera i dekodera mowy, poprzez strumień głosowy o wartości 4,8 lub 2,5 kbit/s. Oprócz mowy system Iridium transmituje też dane z szybkością do 2,4 kbit/s.
Flary Iridium.
Dzięki zastosowanym w ich budowie trzem antenom, które prawie bez strat odbijają promienie słoneczne, satelita Iridium podczas przelotu może utworzyć na niebie silny błysk (flarę) o jasności nawet do –8. Błyski o takiej jasności mogą być widoczne nawet w dzień.
Flara Iridium jest jednym ze zjawisk na nocnym niebie, trwającym jednak bardzo krótko (kilka sekund).
Ze względu na to, że flary Iridium są nadzwyczaj jasne stały się problemem dla astronomów – czuła aparatura teleskopów może ulec uszkodzeniu, gdy w polu widzenia pojawi się tak jasny obiekt. Na szczęście flary Iridium można przewidywać. Powstało kilka specjalistycznych programów, które na podstawie danych o orbicie, pochyleniu płaszczyzn anten oraz pozycji słońca, potrafią z bardzo dużą dokładnością przewidzieć moment błysku. Do grona tych programów należy między innymi polski Orbitron. Istnieje też kilka stron internetowych, które po podaniu dokładnego położenia obserwatora potrafią przewidzieć widoczne błyski.

</doc>
<doc id="148724" url="https://pl.wikipedia.org/wiki?curid=148724" title="Einherjer (mitologia)">
Einherjer (mitologia)

Einherjerowie − w mitologii nordyckiej wyjątkowo dzielni wojownicy, którzy polegli w chwale na polu bitwy. Ich dusze były wybierane przez Walkirie, one także sprowadzały je do Walhalli. 
W Walhalli wojownicy przygotowują się na ostateczną bitwę, Ragnarök. Każdy dzień spędzają na doskonaleniu swych umiejętności bojowych (walcząc między sobą), wieczorami z kolei zasiadają wraz z Odynem do uczty, w czasie której wszystkie odniesione w czasie treningu rany zostają w cudowny sposób zagojone. Na uczcie tej zjadają Sahrimnira, który po zjedzeniu jest przywracany do życia oraz piją miód podawany przez Walkirie.
Niekiedy Heimdall wysyłał najlepszych z Einherjerów do Midgardu lub Jotunheimu, by zabijali olbrzymów, ale nie wolno im było rozmawiać z żyjącymi.
Zgodnie z naukowymi teoriami einherjerzy mieliby pochodzić od Hariów (germańskiego plemienia żyjącego w I wieku n.e.).
Gdy Ragnarök nadejdzie, einherjerzy wraz z Odynem stawią w boju czoła lodowym olbrzymom z Jotunheim.

</doc>
<doc id="148725" url="https://pl.wikipedia.org/wiki?curid=148725" title="Asturia">
Asturia

Asturia, Księstwo Asturii (hiszp. "Asturias, Principado de Asturias", ast. "Asturies, Principáu d’Asturies") – region historyczno-geograficzny, wspólnota autonomiczna i prowincja w Hiszpanii.
Podczas rządów gen. Franco Asturia nazywana była "prowincją Oviedo", jej historyczna nazwa została przywrócona za czasów demokratycznych.
Język.
Większość ludności mówi językiem hiszpańskim, natomiast ok. 18% językiem asturyjskim, który nie ma statusu oficjalnego języka Hiszpanii.
Geografia.
Stolicą Asturii jest Oviedo, lecz największym miastem jest Gijón, inne większe miasta: Avilés, Cangas de Onís, Cangas del Narcea, Grado, Langreo (La Felguera i Sama), Mieres, Villaviciosa i Llanes. W skład księstwa Asturii wchodzi jedna prowincja o takiej samej nazwie.
Położenie.
Asturia jest położona w północnej Hiszpanii nad Zatoką Biskajską, od wschodu graniczy z prowincją Kantabria, od południa z Kastylią i Leónem, a na zachodzie z Galicją.
Warunki naturalne.
Większą część powierzchni Asturii zajmują Góry Kantabryjskie z kulminacją Torre de Cerredo o wysokości 2648 m n.p.m., na północy wąski pas nadbrzeżnej niziny. Góry Kantabryjskie są silnie rozczłonkowane.
Budowa geologiczna.
Góry Kantabryjskie zbudowane są z wapieni, marmurów i kwarcytów, obniżenia z mniej odpornych łupków i piaskowców. Jest to obszar najbogatszy w skały wapienne na Półwyspie Iberyjskim. Miąższość wapieni dochodzi do 2,5 km. Licznie występują formy krasowe – wąwozy, jaskinie i in.
Ochrona przyrody.
Na południowym wschodzie największy w Hiszpanii Park Narodowy Picos de Europa, założony w 1918, o powierzchni 650 km². Leży on w środkowej części masywu Picos de Europa.
Podział terytorialny.
Asturia jest wspólnotą autonomiczną oraz prowincją. Dzieli się wyłącznie na "comarcas".
Gospodarka.
Przemysł.
Region rozwinięty przemysłowo, koncentracja zakładów występuje głównie w dolinach rzek. Silnie rozwinięty przemysł wydobywczy, stanowiący podstawę gospodarki (eksploatacja złóż węgla kamiennego, rud żelaza, manganu, cynku i ołowiu), ponadto przemysł metalurgiczny (hutnictwo żelaza i metali nieżelaznych), maszynowy, stoczniowy, zbrojeniowy, chemiczny (koksowniczy), włókienniczy, skórzany, szklarski, spożywczy i papierniczy (celuloza).
Rolnictwo.
Uprawa zbóż (głównie pszenica, proso i kukurydza), ziemniaków, winorośli, fasoli, warzyw i owoców. Hodowla bydła i koni, a na wybrzeżu rybołówstwo.
Turystyka.
Liczne kąpieliska na Zielonym Wybrzeżu (hisz. Costa Verde) m.in.: Luarca, Ribadesella, Llanes.
Historia.
Osadnictwo ludności na ziemiach dzisiejszej Asturii miało miejsce już w czasach paleolitu (Altamira).
W drugiej połowie I tysiąclecia p.n.e. tereny zasiedlało celtyckie plemię Asturów, w wyniku wojny kantabryjskiej w latach 25–19 p.n.e. pokonane i podporządkowane Cesarstwu Rzymskiemu.
Na przełomie V i VI wieku miał miejsce podbój terenów dzisiejszej Asturii przez Wizygotów. W czasie arabskiego najazdu na Półwysep Iberyjski (początek VIII wieku), góry Asturii stały się schronieniem dla arystokracji wizygockiej, która pod wodzą Pelagiusza, pierwszego króla Asturii wygrała bitwę pod Covadongą w roku 722 i utworzyła Królestwo Asturii. Nowo powstałe królestwo zapoczątkowało rekonkwistę i do 910 roku wyparło muzułmanów aż po rzekę Duero. Podziały i unie dynastyczne zakończyły się włączeniem w 1230 roku ziem Asturii do Królestwa Kastylii. Od 1388 roku następca tronu Kastylii (a następnie Hiszpanii) nosił tytuł księcia Asturii.
Zaniedbana prowincja królestwa hiszpańskiego w drugiej połowie XIX wieku, po odkryciu złóż węgla i rud żelaza, stała się jednym z najbardziej uprzemysłowionych regionów kraju. W październiku 1934 roku miała miejsce rewolucja robotnicza przeciw udziałowi prawicy w rządzie republiki. Rewolucja została krwawo stłumiona, a w jej pacyfikacji zginęło wielu cywili, gdyż oficerowie pacyfikujący rebelię nakazali traktować miasto jako "wrogie" (tak jak podczas wojen zagranicznych). W okresie wojny domowej 1936–1939 Asturia została opanowana w zaciętych walkach przez frankistów przy udziale korpusu włoskiego. W 1982 roku otrzymała status wspólnoty autonomicznej.

</doc>
<doc id="148726" url="https://pl.wikipedia.org/wiki?curid=148726" title="IMoD">
IMoD

IMoD (od ang. "interferometric modulator display"), iMod (od ang. "interferometric modulator"), nazwa handlowa "Mirasol" – klasa wyświetlaczy wykorzystujących zjawisko rezonansu optycznego.
Wyświetlacz składa się z pikseli zawierających kilkadziesiąt komórek elementarnych, które z kolei są złożone z dwóch przewodzących prąd lustrzanych warstw – cienkiej błony i oddalonej od niej o około 1 μm elastycznej metalowej membrany. Pod wpływem przyłożonego napięcia odległość ta zmienia się, co powoduje, że pewne długości fal pod wpływem interferencji zostają wzmocnione, a inne osłabione i tą drogą uzyskuje się różne barwy emitowanego światła. Tak więc wyświetlanie obrazu powstaje na zasadzie selektywnego odbicia pożądanych barw. Pozwala to na wykorzystanie światła otoczenia do pokazania obrazu, a dodatkowo jednocześnie na dostosowanie jasności obrazu do światła otoczenia.
Zalety:
Wyświetlacze IMoD są przeznaczone do zastosowania w telefonach komórkowych i podobnym sprzęcie przenośnym. Zostały opracowane i są obecnie rozwijane przez firmę Qualcomm. Korzystając z umowy licencyjnej, w maju 2007 koreańska firma "Ubixon" zastosowała na skalę przemysłową wyświetlacze IMoD w bezprzewodowych słuchawkach z interfejsem Bluetooth.
Zjawisko interferometryczne występuje także w nanostrukturach na skrzydłach motyli w okolicy równika, dzięki czemu mają bardzo jaskrawe kolory w pełnym słońcu.

</doc>
<doc id="148727" url="https://pl.wikipedia.org/wiki?curid=148727" title="FED (wyświetlacz)">
FED (wyświetlacz)

FED (od ang. "field-emission display"), wyświetlacz z emisją polową – rodzaj wyświetlacza działającego na zasadzie zderzania przyśpieszonych elektronów z ekranem pokrytym luminoforem, znanej ze zwykłych telewizorów i monitorów kineskopowych, z tą różnicą, że pojedyncze działo elektronowe zastąpiono opartymi na zjawisku tunelowym katodami z emisją polową. Katody są wykonane w postaci nanorurek węglowych i pracują na zimno, dzięki czemu mogą być bardzo gęsto upakowane.
Zaletami wyświetlacza z emisją polową są:

</doc>
<doc id="148728" url="https://pl.wikipedia.org/wiki?curid=148728" title="Lista hiszpańskich wspólnot autonomicznych według liczby ludności">
Lista hiszpańskich wspólnot autonomicznych według liczby ludności

Lista hiszpańskich wspólnot autonomicznych według liczby ludności:

</doc>
<doc id="148729" url="https://pl.wikipedia.org/wiki?curid=148729" title="Lista hiszpańskich wspólnot autonomicznych według powierzchni">
Lista hiszpańskich wspólnot autonomicznych według powierzchni

Lista hiszpańskich wspólnot autonomicznych według powierzchni:
Zobacz też.
Lista hiszpańskich wspólnot autonomicznych według liczby ludności

</doc>
<doc id="148730" url="https://pl.wikipedia.org/wiki?curid=148730" title="Błatnia">
Błatnia

Błatnia ("Góra Błotna", 917 m n.p.m.) – szczyt górski w grupie Klimczoka w Paśmie Wiślańskim Beskidu Śląskiego.
To niewybitne wypiętrzenie grzbietu, wznoszące się nad Doliną Wapienicy, niecałe 4 km na zachód od Klimczoka, jest zwornikiem dla biegnącego w kierunku zachodnim ramienia Czupla – Łazka – Zebrzydki oraz dla odgałęziającej się ku północy rosochy Przykrej, Wielkiej Polany i Palenicy. Wierzchołek, grzbiety w jego rejonie oraz południowe stoki opadające ku dolinie Chrobaczego Potoku w Brennej pokryte są ciągiem polan, które do II wojny światowej stanowiły tradycyjny ośrodek gospodarki pasterskiej. Większą część stoków pokrywają lasy mieszane lub bukowe.
Nazwa.
Pierwotna nazwa góry lub odpowiedniego odcinka grzbietu, używana przez miejscową ludność, brzmiała zapewne "Błotny". W 1571 wymieniana była w dokumentach niemieckich jako "Berg Blatin", później w pismach czeskich jako "Blatny" lub "Blatna". Na mapach austriackich z początku XX wieku szczyt figuruje jako "Blatny". Po I wojnie światowej ustaliła się na długo nazwa "Błatnia", gwarowo "Błatnio".
Schronisko turystyczne.
Schronisko PTTK na Błatniej powstało w latach 1925–1926. Zostało wybudowane przez niemieckie Towarzystwo Turystyczne „Przyjaciele Przyrody” (niem. "Touristen-Verein „Naturfreunde”") z Aleksandrowic. W 1945 zostało przejęte przez Polskie Towarzystwo Tatrzańskie, następnie Polskie Towarzystwo Turystyczno-Krajoznawcze.
Obok schroniska węzeł szlaków turystycznych, którymi dotrzeć można m.in. na Klimczok, Szyndzielnię, Przełęcz Salmopolską, do Brennej, Jaworza, Wapienicy, Skoczowa, Grodźca.
Niedaleko schroniska na Błatniej, pod Wielką Cisową, istniała też chatka studencka „Wysoki Zamek”, ale uległa całkowitemu zniszczeniu w wyniku pożaru w latach 90. XX wieku. Obecnie w pobliżu tego miejsca znajduje się restauracja „Rancho”.
Panorama ze szczytu.
Charakterystyczny kopiec na szczycie Błotnego jest doskonałym punktem widokowym. Oferuje on jedną z nielicznych w Beskidzie Śląskim pełną, dookolną panoramę, obejmującą wszystkie najciekawsze szczyty tej grupy górskiej.
Na wschodzie, poza zalesioną kopułą Stołowa, wznosi się masyw Trzech Kopców i Klimczoka, opadający w lewo przez Szyndzielnię ku Pogórzu Cieszyńskiemu. Zwrócone ku nam stoki Klimczoka i Szyndzielni pokrywają lasy bukowo-świerkowo-jodłowe, opadające do Jeziora Wielka Łąka w Wapienicy.
Na prawo od Klimczoka wyłania się upstrzony polanami masyw Skrzycznego (1257 m n.p.m.) – najwyższego szczytu Beskidu Śląskiego. Biegnie od niego w prawo przez Małe Skrzyczne, Malinowską Skałę i Zielony Kopiec aż po czerniejący w dali wał Baraniej Góry (1220 m n.p.m.) główny grzbiet Pasma Wiślańskiego. Na bliższym planie ponad doliną Brennej widnieje dwugarbny Kotarz, zza niego wysuwa się grzbiet Starego Gronia, a spoza Starego Gronia wybiega pasmo Trzech Kopców Wiślańskich – Orłowej i Równicy, zakończone wzniesieniem Lipowskiego Gronia.
Na dalszym planie ponad Trzema Kopcami Wiślańskimi widzimy zalesioną kulminację Kiczor, na prawo od nich stromo opadający ku północy Stożek, a dalej całe pasmo graniczne z Cieślarem, Wielkim Soszowem i oddzieloną szerokim siodłem przełęczy Beskidek Wielką Czantorią (995 m n.p.m.).
Na południowym zachodzie horyzont zamykają szczyty Beskidu Śląsko-Morawskiego: ponad Wielkim Soszowem grzbiet Wielkiego Połomu (1067 m n.p.m.), ponad przełęczą Beskidek – masyw Kozubowej (981 m n.p.m.). Na prawo od Czantorii wyraźny stożek Jaworowego (1032 m n.p.m.) wtapia się w masyw Ropicy (1082 m n.p.m.), zaś ponad nimi dominuje Łysa Góra (Lysá hora, 1323 m n.p.m.) – najwyższy szczyt tej grupy górskiej.
Na południu ponad garbami Kotarza widać w perspektywicznym skrócie nałożone na siebie szczyty pasma Wielkiej Raczy w Beskidzie Żywieckim, a ponad nimi pokazują się czasem najwyższe wierzchołki Małej Fatry na Słowacji.
Po stronie północnej widać rozległą panoramę miasteczek i wsi śląskich od Skoczowa po Bielsko-Białą. W profilu Doliny Wapienicy interesująco prezentują się bielskie osiedla mieszkaniowe dzielnicy Aleksandrowice. W dali połyskuje tafla wody Zbiornika Goczałkowickiego, a przy sprzyjających warunkach atmosferycznych widoczne są nawet odległe Wzgórza Łazisko-Mikołowskie.

</doc>
<doc id="148731" url="https://pl.wikipedia.org/wiki?curid=148731" title="Góry Kantabryjskie">
Góry Kantabryjskie

Góry Kantabryjskie (hiszp. "Cordillera Cantábrica", ast. "Cordelera Cantábrica", gal. "Cordilleira Cantábrica", bask. "Kantauriar mendilerroa") – łańcuch górski w północnej części Hiszpanii na Półwyspie Iberyjskim, położone na północnym skraju Mesety Iberyjskiej, usytuowane równolegle do wybrzeża Zatoki Biskajskiej, ku której stromo opadają. Na zachodzie graniczą z Masywem Galicyjskim, na południowym wschodzie z Górami Iberyjskimi.
Oddzielają Kastylię od Asturii i Kantabrii.
Góry silnie rozczłonkowane. Składają się z kilku grzbietów.
Góry Kantabryjskie powstały w orogenezie hercyńskiej. Długość ok. 450 km, najwyższe wzniesienie Torre de Cerredo w masywie Picos de Europa ma wysokość 2648 m n.p.m. Grzbiety gór zbudowane są z wapieni, marmurów i kwarcytów, obniżenia z mniej odpornych łupków i piaskowców. Jest to obszar najbogatszy w skały wapienne na Półwyspie Iberyjskim. Miąższość wapieni dochodzi do 2,5 km. Licznie występują formy krasowe − wąwozy, jaskinie i in. Występują ślady czwartorzędowych zlodowaceń plejstoceńskich. Występują tu złoża węgla kamiennego, rud żelaza i cynku.
Wilgotne stoki północne porastają lasy liściaste (lasy dębowe do 1000 m, a bukowe do 1700 m), południowe suche stoki są pokryte zaroślami typu makia.
Góry Kantabryjskie są słabo zaludnione, jedyne przejście drogowe i kolejowe prowadzi przez przełęcz Pajares na wysokości 1364 m n.p.m.
W Górach Kantabryjskich, w rejonie Picos de Europa miała miejsce bitwa pod Covadongą – pierwsze zwycięskie starcie wojsk chrześcijańskich z Maurami – uznawany tradycyjnie za początek Rekonkwisty.
Do Gór Kantabryjskich włącza się niekiedy leżące dalej na wschodzie Góry Baskijskie (wtedy to łączna długość wynosi około 600 km), które są odrębnym regionem powstałym w orogenezie alpejskiej, znacznie niższym (Aitzkorri 1544 m n.p.m.) i powiązanym geologicznie z Pirenejami.

</doc>
<doc id="148733" url="https://pl.wikipedia.org/wiki?curid=148733" title="Wilanówka">
Wilanówka

Wilanówka – rzeka przepływająca przez gminę Konstancin-Jeziorna oraz Warszawę, lewostronny dopływ Wisły.
Położenie i charakterystyka.
Wilanówka do lat 50. XX w. była dolnym odcinkiem rzeki Jeziorki, kiedy to postanowiono o sztucznym skróceniu jej biegu w rejonie Obórek (Jeziorka została skierowana bezpośrednio do Wisły). Obecnie Wilanówka jest w istocie zanikającym i zarastającym ciekiem wodnym. Niski stan wody w Wilanówce spowodował jej odcięcie od Stawu Zawadowskiego w Wilanowie i ma negatywny wpływ na poziom wód gruntowych rezerwatu łęgowego Morysin, który opływa od wschodu. Ciek nie ma naturalnego, bezpośredniego połączenia z Wisłą – w rejonie jej ujścia wybudowano kanały i urządzenia doprowadzające i odprowadzające wodę z Wisły do warszawskiej Elektrociepłowni Siekierki. Ciek przepływa przez gminę Konstancin-Jeziorna oraz stołeczne dzielnice Wilanów i Mokotów.
Według Państwowego Rejestru Nazw Geograficznych (PRNG) nazwa Wilanówka obejmuje obecnie część cieku wodnego zaczynającą się od syfonu pod Jeziorką. Do syfonu ciek ten nosi nazwę Kanał Habdziński. Jego wody zasilają Wilanówkę. Za miejsce ujścia Wilanówki uważany jest brzeg Wisły.
Długość rzeki wynosi 16,5 km, w tym 9,961 km na terenie Warszawy. Według innego źródła długość to 14 km, w tym około 9,5 km w granicach stolicy. Szerokość cieku to między 4 a 8 m, głębokość 0,5–1,5 m, nachylenie skarp 1:2, a spadek dna wynosi 0,1‰. Szerokość cieku zwiększa się znacznie po połączeniu z wodami Kanału Sobieskiego. Powierzchnia zlewni rzeki to 142 km².
Największym dopływem Wilanówki jest Potok Służewiecki (poniżej Jeziora Wilanowskiego nazywany Kanałem Sobieskiego). Innym dopływem jest rów Latoszka.
Pozostałościami dawnego koryta Wilanówki są:
Rzeka płynie w opuszczonym zakolu Wisły, przy jego krawędzi.

</doc>
<doc id="148742" url="https://pl.wikipedia.org/wiki?curid=148742" title="Geografia Wielkiej Brytanii">
Geografia Wielkiej Brytanii

Wielka Brytania – jest średniej wielkości wyspiarskim państwem położonym w północno-zachodniej Europie, według klasyfikacji ONZ kraj zaliczany jest do państw Europy Północnej. Kraj zajmuje przeważającą część archipelagu Wysp Brytyjskich, który liczy łącznie ok. 5500 wysp, z czego 140 zamieszkanych. Największe z nich to Wielka Brytania, Irlandia, Hebrydy, Szetlandy, Orkady, Anglesey oraz Wight. Znaczna część powierzchni kraju leży na głównej wyspie o powierzchni 230 tys. km², oddzielonej od kontynentu europejskiego kanałem La Manche i Cieśniną Kaletańską.
Powierzchnia i granice.
Wielka Brytania ma powierzchnię około 245 tys. km².
Skrajne punkty:
Rozciągłość południkowa kraju wynosi 1224 km, a równoleżnikowa 865 km. Sama wyspa Wielka Brytania ma około 950 km długości, a jej średnia szerokość wynosi 300 km.
Wielka Brytania graniczy z następującymi państwami:
Linia brzegowa całkowita wynosi 12 429 km.
Oprócz tego do Wielkiej Brytanii należą terytoria zamorskie np. Gibraltar.
Ukształtowanie poziome.
Wybrzeże jest silnie rozczłonkowane, z licznymi zatokami. Wybrzeża są przeważnie klifowe, strome, zwłaszcza po zachodniej stronie Półwyspu Kornwalijskiego, gdzie sięgają 200 m wysokości, podobnie w Szkocji i w północno-zachodniej Anglii. We wschodniej i południowej Anglii wybrzeża są płaskie, akumulacyjne. Oprócz klifów występują wybrzeża fiordowe w Szkocji, natomiast w Walii i na Półwyspie Kornwalijskim wybrzeża riasowe. Morze Irlandzkie oraz Kanały: Św. Jerzego i Północny oddzielają wyspy Wielką Brytanię i Irlandię, której ok. 80% należy do samodzielnego państwa – Republiki Irlandii, pozostała część, na północnym wschodzie, do brytyjskiej prowincji – Irlandii Północnej. Charakterystyczne dla brytyjskiego wybrzeża są głęboko wcięte zatoki (największe: Kanał Bristolski, Cardigan, Zatoka Liverpoolska, Firth of Clyde, Firth of Forth, Moray Firth) i szerokie estuaria rzek, w których podczas przypływu poziom wody podnosi się o kilka metrów. Amplituda pływów u wybrzeży Wielkiej Brytanii wynosi: 14 m w Kanale Bristolskim, ponad 8 m przy ujściu rzeki Mersey do Zatoki Liverpoolskiej, ok. 6 m w estuarium Tamizy i 1 m u północnych wybrzeży Irlandii Północnej.
Budowa geologiczna.
Wielka Brytania, oprócz terytoriów zamorskich znajduje się na cokole kontynentalnym Europy Zachodniej. Od stałego lądu wyspa jest oddzielona Cieśniną Kaletańską, która wykształciła się podczas interglacjału eemskiego.
Ukształtowanie powierzchni jest zróżnicowane, w znacznym stopniu uformowane w orogenezie kaledońskiej i hercyńskiej, później podlegające ruchom tektonicznym orogenezy alpejskiej, denudacjom i kilkakrotnym zlodowaceniom. Krajobraz cechuje się licznymi formami polodowcowymi, są to m.in.: drumliny, ozy, głazy narzutowe i jeziora.
Wyspy Brytyjskie cechuje złożona budowa geologiczna. Przeważająca część kraju to stare prekambryjskie i paleozoiczne utwory. Prekambryjskie utwory budują góry lądowej części Szkocji, Hebrydów i Szetlandów, część z tych struktur jest pozbawione osadów czwartorzędowych i jest widoczna w postaci wychodni. Ponadto stare skały znajdują się w północnej części Irlandii (obszar należący do Wielkiej Brytanii). Prekambryjskimi skałami są łupki, kwarcyty i marmury. Najstarszym skrawkiem archipelagu jest część masywu na wyspie Lewis. Skały budujące wyżej wymienione obszary pochodzą także z dolnego paleozoiku. Spośród skał dolnego paleozoiku należy wymienić dolomity i piaskowce. Twory te występują na Wyżynie Południowoszkockiej, w południowo-wschodniej części Ulsteru i znaczną część Walii. Wzdłuż pęknięć występują skały wulkaniczne. Góry Wielkiej Brytanii poddane zostały sfałdowaniu w czasie orogenezy kaledońskiej, a następnie podlegały procesom wietrzenia i erozji. Obecny kształt brytyjskich górotworów jest wynikiem procesów górotwórczych i rzeźbotwórczych jakie zaszły po orogenezie kaledońskiej. Osady z górnego paleozoiku (dewon, karbon i perm) wypełniają Nizinę Środkowoszkocką, a w Anglii utworzyły południkowy pas obszarów ciągnących się od Wyżyny Południowoszkockiej do wybrzeży Morza Północnego i południowych wybrzeży Walii. Z utworów górnego paleozoiku zbudowana jest także Kornwalia. W osadach tych dominują wapieni, piaskowce i margle.
Na wschód od pasa warstw górnego paleozoiku ciągną się utwory mezozoiczne, które występują na całej Nizinie Angielskiej i w południowej Anglii. Występują tam jurajskie wapienie i glinki, triasowe piaskowce i zlepieńce i kredowe piaski, glinki i kreda. Spośród osadów kenozoicznych w większej ilości występują tylko eoceńskie gliny i żwiry oraz jeziorne piaskowce i wapienie. Silne ruchy tektoniczne związane z orogenezą alpejską spowodowały odmłodzenie rzeźby Wielkiej Brytanii. Stare, zdenudowane pasma górskie uległy potrzaskaniu; powstały zręby, zapadliska i rowy tektoniczne. Ruchom tektonicznym towarzyszyła działalność wulkaniczna, m.in. wylewy law bazaltowych na Hebrydach, w Górach Kaledońskich i Irlandii Północnej. W wyniku zlodowaceń plejstoceńskich, które 4-krotnie objęły Wyspy Brytyjskie (maksymalny zasięg zlodowacenia do doliny Tamizy), wykształciła się rzeźba polodowcowa, charakteryzująca się występowaniem żłobów, cyrków i szerokich dolin polodowcowych w górach, moren i sandrów – na obszarach nizinnych.
Rzeźba.
Wielką Brytanię można podzielić na dwie strefy: nizinną na południu i wyżynno-górzysta na północy, z tym że obszary górskie znajdują się także w Walii i Kornwalii.
Na północy głównej wyspy znajdują się stare Góry Kaledońskie i Grampiany, rozdzielone rowem tektonicznym. Silnie rozczłonkowane dolinami rzecznymi Góry Kaledońskie są górami średnich wysokości, a ich najwyższym szczytem jest Carn Eige o wysokości 1182 m n.p.m. Granitowe masywy szkockich Grampianów są najwyższe w całej Wielkiej Brytanii. Najwyższy szczyt tych gór jak i całego kraju to Ben Nevis (1345 m n.p.m.). Południowa część Szkocji jest wyżynna, znajduje się tam Wyżyna Południowoszkocka o maksymalnej wysokości 840 m n.p.m. Wzgórza Cheviot stanowią naturalną granicę między Szkocją a Anglią. Góry te wznoszą się maksymalnie do 816 m n.p.m. W środkowej części leżą Góry Pennińskie, które są górami niskimi. Cross Fell jest ich najwyższym szczytem i wznosi się na 893 m n.p.m. Góry te ciągną się równolegle do wybrzeży i występuje tam rzeźba krasowa. Góry Kambryjskie leżą na zachodzie kraju na terytorium Walii. Przeciętna wysokość ich grzbietów przekracza 600 m n.p.m. a ich najwyższy szczyt Snowdon osiąga 1085 m n.p.m.
Środkowa i południowa Anglia to kraina nizinna poprzecinana licznymi pasmami wzgórz. Południowo-wschodnią część tej krainy zajmuje Basen Londyński zwany także Niziną Angielską, ograniczony wzgórzami kredowymi. Tereny nizinne Wielkiej Brytanii to tereny położone na wysokości 120–150 m n.p.m. Na południe od Gór Pennińskich rozciąga się płaska nizina Midlands, ograniczona od południowego wschodu progiem jurajskim (wzgórza Cotswold oraz okolice miasta Northampton), na wschodzie – nizina Fenland; na południowym wschodzie Anglii znajduje się Basen Londyński, otoczony progami kredowymi: od północnego zachodu wapiennymi wzgórzami Chiltern i Wyżyną Wschodnioangielską, od południa – North Downs (wysokość 294 m). Na południe od Basenu Londyńskiego leży płaska antyklina The Weald, ograniczona od południa ciągiem wapiennych wzgórz South Downs, na zachodzie leży wapienna równina Salisbury. Półwysep Kornwalijski cechuje się rozległymi wzniesieniami kopulastymi, z których najwyższy szczyt – Dartmoor osiąga 621 m n.p.m.
Znaczną część Irlandii Północnej zajmują góry, będące przedłużeniem masywów kaledońskich Szkocji; na północy znajduje się pasmo Sperrin Mountains, na południowym wschodzie – Mourne Mountains, z najwyższym szczytem Irlandii Północnej – Slieve Donard (852 m).
Klimat.
Wyspiarskie położenie, a zwłaszcza sąsiedztwo ciepłego Prądu Północnoatlantyckiego (przedłużenie Prądu Zatokowego), opływającego Wyspy Brytyjskie od północy i zachodu, powodują, że Wielka Brytania ma klimat umiarkowany ciepły, wybitnie morski.
Temperatura.
Średnia temperatura w styczniu w Wielkiej Brytanii jest nieco wyższa od zera: waha się od 1-2 °C w centrum Szkocji do 5 °C w Kornwalii. W wyniku działania adwekcji morskiej temperatura zimą może dojść nawet do 17-18 °C w północnej Walii, natomiast w wyniku działalności fenów w północnej Szkocji temperatura może wynieść nawet 22 °C. Temperatura w lipcu wynosi na ogół od 15 °C w Szkocji przez 16-17 °C na wybrzeżach do 20 °C w centrum wyspy jednakże ekstremalne temperatury zanotowane w Londynie wynoszą 38 °C. Temperatura minimalna średnia dobowa w lipcu wynosi od 8-12 °C. Największy wpływ na temperatury ma Atlantyk, który wygładza klimat oraz w nieco mniejszym niż np. w Norwegii czy Islandii Golfstrom.
Opady.
Opady są obfite i występują w ciągu całego roku, jest to cecha wyróżniająca Wielką Brytanię od wielu innych krajów Europy. Deszcz w Wielkiej Brytanii jest zjawiskiem występującym niemal codziennie, zwłaszcza na górskich terenach Szkocji. Opady występują głównie w postaci deszczu. Średnia roczna suma opadów wynosi od powyżej 3000 mm w górach Szkocji do 1000 mm w zachodniej Anglii i około 700 mm we wschodniej Anglii. Około 60% opadów przypada na okres od października do stycznia, najsuchszą porą roku jest wiosna. Śnieg należy do rzadkości, opady śniegu występują jedynie w szkockich górach. Często występują mgły, które na wybrzeżu pojawiają się latem, zaś zimą i jesienią występują w głębi wysp.
Wody.
Bardzo gęsta sieć rzek, z których największymi są: Tamiza, Severn, Trent, Mersey, Clyde. Rzeki są krótkie i cechują wyrównanymi stanami wód w ciągu roku. Główną rzeką kraju jest Tamiza (dł. 338 km, pow. dorzecza 11,4 tys. km²). Tamiza płynie przez Basen Londyński i uchodzi do Morza Północnego szerokim (7–8 km) estuarium. Do Morza Północnego uchodzą również: Trent (długość 274 km) i Great Ouse oraz Tees, Tyne, Tweed i inne. Do Morza Irlandzkiego uchodzi Mersey, do Kanału Bristolskiego – Severn (290 km), a do zatoki Firth of Clyde – główna rzeka Szkocji, Clyde. Większość rzek jest uregulowana (śluzy, zapory, obwałowania koryt rzecznych budowane od XV w.) i skanalizowana. Kanały, budowane od końca XVIII w. połączyły m.in. Tamizę z rzeką Avon (uchodzącą do Kanału Bristolskiego), Mersey z rzekami Great Ouse i Trent. Powstałe szlaki wodne łączą Morze Irlandzkie z Morzem Północnym. Zbudowany na początku XIX w. w Szkocji Kanał Kaledoński (dł. 97 km) połączył zatokę Moray Firth (Morze Północne) i Firth of Lorne (Ocean Atlantycki). Rzeki są wykorzystywane głównie do zaopatrzenia ludności i zakładów przemysłowy w wodę oraz jako szlaki żeglugowe. Szerokie estuaria rzek są doskonałymi miejscami do budowy portów. Rzeki zasilane są niemal wyłącznie opadami deszczu, wyjątek stanowią cieki wypływające ze szkockich gór, które przez krótki okres zasilają śnieżne roztopy.
Wielka Brytania jest krajem bogatym w jeziora, zwłaszcza polodowcowe, które najliczniej występują w górach Szkocji, Górach Kumbryjskich, północnej części Gór Kambryjskich oraz w Irlandii Północnej. Największe jeziora to Lough Neagh, Loch Lomond, Loch Ness, Loch Morar. Loch Morar i Ness są najgłębszymi jeziorami w kraju.
Gleby.
Wielka Brytania cechuje się różnorodnością i przestrzenną zmiennością pokrywy glebowej. W regionach górskich Wielkiej Brytanii występują mało żyzne gleby kamieniste i żwirowe. Bielice iluwialno-żelaziste pokrywają tereny w Szkocji, brunatne wyługowane występują w północnej Anglii, Walii i Irlandii Północnej. W kompleksie z górskimi glebami bielicowymi i brunatnymi powszechnie występują gleby torfowe. Obszary nizinne pokrywają żyźniejsze gleby brunatne i płowe, powstałe na iłach, glinach i piaskach pochodzenia głównie polodowcowego. Duże powierzchnie wschodniej Anglii zajmują gleby oglejone, uformowane z bezwęglanowych glin i iłów. Z wychodniami wapieni mezozoicznych na równinie Salisbury i progach denudacyjnych są związane żyzne rędziny.
Flora.
Mimo iż Wielka Brytania ma dogodne warunki do rozwoju ekosystemów leśnych, to lasy zajmują niewielką część powierzchni kraju (11,8% powierzchni całkowitej). Większość obszarów zajmują łąki i pastwiska. Wielka Brytania leży w strefie europejskich lasów mieszanych. Pierwotnie prawie cały obszar tego kraju porastały kaledońskie lasy mieszane. Dziś fragmenty tego lasu można spotkać jedynie miejscami, na północy kraju. Postępujący rozwój przemysłu i rolnictwa sprawił, że dzisiejszy krajobraz w znaczącym stopniu różni się od tego jaki panował chociażby za czasów słynnego Robin Hooda. Obecnie niemal cały ekosystem leśny to liściaste lasy, będące wtórnymi zbiorowiskami roślinnymi. W lasach tych dominuje buk i dąb. Obszary na północy kraju w głównej mierze zajmują gatunki iglaste – sosny i świerki. Na Półwyspie Kornwalijskim w lasach rosną dęby korkowe.
Wrzosowiska są charakterystyczne dla krajobrazu Szkocji, Irlandii Północnej, wyżyn północnej Anglii i Walii a także Półwyspu Kornwalijskiego. Krzewinkowe zespoły wrzosów i wrzośców, które rozwinęły się m.in. na stokach gór Szkocji występują głównie w miejscach wykarczowanych lasów. Szczyty gór na północy kraju zajmują murawy z udziałem gatunków arktyczno-alpejskich. Krajobraz terenów rolniczych Wielkiej Brytanii, zwłaszcza Anglii, urozmaicają liczne śródpolne zadrzewienia.
Fauna.
Fauna należy do regionu europejskiego lasów mieszanych. Świat zwierzęcy został znacznie przetrzebiony, na wolności pozostały m.in.: jelenie, lisy, borsuki, wydry, gronostaje oraz wiele gatunków ptaków i ryb. Spośród ptaków powszechne są żyjące na wybrzeżach mewy.
Naturalne środowisko chronione jest w trzynastu rezerwatach biosfery i kilku parkach narodowych, m.in. Lake District i Dartmoor. Łączna powierzchnia obszarów podlegających ochronie częściowej (parki krajobrazowe) i całkowitej (rezerwaty przyrody, parki narodowe) wynosi 75,2 tys. km², co stanowi 18,3% powierzchni kraju.

</doc>
<doc id="148743" url="https://pl.wikipedia.org/wiki?curid=148743" title="Seweryn Goszczyński">
Seweryn Goszczyński

Seweryn Goszczyński (ur. 4 listopada 1801 w Ilińcach, zm. 25 lutego 1876 we Lwowie) – polski działacz społeczny, rewolucjonista, pisarz i poeta polskiego romantyzmu. Zasłynął jako autor wierszy patriotycznych oraz jeden z czołowych członków grona mesjanistycznego Andrzeja Towiańskiego. Współcześnie znany zwłaszcza dzięki powieści poetyckiej "Zamek kaniowski" oraz powieści gotyckiej "Król zamczyska". Obok Antoniego Malczewskiego i Józefa Bohdana Zaleskiego zaliczany do „szkoły ukraińskiej” polskiego romantyzmu.
Życiorys.
Pochodził z niezamożnej rodziny szlacheckiej herbu Pobóg. Uczył się w różnych szkołach, najdłużej w szkole bazylianów w Humaniu.
W 1820 przyjechał do Warszawy, wstąpił do tajnego Związku Wolnych Braci Polaków. Gdy wybuchło powstanie w Grecji, w sierpniu 1821 poszedł pieszo na Ukrainę, aby przez Odessę dostać się do Grecji. Zabrakło mu jednak pieniędzy na tę podróż, zatrzymał się więc na Ukrainie. Pozostał tam aż do 1830, prowadząc działalność konspiracyjną. Był ścigany przez policję, co zmuszało go do częstych zmian miejsca zamieszkania. Stworzył wówczas wiele wierszy patriotycznych, m.in. "Ucztę zemsty".
W czerwcu 1830 ponownie przyjechał do Warszawy i wstąpił do sprzysiężenia Piotra Wysockiego. Był jednym z uczestników ataku na Belweder. W powstaniu listopadowym walczył w randze kapitana pod dowództwem generała Józefa Dwernickiego. Brał udział w bitwach pod Stoczkiem i Nową Wsią. Po kapitulacji Warszawy wraz z korpusem generała Rybińskiego udał się do Prus. Przekroczył granicę 5 października 1831 roku w okolicach wsi Jastrzębie, gdzie ogłoszono kapitulację i złożono broń. Armia liczyła jeszcze 19 871 osób, w tym 9 generałów, 89 oficerów sztabowych i 416 młodszych oficerów. Wraz z armią na emigrację udały się też władze powstańcze z ostatnim prezesem Rządu Narodowego Bonawenturą Niemojowskim, członkowie sejmu i liczni politycy m.in. Joachim Lelewel, oraz znany poeta porucznik Wincenty Pol. Po przekroczeniu granicy pruskiej na rzece Pissie żołnierze armii polskiej zostali internowani w obozie w zabudowaniach klasztoru franciszkanów w Brodnicy.
Ciążył na nim wydany zaocznie wyrok przez sąd rosyjski – kara śmierci za udział w powstaniu listopadowym.
Osiedlił się w Galicji, kontynuując działalność polityczno-społeczną. W 1832 założył we Lwowie Związek Dwudziestu Jeden, zaś w 1835 w Krakowie Stowarzyszenie Ludu Polskiego. Przyjaźnił się z Michałem Szweycerem, powstańcem listopadowym, któremu zadedykował wiersz "Przy sadzeniu róż".
W 1838 wyemigrował do Francji. Tam poznał Mickiewicza i Słowackiego. W 1842 wstąpił do Koła Towiańczyków. Odciął się od swojej dawnej działalności politycznej, zrezygnował też z pisarstwa. Żył w dokuczliwej biedzie.
W 1872 dzięki pomocy przyjaciół wrócił do kraju, zamieszkał we Lwowie. Tam zmarł, został pochowany na cmentarzu Łyczakowskim. Na jego mogile, w alei zasłużonych, społeczeństwo Lwowa wystawiło pomnik dłuta Juliana Markowskiego.
Konflikt z Aleksandrem Fredrą.
W 1835 Goszczyński w pracy "Nowa epoka poezji polskiej" skrytykował ostro „niepolski charakter” komedii Aleksandra Fredry. Napisał: „"Nazwiska polskie nie są tym samym, co charaktery polskie; kilka osób, kilka scen narodowych nie rozleją barwy narodowej na wiersze czterech tomów; pasztet przysłów, bez związku z charakterami i z całością dzieła jest tylko słownikiem przysłów; miłosna strona narodu jest to rys kosmopolityczny – a to jest właśnie wszystko, co ma stanowić polskość komedyi Fredra [celowy błąd w odmianie nazwiska], ale cnoty, wady śmieszności, charaktery pojedyncze, fizjonomia ogólna, zgoła cokolwiek tworzy pomniki prawdziwie narodowej indywidualności, tego na próżno byś tam szukał."”. Atak ten wynikał z niskich pobudek. Jak wspomina w swoich pamiętnikach sam Goszczyński, stracił on do Fredry szacunek w 1832, gdy starał się o fundusze na pismo Związku Dwudziestu Jeden. Fredro jako członek komitetu przyznającego subwencję zażądał, by członkowie komitetu mogli cenzurować artykuły, które będą przecież sponsorować. Goszczyński nie zgodził się na ten warunek i pismo nigdy nie powstało. Tekst Goszczyńskiego był pierwszym z szeregu ataków (Wincenty Pol, Edward Dembowski, Leszek Dunin Borkowski, anonimowy artykuł w poznańskim „Tygodniku Literackim”) na komediopisarza, które doprowadziły do wieloletniego milczenia Fredry (sam pisarz podawał, że trwało ono 13–15 lat, badacze wyznaczają jego długość na 12–19 lat).
Poeta małej ojczyzny.
Seweryn Goszczyński jest jednym z tych twórców rodzimego romantyzmu, na których niezatarte piętno odcisnął charakter kultury małej ojczyzny. Poeta dorastał na Ukrainie i w Galicji, gdzie dość wcześnie skończywszy edukację – opuścił szkołę humańską w piątej klasie – przebywał do dwudziestego ósmego roku życia, zdobywając wiedzę w sposób nieregularny, wsłuchując się niejednokrotnie w opowieści ludzi starszych, poznając nie tylko wyższą kulturę, zawartą w literaturze, ale i ludową kulturę lokalną. Lwia cześć dorobku Goszczyńskiego, z "Zamkiem kaniowskim" na czele, dotyczy mniej lub bardziej bezpośrednio ziem, które poznał jako dziecko i człowiek młody, ich historii, kultury i sytuacji mieszkańców.
O ile w przypadku Mickiewicza elementy kultury ludowej Wileńszczyzny były tylko motywem wzbogacającym poetykę romantyczną poprzez możliwość wplatania w romantyczny obraz świata sposobu jego pojmowania i interpretowania dalekiego od światowego, wielkomiejskiego, ale ludowego, zaściankowego, czasem jeszcze pogańskiego, u Goszczyńskiego jest odwrotnie. To nurt romantyczny ze swym irracjonalizmem, rewolucjonizmem i szacunkiem dla dorobku kultur narodowych, dał twórcy możliwość ujęcia spraw Ukrainy, Galicji i ziem sąsiednich – również Karpat z Tatrami w ramy poetyki romantycznej.
Twórczość Goszczyńskiego zalicza się do tak zwanej szkoły ukraińskiej. Silne są w niej echa przywiązania do ziemi i kultury Ukrainy. Jednak owa mała ojczyzna, która tak silny wpływ wywarła na twórczość i postawę autora "Zamku kaniowskiego", sięga poza dzikie pola, obejmuje całą Galicję. Był pierwszym, który w literaturze polskiej opisał Gorce, zwiedził je podczas gościnnego pobytu na dworze Leona Tetmajera (krewnego Kazimierza) w Łopusznej. Goszczyński był także jednym z pierwszych, którzy do literatury polskiej wprowadzili motywy tatrzańskie ("Dziennik podróży do Tatrów", "Oda. Powieść tatrzańska z czasów Bolesława Chrobrego"). Goszczyński był opiekunem w czasie górskich wypraw młodego Kazimierza Przerwy-Tetmajera. Legenda głosi, że w czasie jednej z nich miał uratować przyszłego poetę-dekadenta, a wtedy kilkuletniego chłopca, przed upadkiem w przepaść. Tetmajer wspomina to ocalenie w opowiadaniu "Stara książka i stara pieśń" (jednym z opowiadań cyklu "Na skalnym Podhalu"), pisząc: „"Kiedy miałem lat dziewięć, złapał mnie lecącego w Strążyskach z uboczy od wyschłego koryta potoku, gdzie byłbym się na nic rozbił; on mię potem do poezji pchnął"”. Przerwa-Tetmajer zaznacza też istotną rolę Goszczyńskiego jako tego, który odnalazł go dla poezji.

</doc>
<doc id="148745" url="https://pl.wikipedia.org/wiki?curid=148745" title="Iwan Gonta">
Iwan Gonta

Iwan Gonta, ukr. Іва́н Ґо́нта (ur. 1705 w Rososzkach, zm. 1768 w Serbach) – setnik nadwornej milicji magnata Franciszka Salezego Potockiego, w 1768 jeden z przywódców powstania chłopskiego na Ukrainie Prawobrzeżnej, tzw. koliszczyzny.
Życiorys.
Syn ruskiego chłopa spod Humania. Był setnikiem nadwornej milicji wojewody kijowskiego Franciszka Salezego Potockiego, od którego otrzymał w dzierżawę swoją rodzinną wieś oraz Oradówkę.
Według wspomnień Weroniki Krebsowej, córki zarządcy Humania Rafała Mładanowicza, uratowanej przez Gontę podczas rzezi humańskiej, „on nie tylko mówił, ale także pisał pięknie po polsku, a jego wychowanie było takie, że teraz można uznać go za szlachcica”. Franciszek Salezy Potocki miał zamiar nobilitować Gontę.
Razem z dowodzonym przez siebie oddziałem zamiast bronić Humania zdradził Potockiego i dołączył do hajdamaków Maksyma Żeleźniaka. Po rzezi w Humaniu dokonanej 21 czerwca 1768, w której mordowano szlachtę, Żydów oraz kler rzymskokatolicki i unicki, chłopi ruscy ogłosili go księciem humańskim.
7 lipca (27 czerwca s.s) 1768 pojmany przez Rosjan podstępem (podczas pozornej fraternizacji uczestników koliszczyzny z Kozakami dońskimi – żołnierzami Imperium Rosyjskiego) wraz z 65 Kozakami zaporoskimi (poddanymi Rosji) i 780 Kozakami poddanymi polskimi przez przybyłych pod Humań Kozaków dońskich – rosyjskich żołnierzy generała Kreczetnikowa, został wydany staroście halickiemu Franciszkowi Ksaweremu Branickiemu i stracony po torturach (obdarty ze skóry i poćwiartowany żywcem) we wsi Serby (obecnie "Hontiwka") koło Mohylowa.
Upamiętnienie postaci na Ukrainie.
Na Ukrainie jego postać otoczona jest szacunkiem, w m.in. miastach: Lwowie, Kijowie, Żytomierzu, Czerniowcach, Dubnie, Winnicy a także w samym Humaniu istnieją ulice jego imienia. W Kijowie ponadto działa organizacja jego imienia – „Fundacja na rzecz konsolidacji państwowości Ukrainy Iwana Gonty”. W Chrystynówce wzniesiono jego pomnik. Podczas odsłonięcia pomnika w Chrystynówce mer Mykoła Nakoneczny podkreślił, że "pomnik Gonty będzie przypominał Ukraińcom, że powinni walczyć o ojczystą ziemię z jej ciemiężcami".
Iwan Gonta jest bohaterem poematu Tarasa Szewczenki pt. "Hajdamacy" (1841).

</doc>
<doc id="148748" url="https://pl.wikipedia.org/wiki?curid=148748" title="Flaga Laosu">
Flaga Laosu

Flaga Laosu – prostokąt podzielony na trzy poziome pasy: czerwony, niebieski, czerwony. Środkowy niebieski pas jest dwa razy szerszy niż czerwony dolny i górny. Pośrodku flagi znajduje się białe koło.
Symbolika.
Kolor czerwony symbolizuje krew poległych w walce o niepodległość kraju, zaś niebieski bogactwo kraju. Białe koło natomiast oznacza księżyc widziany nad rzeką Mekong oraz jedność narodu pod socjalistycznym rządem Partii Ludowo-Rewolucyjnej.
Historia.
Obecna flaga Laosu obowiązuje od 1975 roku, kiedy to 2 grudnia została zatwierdzona przez nowy socjalistyczny rząd po obaleniu monarchii. Do tego czasu flaga Laosu była czerwona ze trójgłowym białym słoniem (oznaczającym boga Erevan) pośrodku. Powyżej słonia mieściło się dziewięć parasoli, a on sam stał na pięciopoziomowym piedestale. Biały słoń jest królewskim symbolem w Azji Południowo-Wschodniej. Trzy głowy oznaczały trzy królestwa (Wientian, Luangprabang i Xiengkhoung), z których później powstało Królestwo Laosu. Parasole to podobnie jak biały słoń również symbol królewski, a piedestał oznaczał ustawy, na których oparte zostało Królestwo.

</doc>
<doc id="148749" url="https://pl.wikipedia.org/wiki?curid=148749" title="Karol Kniaziewicz">
Karol Kniaziewicz



</doc>
<doc id="148750" url="https://pl.wikipedia.org/wiki?curid=148750" title="Pasquale Macchi">
Pasquale Macchi

Pasquale Macchi (ur. 9 listopada 1923 w Varese, zm. 5 kwietnia 2006 tamże) – włoski duchowny rzymskokatolicki, osobisty sekretarz papieża Pawła VI w latach 1963–1978, prałat Loreto w latach 1989–1996, od 1996 arcybiskup senior prałatury Loreto.
Życiorys.
Przyjął święcenia kapłańskie 15 czerwca 1946. Pełnił funkcję osobistego sekretarza papieża Pawła VI w latach 1963–1978, był autorem wstępu do opracowania medytacji religijnych Pawła VI „"Myśli o śmierci"” – wydanych w Watykanie w 1979.
W grudniu 1988 został mianowany arcybiskupem tytularnym i Prałatem Loreto. Sakrę biskupią otrzymał 6 stycznia 1989 z rąk papieża Jana Pawła II, któremu towarzyszyli arcybiskupi Edward Cassidy i Jose Tomas Sanchez. Arcybiskup Macchi przeszedł na emeryturę 7 października 1996.
Jego poprzednikiem na urzędzie Prałata Loreto był abp. Loris Capovilla (osobisty sekretarz Jana XXIII), a następcą – bp. Angelo Comastri.

</doc>
<doc id="148752" url="https://pl.wikipedia.org/wiki?curid=148752" title="Construction Time Again Tour">
Construction Time Again Tour

Construction Time Again Tour – siódma trasa koncertowa grupy muzycznej Depeche Mode, w jej trakcie odbyło się czterdzieści osiem koncertów.
Lista utworów.
1984.06.02.
W Ludwigshafen zespół wystąpił jako support przed Eltonem Johnem.

</doc>
<doc id="148754" url="https://pl.wikipedia.org/wiki?curid=148754" title="Heliox">
Heliox

Heliox – mieszanina gazów używana do oddychania w czasie nurkowania, stanowiąca alternatywę dla powietrza.
Heliox składa się z dwóch gazów, tlenu oraz helu w różnych proporcjach, które dobierane są do konkretnego nurkowania. Mieszaninę tę, podobnie jak trimix, hydrox i neox, stosuje się w nurkowaniach głębokich. Dzięki zastąpieniu azotu helem wyeliminowane jest ryzyko wystąpienia narkozy azotowej.
Istotną wadą helu jest wysoki współczynnik przewodzenia ciepła, które powoduje że nurek traci ciepło nie tylko przez skórę, przed czym chroni skafander nurkowy, ale także w procesie oddychania, przed czym nie można zabezpieczyć się w przypadku najczęściej używanych aparatów oddechowych o obiegu otwartym. Z tego względu nurek oddychający helioksem musi być wyposażony w ogrzewanie, aby zapobiec groźnemu dla życia wychłodzeniu organizmu. Alternatywą może być też używanie mieszanek zawierających mniej helu, np. trimiksu.
Butle zawierające heliox (a także jakikolwiek gaz inny niż powietrze) muszą być wyraźnie oznaczone, gdyż omyłkowe nurkowanie z wykorzystaniem gazu innego niż uwzględniony w planie nurkowania lub zaprogramowany w komputerze nurkowym stanowi poważne zagrożenie dla życia nurka.
Stosowanie do oddychania gazów innych niż powietrze wymaga wiedzy, którą nabyć można na specjalistycznych kursach.

</doc>
<doc id="148755" url="https://pl.wikipedia.org/wiki?curid=148755" title="Krasowienie">
Krasowienie



</doc>
<doc id="148756" url="https://pl.wikipedia.org/wiki?curid=148756" title="Stanislav Gross">
Stanislav Gross

Stanislav Gross (ur. 30 października 1969 w Pradze, zm. 16 kwietnia 2015 tamże) – czeski polityk, parlamentarzysta, od 2000 do 2004 minister spraw wewnętrznych, przewodniczący Czeskiej Partii Socjaldemokratycznej i premier Czech w latach 2004–2005.
Życiorys.
Był absolwentem technikum kolejowego, gdzie zdobył zawód maszynisty. Przez krótki czas pracował w czechosłowackiej kompanii kolejowej, po czym do 1990 odbywał służbę wojskową. W 1999 ukończył zaoczne studia prawnicze na Uniwersytecie Karola w Pradze.
Po aksamitnej rewolucji w 1989 wstąpił do Czeskiej Partii Socjaldemokratycznej, gdzie jako młody działacz zrobił szybką karierę. W latach 1990–1994 był liderem Młodych Socjaldemokratów, a w 1992 został członkiem czeskiego parlamentu. Do Izby Poselskiej był następnie wybierany w 1996, 1998 i 2002, zasiadając w niej do 2004. W 1995 dzięki poparciu ówczesnego lidera ČSSD Miloša Zemana został przewodniczącym klubu poselskiego. Po wygranych przez socjaldemokratów wyborach w 1998 został wiceprzewodniczącym parlamentu, a w kwietniu 2000 w czasie rekonstrukcji rządu Miloša Zemana otrzymał tekę ministra spraw wewnętrznych. Pozostał na tej funkcji również w utworzonym w lipcu 2002 gabinecie Vladimíra Špidli, obejmując dodatkowo funkcję wicepremiera.
4 sierpnia 2004 został mianowany przez prezydenta Vaclava Klausa na urząd premiera. W tym samym roku został przewodniczącym socjaldemokratów, wcześniej od 2001 zajmował stanowisko wiceprzewodniczącego partii. Zakończył urzędowanie jako premier 25 kwietnia 2005, odchodząc w tym samym roku z funkcji partyjnej. Ustąpił na skutek skandalu majątkowego, gdy nie potrafił wyjaśnić źródeł swojego szybkiego wzbogacenia. Praktykował później jako prawnik, zajmował się też działalnością gospodarczą.
Był żonaty, miał dwie córki. Zmarł na skutek stwardnienia zanikowego bocznego.

</doc>
<doc id="148757" url="https://pl.wikipedia.org/wiki?curid=148757" title="Dyląż garbarz">
Dyląż garbarz

Dyląż garbarz ("Prionus coriarius") – chrząszcz z rodziny kózkowatych.
Opis gatunku.
Boczne brzegi przedplecza z trzema zaostrzonymi kolcami. Pokrywy skórzaste, pomarszczone, lekko błyszczące z trzema niewyraźnymi, podłużnymi żeberkami. Ciało krępe i wypukłe. Czułki samic mają 11 członów, u samców 12. Chrząszcze głośno strydulują.

</doc>
<doc id="148759" url="https://pl.wikipedia.org/wiki?curid=148759" title="Premierzy Czechosłowacji">
Premierzy Czechosłowacji



</doc>
<doc id="148762" url="https://pl.wikipedia.org/wiki?curid=148762" title="Ali Chamenei">
Ali Chamenei

Sayyid Ali Hosseini Chamenei ( []; ur. 17 lipca 1939 w Meszhedzie) – irański duchowny i polityk. Ajatollah, w latach 1981–1989 prezydent, zaś od 1989 – drugi w historii, po Chomejnim, Najwyższy Przywódca Islamskiej Republiki Iranu.
Działacz religijnej opozycji przeciwko rządom szacha Mohammada Rezy Pahlawiego, następnie jeden z najbliższych współpracowników ajatollaha Ruhollaha Chomejniego podczas irańskiej rewolucji islamskiej.
Życiorys.
Wczesna działalność.
Pochodzi z rodziny szyickiego duchownego pochodzenia azerskiego. Wychowywał się w Meszhedzie. Ukończył islamskie studia w zakresie prawa i teologii, rozpoczynając je w An-Nadżafie, a kontynuując i kończąc w Ghomie, m.in. pod kierunkiem Ruhollaha Chomejniego. Gdy Chomejni musiał opuścić Iran, Chamenei wrócił do Meszhedu. Jeszcze w młodości związał się z religijną opozycją wobec rządów Mohammada Rezy Pahlawiego, której głównym ideologiem był ajatollah Ruhollah Chomejni. W latach 70. XX wieku był kilkakrotnie aresztowany. W latach 1976-1977 razem z Mortezą Motahharim, Mohammadem Behesztim, Alim Akbarem Haszemim Rafsandżanim, Mohammadem Dżawadem Bahonarem, Mohammadem Mofattehem i Mohammadem Rezą Mahdawim Kanim był wśród twórców Stowarzyszenia Duchowieństwa Walczącego, które miało budować poparcie dla ruchu na rzecz rewolucji islamskiej, według koncepcji ajatollaha Ruhollaha Chomejniego, przejmując faktyczną kontrolę nad meczetami, szkołami religijnymi i stowarzyszeniami religijnymi. Odegrały one później znaczącą rolę podczas rewolucji islamskiej. Działał również w kołach literackich i teologicznych, zajmując się pisaniem tekstów religijnych i tłumaczeniem ich z języka arabskiego na perski. W lecie 1978 został aresztowany po raz kolejny.
Rewolucja islamska.
W czasie rewolucji islamskiej był członkiem Rady Rewolucyjnej, a następnie wszedł do kierownictwa Partii Republiki Islamskiej. Był bliskim współpracownikiem Chomejniego, który dla podkreślenia ich bliskich relacji nazywał go "Alim Agą". Był w opozycji wobec pierwszego prezydenta Iranu Abol Hassana Bani-Sadra i przyczynił się do jego odejścia z urzędu. 27 czerwca 1981 został ciężko ranny w zamachu zorganizowanym najprawdopodobniej przez Ludowych Mudżahedinów. Po zamachu na trwałe stracił władzę w prawej ręce. Po śmierci Mohammeda Behesztiego w zamachu zorganizowanym przez tę samą organizację został sekretarzem generalnym Partii Republiki Islamskiej.
Prezydent Iranu.
2 października 1981 został wybrany na prezydenta Iranu, uzyskując blisko 95% głosów. Przedstawił następnie kandydaturę Alego Akbara Welajatiego na stanowisko premiera kraju, jednak zawetował ją parlament. Zaakceptowany został drugi wskazany przez prezydenta kandydat – Mir-Hosejn Musawi. Chomejni, Chamenei i Musawi w zgodzie kierowali polityką irańską przez kolejne kilka lat. Chamenei związany był z konserwatywnym skrzydłem Partii Republiki Islamskiej.
W 1985 Ali Chamenei uzyskał reelekcję. Po tym wydarzeniu próbował doprowadzić do usunięcia Musawiego ze stanowiska premiera, jednak przeszkodził mu w tym Chomejni. Relacje między Chameneim i Musawim były od tego momentu złe. Widząc spory wewnętrzne w Partii Republiki Islamskiej, Chamenei razem z Alim Akbarem Haszemem Rafsandżanim przekonał ajatollaha Chomejniego do jej rozwiązania. W 1988 opowiadał się za zakończeniem wojny iracko-irańskiej, uznając, że wskutek poparcia zagranicznych mocarstw dla Iraku była ona dla Iranu niemożliwa do wygrania.
Ajatollah Chomejni początkowo wskazywał jako swojego następcę ajatollaha Alego Hosejna Montazeriego, jednak ostatecznie zmienił zdanie. Przed śmiercią sugerował, że życzy sobie, by Chamenei został kolejnym Najwyższym Przywódcą Islamskiej Republiki Iranu. Chamenei był wówczas za młody i nie posiadał stosownego tytułu ajatollaha (był jedynie chodżdżatoeslamem. W związku z tym podjęto prace nad zmianą konstytucji Iranu, jednak do śmierci Chomejniego nie ukończono ich. Mimo to w sierpniu 1989 Ali Chamenei został wybrany przez Zgromadzenie Ekspertów na nowego Najwyższego Przywódcę, natychmiast też otrzymał tytuł ajatollaha. Nowym prezydentem został natomiast blisko współpracujący z nim Rafsandżani.
Najwyższy Przywódca Iranu.
Pozycja nowego Najwyższego Przywódcy była nieporównywalnie niższa od tej, którą cieszył się Ruhollah Chomejni. Mimo politycznej zręczności, jaką się wykazywał, nie potrafił odgrywać symbolicznej roli poprzednika i w pełni zintegrować wokół siebie różnych stronnictw politycznych.
Mimo wyboru na Najwyższego Przywódcę Ali Chamenei nie cieszył się całkowitym poparciem irańskiego duchowieństwa. Legitymizacja jego władzy była kwestionowana. Ajatollah próbował wzmacniać swój autorytet, włączając instytucje religijne w system aparatu władzy lub do sieci subwencjonowanych przez państwo fundacji i stowarzyszeń. Oznaczało to poważne ograniczenie niezależności duchownych wobec władzy centralnej. Na początku lat 90. prowadził kampanię przeciwko "agresji kulturalnej Zachodu". Według Thierry'ego Coville'a Chamenei nie był nigdy zwolennikiem rozwiązań siłowych, preferował "grę instytucjonalną", z pragmatycznych względów poparł otwarcie gospodarcze Iranu na świat, krytykował niektóre brutalne działania irańskich instytucji wojskowych i paramilitarnych (m.in. atak na protestujących studentów Uniwersytetu Teherańskiego w 1999).
Bardzo dobre relacje Najwyższego Przywódcy z prezydentem Rafsandżanim zaczęły psuć się już ok. 1993. W wymienionym roku Chamenei w liście otwartym zażądał od niego większego zainteresowania losem najuboższych i zredukowania zależności Iranu od zagranicznego importu, kredytów i handlu ropą naftową. W parlamencie rząd był krytykowany za nieudolność w odbudowie kraju ze zniszczeń wojennych.
Prezydentura Mohammada Chatamiego.
W 1997 prezydentem Iranu został Mohammad Chatami, który w wyborach prezydenckich startował pod hasłami demokratyzacji, państwa prawa i budowy prawdziwego społeczeństwa świeckiego. Stało się tak wbrew życzeniom Chameneiego, który popierał konserwatywnego kandydata Alego Akbara Nategh Nuriego. Trzy lata później zwolennicy reform odnieśli również sukces w wyborach do Zgromadzenia Ustawodawczego. Najwyższy Przywódca początkowo deklarował neutralność w sporze między reformatorami a konserwatystami, jednak w miarę umacniania się pozycji pierwszej frakcji coraz wyraźniej wspierał drugą. Rada Strażników oraz zdominowana przez konserwatystów Rada Ustalania Właściwego Porządku blokowały propozycje zmian w państwie zgłaszane przez reformatorów; Rada Strażników wetowała zarówno liberalizacyjne ustawy w dziedzinie gospodarki, jak i prawa zmierzające do liberalizacji systemu politycznego. Konserwatyści w walce politycznej wykorzystali kontrolowany przez siebie aparat sądowniczy, doprowadzając do zamknięcia ponad stu liberalnych czasopism i fali aresztowań dziennikarzy. Aresztowania dotknęły również bliskich współpracowników Chatamiego. Chatamiemu uniemożliwiono również przewartościowanie metod prowadzenia irańskiej polityki zagranicznej. Reformatorzy z kolei surowo krytykowali Najwyższego Przywódcę, twierdząc, że nie miał on legitymacji do sprawowania urzędu, jako że nie uzyskał tytułu ajatollaha w przyjęty w tradycji sposób. Równocześnie Chatami poszukiwał porozumienia i dialogu z Chameneim, co jednak nie dało rezultatów. W 2000 Chamenei zablokował prace nad nowym prawem prasowym zgłoszonym przez reformatorów. Brak sukcesów we wdrażaniu reform doprowadził do utraty przez Chatamiego poparcia, jakim początkowo się cieszył. Równocześnie na początku XXI w. w Iranie wielokrotnie wybuchały lokalne protesty, podczas których krytykowana była osoba Chameneiego i jego polityka.
W 2001 Ali Chamenei potępił atak na World Trade Center. Po rozpoczęciu w 2003 wojny w Iraku Ali Chamenei publicznie wyrażał zadowolenie z amerykańskiej interwencji przeciw Saddamowi Husajnowi.
Prezydentura Mahmuda Ahmadineżada.
W 2005 kolejnym prezydentem Iranu został konserwatysta Mahmud Ahmadineżad, wspierany przez Najwyższego Przywódcę i Korpus Strażników Rewolucji Islamskiej. Jego relacje z Najwyższym Przywódcą również nie były jednak proste, oba ośrodki władzy w pierwszych latach silnie rywalizowały o wpływy. W październiku 2005 Chamenei nakazał Radzie Ustalania Właściwego Porządku kontrolowanie rządu, zaś rok później ogłosił, wbrew opinii prezydenta, że 80% irańskiej gospodarki powinno znaleźć się w rękach prywatnych. Według Michaela Axworthy'ego Ahmadineżad był gotów podporządkować się samemu Chameneiemu, jednak nie zamierzał w całości rezygnować z politycznej niezależności i ograniczyć się do wykonywania poleceń innych wpływowych konserwatystów.
Przed wyborami prezydenckimi w Iranie w 2009 Chamenei udzielał zdecydowanego poparcia Ahmadineżadowi. Natychmiast po ogłoszeniu pierwszych wyników głosowania nazwał zwycięstwo urzędującego prezydenta "sądem boskim". Reformatorzy oskarżyli następnie rząd Iranu o sfałszowanie wyborów; doszło do masowych protestów, których uczestnicy atakowali również Najwyższego Przywódcę.15 sierpnia 2012 roku przywódca duchowy Iranu zapowiedział, że Izrael „zniknie z pejzażu” regionu. Nie dystansował się również od licznych antyizraelskich i antysemickich wypowiedzi prezydenta Ahmadineżada, chociaż dochodziło między nimi do publicznych sporów w innych kwestiach.
Prezydentura Hasana Rouhaniego.
Ali Chamenei wyraził w październiku 2015 "warunkowe" poparcie dla porozumienia w sprawie irańskiego programu nuklearnego, zastrzegając jednak, że nie wyraża zgody na dalsze zacieśnianie relacji z państwami Europy Zachodniej i ze Stanami Zjednoczonymi. Stwierdził również, że Iran wycofa się z porozumienia natychmiast, jeśli sygnatariusze traktatu nałożą na Teheran nowe sankcje.

</doc>
<doc id="148763" url="https://pl.wikipedia.org/wiki?curid=148763" title="Flaga Rosji">
Flaga Rosji

Flaga Rosji – jeden z symboli państwowych Federacji Rosyjskiej, w użyciu "de facto" od 1668 roku jako flaga carska i nieco później rosyjski sztandar narodowy. Jako oficjalna flaga państwowa była używana w kilku wariantach w latach 1883–1917. Ponownie została oficjalnie wprowadzona jako flaga Rosyjskiej FSRR w 1991 roku i po niewielkich zmianach w proporcjach oraz odcieniach kolorów z 1993 roku jest używana do dziś. 
Historia.
Według legendy, flaga została wprowadzona podczas podróży cara Piotra Wielkiego do Holandii w 1699, gdzie car uczył się budowy okrętów. Rzekomo dla swej floty Piotr wziął za przykład właśnie flagę Holandii. Faktycznie biało-granatowo-czerwona flaga była wprowadzona przez cara Piotra Wielkiego w 1693 dla marynarki, ale od 1705 była używana jako flaga floty handlowej. W niemieckiej książce, wydanej w roku 1695, biało-granatowo-czerwona flaga ze złotym dwugłowym orłem określona została „Flagą cara moskiewskiego”. Prawdopodobne jest , że barwy tamtej flagi pochodzą od barw herbu Wielkiego Księstwa Moskiewskiego (ten sam herb ma Moskwa: biały – umaszczenie wierzchowca św. Jerzego, niebieski – barwa jego płaszcza, czerwony – barwa tarczy). Pierwszy rosyjski okręt "Orioł" ("Orzeł"), odbudowany przez ojca Piotra Wielkiego – cara Alekseja Michajlowicza Romanowa – w roku 1667 także miał flagę biało-granatowo-czerwonych kolorów.
W latach 1699–1883 biało-granatowo-czerwona flaga była używana jako flaga narodowa, nie miała jednak statusu oficjalnego. W roku 1858 przez cesarza Aleksandra II była wprowadzona czarno-żółto-biała flaga państwowa (kolorów herbu Imperium Rosyjskiego oraz dynastii Romanowów), która nie zyskała popularności – powszechnie używane były obie flagi.
Statut oficjalny jako Flaga Narodowa biało-granatowo-czerwony sztandar otrzymał 7 maja 1883 decyzją cara Aleksandra III. Biało-granatowo-czerwona flaga była zatwierdzona jako Oficjalna Flaga Rosji tuż przed koronacją Mikołaja II w 1896. W 1914, w celu wzmocnienia patriotyzmu (w tym samym roku rozpoczęła się I wojna światowa), dodano w kantonie godło rosyjskie. Taka flaga nigdy nie była oficjalnym sztandarem Rosji, lecz przeznaczona była dla używania jako "prywatna" flaga narodowa. Też nie zyskała popularności; ponadto trudno było zrozumieć, co oznacza określenie „prywatna flaga narodowa”.
Wtedy to czerwony kolor oznaczał imperialność, granatowy był kolorem Matki Boskiej, pod której opieką znajdowała się Rosja, biały natomiast to kolor wolności i niezależności.
W okresie ZSRR zerwano z historyczną flagą i wprowadzono nowy symbol, odwołujący się do ideologii komunistycznej i rewolucyjnej (flaga Rosyjskiej FSRR).
Tradycyjna trójkolorowa flaga przywrócona została 22 sierpnia 1991.
Symbolika.
Obecnie najczęściej używa się następującego wyjaśnienia symboliki barw flagi Rosji:
Istnieje jeszcze jedno dopuszczalne traktowanie znaczeń kolorów flagi (tzw. wyjaśnienie „państwowe”), według niego barwy oznaczają jedność trzech braterskich wschodniosłowiańskich narodów: biały jest więc kolorem Białorusi, granatowy – Małorusi (Ukrainy), czerwony zaś Wielkorusi (Rosji).

</doc>
<doc id="148765" url="https://pl.wikipedia.org/wiki?curid=148765" title="Funkcja Möbiusa">
Funkcja Möbiusa

Funkcja Möbiusa – funkcja określona przez Augusta Ferdynanda Möbiusa w 1831 roku i zdefiniowana w następujący sposób:
Wartości funkcji Möbiusa dla małych formula_7
Gdy formula_3 jest liczbą pierwszą, wartość funkcji wynosi −1.
Dla formula_9 zachodzi równość:
gdzie sumowanie rozciąga się na wszystkie naturalne dzielniki liczby formula_3 włącznie z 1 i formula_3
Oto sekwencje liczb odpowiadające konkretnym wartościom funkcji Möbiusa:
Wykres funkcji Möbiusa dla formula_14
Funkcja Möbiusa jest funkcją multiplikatywną co oznacza, iż
jeśli formula_16 i formula_17 są liczbami względnie pierwszymi. Istnieje także pojęcie funkcji całkowicie multiplikatywnej, gdzie nie jest wymagany warunek względnej pierwszości, funkcji Möbiusa nie można jednak zaklasyfikować w ten sposób.
Związek z funkcjami trygonometrycznymi.
Spójrzmy na ciąg ułamków
Wybierzmy z niego tylko ułamki, których NWD licznika i mianownika jest równe 1:
Utwórzmy sumę:
Jej wartość jest równa −1. Wynika to z faktu, że 42 ma nieparzystą liczbę dzielników pierwszych i jest liczbą bezkwadratową: 42 = 2 × 3 × 7. (Jeżeli liczba bezkwadratowa miałaby parzystą liczbę dzielników pierwszych wówczas suma równałaby się 1; jeżeli liczba byłaby podzielna przez kwadrat liczby całkowitej wówczas suma wynosiłaby 0; suma jest równa wartości funkcji Möbiusa dla 42.) Ogólnie

</doc>
<doc id="148766" url="https://pl.wikipedia.org/wiki?curid=148766" title="Wacław Bliziński">
Wacław Bliziński

Wacław Bliziński (ur. 28 lipca 1870 w Warszawie, zm. 21 października 1944 w Częstochowie) – ksiądz prałat, założyciel instytucji spółdzielczych, kulturalnych i oświatowych, działacz społeczny i polityk ludowy, spółdzielca; proboszcz w Liskowie k. Kalisza, działacz ludowy; poseł (1919–1922) i senator (1938–1939).
Życiorys.
Był synem Mateusza i Magdaleny z Warychowskich (wychowanki sióstr Szarytek z Przasnysza). Wychowany do życia zgodnie z zasadami chrześcijańskimi i szacunku do tradycji narodowych.
W 1879 roku rozpoczął naukę w gimnazjum, z którego został relegowany za manifestowanie patriotyzmu. W 1887 roku wstąpił do Wyższego Seminarium Duchownego we Włocławku, gdzie był jednym z założycieli i redaktorów tygodnika „Lustro”. W sierpniu 1892 roku otrzymał święcenia kapłańskie z rąk ks. biskupa Aleksandra Bereśniewicza, następnie został wysłany na parafię do Zagórowa, w grudniu 1892 roku do Cieszęcina w powiecie wieluńskim i kolejno do Włocławka na stanowisko wikariusza katedry i urzędnika Konsystorza Generalnego. Po sześciu latach został skierowany na probostwo do Liskowa, gdzie przybył 5 stycznia 1900. Spotkał się tam z niechętnym przyjęciem, które dzięki swojemu zaangażowaniu w pracę społeczną, oświatową i kulturalną z biegiem lat zmieniło się w podziw i głębokie przywiązanie. Szczególną troską otaczał dzieci pozbawione rodziców. Założył sierociniec, szkoły, kółko rolnicze, dom ludowy, ośrodek zdrowia, sklep i kasę kredytową.
Działalność polityczna.
Był pracownikiem Komitetu Ofiary Narodowej Tymczasowej Rady Stanu. 
Był współtwórcą i prezesem Rady Naczelnej Zjednoczenia Ludowego (1916–1917), a następnie posłem na Sejm Ustawodawczy z ramienia utworzonego i kierowanego przez siebie Polskiego Zjednoczenia Ludowego (partii zarejestrowanej w 1919 pod nazwą Narodowego Zjednoczenia Ludowego). W Sejmie Ustawodawczym był członkiem klubu Narodowego Zjednoczenia Ludowego. Brał udział w pracach komisji: Ochrony Pracy, Opieki Społecznej (przewodniczący), Skarbowo-Budżetowej, Spółdzielczej i Zdrowia Publicznego. Wnioskodawca Ustawy o opiece społecznej (1923), uchwalonej przez Sejm I kadencji.
W czasie wojny w 1920 roku został członkiem Obywatelskiego Komitetu Wykonawczego Obrony Państwa w 1920 roku. Był także delegatem Sejmu do Stanów Zjednoczonych (1921).
Pełnił funkcję Dyrektora Departamentu Opieki Społecznej w Ministerstwie Pracy i Opieki Społecznej. Od 1937 roku pracował w Prezydium Organizacji Wiejskiej Obozu Zjednoczenia Narodowego, a potem w Radzie Głównej OZN.
Z nominacji prezydenta Ignacego Mościckiego został senatorem V kadencji (22 listopada 1938). Był wiceprezesem Sądu Marszałkowskiego i członkiem komisji: administracyjno-samorządowej i budżetowej.
Wybuch II wojny światowej zmusił księdza do opuszczenia swojej parafii, ponieważ został umieszczony na liście osób przewidywanych do aresztowania (niem. "Sonderfahndungsbuch Polen"). Choroba, która zakończyła życie kapłana, zastała go w Częstochowie. Zgodnie z jego wolą doczesne szczątki kapłana spoczęły na cmentarzu w Liskowie (14 września 1947).
Uznanie dorobku.
Aktywizacja mieszkańców Liskowa, które stało się symbolem odrodzenia wsi polskiej i zaszczepienie tych doświadczeń w wielu rejonach odradzającej się Polski, a także likwidacja negatywnego stereotypu chłopa.
Dzięki jego działaniom zorganizowano po raz pierwszy na wsi Kongres Eucharystyczny Diecezji Włocławskiej (Lisków 1938).
Za swoją pracę znalazł uznanie w oczach władz kościelnych i państwowych. Honorowany kolejno: mianowaniem kanonikiem honorowym kapituły kaliskiej (1913), kanonikiem gremialnym (1922), a następnie prałatem-kustoszem (1925), papież Pius XI mianował go w 1934 swoim prałatem domowym. Był też laureatem nagrody Polskiej Akademii Umiejętności im. Jerzmanowskich za działalność humanitarną (1935).
Jego imieniem 5 września 2001 nazwano gimnazjum w Liskowie.

</doc>
<doc id="148768" url="https://pl.wikipedia.org/wiki?curid=148768" title="Vladimír Špidla">
Vladimír Špidla

Vladimír Špidla (wym. []; ur. 22 kwietnia 1951 w Pradze) – czeski polityk i historyk, parlamentarzysta i minister, premier Czech w latach 2002–2004, przewodniczący Czeskiej Partii Socjaldemokratycznej w latach 2001–2004, od 2004 do 2010 komisarz Unii Europejskiej ds. zatrudnienia, spraw społecznych i wyrównywania szans.
Życiorys.
Ukończył studia historyczne na Uniwersytecie Karola w Pradze w 1976, po czym był zatrudniony m.in. jako archeolog. W 1989 współtworzył Forum Obywatelskie, w tym samym roku dołączył jednak do reaktywowanej Czeskiej Partii Socjaldemokratycznej (ČSSD). W latach 1991–1996 pracował jako dyrektor lokalnego urzędu pracy w mieście Jindřichův Hradec. Od 1992 był członkiem prezydium swojego ugrupowania, w latach 1997–2001 jej wiceprzewodniczącym. W 2001 został przewodniczącym ČSSD, zastępując na tej funkcji po Miloša Zemana.
W 1996 po raz pierwszy uzyskał mandat deputowanego do Izby Poselskiej, z powodzeniem ubiegał się o reelekcję w wyborach w 1998 i 2002. W rządzie Miloša Zemana zajmował stanowisko pierwszego wicepremiera oraz ministra pracy i spraw socjalnych (od lipca 1998 do lipca 2002). Od grudnia 1999 do lutego 2000 pełnił również obowiązki ministra zdrowia. 12 lipca 2002, po kolejnych wyborach parlamentarnych, został powołany na urząd premiera, a 15 lipca stanął na czele koalicyjnego gabinetu. Od sierpnia do września 2003 i od czerwca do sierpnia 2004 czasowo kierował w swoim rządzie resortem sprawiedliwości.
Rządem kierował do 4 sierpnia 2004. W listopadzie tego samego roku został komisarzem europejskim w pierwszej komisji, której przewodniczył José Manuel Barroso. Funkcję tę pełnił do lutego 2010. W 2009 został w międzyczasie wiceprzewodniczącym Partii Europejskich Socjalistów. Od 2010 prowadził własną działalność gospodarczą m.in. w branży doradczej. W 2011 powołano go na dyrektora Akademii Demokracji Masaryka, think tanku działającego przy partii socjaldemokratycznej. W 2014 został szefem zespołu doradców premiera Bohuslava Sobotki.

</doc>
<doc id="148769" url="https://pl.wikipedia.org/wiki?curid=148769" title="Antonio María Javierre Ortas">
Antonio María Javierre Ortas

Antonio María Javierre Ortas (ur. 21 lutego 1921 w Sietamo, zm. 1 lutego 2007 w Rzymie) – hiszpański duchowny katolicki, wysoki urzędnik Kurii Rzymskiej, kardynał.
Życiorys.
Wstąpił do zakonu salezjan św. Jana Bosco (SDB), pierwsze śluby złożył w 1940. Kształcił się w zakonnych instytucjach edukacyjnych w Huesca, Saragossie, Barcelonie, Geronie i Salamance; uzupełniał studia w Rzymie i Louvain (Belgia, obronił doktorat z teologii). Przyjął święcenia kapłańskie 24 kwietnia 1949. Od 1951 był wykładowcą Papieskiego "Athenaeum" Salezjańskiego w Turynie, później przeniesionego do Rzymu; w latach 1959-1971 był dziekanem wydziału teologii podstawowej, a 1971-1979 rektorem "magnifico" tej uczelni. Jako ekspert episkopatu Hiszpanii brał udział w obradach Soboru Watykańskiego II; uczestniczył w wielu międzynarodowych kongresach teologicznych.
20 maja 1976 został mianowany arcybiskupem tytularnym Mety i sekretarzem watykańskiej Kongregacji Edukacji Katolickiej, sakry biskupiej udzielił mu 29 czerwca 1976 w Huesca kardynał Vicente Enrique y Tarancón, arcybiskup Madrytu. Brał udział w sesjach Światowego Synodu Biskupów w Watykanie oraz w III konferencji generalnej Episkopatów Latynoamerykańskich w Puebla (Meksyk, 1979).
28 czerwca 1988 Jan Paweł II mianował go kardynałem, nadając diakonię S. Maria Liberatrice a Monte Testaccio; w lipcu 1988 Javierre Ortas został bibliotekarzem i archiwariuszem Świętego Kościoła Rzymskiego (zastąpił emerytowanego kardynała Alfonsa Marię Sticklera). W styczniu 1992 przeszedł na stanowisko prefekta Kongregacji Kultu Bożego i Dyscypliny Sakramentów; po osiągnięciu wieku emerytalnego (75 lat) przeszedł w stan spoczynku w czerwcu 1996.
Reprezentował Jana Pawła II na uroczystościach religijnych i rocznicowych w charakterze specjalnego wysłannika, m.in. na VI Boliwijskim Kongresie Eucharystycznym i Maryjnym w Cochabamba (październik 1997). W styczniu 1999 został promowany do rangi kardynała prezbitera, zachował diakonię S. Maria Liberatrice a Monte Testaccio jako tytuł prezbiterski na zasadzie "pro hac vice". Po ukończeniu 80. roku życia w lutym 2001 utracił prawo udziału w konklawe.

</doc>
<doc id="148770" url="https://pl.wikipedia.org/wiki?curid=148770" title="Vladimir Szpidla">
Vladimir Szpidla



</doc>
<doc id="148771" url="https://pl.wikipedia.org/wiki?curid=148771" title="José Manuel Barroso">
José Manuel Barroso



</doc>
<doc id="148772" url="https://pl.wikipedia.org/wiki?curid=148772" title="Diecezja gdańska">
Diecezja gdańska



</doc>
<doc id="148773" url="https://pl.wikipedia.org/wiki?curid=148773" title="Antonio Maria Javierre Ortas">
Antonio Maria Javierre Ortas



</doc>
<doc id="148774" url="https://pl.wikipedia.org/wiki?curid=148774" title="Pistolet maszynowy MP5">
Pistolet maszynowy MP5

HK MP5 – niemiecki pistolet maszynowy produkowany przez firmę Heckler und Koch GmbH z Oberndorf am Neckar.
Historia konstrukcji.
Pistolet maszynowy "MP5" jest produkowany przez niemiecką firmę "Heckler und Koch" od 1966 roku i jest dostosowany do naboju pistoletowego 9 x 19 mm Parabellum.
Automatyka pistoletu maszynowego działa na zasadzie odrzutu zamka półswobodnego, zawierającego dwie symetryczne rolki hamujące. Mechanizm spustowy umożliwia strzelanie ogniem pojedynczym i ciągłym, a przełącznik rodzaju ognia jest jednocześnie bezpiecznikiem. Na zamówienie broń może być wyposażona w ogranicznik długości serii (3, 4 lub 5 strzałów w serii). Lufa jest zakończona tłumikiem płomienia. Zasilanie z magazynka pudełkowego lub łukowego (magazynek ten wprowadzono w 1976 roku) o pojemności 10, 15 bądź 30 nabojów. Celownik bębnowy (obrotowy) ze szczerbinką i nastawami na 25 i 100 m.
Ponadto w wyposażeniu specjalnym znajdują się: celownik optyczny o 4-krotnym powiększeniu, nastawach na 15, 25, 50, 75 i 100 m z możliwością wprowadzenia poprawek na wiatr boczny, pasywny celownik noktowizyjny, halogenowe urządzenie celownicze.
Większość elementów wykonana jest metodą tłoczenia i może być wymieniana na identyczne elementy karabinu G3.
Pistolet maszynowy MP5 wszedł w 1966 roku na wyposażenie niemieckiej policji federalnej i granicznej oraz niektórych oddziałów wojskowych Niemiec i innych krajów. W następnych latach stał się jednym z najpopularniejszych typów pistoletów maszynowych.
MP5 w Polsce.
Pistolety maszynowe są obecnie powszechne w większości grup specjalnych w Polsce. Pierwszym użytkownikiem MP5 była JW 2305, która do dziś używa różnych modeli tej broni, m.in.: MP5A3 z oświetleniem taktycznym, MP5SD6, MP5K. Następnie pistolety MP5 (początkowo wersja na licencji tureckiej) trafiły do policyjnych antyterrorystów. Tuż przed wydarzeniami w Magdalence zaczęto kupować MP5 produkcji niemieckiej dla centralnej jednostki AT Policji, po tragicznych wydarzeniach w Magdalence zintensyfikowano ten proces kupując pistolety w najnowszej serii F. W policyjnym arsenale znajdują się głównie pistolety w wersji MP5A3 z oświetleniem taktycznym (zarówno niemieckie jak i licencyjne), oraz śladowa ilość MP5K PDW (m.in. w SPAP Katowice), MP5K (BOA KGP) i MP5SD6 (BOA). Pistolety MP5 trafiły również na wyposażenie Wydziału Realizacyjnego Komendy Stołecznej Policji i WS CBŚP. W SZ RP broń użytkuje także JW 4026, która używa wersji MP5-N, ŻW a głównie Oddział Specjalny Żandarmerii Wojskowej w Warszawie używający modeli MP5A3 i MP5K PDW z kolbami i łożami na latarkę szwajcarskiej firmy Brugger &amp; Thomet. Śladowe ilości tego pm zostały w latach 90 XX w. kupione dla JW 4101, która obecnie ponownie przyjęła ten pm na stan. Wydział V DPK ABW ma w swoim arsenale MP5 w wersji A5, K, SD6. SKW i SWW dysponują tą bronią. Niewiadome jest czy 25 BKP nadal ma tę broń na stanie. Broń H&amp;K w różnych wersjach użytkują funkcjonariusze pododdziałów specjalnych Straży Granicznej. Biuro Ochrony Rządu także użytkuje pm z Badenii-Wirtembergii. Użytkownikiem szwajcarskiej wersji MP5A5 są Grupy i Wydział Realizacyjny Departamentu Kontroli Skarbowej Ministerstwa Finansów.
Dane taktyczno – techniczne pistoletu maszynowego MP5.
¹Wersja bez ogranicznika długości serii.
²Wersja z ogranicznikiem długości serii
Pistolet Maszynowy MP5 w kulturze.
Czarny MP5 jest głównym symbolem RAF - skrajnie lewicowej organizacji partyzantki miejskiej działającej na terenie RFN wykorzystującej w swoich działaniach terroryzm.

</doc>
<doc id="148775" url="https://pl.wikipedia.org/wiki?curid=148775" title="Fred i George Weasleyowie">
Fred i George Weasleyowie



</doc>
<doc id="148779" url="https://pl.wikipedia.org/wiki?curid=148779" title="Maciej Kurzajewski">
Maciej Kurzajewski

Maciej Kurzajewski (ur. 29 stycznia 1973 w Kaliszu) – polski dziennikarz sportowy i prezenter radiowo-telewizyjny.
Życiorys.
Jest synem Teresy i Czesława Kurzajewskich, dziennikarza sportowego. Ma dwie siostry. Ukończył Szkołę Podstawową nr 3 im. Juliusza Słowackiego oraz III Liceum Ogólnokształcące im. Mikołaja Kopernika w Kaliszu. W młodości trenował kolarstwo torowe i taniec nowoczesny, a także śpiewał w chórze i grał na skrzypcach. W grudniu 1987 został uhonorowany tytułem „króla gier” przez czasopismo „Bajtek”. Studiował prawo na Uniwersytecie Warszawskim.
Na pierwszym roku studiów zwyciężył w konkursie na dziennikarzy redakcji sportowej Telewizji Polskiej, dzięki czemu w 1993 podjął staż w telewizji pod opieką Włodzimierza Szaranowicza. W 1997 został współtwórcą działu sportowego w TVN. Następnie wrócił do TVP, dla której prowadził program informacyjny TVP1 "Sportowy Express" (2002–2006) i był gospodarzem "Sportu" po głównym wydaniu "Wiadomości". Jednocześnie z pracą w telewizji, wystąpił w roli komentatora sportowego w grze "Skoki narciarskie 2004" (wraz z Markiem Rudzińskim) i przeprowadził wywiad z Adamem Małyszem, który ukazał się w 2004 w formie książki biograficznej pt. „Moje życie – Adam Małysz”. W latach 2007–2008 był prezenterem studia oprawy TVP1. Ponadto współprowadził poranne programy TVP: "Kawa czy herbata?" (2005–2007, 2012–2013) i "Pytanie na śniadanie" (2009–2011), magazyn "Świat się kręci" (2014–2015), program rozrywkowy "Gwiazdy tańczą na lodzie" (2007–2008) oraz koncert noworoczny "Sylwester marzeń z Dwójką" (2009/2010 i 2010/2011), a także prowadził teleturniej "Kocham cię, Polsko!" (2009–2012). Prowadzi studio podczas zawodów Pucharu Świata w skokach narciarskich i innych imprez związanych z tą dyscypliną sportu. Był gospodarzem studia olimpijskiego podczas Igrzysk Olimpijskich w Turynie (2006), Vancouver (2010), Soczi (2014) oraz Pjongczang (2018). Współprowadził studio meczowe podczas najważniejszych wydarzeń piłkarskich, m.in. mistrzostw świata w 2006, 2010 (jako szef ekipy reporterskiej), 2014, 2018 i 2022 oraz mistrzostw Europy w 2012 i 2020. Jest trzykrotnym laureatem Telekamery w plebiscycie „Tele Tygodnia” w kategorii „komentator sportowy” (2009–2011), za co w 2012 odebrał statuetkę Złotej Telekamery.
W październiku 2013 został zawieszony w obowiązkach za naruszenie zasad etyki dziennikarskiej w związku z udziałem w komercyjnej kampanii reklamowej, a we wrześniu 2015 został odsunięty od prowadzenia programu "Świat się kręci" po tym, jak zareklamował na wizji ofertę konkurencyjnej stacji (program Rinke Rooyensa emitowany w telewizji Polsat). Wkrótce jednak powrócił do pracy na antenach TVP jako gospodarz programów: Wielki Test (od 2016), "Dzień dobry, Polsko!" (2017), "Czar par" (2019), "The Wall. Wygraj marzenia" (2019), "Moja klasa – Back to School" (2020) i "Giganci historii" (2020; TVP Historia), a także jako kapitan jednej z drużyn w programie TVP1 "To był rok!" (2016) oraz jeden z prowadzących "Pytania na śniadanie" (od 2020).
Od czerwca 2022 jest jednym z prowadzących audycje "Cztery pory roku" i "Lato z radiem", emitowanych na antenie Pierwszego Programu Polskiego Radia.
Odznaczenia.
W 2021 za zasługi w działalności społecznej i charytatywnej został odznaczony Złotym Krzyżem Zasługi.
Życie prywatne.
W 1996 poślubił dziennikarkę Paulinę Smaszcz, z którą rozwiódł się w 2020. Mają dwóch synów, Franciszka (ur. 1997) i Juliana (ur. 2006). 7 października 2022 potwierdził swój związek z aktorką i prezenterką Katarzyną Cichopek.
W 2009 został ambasadorem Narodowego Dnia Życia.
Interesuje się bieganiem, kilkukrotnie wziął udział w maratonach.
Przypisy.
 

</doc>
<doc id="148780" url="https://pl.wikipedia.org/wiki?curid=148780" title="Jan V (papież)">
Jan V (papież)

Jan V (ur. w Antiochii, zm. 2 sierpnia 686 w Rzymie) – 82. papież w okresie od 23 lipca 685 do 2 sierpnia 686.
Życiorys.
Był synem Cyriacusa, Syryjczykiem z Antiochii. Jako diakon, w 680 roku został jednym z trzech legatów papieskich wysłanych na Sobór konstantynopolitański III do Konstantynopola. W momencie wyboru na papieża był archidiakonem. Gdy został wybrany na Stolicę Piotrową, mógł być od razu konsekrowany, ponieważ cesarz bizantyński zrezygnował z zatwierdzenia. Nie cieszył się dobrym zdrowiem, większość trwającego nieco ponad rok pontyfikatu spędził w łóżku.
Uregulował stosunki prawne na Sardynii. W czasie gdy tamtejszy biskup Cagliari Citonatus wyświęcił biskupa bez zgody Rzymu, papież go suspensował, a następnie na synodzie, przywrócił na dawne stanowisko.
Zmarł w Rzymie, pochowano go w bazylice św. Piotra.

</doc>
<doc id="148781" url="https://pl.wikipedia.org/wiki?curid=148781" title="Korczak">
Korczak



</doc>
<doc id="148784" url="https://pl.wikipedia.org/wiki?curid=148784" title="Ginny Weasley">
Ginny Weasley

Ginevra „Ginny” Potter z domu Weasley (ur. 11 sierpnia 1981) – fikcyjna postać z książek o Harrym Potterze.
Jest najmłodszym dzieckiem Artura i Molly Weasley. Ma długie, płomiennorude włosy. Swoje brązowe oczy odziedziczyła po matce. Jak mawiają jej bracia, bliźniacy Fred i George Weasley, jest bardzo utalentowaną czarownicą i mimo swojego niepozornego wyglądu, obdarzona jest dużą mocą. Ginny wyspecjalizowała się w rzucaniu upiorogacków. Jest pierwszą od wielu pokoleń dziewczyną, która urodziła się w rodzie Weasleyów. Była w Gwardii Dumbledore’a. Uczęszczała do Szkoły Magii i Czarodziejstwa Hogwart od 1992 do 1999 roku. Później została żoną Harry’ego Pottera.
Występowanie.
Pierwsza dekada (sierpień 1981 do września 1992).
10-letnia Ginny, młodsza siostra najlepszego przyjaciela głównego bohatera, Rona ukazała się na początku książki, gdy razem z mamą odprowadziła braci na pociąg do Hogwartu. Przy wejściu na peron 9 i 3/4 spotkała Harry’ego choć na początku nie wiedziała kim jest. Dowiedziała się tego dopiero gdy bracia powiedzieli jej o tym. Chciała zobaczyć go jeszcze raz, ale matka ją powstrzymała.
Pierwszy rok nauki (wrzesień 1992 do czerwca 1993).
Harry trafił do Nory tuż po tym gdy bracia Ginny uratowali go przed więzieniem na Privet Drive 4. Za każdym razem, gdy widziała Harry’ego była zdenerwowana i najczęściej się nie odzywała. W księgarni na Pokątnej stanęła w obronie Harry’ego, który kłócił się z Draconem Malfoyem. Po raz pierwszy wyruszyła do Hogwartu i została przyjęta do Gryffindoru. Znalazła dziennik Toma Marvolo Riddle w jednej ze swoich ksiąg, wsunięty do środka przez Lucjusza Malfoy. Nie wiedziała z jak niebezpiecznym przedmiotem miała do czynienia i potraktowała przedmiot jako swój pamiętnik. Przelewała do niego coraz więcej swoich emocji co Lord Voldemort wykorzystał to do jej opętania. Z tego powodu nakierowała bazyliszka na mugolaków i wypisała krwią groźnie brzmiące napisy na ścianie Hogwartu. Moc dziennika przeraziła ją tak, że chciała się go pozbyć w toalecie, lecz niespodziewanie znalazł go Harry. Niedługo potem Ginny sądząc, że Riddle opowie Harry’emu jej sekrety, postanowiła wykraść dziennik z dormitorium. Po jego znalezieniu, Tom rozkazał jej przyjść do Komnaty Tajemnic. Tam chciał ją zabić, aby samemu móc się odrodzić. Na ratunek Ginny wyruszyli Harry i Ron. Harry widział Ginny ledwo żywą. Zdołał pokonać bazyliszka, a jednym z jego kłów, zniszczyć dziennik a przez to samego Toma. Ginny obudziła się cała i zdrowa. Razem z Harrym, Ronem i Gilderoyem Lockhartem wrócili do Hogwartu dzięki pomocy feniksa.
Drugi rok nauki (wrzesień 1993 do czerwca 1994).
Latem, 1993 roku, Ginny, razem z całą rodziną pojechała do Egiptu, by odwiedzić Billa. Wycieczka mogła się odbyć, gdyż jej ojciec wygrał w loterii „Proroka Codziennego” siedemset galeonów. Był to okres poszukiwania Syriusza Blacka, więc na nią także oddziaływali dementorzy. Ginny zaprzyjaźniła się z Harrym.
Trzeci rok nauki (wrzesień 1994 do czerwca 1995).
Dziewczyna zaprzyjaźniła się z Hermioną, gdyż dzieliła z nią pokój w Norze. Udała się na bal bożonarodzeniowy z Neville’em, który zaprosił ją, jednak była zmartwiona, gdyż okazało się, że mogła na ten bal wybrać się z Harrym. Podczas wydarzenia poznała Michaela, który ku oburzeniu Rona został później jej chłopakiem.
Czwarty rok nauki (wrzesień 1995 do czerwca 1996).
Lord Voldemort się odrodził. Ginevra spędziła wakacje w Kwaterze Głównej Zakonu Feniksa. Przestała się wstydzić obecności Harry’ego i zapoznała jego oraz Neville’a z Luną Lovegood, swoją przyjaciółką. Ginny została członkinią Gwardii Dumbledore’a i wymyśliła jej nazwę. Była też zazdrosna o Cho Chang mimo tego, że spotykała się z Michaelem Cornerem. Przez pewien czas grała na pozycji szukającego w drużynie Gryfonów, gdyż Harry dostał dożywotni zakaz gry wydany przez Dolores Umbridge. Ginny jako pierwsza z Gwardii Dumbledore’a nauczyła się zaklęcia Expecto Patronum. Wraz z Harrym, Hermioną, Ronem, Luną i Neville’em wyruszyła do Departamentu Tajemnic, aby skutecznie walczyć ze śmierciożercami.
Piąty rok nauki (wrzesień 1996 do czerwca 1997).
Podczas gdy Harry spędził wakacje w Norze zacieśnił więzy z Ginny. Pierwszego września w pociągu dziewczyna potraktowała Zachariasza Smitha upiorogackiem. Dostrzegł to nowy nauczyciel eliksirów, Horacy Slughorn i zaprosił ją do Klubu Ślimaka. Na początku roku szkolnego Ginny dołączyła także do drużyny quidditcha jako ścigająca, gdyż Harry został oficjalnie kapitanem drużyny. W kwietniu zerwała z Deanem Thomasem, z czego Harry bardzo się cieszył. Po wygranym meczu quidditcha, w euforii zwycięstwa, Harry i ona stali się parą, bez sprzeciwu Rona. W czerwcu śmierciożercy z pomocą Dracona dostali się do szkoły. W tym samym czasie Dumbledore i Harry udali się na poszukiwanie horkruksa Voldemorta. W pobliżu Wieży Astronomicznej członkowie Zakonu dopadli śmierciożerców i zaczęła się walka. W trakcie tej potyczki, Ginny była atakowana za pomocą zaklęcia Cruciatus przez Amycusa Carrowa, ale dzięki eliksirowi szczęścia, który wypiła, śmierciożerca nie był w stanie jej trafić. Ginny zdała SUM-y. Wzięła także udział w pogrzebie Dumbledore’a. Po pogrzebie Harry zerwał z Ginny, gdyż bał się, że Voldemort dowie się, co ich łączy i będzie chciał wykorzystać ją, by go dopaść. Zaakceptowała jego decyzję.
Szósty rok nauki (wrzesień 1997 do maja 1998).
Pierwszego września Ginny wróciła do Hogwartu. Wtedy Voldemort ostatecznie przejął Ministerstwo i uczynił Piusa Thicknesse'a Ministrem Magii. Ginny, Neville i Luna reaktywowali GD. Razem z Luną i Neville’em została złapana na próbie wykradzenia miecza Gryffindora z gabinetu Snape’a. Za karę Snape kazał im iść nocą z Hagridem do Zakazanego Lasu i zakazał im odwiedzania Hogsmeade. Gdy nadeszły ferie Wielkanocne, Ginny wróciła do Nory. Później Weasleyowie zostali zmuszeni do ukrywania się u ciotki Muriel. Gdy Harry wrócił do Hogwartu w poszukiwaniu horkruksów, Ginny przybyła do Hogwartu i brała udział w bitwie przeciw śmierciożercom, podczas której straciła brata, Freda, jej matka zakończyła życie Bellatrix Lestrange atakującą Ginny, a Lord Voldemort ostatecznie zginął.
Epilog.
W ciągu lat jakie minęły od pokonania zła Ginny wyszła za Harry’ego Pottera i urodziła mu trójkę dzieci: Albusa Severusa, Jamesa Syriusza i Lily Lunę. Została zawodniczką quidditcha, a gdy zakończyła się jej kariera ścigającej – dziennikarką rubryki sportowej dla Proroka Codziennego.

</doc>
<doc id="148786" url="https://pl.wikipedia.org/wiki?curid=148786" title="Winiary">
Winiary



</doc>
<doc id="148787" url="https://pl.wikipedia.org/wiki?curid=148787" title="Simon Pimenta">
Simon Pimenta

Simon Ignatius Pimenta (ur. 1 marca 1920 w Marol, zm. 19 lipca 2013 w Bombaju) – indyjski duchowny katolicki, arcybiskup Bombaju, kardynał.
Życiorys.
Studiował na uniwersytecie w Bombaju i w seminarium Piusa X w Bombaju, później uzupełniał studia na Papieskim Uniwersytecie Urbaniana w Rzymie, gdzie obronił doktorat z prawa kanonicznego (1954). Przyjął święcenia kapłańskie 21 grudnia 1949. Prowadził działalność duszpasterską w Bombaju, był tam także sekretarzem arcybiskupa, wicekanclerzem kurii, obrońcą węzła małżeńskiego w trybunale archidiecezjalnym, wykładowcą i rektorem seminarium Piusa X oraz wikariuszem biskupim ds. liturgii i ds. młodych duchownych. W październiku 1964 został uhonorowany tytułem kapelana Jego Świątobliwości.
5 czerwca 1971 został mianowany biskupem pomocniczym Bombaju; otrzymał stolicę tytularną Bocconia, a sakrę odebrał 29 czerwca 1971 z rąk kardynała Valeriana Graciasa, arcybiskupa Bombaju. W kwietniu 1976 w związku z planowaną emeryturą kardynała Graciasa został promowany na arcybiskupa Bombaju; konflikt między Stolicą Apostolską i rządem Indii, dotyczący nominacji biskupich, spowodował wycofanie tej nominacji – kardynał Gracias pozostał arcybiskupem, a Pimenta został w lutym 1977 arcybiskupem-koadiutorem z prawem następstwa. Ostatecznie stanął na czele archidiecezji we wrześniu 1978 po śmierci Graciasa. W latach 1979–1988 pełnił funkcję przewodniczącego Konferencji Biskupów Katolickich Indii.
Brał udział w sesjach Światowego Synodu Biskupów w Watykanie, był prezydentem-delegatem VIII sesji zwykłej (wrzesień-październik 1990), wchodził w skład sekretariatu generalnego Synodu. 28 czerwca 1988 Jan Paweł II wyniósł go do godności kardynalskiej, nadając tytuł prezbitera S. Maria Regina Mundi a Torre Spaccata. Od grudnia 1993 Pimenta brał udział w pracach Rady Kardynalskiej ds. badania Ekonomicznych i Organizacyjnych Problemów Stolicy Świętej.
Po osiągnięciu wieku emerytalnego został zwolniony z obowiązków arcybiskupa w listopadzie 1996 (zastąpił go Ivan Dias), a w marcu 2000 ukończył 80 lat i utracił prawo udziału w konklawe.

</doc>
<doc id="148789" url="https://pl.wikipedia.org/wiki?curid=148789" title="Remus Lupin">
Remus Lupin



</doc>
<doc id="148790" url="https://pl.wikipedia.org/wiki?curid=148790" title="Aktynowce">
Aktynowce

Aktynowce – grupa pierwiastków chemicznych wydzielona z układu okresowego. Ich nieoficjalny wspólny symbol to An.
Grupa ta liczy 15 metali: aktyn, tor, protaktyn, uran, neptun, pluton, ameryk, kiur, berkel, kaliforn, einstein, ferm, mendelew, nobel, lorens.
Metale te są dość aktywne chemicznie o zróżnicowanym, w odróżnieniu od lantanowców, stopniu utleniania – od III dla pierwiastków o jądrze większym od kiuru do VI dla uranu.
Wszystkie aktynowce są promieniotwórcze. Praktycznie tylko tor, protaktyn i uran występują w skorupie ziemskiej, ponieważ ich okres połowicznego rozpadu jest rzędu wieku Ziemi. Śladowe ilości neptunu i plutonu można znaleźć w rudach uranu. Są one prawdopodobnie produktem oddziaływania szybkich neutronów pochodzących z promieniowania kosmicznego na jądra uranu.
Aktynowce położone w układzie okresowym za uranem, tzw. "transuranowce" (zwane również "uranowcami"), praktycznie nie występują w przyrodzie i muszą być otrzymywane w drodze sztucznych przemian jądrowych.
Wśród aktynowców wyróżnia się również "cisuranowce", czyli aktynowce o liczbie atomowej mniejszej niż 92. Natomiast grupa transuranowców o liczbie większej od 95 bywa nazywana "kiurowcami" dla podkreślenia ich podobnych właściwości chemicznych.

</doc>
<doc id="148792" url="https://pl.wikipedia.org/wiki?curid=148792" title="Stator">
Stator



</doc>
<doc id="148796" url="https://pl.wikipedia.org/wiki?curid=148796" title="Konon (papież)">
Konon (papież)

Konon (łac. "Conon"; zm. 21 września 687 w Rzymie) – 83. papież w okresie od 21 października 686 do 21 września 687.
Życiorys.
Był synem generała armii trackiej. Studiował na Sycylii, święcenia kapłańskie przyjął w Rzymie. W czasie wyboru na Stolicę Piotrową po śmierci papieża Jana V było dwóch kandydatów: archiprezbiter Piotr i późniejszy Teodor. Żołnierze, którzy oblegali kościół San Stefano Rotondo, nie pozwalając wejść do bazyliki św. Piotra, popierali Teodora. Zrezygnowani duchowni w końcu odstąpili od kandydatury Teodora i wybrali kandydata kompromisowego – Konona.
Gdy cesarz Justynian II obsadził w Konstantynopolu monoteletę Teodora I, papież otrzymał od niego list 17 lutego 687 roku z informacją, że wszyscy poparli ustalenia III soboru konstantynopolitańskiego. Cesarz powołał także Konstantyna na lukratywne stanowisko zarządcy patrimonium sycylijskiego, co doprowadziło do buntu dzierżawców papieskich, a także aresztowania i deportacji Konona, przez gubernatora Sycylii.
Papież zmarł po długiej chorobie, pochowano go w bazylice św. Piotra.

</doc>
<doc id="148797" url="https://pl.wikipedia.org/wiki?curid=148797" title="Edward Bede Clancy">
Edward Bede Clancy

Edward Bede Clancy (ur. 13 grudnia 1923 w Lithgow, zm. 3 sierpnia 2014 w Randwick) – australijski duchowny katolicki, arcybiskup Canberry i Sydney, kardynał.
Życiorys.
Studiował w Kolegium Św. Kolumbana w Springwood oraz Kolegium Św. Patryka w Manly; kontynuował studia na uczelniach rzymskich, na Papieskim Uniwersytecie Urbaniana obronił doktorat z teologii (1955), a w Papieskim Instytucie Biblijnym uzyskał licencjat z egzegezy Pisma Świętego (1963). Przyjął święcenia kapłańskie 23 lipca 1949. Był duszpasterzem w archidiecezji Sydney, wykładowcą kolegiów w Springwood i Manly, kapelanem Uniwersytetu w Sydney.
25 października 1973 został mianowany biskupem pomocniczym Sydney, ze stolicą tytularną Ard Carna; odebrał święcenia biskupie 19 stycznia 1974 z rąk kardynała Jamesa Freemana, arcybiskupa Sydney. W listopadzie 1978 przeszedł na stolicę arcybiskupią Canberra i Goulburn, a w lutym 1983 zastąpił kardynała Freemana na czele archidiecezji Sydney. Pełnił również funkcję przewodniczącego Konferencji Episkopatu Australii. Brał udział w sesjach Światowego Synodu Biskupów w Watykanie, wchodził w skład sekretariatu generalnego Synodu.
28 czerwca 1988 Jan Paweł II wyniósł go do godności kardynalskiej, nadając tytuł prezbitera S. Maria in Vallicella. Clancy uczestniczył w pracach Rady Kardynalskiej ds. badania Ekonomicznych i Organizacyjnych Problemów Stolicy Świętej (od 1988), a w styczniu 2000 reprezentował Jana Pawła II na Kongresie Maryjnym w Manili w charakterze specjalnego wysłannika.
W marcu 2001 został zwolniony z obowiązków arcybiskupa Sydney ze względu na osiągnięcie wieku emerytalnego; zastąpił go George Pell. Po ukończeniu 80 lat (grudzień 2003) kardynał Clancy utracił również prawo udziału w konklawe.

</doc>
<doc id="148798" url="https://pl.wikipedia.org/wiki?curid=148798" title="Transuranowce">
Transuranowce

Transuranowce – pierwiastki promieniotwórcze położone w układzie okresowym pierwiastków za uranem, tj. o liczbach atomowych większych niż 92. Należą do nich:
Charakterystyka i zastosowania.
Ciężkie aktynowce są metalami o srebrzystej barwie, aktywnymi chemicznie. Występują głównie na stopniu utlenienia 3. Nie występują one w przyrodzie (oprócz niewielkich ilości neptunu i plutonu), większość z nich została otrzymana na drodze reakcji jądrowych. Niektóre zostały wykryte także w opadzie promieniotwórczym po wybuchu bomby atomowej. Od lat 60. XX wieku uzyskiwane i badane są także cięższe transaktynowce, nazywane też pierwiastkami superciężkimi.
Największe zastosowanie wśród transuranowców ma pluton, używany jako paliwo jądrowe i materiał rozszczepialny w broni jądrowej. Pewne zastosowanie znajduje również ameryk, używany w czujnikach dymu jako źródło cząstek alfa. Większość transuranowców, ze względu na krótki czas połowicznego rozpadu i trudność otrzymania, zapewne nigdy nie znajdzie zastosowania poza badaniami podstawowymi.
Badania.
Badania nad produkcją oraz właściwościami fizycznymi i chemicznymi transuranowców prowadzą głównie:

</doc>
<doc id="148799" url="https://pl.wikipedia.org/wiki?curid=148799" title="Transurany">
Transurany



</doc>
<doc id="148800" url="https://pl.wikipedia.org/wiki?curid=148800" title="Pierwiastki transuranowe">
Pierwiastki transuranowe



</doc>
<doc id="148806" url="https://pl.wikipedia.org/wiki?curid=148806" title="Indoeuropejczycy">
Indoeuropejczycy

Indoeuropejczycy – umowna nazwa grupy ludów posługujących się językami indoeuropejskimi, pochodzącymi od języka 
praindoeuropejskiego, bądź będące efektem wymieszania się dawnych grup języków. Dawniej wszystkich Indoeuropejczyków nazywano Ariami, którzy w nazistowskich Niemczech uznano za protogermanów, obecnie nazwa ta jest używana jedynie w odniesieniu do ludów indoirańskich. 
W przeciwieństwie do innych grup językowych (ałtajskie, uralskie, semickie), która były pierwotnie ściśle związane z kulturą i pokrewieństwem ich użytkowników, "indoeuropejczycy" jest pojęciem wyłącznie lingwistycznym, gdyż nie istnieje etnos ani wspólna kultura indoeuropejska, a całość tworzą różne kultury, często podobne do kultur używających innych lig i rodzin języków (semicka, uralska, ałtajska). Zjawisko to spotęgowała dodatkowo epoka kolonialna, gdy to w krąg ten włączona została ludność rdzenna ameryk, narody Syberii oraz potomkowie czarnych niewolników. 
Teoria praindoeuropejska.
Teza o istnieniu zespół pokrewnych języków, wywodzących się od jednego pnia, bywa utożsamiana z narodowymi obszarami Europy. Istnieją liczne teorie na temat domniemanego, pierwotnego źródła języków. W XIX wieku dominowała teoria, że język PIE stworzyli mieszkańcu płaskowyżu Pamir. Niektórzy łączą genezę jeżyka z tzw. kulturą grobów kurhanowych (zob. teoria kurhanowa). Nosiciele tej kultury zamieszkiwali tereny na północ od Morza Czarnego – od Kaukazu aż po Karpaty, a charakterystyczne kurhany stawiano między V i III tysiącleciem p.n.e. stopniowo zwiększając zasięg ich występowania. Według zwolenników tej teorii ekspansja języka przebiegała w kierunku Indii, a następnie Persji, Bliskiego Wschodu i Europy (niektórzy sugerują jednoczesne przemieszczanie się języka w kierunku Europy Wschodniej). Sposób tak szybkiej ekspansji, łączą z udomowieniem konia przez kulturę Botai około 3,5 tys. lat p.n.e.. Według innej teorii geneza nastąpiła na terenach Azji Mniejszej (jest to tzw. hipoteza anatolijska, wysunął ją Colin Renfrew w oparciu o lingwistykę półwyspu). Przypuszcza się, że starożytna ekspansja była hamowana zarówno przez przedindoeuropejski substrat językowy, jak i od północy przez języki ugrofińskie. 
Krytyka pojęcia.
Wspólne korzenie wszystkich elementów języków indoeuropejskich są do dziś podważane, bądź redukowane lecz nadal istnieje duża ilość badań zajmująca się wspólnym pochodzeniem języków, elementów, słów i zasad gramatycznych w językach IE. 
Znacznie bardziej krytycznie nauka podchodzi do tezy, o jednoczesnym wspólnym etnosie, który miał dać początek wszelkim narodom grupy. Używanie danego języka – funkcja mogąca ewoluować w czasie – nie musi oznaczać, znacznie bardziej statycznego pokrewieństwa kulturowego. Nic nie wskazuje, aby ludy innego pochodzenia etnicznego nie mogły przejmować języków indoeuropejskich wraz z ich rozprzestrzenieniem na obszarze Europy. Dotyczyć to mogłoby na przykład użytkowników języków takich jak Etruskowie czy Iberowie. Często również „nowi” przybysze po pewnym czasie przejmowali język indoeuropejski (np. Awarowie zarzucili w średniowieczu język ojczysty i przyjęli język słowiański). Tak więc ogólnie identyfikacja języka z etnosem jest sprawą sporną, a dyskusja często w XX wieku zabarwiona była ideologią nazistowską, a obecnie - turbosłowiańską. Jeszcze bardziej kontrowersyjna jest identyfikacja języka z narodem rozumianym wedle XIX i XX-wiecznych koncepcji. Takie podejście implikuje między innymi, że mieszkańcy Boliwii mówiący językiem hiszpańskim są indoeuropejczykami, mimo że stanowią najbardziej konserwatywny naród z grup wywodzących się od kultur prekolumbijskich.
Teorie o wspólnej genezie rasowej ludów indoeuropejskich i ich jednolitej wędrówce jest zasadniczo wykluczona przez współczesne genetykę, która nie zawiera korelacji między pokrewieństwem języków zaliczanych do IE, a bractwem krwi zakładając ciągłość osadniczą od czasów kultury starej Europy do dziś:
Przeciwne istnieniu jednolitej kultury są też badania w zakresie dziedzictwa materialnego i mentalnego. Scytowie, choć uważani często za użytkowników języków satem są przedstawiani jako lud tureckojęzyczny silnie związany z duchową i materialną kulturą ałtajską, a Tadżycy czy Ariowie - ich krewnymi, których kultura mieszała się z sąsiadami, czego zwolennikiem byli badacze Uniwersytetu Kopenhaskiego. Rzeźbiarstwo kamienne Słowian i Bałtów, jest jednocześnie zestawiane stylem Mongołów czy Kirgizów (baby połowieckie), a kultura duchowa Słowian porównywana do tengryzmu, a nawet shintoizmu. Zwraca się uwagę na podobieństwo kultur ceramiki wstęgowej do kultur w antycznej Jakucji, Japoni i Azji Środkowej.
Uznaje się, że część elementów języków indoeuropejskich w Europie ma pochodzenie od języków osobnych grup: Etruskiego, Piktyjskiego, Iberyjskiego czy języków kultur Krety i dawnego Cypru. Stanowić mają one przedindoeuropejski substrat językowy i tak np. języki romańskie wyodrębniły się z języka Rzymian, który wchłonął dwa nie-indoeuropejskie języki.
Jeszcze inne głosy za taki substrat uznają nawet języki germańskie (z powodu natężenia unikalnych słów), oraz paleobałkańskie, zaś języki bałtosłowiańskie za ligę słowiańsko-ugrofińską. 
Pojawiają się też głosy całkowicie odrzucające pokrewieństwo języków indoeuropejskich, ograniczając powiązania do konkretnych języków, słów czy zasad gramatycznych. Twórcą anty-teorii jest Trubickoy - zakładał, on że niemożliwe jest wyodrębnienie wspólnego pochodzenia większości słów, zaś teorię o PIE uznał za niefalsyfikowalną, uznając że wyjątkowo intensywne mieszanie się języków w Europie i Azji Środkowej z różnych powodu doprowadziło do stanu współczesnego. Stwierdził, że języki IE jako liga językowa dwóch lub więcej rodzin językowych, można zasadniczo określić językami, które spełniają pięć (możliwych do zapożyczenia) reguł gramatycznych, w tym możliwość swobodnego używania przedrostków czy możliwa alternacja zdań w obrębie rdzenia czasowników. 

</doc>
<doc id="148809" url="https://pl.wikipedia.org/wiki?curid=148809" title="Prawa dostępu">
Prawa dostępu

Prawa dostępu – mechanizm w systemach uniksowych, mający na celu umożliwić określenie uprawnień odczytu, edycji i uruchamiania dla poszczególnych użytkowników. Ma on na celu zapewnienie bezpieczeństwa, stabilności i kontroli prywatności w systemach wielodostępnych.
Prawa dostępu przydzielane są dla kategorii:
Dla każdej z tych kategorii możliwe są trzy prawa dostępu, opisane literowo (rwx) lub liczbowo trzema bitami:
Standardowym symbolicznym sposobem zapisu uprawnień jest:
 -rwxr-xr-- 1 fizyk fizyk 2010 kwi 16 13:09 plik
 tuuugggooo
Zapis liczbowy praw dostępu polega na przedstawieniu uprawnień za pomocą trzycyfrowej lub czterocyfrowej liczby ósemkowej, której kolejne cyfry oznaczają: uprawnienia specjalne (w liczbie trzycyfrowej nie występuje), uprawnienia użytkownika, uprawnienia grupy, uprawnienia pozostałych
Znaczenie praw dostępu dla zwykłych plików jest intuicyjne, natomiast dla katalogów znaczenie jest następujące:
Powyższe prawa można interpretować w ten sposób, że jeśli np. użytkownik ma prawa -wx, to może w tym katalogu tworzyć pliki, poruszać się w obrębie jego struktury, ale nie może wyświetlić jego zawartości.
Oprócz podstawowego zestawu uprawnień (3×rwx) do każdego pliku/katalogu przyporządkowane są jeszcze 3 bity określające specjalne prawa dostępu:
Przykłady
 -rwsr-sr-x 1 root root 591344 2005-12-12 18:01 /usr/bin/cdrdao
cdrdao to program służący do wypalania płyt CD, do działania potrzebuje uprawnień roota, aby mógł być uruchamiany przez użytkowników innych niż root ma nadane uprawnienia SUID i SGID.
 rwsr-sr-x odpowiada 6755(8)
ustawianie prawa Sticky na katalogu /tmp jest często spotykaną praktyką
rwxrwxrwt odpowiada 1777(8)
Do zmiany uprawnień do pliku służy polecenie chmod.
Poleceniem, którym można sprawdzić prawa dostępu do pliku i katalogu jest ls -l.

</doc>
<doc id="148810" url="https://pl.wikipedia.org/wiki?curid=148810" title="Minerva McGonagall">
Minerva McGonagall



</doc>
<doc id="148813" url="https://pl.wikipedia.org/wiki?curid=148813" title="Autobusy miejskie w Chorzowie">
Autobusy miejskie w Chorzowie

Historia.
Komunikacja autobusowa w okręgu katowickim powstała w połowie lat 20. XX wieku. Na początku linie komunikacyjne miały charakter lokalny. Autobusy były eksploatowane przez małe przedsiębiorstwa, a koncesje na eksploatację linii posiadały głównie osoby fizyczne.
W 1929 roku utworzono Związek Celowy dla Prowadzenia Komunikacji Autobusowej. W latach 1930-39 zwiększono zasięg i częstotliwość funkcjonowania komunikacji. Największą popularnością cieszyły się linie kursujące na trasach Katowice-Chorzów-granica państwa oraz Katowice-Chorzów-Świętochłowice.
15 listopada 1948 roku Związek, który obsługiwał komunikację autobusową zmienił nazwę na Śląsko-Dąbrowskie Linie Komunikacyjne. W 1951 roku Związek zlikwidowano, tworząc jednocześnie Wojewódzkie Przedsiębiorstwo Komunikacyjne w Katowicach. Lata 90. XX wieku przyniosły rozpad Wojewódzkiego Przedsiębiorstwa Komunikacyjnego na wiele spółek i powołanie KZK GOP. Do rynku przewozów pasażerskich dopuszczono także prywatnych przedsiębiorców obsługujących linie mikrobusowe.
Infrastruktura techniczna.
Przedsiębiorstwa wykonujące usługi przewozów pasażerskich na terenie Chorzowa sukcesywnie unowocześniają swój tabor. Podstawowym wozem spotykanym na ulicach miasta jest Solaris oraz Man. Jeżdżą również Mercedesy oraz Mazy. Na jednej linii kursują wysoko-podłogowe Ikarusy i na jednej wysoko-podłogowe Jelcze. W wielu wozach zamontowana jest dynamiczna informacja pasażerska, a w klimatyzacja staje się dobrem powszednim w pojazdach komunikacji miejskiej.

</doc>
<doc id="148814" url="https://pl.wikipedia.org/wiki?curid=148814" title="Gaz Fermiego">
Gaz Fermiego

Gaz Fermiego (gaz elektronowy Fermiego, gaz fermionów) – model opisujący idealny gaz kwantowy nieoddziałujących fermionów. Jest kwantowomechanicznym odpowiednikiem klasycznego gazu doskonałego dla cząstek podlegających statystyce Fermiego-Diraca. Zachowanie elektronów w metalach i półprzewodnikach, neutronów w gwiazdach neutronowych może być z pewnym przybliżeniem w niektórych sytuacjach opisywane przez idealny gaz Fermiego.
Opis matematyczny.
Cząsteczki gazu są w takiej sytuacji opisywane przez statystykę Fermiego-Diraca.
Najprostszy hamiltonian dla takich nieoddziałujących fermionów w przestrzeni Foka można zapisać, wykorzystując operatory kreacji i anihilacji:
gdzie:
Energia wewnętrzna gazu Fermiego.
Do dalszych obliczeń przyjmiemy formula_5
Średnia liczba fermionów w gazie Fermiego:
gdzie:
Stosując proste podstawienie otrzymujemy:
Wartością powyższej całki jest funkcja eta Dirichleta od 3/2 razy gamma Eulera od 3/2 formula_15 Ostatecznie otrzymujemy:
Prowadząc analogiczne rozumowanie dla średniej wartości energii gazu Fermiego:
otrzymujemy:
Podstawiając do powyższego równania wartość N, otrzymujemy:
Czyli podobnie jak dla gazu klasycznego energia wewnętrzna jest wprost proporcjonalna do temperatury.
Ciśnienie gazu Fermiego.
Ciśnienie możemy zdefiniować jako pochodną energii po objętości gazu, otrzymujemy stąd:
Ponieważ liczba cząstek jest liniową funkcją objętości otrzymujemy
gdzie:

</doc>
<doc id="148816" url="https://pl.wikipedia.org/wiki?curid=148816" title="Rewolwer S&amp;W Model 29">
Rewolwer S&amp;W Model 29

Smith &amp; Wesson Model 29 (używana jest również nazwa "44 Magnum") – amerykański rewolwer produkowany od 1957 w amerykańskiej firmie Smith &amp; Wesson, dostosowany do amunicji 0,44–calowej Magnum (11,2 × 33 mm).
Historia konstrukcji.
Rewolwer "Smith &amp; Wesson Model 29" został zbudowany w 1955 po wprowadzeniu do użycia nowego naboju rewolwerowego 0,44–calowego Magnum. Broń zasilana jest z bębenka o pojemności 6 nabojów. Opróżnianie bębenka z łusek odbywa się jednocześnie, za pomocą wyrzutnika, po uprzednim odchyleniu bębenka w bok (na lewą stronę).
Rewolwer ten jest produkowany do chwili obecnej, w następujących modelach: 29, 629 Classic, 629 DX, 629 Classic Hunter, różniących się długością lufy i materiałem (model 29 – stal zwykła, model 629 – stal nierdzewna).
Rozreklamowany przez filmy sensacyjne (seria o Brudnym Harrym) stał się popularny w latach 70. XX wieku, używany przez policję, jak również jako broń myśliwska i do obrony osobistej. Charakteryzuje się wysoką skutecznością (dużą mocą obalającą) i trudnym do opanowania dla początkujących strzelców odrzutem.

</doc>
<doc id="148819" url="https://pl.wikipedia.org/wiki?curid=148819" title="George Weasley">
George Weasley



</doc>
<doc id="148820" url="https://pl.wikipedia.org/wiki?curid=148820" title="Organelle komórkowe">
Organelle komórkowe



</doc>
<doc id="148822" url="https://pl.wikipedia.org/wiki?curid=148822" title="Fred Weasley">
Fred Weasley



</doc>
<doc id="148827" url="https://pl.wikipedia.org/wiki?curid=148827" title="PZL.13">
PZL.13

PZL.13 (PZL-13) – projekt polskiego sześciomiejscowego samolotu pasażerskiego zaprojektowanego w 1931 roku przez inż. Stanisława Praussa w Państwowych Zakładach Lotniczych w Warszawie.
Historia.
W drugiej połowie 1930 roku na zamówienie Ministerstwa Komunikacji inż. Stanisław Prauss rozpoczął prace projektowe nad sześciomiejscowym samolotem pasażerskim. 
Według projektu miał to być sześciomiejscowy metalowy dolnopłat pasażerski z silnikiem "Pratt-Whitney Wasp" o mocy 420 KM. Projekt ten oznaczono jako "PZL-13". Jednak już na wiosnę 1931 roku Ministerstwo Komunikacji zrezygnowało z tego zamówienia i nie podjęto dalszych prac nad tym projektem. I samolot "PZL-13" pozostał w fazie projektu.
Prace projektowe zostały natomiast wykorzystane przy projektowaniu samolotu PZL.23 „Karaś”.
Użycie w lotnictwie.
Samolot PZL.13 nie został zbudowany.

</doc>
<doc id="148828" url="https://pl.wikipedia.org/wiki?curid=148828" title="Fred i George Weasley">
Fred i George Weasley



</doc>
