<doc id="152572" url="https://pl.wikipedia.org/wiki?curid=152572" title="Raúl">
Raúl

Raúl, właśc. Raúl González Blanco (wym. ; ur. 27 czerwca 1977 w Madrycie) – hiszpański piłkarz, który grał na pozycji napastnika.
Wielokrotny reprezentant Hiszpanii (w latach 2003–2006 kapitan). W wieku 15 lat został piłkarzem Realu Madryt i od tego czasu, aż do sezonu 2009/2010, związany był tylko z tym klubem. Uważany jest za jednego z najlepszych piłkarzy w historii Realu Madryt i hiszpańskiej piłki nożnej. W latach 2010–2012 zawodnik Schalke 04 Gelsenkirchen. Od 2012 do 2014 zawodnik katarskiego klubu Al Sadd, a w latach 2014–2015 New York Cosmos. W profesjonalnej karierze rozegrał 983 spotkania i zdobył 422 bramki. Na ten bilans składa się 877 spotkań i 376 bramek w piłce klubowej, 102 spotkania i 44 bramki w reprezentacji oraz 4 spotkania i 2 bramki w reprezentacji U-23, z którą brał udział na Igrzyskach Olimpijskich w 1996 roku w Atlancie.
Żoną Raúla od 1999 roku jest modelka Mamen Sanz (ur. 23 czerwca 1976), z którą ma czterech synów: Jorgego (ur. 25 lutego 2000), którego imię pochodzi od Jorge Valdano, Hugona (ur. 20 listopada 2002), od Hugona Sáncheza, bliźniaków Héctora i Mattea (ur. 17 listopada 2005), od Héctora Riala i Lothara Matthäusa, oraz córkę Maríę (ur. 4 grudnia 2009).
Życiorys.
Raúl urodził się w San Cristobal de Los Ángeles, na przedmieściach Madrytu. Pierwsze piłkarskie kroki stawiał jako zawodnik lokalnej drużyny San Cristobal de Los Angeles Madryt. Młodzian okazał się utalentowany, więc w wieku 13 lat został zapisany przez ojca do szkółki piłkarskiej Atlético Madryt. Spędził tam dwa lata, zostając m.in. Mistrzem Hiszpanii U-15. W 1992 roku, ówczesny prezydent Atlético, Jesus Gil postanowił rozwiązać drużyny młodzieżowe, by zaoszczędzić w ten sposób klubowe pieniądze.
Pozostawiony bez drużyny, dla której mógłby grać, Raúl wstąpił w szeregi drugiego wielkiego klubu ze stolicy, Realu. Sukcesy przyszły szybko – sezon 1994/1995 rozpoczął jako zawodnik Real Madryt C. W 7 pierwszych meczach trzeciej drużyny strzelił 13 bramek, co zaowocowało włączeniem utalentowanego nastolatka do składu pierwszej drużyny przez trenera Jorge Valdano. W wieku 17 lat i 4 miesięcy Raúl stał się najmłodszym piłkarzem, który kiedykolwiek założył koszulkę Realu. Grał w ataku obok Emilio Butragueño, jego osobistego idola i wkrótce stał się sensacją, którą żyła cała piłkarska Hiszpania. W swoim pierwszym sezonie strzelił 9 bramek w 28 meczach, a Real został Mistrzem Hiszpanii. W październiku 1996 roku zadebiutował w reprezentacji w meczu przeciwko Czechom.
Raúl od sezonu 1994/1995, przez 15 lat, aż do sezonu 2009/2010 grał w pierwszym składzie Realu Madryt, stanowiąc o jego sile ofensywnej i walnie przyczynił się do zdobycia przez Real Madryt ostatnich dziewięciu tytułów – sześciu Mistrzostw Hiszpanii (1995, 1997, 2001, 2003, 2007, 2008) oraz trzech Pucharów Ligi Mistrzów, strzelając m.in. bardzo ważne gole w finałach Ligi Mistrzów, w 2000 roku Valencii oraz w 2002 Bayerowi 04 Leverkusen. Po zakończeniu kariery przez Fernando Hierro został kapitanem reprezentacji oraz Realu. Lata 2004–2006 były dla Raúla ciężkie. Musiał uznać wyższość Barcelony, która zdobyła mistrzostwo, a także uznać wyższość innych napastników. Ten okres był niejako kryzysem Raúla, który nie mógł przez długi czas pokonać bramkarzy przeciwników. Od 2007 roku, Raúl przeżywał „drugą młodość”. Raúl w Primera División rozegrał 542 spotkania, w których strzelił 228 bramek. Z takim dorobkiem stał się trzecim najskuteczniejszym strzelcem w historii La Liga, za Hugo Sánchezem (234 bramki) i Telmo Zarrą (251). W Lidze Mistrzów zagrał w 135 spotkaniach i strzelił w nich 66 bramek, był najlepszym strzelcem w historii tych rozgrywek w latach 2009–2015, a także rekordzistą pod względem występów w latach 2008–2017.
Dla Realu Madryt we wszystkich oficjalnych rozgrywkach Raúl González zdobył 323 bramki, bijąc rekord Alfredo di Stefano (307). Był to klubowy rekord w latach 2009–2016. Od 2009 roku Raúl jest rekordzistą Realu w liczbie występów (741).
26 lipca 2010 odszedł z Realu Madryt, a 28 lipca podpisał dwuletni kontrakt z niemieckim FC Schalke 04. Swój debiut rozegrał w meczu o superpuchar Niemiec, przeciwko Bayernowi Monachium. Po sezonie 2011/12 odszedł z Schalke do katarskiego klubu Al Sadd, z którym 13 kwietnia 2013 roku świętował mistrzostwo kraju.
22 sierpnia 2013 roku ponownie zagrał 45 minut meczu i zdobył bramkę w barwach Realu Madryt w towarzyskim spotkaniu o Trofeo Santiago Bernabéu z jego ówczesnym klubem Al Sadd. To spotkanie było jego pożegnaniem z Realem Madryt.
Statystyki.
Zawodnik.
1 
Trener.
"Aktualne na 26 marca 2023."
Sukcesy.
Zawodnik.
Real Madryt
Schalke
Al Sadd
Reprezentacja
Indywidualnie
Trener.
Real Madryt U19
Odznaczenia.
 Krzyż Wielki Orderu Zasług Sportowych (Hiszpania)

</doc>
<doc id="152574" url="https://pl.wikipedia.org/wiki?curid=152574" title="Białość">
Białość



</doc>
<doc id="152575" url="https://pl.wikipedia.org/wiki?curid=152575" title="Dziesięcionogi">
Dziesięcionogi

Dziesięcionogi (Decapoda) – rząd skorupiaków wyższych liczący ponad 6000 gatunków z nadrzędu raków właściwych (Eucarida) u których zwykle pierwsza para odnóży krocznych jest przekształcona w duże szczypce. Obejmuje kraby, homary, krewetki, raki oraz kilka mniej znanych rodzin.
Nazwa pochodzi od pięciu par odnóży krocznych (pereiopody), niekiedy przystosowanych do pływania (pleopody), znajdujących się na tułowiu (pierwsza para może być przekształcona w szczypce). Na przodzie tułowia znajdują się jeszcze trzy pary odnóży tzw. szczękonóża (maxillipedes), których zadaniem jest chwytanie pokarmu. Karapaks jest zrośnięty z segmentami tułowiowymi i podzielony bruzdami na mniejsze pola.
Klasyfikacja.
Klasyfikacja zmieniała się wielokrotnie. Dawniej jako kryterium rozróżniające przyjmowano sposób życia i stosownie do tego wyróżniano Natantia (pływające) i Reptantia (kroczące).
Dzielą się na:
Według De Grave’a (et al.) przyjęto następującą klasyfikację
Rząd Decapoda Latreille, 1802&lt;br&gt;
podrząd Dendrobranchiata Bate, 1888 
podrząd Pleocyemata Burkenroad, 1963 

</doc>
<doc id="152576" url="https://pl.wikipedia.org/wiki?curid=152576" title="CADD">
CADD



</doc>
<doc id="152577" url="https://pl.wikipedia.org/wiki?curid=152577" title="Jan Garbarek">
Jan Garbarek

Jan Garbarek (ur. 4 marca 1947 w Mysen w Norwegii) – norweski saksofonista; jeden z najbardziej znanych współczesnych muzyków jazzowych na świecie, uważany za ojca skandynawskiej sceny jazzowej.
Twórczość.
Grę na saksofonie rozpoczął w wieku czternastu lat po usłyszeniu w radiu muzyki Johna Coltrane'a. Jego pierwszą płytą wydaną przez monachijski ECM (w którym wydał niemal wszystkie albumy) była nagrana w 1970 roku wspólnie z gitarzystą Terjem Rypdalem, basistą Arildem Andersenem oraz perkusistą Jonem Cristensenem "Afric Pepperbird", na której usłyszeć można pewne elementy muzyki afrykańskiej.
Jego współpraca z Bobo Stensonem zaowocowała płytami: "Sart" – 1971, "Witchi-Tai-To" – 1973 oraz "Dansere" – 1975
W 2012 roku ukazało się wydawnictwo Dansere, zawierające te trzy płyty.
W latach 70. występował głównie wspólnie z pianistą Keithem Jarrettem, basistą Palle Danielssonem oraz Jonem Cristensenem jako tzw. Kwartet Europejski. Nagrał z nimi następujące płyty:
Nagrywał także z Kennym Wheelerem ("Deer Wan"), Ralphem Townerem ("Solstice", "Sounds and Shadows"), Egberto Gismontim ("Sol Do Meio Dia", "Magico"), Davidem Darlingiem ("Cycles") .
Od lat '80 XX w. można zauważyć w twórczości Garbarka coraz wyraźniejsze wpływy muzyki etnicznej z różnych stron świata: 
Z sukcesem spotkała się jego współpraca z brytyjskim męskim kwartetem wokalnym The Hilliard Ensemble. Wspólnie nagrali trzy płyty: "Officium" – 1993, "Mnemosyne" – 1998, oraz "Officium Novum" - 2010, na których zawarte zostały niepowtarzalne opracowania kilkusetletnich pieśni liturgicznych. Kwartet wykonuje głównie muzykę średniowieczną, m.in. chorał gregoriański, saksofon Garbarka jest piątym głosem.
Ostatnia, wydana w 2004 roku płyta to "In Praise of Dreams" – trudny do skatalogowania efekt kooperacji z perkusistą Manu Katchém oraz altowiolistką Kim Kashkashian.
Rodzina.
Odnośnie jego polskiego pochodzenia narosło wiele wątpliwości. W jednym z wywiadów prasowych powiedział:
— "Ilekroć pada twoje nazwisko, zaraz pojawiają się pytania, czy masz coś wspólnego z naszym krajem?— Tak, mój ojciec jest Polakiem z pochodzenia, a wśród miast, które pojawiają się w jego opowieściach rodzinnych, znajdują się Jasło i Krosno. Wiele z nim rozmawiałem na temat Polski, jednak osobiście nie czuję w sobie nic z Polaka. Wiem natomiast, że to co gram, jest bardzo w waszym kraju cenione".
Ojciec saksofonisty przebywał w czasie wojny w obozie jenieckim. Piosenkarka i kompozytorka Anja Garbarek jest córką Jana.

</doc>
<doc id="152578" url="https://pl.wikipedia.org/wiki?curid=152578" title="Projektowanie i kreślenie wspomagane komputerowo">
Projektowanie i kreślenie wspomagane komputerowo



</doc>
<doc id="152579" url="https://pl.wikipedia.org/wiki?curid=152579" title="Siglum">
Siglum

Siglum, l. mn. sigla (synkopa z łac. singulae litterae – pojedyncze litery lub singula signa) – symbol literowy lub literowo-cyfrowy będący oznaczeniem biblioteki, stosowany w katalogach centralnych przy podawaniu lokalizacji wydawnictw oraz wypożyczaniu międzybibliotecznym i informacji naukowej.
Przykładowo Biblioteka Główna dla Uniwersytetu Szczecińskiego stosuje się oznaczeniee "SZCZ U" w celu identyfikacji w katalogach Biblioteki Narodowej i innych.
Sigla stosowane są też powszechnie do oznaczania fragmentów (ksiąg) Biblii, np. Rdz – Księga Rodzaju, Łk – Ewangelia Łukasza, Rz – List do Rzymian, 2 Kor – Drugi List do Koryntian.
Sigla biblijne.
Sigla biblijne wskazują określone miejsce w tekście Biblii przez podanie w skróconej formie nazwy księgi, rozdziału i wiersza (wierszy).
Przykładowy zapis siglum biblijnego wygląda następująco:
2 Kor 1, 10-12 
"2 Kor" to nazwa księgi (2 List do Koryntian), liczba po nazwie księgi ("1") oznacza rozdział, a liczby po przecinku ("10-12") - zakres wersetów.
2 Kor 1, 1-2.10 = 2 List do Koryntian rozd. 1 wiersze 1 do 2 i wiersz 10.
Sigla biblijne używane przez niektóre wspólnoty protestanckie czy przez Świadków Jehowy nieco różnią się od tych używanych w Kościele katolickim, prawosławnym czy Kościołach protetanckich głównego nurtu, np. używają innych skrótów na oznaczenie ksiąg biblijnych, a zamiast przecinka pomiędzy numerem rozdziału i wierszy używają dwukropka (np. 2 Kor 1:1-2, 10).

</doc>
<doc id="152581" url="https://pl.wikipedia.org/wiki?curid=152581" title="Komputerowe wspomaganie wytwarzania">
Komputerowe wspomaganie wytwarzania

Komputerowe wspomaganie wytwarzania (ang. "Computer Aided Manufacturing", CAM) – system komputerowy, który ma za zadanie integrację fazy projektowania i wytwarzania. Jeden z elementów zintegrowanego wspomagania wytwarzania (ang. "Computer Integrated Manufacturing", CIM).
Programy typu CAM na podstawie komputerowych rysunków 2D lub obiektów 3D (mogą to być zarówno obiekty bryłowe jak i powierzchniowe), tworzą ścieżki narzędzia (frezu, noża tokarskiego, wiązki lasera itp.). Przez ścieżkę narzędzia należy rozumieć ruch względny narzędzia względem przedmiotu obrabianego – kinematyka tego procesu na maszynie może być wykonywana na różne sposoby. Ścieżki poprzez postprocesor zamieniane są na rozpoznawalne dla maszyny funkcje sterujące. Wykonywanie instrukcji zawartych w kodzie CNC służy wykonaniu przedmiotu zgodnie z wytycznymi.

</doc>
<doc id="152582" url="https://pl.wikipedia.org/wiki?curid=152582" title="Informacja naukowa">
Informacja naukowa

Informacja naukowa – termin odnoszący się do:
Przedmiotem informacji naukowej są obiekty, procesy, zdarzenia i zjawiska informacyjne w społeczeństwie, w świecie człowieka, widziane w perspektywie pośredniczenia pomiędzy utrwalonymi zasobami informacji a ludźmi, którzy jej potrzebują.
W Polsce planowa działalność informacyjna zaczęła się od powołania 1950 Głównego Instytutu Dokumentacji Naukowo-Technicznej, przekształconego kolejno w: Centralny Instytut Dokumentacji Naukowo-Technicznej i Ekonomicznej (1952), Centralny Instytut Informacji Naukowo-Technicznej i Ekonomicznej (1960) oraz Instytut Informacji Naukowej, Technicznej i Ekonomicznej (1971), podporządkowany Centrum Informacji Naukowej, Technicznej i Ekonomicznej (CINTE), które funkcjonowało jako urząd centralny odpowiadający za programowanie, planowanie i koordynowanie przedsięwzięć mających na celu rozwój ogólnokrajowego systemu informacji, szkolenie pracowników informacji, opracowywanie projektów aktów normatywnych dotyczących organizacji i metodyki działalności informacyjnej oraz współpracę międzynarodową w zakresie informacji naukowej. Po likwidacji CINTE w 1990 nadzór nad Instytutem objął minister-kierownik Centralnego Urzędu Planowania, a od 1997 – minister gospodarki. Instytut zakończył działalność w 2002, a zespół jego pracowników w postaci Zakładu Technik Informacyjnych został włączony do Instytutu Mechanizacji Budownictwa i Górnictwa Skałkowego. W miejsce CINTE w 1991 powołany został Ośrodek Przetwarzania Informacji (OPI) umieszczony w strukturze Komitetu Badań Naukowych, a po włączeniu w 2005 KBN do ministerstwa nauki OPI otrzymał status państwowego instytutu badawczego i jest podporządkowany Ministerstwu Nauki i Szkolnictwa Wyższego. Praktyczną działalność informacyjną prowadzą też ośrodki informacji (dokumentacji), biblioteki i archiwa, które miały być podstawowymi ogniwami krajowego Systemu Informacji Naukowej, Technicznej i Organizacyjnej. Szkoleniem kadr informacji naukowej zajmują się szkoły policealne oraz szkoły wyższe (kierunek bibliotekoznawstwa i informacji naukowej i inne związane z dyscypliną bibliologia i informatologia). Polska bierze udział w pracach wielu międzynarodowych instytucji i systemów informacyjnych (m.in. FID, IFLA, MCNTI, Infoterm, WHO, FAO) oraz uczestniczy w Generalnym Programie Informacyjnym UNESCO.

</doc>
<doc id="152584" url="https://pl.wikipedia.org/wiki?curid=152584" title="Street punk">
Street punk



</doc>
<doc id="152588" url="https://pl.wikipedia.org/wiki?curid=152588" title="Angus">
Angus

Angus (gael. "Aonghas") – jednostka administracyjna ("council area") oraz historyczne hrabstwo w Szkocji. Zajmuje powierzchnię 2182 km², a zamieszkana jest przez 116 200 osób (2011). Ośrodkiem administracyjnym jest miasto Forfar.

</doc>
<doc id="152602" url="https://pl.wikipedia.org/wiki?curid=152602" title="Drizzt Do'Urden">
Drizzt Do'Urden



</doc>
<doc id="152618" url="https://pl.wikipedia.org/wiki?curid=152618" title="PearPC">
PearPC

PearPC - wieloplatformowy emulator procesorów z rodziny PowerPC. Umożliwia działanie wielu systemów operacyjnych, stworzonych dla komputerów typu PowerPC, takich jak: OS X, Darwin oraz GNU/Linux. Można go uruchomić w systemach Microsoft Windows, GNU/Linux oraz innych, kompatybilnych z normą POSIX. Rozpowszechniany jest na licencji GPL. Pierwsza oficjalna wersja ujrzała światło dzienne 10 maja 2004 r. 
Emulator posiada rozszerzenie tłumaczące dynamicznie rozkazy architektury PowerPC na rozkazy procesorów z rodziny IA-32. Umożliwia to emulację nawet w czasie rzeczywistym. 
PearPC jest nadal w fazie rozwoju. W tej chwili szybkość działania aplikacji w tym emulatorze jest 10 razy niższa niż komputera, na którym uruchomiono emulator. Obsługa urządzeń takich, jak: CDROM czy karty dźwiękowe jest nadal w fazie początkowej.
Aktualną stabilną wersją jest wersja 0.5.0 (marzec 2012).

</doc>
<doc id="152621" url="https://pl.wikipedia.org/wiki?curid=152621" title="Argyll and Bute">
Argyll and Bute

Argyll and Bute (gael. "Earra-Ghaidheal agus Bòd") – jednostka administracyjna ("council area") w zachodniej Szkocji, ze stolicą w Lochgilphead. Zajmuje obszar 6908 km², a zamieszkana jest przez 88 930 osób (2011).
Jednostka administracyjna położona jest nad Oceanem Atlantyckim i Kanałem Północnym. Cechuje się silnie urozmaiconą linią brzegową (półwyspy Kintyre, Cowal) z wcinającymi się głęboko w ląd zatokami (m.in. Loch Fyne, Loch Long). Na jej obszarze występują liczne jeziora (m.in. Loch Awe, Loch Lomond). Należy do niej część archipelagu Hebrydów Wewnętrznych, w tym wyspy Mull, Islay i Jura, oraz wyspy Bute i Inchmarnock na zatoce Firth of Clyde. Obszar Argyll and Bute jest w znacznej części górzysty, położony w obrębie Grampianów.
Argyll and Bute zajmuje większą część historycznego hrabstwa Argyll, zachodni fragment Dunbartonshire oraz dwie spośród wysp należących dawniej do hrabstwa Buteshire (Bute i Inchmarnock).
Na terenie jednostki znajduje się część parku narodowego Loch Lomond and the Trossachs.
Gospodarka Argyll and Bute w dużym stopniu opiera się na turystyce. Stosunkowo dużą rolę odgrywa także rolnictwo, leśnictwo i rybactwo.
Wybrzeża w hrabstwie są jedynymi znanymi miejscami występowania mezolitycznej kultury obańskiej.

</doc>
<doc id="152625" url="https://pl.wikipedia.org/wiki?curid=152625" title="Kurt Rebmann">
Kurt Rebmann

Kurt Rebmann (ur. 30 maja 1924 w Heilbronn, zm. 21 kwietnia 2005 w Stuttgarcie), prawnik niemiecki, prokurator generalny RFN.
Pracował jako prokurator w landzie Badenia-Wirtembergia. Obok prawa karnego zajmował się problematyką praw człowieka i obywatela, otrzymał tytuł profesora prawa. Prezydent Gustav Heinemann powołał go w skład komisji ds. reformy praw obywatelskich w RFN.
W 1977 został powołany na stanowisko prokuratora generalnego RFN w miejsce zamordowanego przez terrorystów Siegfrieda Bubacka. Pełnił funkcję przez 13 lat, osiągając w tym okresie sukcesy w walce z terrorystyczną Frakcją Czerwonej Armii. Po przejściu na emeryturę w 1990 został m.in. odznaczony Wielkim Krzyżem Zasługi RFN; na stanowisku prokuratora generalnego zastąpił go Alexander von Stahl.

</doc>
<doc id="152627" url="https://pl.wikipedia.org/wiki?curid=152627" title="Hans Abrahamsen">
Hans Abrahamsen

Hans Abrahamsen (ur. 23 grudnia 1952 w Kopenhadze) – duński kompozytor.
Początkowo uczył się gry w szkole na waltorni. Później studiował teorię muzyki w Duńskiej Królewskiej Akademii Muzycznej, gdzie jego nauczycielami byli Per Nørgård i Pelle Gudmundsen-Holmgreen.
Jest jednym z reprezentantów kierunku w muzyce duńskiej zwanego „Ny Enkelhed” („Nowa Prostota”).
Kawaler Orderu Danebroga (2000). Laureat prestiżowej duńskiej Nagrody Fundacji Muzycznej Léonie Sonning za rok 2019.

</doc>
<doc id="152628" url="https://pl.wikipedia.org/wiki?curid=152628" title="Gorzelnictwo">
Gorzelnictwo

Gorzelnictwo – przemysłowa produkcja spirytusu surowego w gorzelniach. Alkoholowa fermentacja surowców węglowodanowych (ziemniaki, zboże, owoce) i destylacyjne oddzielanie spirytusu.

</doc>
<doc id="152630" url="https://pl.wikipedia.org/wiki?curid=152630" title="Clackmannanshire">
Clackmannanshire

Clackmannanshire (gael. "Siorrachd Chlach Mhannainn") – jednostka administracyjna ("council area") i historyczne hrabstwo w Szkocji. Ośrodkiem administracyjnym jest miasto Alloa.
Historyczną stolicą hrabstwa było Clackmannan (do 1822 roku).

</doc>
<doc id="152631" url="https://pl.wikipedia.org/wiki?curid=152631" title="Cliffhanger">
Cliffhanger

Cliffhanger (ang. „zawieszenie na krawędzi klifu”) – zabieg fabularny, polegający na nagłym zawieszeniu akcji w sytuacji pełnej napięcia, w której główni bohaterowie znajdują się w trudnej sytuacji, nawet zagrożenia życia.
Przykłady.
Formuła ta stosowana jest zwłaszcza w serialach telewizyjnych w ostatnim odcinku na zakończenie serii. Celem tego zabiegu jest wzbudzenie zainteresowania widzów, by ci powrócili przed telewizory po wakacyjnej przerwie. Najbardziej znanym przykładem "cliffhangera" był odcinek „Kto zabił JR” zamykający trzecią serię serialu "Dallas". Posunięcie to przyniosło filmowi niebywały sukces. Innym klasycznym przykładem była tzw. „mołdawska masakra” w serialu "Dynastia" w 1985, kiedy to ludzie zebrani na weselu córki głównego bohatera i księcia Mołdawii zostali zaatakowani przez terrorystów. Miłośnicy serialu zastanawiali się przez kilka miesięcy, kto przeżył strzelaninę podczas wesela.
Przykładem tego zabiegu w literaturze zagranicznej jest śmierć Sherlocka Holmesa w opowiadaniu "Ostatnia zagadka" opublikowanym w zbiorze opowiadań z 1893 roku. Główny bohater serii opowiadań i powieści Arthura Conana Doyle’a spada wraz ze swoim odwiecznym wrogiem, Profesorem Moriartym do wodospadu. Miało to być oficjalne zakończenie serii, jednakże wskutek licznych protestów fanów detektyw powraca po 12 latach w opowiadaniu "Pusty dom".
W Polsce cliffhangery stosował z powodzeniem w swoich powieściach Henryk Sienkiewicz („Bar...wzięty!”). Używała ich także Zofia Kossak w "Krzyżowcach". Natomiast w filmie najbardziej znanym przykładem był serial "Czarne chmury" w reżyserii Andrzeja Konica, gdzie niemal każdy odcinek urywał się w chwili, gdy na ekranie trwała walka lub pojedynek.
Zdarza się, że "cliffhanger" jest zakończeniem serialu, m.in. w sytuacjach, gdy decyzja o rezygnacji z produkcji dalszych odcinków zostaje podjęta po albo równocześnie z powstaniem finałowego odcinka serii. Wówczas widzowie nigdy nie dowiadują się, jak rozwiązana została kryzysowa sytuacja. Tak stało się m.in. w serialach "Karolina w mieście" (ang. "Caroline in the City"), "Asy z klasy" (ang. "Popular") oraz w "Dynastii Colbych".
Popularne cliffhangery w serialach pojawiły się między innymi w Rodzinie Soprano, Przyjaciołach, Zagubionych, Grze o Tron, Miasteczku Twin Peaks czy The Walking Dead.
Przykłady filmowego cliffhangera: zakończenie wątku głównego bohatera (Neo) filmowej trylogii "Matrix" (zakończenie miało miejsce w trzecim filmie serii, "Matrix Rewolucje"). Maszyny pozostawiają leżącego bez ruchu Neo, który właśnie wygrał ostateczne starcie z Agentem Smithem lub też zakończenie filmu ", który kończy się ujęciem smoka lecącego zniszczyć miasto, a który to wątek zostaje kontynuowany w kolejnej części filmu.
Cliffhangery pojawiają się także w japońskich serialach animowanych (anime), jednym z wielu przykładów może być m.in. zakończenie pierwszej serii anime " albo "Elfen Lied".
Dosłowną interpretacją terminu "cliffhanger" jest zakończenie filmu "Włoska robota" (1969). Film wieńczy scena przedstawiająca balansujący na krawędzi przepaści autobus z rabusiami i skradzionym przez nich ładunkiem złota.

</doc>
<doc id="152633" url="https://pl.wikipedia.org/wiki?curid=152633" title="Leśnictwo">
Leśnictwo



</doc>
<doc id="152636" url="https://pl.wikipedia.org/wiki?curid=152636" title="Chorula">
Chorula

Chorula (dodatkowa nazwa w j. ) – wieś w Polsce położona w województwie opolskim, w powiecie krapkowickim, w gminie Gogolin, nad Odrą, przy drodze z Krapkowic do Opola.
Na terenie wioski funkcjonują: sklep, bar oraz Centrum Aktywizacji Wiejskiej, w którym znajduje się biblioteka. Poczta dla Choruli znajduje się w Górażdżach, a ośrodek zdrowia w Malni.
Nazwa.
W 1295 w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") wymieniająca miejscowości płacące dziesięcinę wieś wymieniona jest jako "Chorula" we fragmencie "Chorula decima more polonico". Wzmiankowana w 1306 roku jako "Chorula villa".
W latach 1934–1945 miejscowość nosiła nazwę "Steinfurt".
Historia.
W 1783 roku liczyła 115 mieszkańców. Na terenie wioski znajdował się wówczas m.in. młyn wiatrakowy. W 1845 r. wioska liczyła 258 mieszkańców. Jej zabudowę stanowiło 28 domów, folwark, zamek, wiatrak i piec wapienniczy. Obok wioski znajdował się kamieniołom, z którego uzyskiwany kamień spławiano następnie Odrą. Do 1925 roku Chorula należała do parafii w Krapkowicach-Otmęcie, a obecnie należy do parafii w Kątach Opolskich. 
W latach 1983-1985 przy drodze do Górażdży wzniesiono kościół pw. Św. Trójcy. Kamień węgielny pod budowę świątyni poświęcił 26 czerwca 1983 roku kardynał Joseph Ratzinger (późniejszy papież Benedykt XVI). 
W latach 1973-1977 w sąsiedztwie Choruli zbudowano nowoczesną cementownię "Górażdże", czynną do dziś.
W dniach 29-30 lipca 2006, wieś obchodziła swoje 700 lecie.
Zabytki.
Do wojewódzkiego rejestru zabytków wpisane są:

</doc>
<doc id="152637" url="https://pl.wikipedia.org/wiki?curid=152637" title="Łowiectwo">
Łowiectwo

Łowiectwo – ogół zagadnień obejmujących zainteresowania myśliwych i łowczych. Pojęcie to obejmuje także myślistwo, ściśle związane z wykonywaniem polowania. Łowiectwo obejmuje wiele zagadnień, w tym gospodarkę łowiecką (zespół planowanych czynności mających na celu racjonalne gospodarowanie zwierzyną), ochronę środowiska naturalnego, a także strzelectwo myśliwskie, kynologię, trofeistykę, kulturę łowiecką (w tym etykę, tradycje, kult patronów), kolekcjonerstwo, wystawiennictwo łowieckie i wiele innych zagadnień. Bardzo ważną dziedziną łowiectwa jest gospodarka obejmująca między innymi regulację liczebności zwierzyny i selekcję poprzez polowania oparte na ścisłym planowaniu łowieckim (także w drodze odłowów zwierząt łownych (zwierzyny).
Historia łowiectwa w Polsce.
Łowiectwo, niegdyś utożsamiane wyłącznie z łowami, sięga epoki człowieka pierwotnego, stanowiło przez wieki jedną z najważniejszych czynności egzystencjalnych ludzi pierwotnych. Wówczas zwierzyna wolno żyjąca nie była niczyją własnością. Polowanie, obok zbieractwa, rybołówstwa, były głównym źródłem zaspokojenia pożywienia (mięsa), skór i futer dostarczając materiałów na odzież, okrycie i ocieplenie budowli mieszkalnych (szałasów, grot skalnych), a także kości oraz rogów stosowanych jako broń i narzędzia.
Z upływem wieków na skutek zachodzących zmian cywilizacyjnych i społecznych, a zwłaszcza kurczenia powierzchni leśnych (trzebież puszcz), rozwoju rolnictwa, łowy przestały pełnić główną rolę w życiu człowieka. Z czasem stały się elementem rozrywki warstw uprzywilejowanych, a także pełniły ważną formę szkolenia i zaprawy młodych pokoleń i rycerstwa przed trudami wojen, okazją do wykazania się siłą, zręcznością i męstwem w bezpośrednich spotkaniach z dzikimi zwierzętami.
Poczynając od ok. X w. i kształtowania się polskiej państwowości, łowy objęte zostały prawodawstwem, stając się przywilejem ludzi dobrze urodzonych – władców, dostojników państwowych i duchowieństwa. Były również źródłem zaopatrzenia wojsk podczas wypraw wojennych. Prawo do łowów objęte monopolem panującego (tzw. łowieckim regale) i wynikającymi z niego licznymi ograniczeniami miało na celu zabezpieczenie możliwości polowania uprzywilejowanym jednostkom i grupom społecznym. Na mocy regale władcy posiadali nieograniczone prawo do łowów. Głównym przywilejem władców były „łowy wielkie” ("venatio magna") czyli polowania na „grubego zwierza” (tura, żubra, niedźwiedzia, jelenia i dzika), oraz bobry, natomiast „łowy małe” ("venatio parva"), czyli polowania na „drobnego zwierza” (ptactwo, lisy, sarny, zające) mogli uprawiać także poddani.
Liczne nadania ziemskie duchowieństwu i rycerstwu, często połączone z przywilejem łowów na otrzymanym ziemiach, spowodowały stopniowy zanik regale łowieckiego. Do najstarszych i najważniejszych przejawów prawa łowieckiego należy ustawa o łowach ogłoszona w 1420 roku w Krakowie z rozkazu króla Władysława Jagiełły. W XV w., przywilej łowów, obok władców i przedstawicieli rodziny królewskiej, wszedł do prawa rycerskiego i był ściśle powiązany z własnością ziemską. Wtedy właśnie wydawane są pierwsze przepisy wykazujące troskę właściciela o zachowanie zwierzostanów, zwłaszcza zwierzyny grubej. Przykładem jest wprowadzenie ochrona tura. Król Zygmunta III w 1597 roku ogłosił edykt zakazujący poddanym z okolic Jaktorowa użytkowania łąk, po to, aby: „turowie, zwierz nasz mieli swe dawne stanowiska”.
Szlachta polska posiadała nieograniczone prawo do myślistwa.
Wyłączność polowania możnowładców ziemskich obwarowana była licznymi, niejednokrotnie bardzo surowymi przepisami. Według postanowień Statutu I Litewskiego z 1529 roku, pojmanie człowieka na polowaniu w cudzej puszczy z urzędu kończyło się skazaniem na śmierć: „a jeśliby strzelca pojmano nad zwierzem ubitym w cudzej puszczy, wtedy ma wiedzion być do urzędu, a z urzędu ma być na śmierć skazan jako inni złodzieje”. W wieku XVI tj. w okresie rozkwitu ustawodawstwa łowieckiego kary te złagodzono, lecz w dalszym ciągu były one surowe. Dziesiąty rozdział III Statutu Litewskiego (1588) o tytule "O Puszczą, o Łowy, o Drzewo Bartne, o Jeziora i Sianożęci" liczył 18 artykułów.
W 1775 roku wydano ustawę łowiecką, która była ostatnim takim aktem prawnym wydanym w Polsce przedrozbiorowej. Ponawiała ona "pod utratą psów, strzelby, y narzędzia do polowania zarzytych" oraz karą grzywny zakaz polowania na cudzych gruntach, zakreślając czas łowów od 24 sierpnia do 1 maja. Zakazy te nie dotyczyły polowań na niektóre ptaki, które organizować można było przez cały rok, także na cudzych gruntach, oraz prawa dziedziców do łowów na własnym gruncie, którzy cieszyli się w tym zakresie pełną swobodą. Zachowano wyłączność polowania królewskiego w promieniu 3-milowym (około 21 km) od Warszawy.
W okresie rozbiorów, w różnych zaborach, obowiązywały prawa łowieckie państw rozbiorowych. W tym okresie na terenach zajętych przez zaborców tworzono organizacje łowieckie, często ideowe o charakterze towarzyskim i patriotycznym. Po odzyskaniu niepodległości ważnym wydarzeniem w historii polskiego łowiectwa było zjednoczenie licznych organizacji łowieckich działających na ziemiach polskich i utworzenie Polskiego Związku Łowieckiego (PZŁ).
W 1927 roku, mocą rozporządzenia Prezydenta Rzeczypospolitej unormowano ponownie sprawy łowieckie w Polsce okresu międzywojennego. Zawarte tam przepisy nadal wiązały prawo polowań z własnością gruntu. Polskiemu Związkowi Łowieckiemu powierzono nadzór nad działalnością łowiecką w kraju.
Po wojnie, w 1945 roku reaktywowano PZŁ. Od 1952 roku obowiązywał dekret Prezydenta RP „o prawie łowieckim”, na mocy którego do zadań PZŁ należała „troska o rozwój łowiectwa i współdziałanie z organami Państwa w zakresie wykonywania ustawodawstwa łowieckiego”. Dekret postanawiał między innymi o własności zwierzyny przez skarb państwa, likwidował uzależnienie prawa do polowania od własności gruntu i znosił możliwość dzierżawy łowisk przez osoby prywatne. Dekret wprowadzał także „planowe gospodarowanie zwierzyną, zgodnie z potrzebami gospodarstwa narodowego i ochrony przyrody” oraz zasadę wydzierżawiania obwodów łowieckich. Polski Związek Łowiecki stał się zrzeszeniem osób uprawiających łowiectwo, któremu (bądź zrzeszeniom przez niego wskazanym) wydzierżawiano obwody łowieckie, z jednoczesnym dopuszczeniem wyłączenia obwodów z wydzierżawienia i przekazania ich na ośrodki ochrony zwierzyny. Dekret uchyliła ustawa z 1959 powtarzając jego podstawowe założenia.
Współcześnie działalność łowiecką reguluje ustawa Prawo łowieckie z 13 października 1995 r. (), z aktami wykonawczymi, a także statut Polskiego Związku Łowieckiego uchwalany przez Krajowy Zjazd Delegatów PZŁ oraz uchwały i zarządzenia wewnątrzorganizacyjne. Prawodawstwo łowieckie określa gatunki zwierząt łownych, terminy i metody polowań. W myśl ustawy, łowiectwo, jako element ochrony środowiska przyrodniczego oznacza ochronę zwierząt łownych (zwierzyny) i gospodarowanie ich zasobami w zgodzie z zasadami ekologii oraz zasadami racjonalnej gospodarki rolnej, leśnej i rybackiej. Zwierzyna w stanie wolnym stanowi własność państwa, a jego podstawę gospodarki łowieckiej stanowią wieloletnie i roczne plany hodowlane.
Łowiectwo we współczesnej Polsce.
Do głównych celów łowiectwa należy ochrona i gospodarowanie populacjami zwierząt łownych, a także kształtowanie środowiska przyrodniczego na rzecz poprawy warunków bytowania zwierzyny. Do ważnych celów należy uzyskiwanie możliwie wysokiej kondycji osobniczej i jakości trofeów oraz właściwej liczebności populacji poszczególnych gatunków zwierzyny przy zachowaniu równowagi środowiska przyrodniczego. Współczesna działalność myśliwych czerpie ze zdobyczy naukowych, służy zachowaniu bioróżnorodności i ochronie przyrody. Polscy myśliwi mają udział w wielu ważnych przedsięwzięciach związanych z ochroną przyrody i środowiska naturalnego, w tym restytucji zagrożonych gatunków zwierząt takich jak: żubr, łoś, bóbr i sokół wędrowny.
Łowiectwo obok gospodarki łowieckiej obejmuje wiele zagadnień, do których zalicza się między innymi: strzelectwo, kynologię, sokolnictwo, trofeistykę, kolekcjonerstwo i wystawiennictwo. Do bardzo ważnych elementów łowiectwa należy krzewienie kultury, w tym pielęgnowanie tradycji, zwyczajów, propagowanie zasad etyki wśród myśliwych oraz kultu patronów myśliwych. Łowiectwo w życiu współczesnych myśliwych, obok funkcji gospodarczych, pełni ważną rolę w spełnianiu potrzeb społecznych w zakresie uprawiania myślistwa. Współczesne łowiectwo nawiązuje do staropolskich tradycji, zwyczajów, języka i dawnych wzorów moralno-etycznych.
Do funkcji gospodarczych łowiectwa zalicza się pozyskiwanie dziczyzny.
Biologia i ekologia zwierząt łownych.
Zwierzęta łowne (zwierzyna) dzieli się na dwie zasadnicze grupy:
W grupie zwierzyny drobnej wyróżniamy dodatkowo drapieżniki, do których zaliczamy następujące gatunki: lisy, jenoty, borsuki, kuny leśne, kuny domowe, norki amerykańskie, tchórze zwyczajne i szopy pracze.
Hodowla zwierząt łownych.
Gospodarstwo łowieckie jest częścią gospodarstwa leśnego lub też rolnego i jest ich uboczną produkcją, a więc hodowla zwierząt łownych musi być realizowana w ten sposób, aby nie utrudniać i nie zmniejszać produkcji głównej. W zależności od charakteru i rodzaju zagospodarowywanego terenu łowieckiego zwanego obwodem łowieckim lub też łowiskiem, zaplanować i realizować należy nie tylko ochronę zwierząt łownych, a więc osiągnięcia na jednostce powierzchni określonej liczby (pogłowia) zwierząt łownych, ale przede wszystkim dążyć musimy do ochrony środowiska (biotopu) w jakim zwierzyna ta bytuje. Poza głównym celem jakim jest hodowla zwierzyny, istnieją nie mniej ważne cele poboczne jak niematerialne korzyści z prawidłowo zagospodarowanego i zdrowego środowiska naturalnego w postaci doznań estetycznych i duchowych, a także kultywowania tradycji i zwyczajów myśliwskich.
Pozyskiwanie zwierząt łownych.
Zgodnie i według prawa łowieckiego pozyskanie zwierząt łownych to „polowanie”, poprzez które rozumie się: tropienie, ściganie, strzelanie oraz odławianie dozwolonymi metodami, żywej zwierzyny celem wejścia w jej posiadanie. A więc zgodnie i według prawa łowieckiego wszelkie legalne pozyskanie zwierzyny jest polowaniem. Zwykle polowanie kojarzymy przede wszystkim ze strzelaniem, a pozyskiwanie zwierzyny żywej z odłowami.
Końcowym efektem racjonalnej hodowli zwierzyny grubej i drobnej jest uzyskanie zdrowych i dobrze rozwiniętych zwierząt o optymalnym ciężarze tuszy i najokazalszych trofeach.
Zabiegiem zmierzającym do osiągnięcia powyższego celu jest przeprowadzanie odstrzałów hodowlanych, mających na celu przede wszystkim usunięciem z łowiska:
Odstrzały hodowlane można podzielić na następujące rodzaje:
Zgodnie z prawem łowieckim polować wolno wyłącznie na terenach obwodów łowieckich, a więc polowanie na terenach nie wchodzących w skład obwodów łowieckich jest zabronione i może odbywać się tylko na podstawie specjalnego zezwolenia ministra rolnictwa i leśnictwa. Polowanie w obwodzie łowieckim może być wykonywane na podstawie zatwierdzonego planu hodowlano–łowieckiego. Częścią składową takiego planu jest m.in. plan odstrzału zwierzyny.
Polowania dzielą się na:
Broń i akcesoria myśliwskie.
Broń myśliwską dzielimy na:
Akcesoria myśliwskie potrzebne na polowaniu to między innymi luneta na broni, lornetka, nóż myśliwski.
Psy myśliwskie.
Pies od pradziejów był towarzyszem i pomocnikiem pierwotnego łowcy w jego polowaniach na zwierzynę. Poprzez świadomy dobór genetyczny, człowiek wykorzystując wrodzone pasje łowieckie psa, wyselekcjonował i wyhodował różne rasy tzw. psów użytkowych w tym wyspecjalizowanych do polowania.
Za psy myśliwskie uznawane są:
Prawo łowieckie w Polsce.
Prawo łowieckie to zbiór aktów prawnych regulujących szeroko pojęte łowiectwo, a więc samo polowanie i zasady jego wykonywania, gospodarkę łowiecką, ochronę przyrody i ochronę zwierząt, broń i amunicję myśliwską.
Podstawowy akt prawny.
Podstawowym aktem prawnym jest ustawa z dnia 13 października 1995 r. Prawo łowieckie (), regulująca zagadnienia związane z łowiectwem, gospodarką łowiecką, funkcjonowaniem Polskiego Związku Łowieckiego oraz kół łowieckich, strażą łowiecką, wykonywaniem polowania (potocznie polowaniem), szkodami łowieckimi oraz przepisami karnymi związanymi bezpośrednio z łowiectwem.
Dodatkowe akty prawne.
Zagadnienia związane z łowiectwem poza ustawą Prawo łowieckie regulowane są również poprzez szereg dodatkowych dokumentów prawnych takich jak:
Do poszczególnych ustaw wydawane są szczegółowe rozporządzenia.
Szkody łowieckie i odszkodowania.
Szkody łowieckie to zniszczenia w uprawach i płodach rolnych, które powoduje zwierzyna łowna. Odpowiedzialność za takie szkody ponosi zarządca lub dzierżawca obwodu łowieckiego (koło łowieckie) lub Skarb Państwa.
Etyka łowiecka.
Etyka łowiecka stanowi zbiór zasad moralnych (kodeks etyczny), zawierający wzorce postępowania wobec: zwierzyny, myśliwych, pomocników, psa myśliwskiego, ptaka łowczego, środowiska naturalnego, organizacji łowieckiej oraz społeczeństwa. Obecnie jest nie tylko nakazem moralnym, ale również nakazem wynikającym z prawodawstwa.

</doc>
<doc id="152639" url="https://pl.wikipedia.org/wiki?curid=152639" title="Cyprys">
Cyprys

Cyprys ("Cupressus" L.) – rodzaj drzew i krzewów iglastych z rodziny cyprysowatych. Obejmuje ok. 17–19 gatunków, występujących w Ameryce Środkowej, w Azji od południowo-zachodnich Chin, poprzez rejon Himalajów po południowo-zachodnią Azję i północną Afrykę. Często rosną w suchym i gorącym klimacie. Wiele gatunków to rośliny ozdobne. Pochodzący z Azji południowo-zachodniej cyprys wiecznie zielony jest popularnie sadzony jako ozdobny w całym obszarze śródziemnomorskim.
Systematyka.
Wykaz gatunków:
Zastosowanie.
Cyprys wiecznie zielony jest od wielu wieków często sadzonym gatunkiem ozdobnym na terenach parkowych, w ogrodach i na cmentarzach w całym obszarze śródziemnomorskim. Drewno bardzo trwałe, odporne na szkodniki owadzie, często wykorzystywane w meblarstwie. W warunkach Europy Środkowej cyprysy przemarzają, jeśli uprawiane są w gruncie. 
Z cyprysów destyluje się olejki eteryczne, wykorzystywane w przemyśle perfumeryjnym i kosmetycznym. Najpopularniejszy olejek cyprysowy destyluje się z igliwia i gałązek drzew z cyprysa wiecznie zielonego. Na rynku można też spotkać osiągający wysokie ceny olejek zwany cyprysowym, uzyskiwany jednak z żywiczlinu "Callitris columellaris" (syn. "Callitris intratropica"), nazywanego cyprysem australijskim lub niebieskim (wyróżniany jest też olej z cyprysu białego, ale taksonomicznie między tymi roślinami nie ma różnic)"." 

</doc>
<doc id="152640" url="https://pl.wikipedia.org/wiki?curid=152640" title="S/1989 N 5">
S/1989 N 5



</doc>
<doc id="152641" url="https://pl.wikipedia.org/wiki?curid=152641" title="Samochód Roku">
Samochód Roku

Samochód Roku (ang. "Car of the Year", w skrócie COTY) – nagroda dla najlepszego samochodu, przyznawana na rok następny, spośród samochodów debiutujących na rynku w bieżącym roku kalendarzowym.
Międzynarodowe edycje konkursu.
Najważniejsze kontynentalne wyróżnienia tego typu na świecie są nadawane w Europie ("European Car of the Year") i Ameryce Północnej ("North American Car of the Year"). Inne globalne wyróżnienia dla samochodów osobowych to np.:
Organizowane są także konkursy krajowe, których przykładami są:
Oprócz powyższych wyróżnień istnieją konkursy o mniejszym znaczeniu, organizowane np. przez czasopisma motoryzacyjne, takie jak: "Motor Trend" ("Motor Trend Car of the Year") czy "Wheels" ("Wheels Car of the Year").
Zestawienie wyróżnionych samochodów.
Europejski Samochód Roku.
Konkurs na „Europejski Samochód Roku” odbywa się od 1964 roku. W edycji 2010 jurorami było 59., zaś w 2013 roku – 57. dziennikarzy z 22 krajów, w tym dwóch z Polski.
Samochody, które mogą uczestniczyć w konkursie, muszą spełnić konkretne warunki, takie jak:
Tym samym w turnieju nie mogą brać udziału supersamochody.
W okolicach września każdego roku jury konkursu tworzy listę modeli, które będą ze sobą konkurować do nagrody na przyszły rok. Każdy z jurorów ma rozdania 25 punktów, które może przeznaczyć na co najmniej 10 modeli, przy czym na jeden samochód może maksymalnie oddać 10 punktów. Spośród zgłoszonych pojazdów sędziowie konkursowi wybierają najpierw finałową siódemkę, która następnie staje się przedmiotem ich szczegółowych testów i obserwacji.
Ukształtowała się praktyka, że w grudniu ogłaszana jest oficjalna lista kandydatów. Zdobywcę europejskiego tytułu ujawnia się na wystawie samochodowej w Genewie wiosną roku, którego dotyczy tytuł.
Północnoamerykański Samochód Roku.
Konkurs na północnoamerykański samochód roku ("The North American Car of the Year") odbywa się podczas corocznego salonu samochodowego w Detroit.
Północnoamerykański SUV/Pick-up Roku.
Do konkursu dopuszczone są auta terenowe, sportowo-użytkowe oraz pick-upy. Jury stanowi 48-osobowy zespół dziennikarzy motoryzacyjnych. Po 2016 roku rywalizację rozdzielono na kategorie Truck i Utility.
Światowy Samochód Roku.
Światowy Samochód Roku to nagroda przydzielana przez międzynarodowe jury, składające się z 66 dziennikarzy motoryzacyjnych z 25 krajów.
Samochody biorące udział w konkursie muszą być dostępne w sprzedaży w przynajmniej pięciu krajach co najmniej dwóch kontynentów przed 1 stycznia roku, w którym nagroda jest przyznawana.
Pierwsza edycja tego konkursu odbyła się w 2005 roku, w celu ujednolicenia krajowych, czy kontynentalnych nagród "Car of the Year". Od 2006 roku w ramach tego konkursu przydzielane są też nagrody w kategoriach "World Performance Car", "World Green Car", "World Car Design of the Year" i "Luxus Car of the Year"
W 2005 roku wyniki zostały ogłoszone podczas międzynarodowego AutoShow w Toronto w Kanadzie, a od 2006 roku nagrody przyznawane są podczas międzynarodowego AutoShow w Nowym Jorku.
Zielony Samochód Roku.
Konkurs realizowany jest przez czasopismo Green Car Journal. W skład jury wchodzi 11 dziennikarzy, specjalistów od spraw motoryzacji i ochrony środowiska.
Zwycięzcy konkursu to:

</doc>
<doc id="152642" url="https://pl.wikipedia.org/wiki?curid=152642" title="Rajd Grecji">
Rajd Grecji

Rajd Akropolu (oficjalnie Acropolis Rally of Greece) – rajd samochodowy organizowany obecnie w środkowej Grecji w okolicach miasta Lamia. Trasa ma od około 1200 km do nawet 1600 km podzielonych na odcinki specjalne i łączące je odcinki dojazdowe.
Rajd odbywa się od 1951 roku, a eliminacją Rajdowych Mistrzostw Świata jest od 1973 roku. Odbywa się na nawierzchniach szutrowych, zazwyczaj w czerwcu. W latach 2014 - 2016 jest to runda Rajdowych Mistrzostw Europy.
Rekordową liczbę zwycięstw w rajdzie Akropolu ma Colin McRae. Wygrał ten rajd 5 razy, po raz pierwszy w 1996 roku, po raz ostatni w 2002 roku.

</doc>
<doc id="152643" url="https://pl.wikipedia.org/wiki?curid=152643" title="Neptun IV">
Neptun IV



</doc>
<doc id="152644" url="https://pl.wikipedia.org/wiki?curid=152644" title="New Age">
New Age

New Age (wym. []), Nowa Era, Nowy Wiek – złożony i wielowymiarowy alternatywny ruch kulturowy, zapoczątkowany w latach sześćdziesiątych XX wieku, wyrosły z przekonania, że ludzkość, pogrążona w głębokim kryzysie, znajduje się w punkcie zwrotnym między dwiema epokami (erami).
Uwaga: jest to termin bardzo wieloznaczny, często będący "etykietą (zachęcającą lub zniechęcającą)" służącą do oceny zjawisk, a nie do ich nazywania. Często służy także do prowadzenia walk ideologicznych.
Zarys poglądów.
Część zwolenników ruchu New Age uważa, że dzisiejsze czasy to ostatni etap świata, jaki znamy. Po przejściu tego świata w nową rzeczywistość (Nową Erę), ma nastąpić złoty wiek ludzkości. Bliżej nieokreśloną, ale raczej niedaleką przyszłość zwolennicy "New Age" wyobrażają sobie jako czasy, w których nie będzie konfliktów, granic państwowych, zaś ludzkość będzie żyła w ogólnoświatowej wspólnocie kierowanej przez wspólny Rząd Światowy. To czas, w którym ludzie całkowicie przewartościują swoje spojrzenie na otaczający ich świat. Zgodnie z tym przekonaniem nastanie wtedy kres wszelkich systemów religijnych oraz ich instytucji, zaś ludzi będzie jednoczyć wzajemnie zrozumienie, pozbawione wszelkich podziałów.
Według niektórych głosicieli New Age dobiega końca tzw. era Ryb (interpretowana między innymi symbolicznie jako epoka chrześcijaństwa), zaś na jej miejsce ma nastać era Wodnika. Wyznawcy tej doktryny wierzą, iż ludzkość doznaje duchowego wejścia w nową epokę, przypisane konkretnemu znakowi zodiaku, co ma według nich następować co około 2150 lat.
New Age jako kierunek filozoficzny może być scharakteryzowany jako monizm, panteizm, a także skrajny etyczny indywidualizm i woluntaryzm. Zakłada, iż wszyscy są jednością, a poczucie odrębności jednostki od świata i innych istot jest uświadomieniem sobie własnego ego przez umysł. Ruch ten zaleca wiele praktyk mających na celu zjednoczenie ze światem. Są to np. medytacja, koncentracja, afirmacja, joga, reiki i channeling – przekazy rzekomo pochodzące od obcych cywilizacji poprzez osobę będącą w transie (np. przekazy Kasjopean, Plejadian, Ra, Wingmakers, Wniebowstąpionych Mistrzów). Zaleca, lecz nie nakazuje. Zwolennicy New Age deklarują, iż uznają wolną wolę każdej istoty ludzkiej za najwyższe dobro i szanują każdą decyzję każdego człowieka. Ideologia New Age głosi, że każdy jest równy każdemu. 
New Age odrzuca zorganizowaną strukturę, będąc zinstytucjonalizowanym ruchem religijnym. Wszystkie doktryny oraz rytuały mają charakter oddolny, wychodząc bezpośrednio od jego członków. Z tego też powodu w New Age nie ma osób duchownych.

</doc>
<doc id="152645" url="https://pl.wikipedia.org/wiki?curid=152645" title="Oi!">
Oi!

Oi!, street punk (punk uliczny) – podgatunek w obrębie muzyki punk, zapoczątkowany w Wielkiej Brytanii pod koniec lat 70. XX w., będący połączeniem klasycznej stylistyki wczesnych zespołów punkowych (The Clash, Ramones) i rockowych, takich jak The Rolling Stones, The Who; także określenie subkultury młodzieżowej z nim związanej.
Historia.
Oi! wykształcił się jako rodzaj opozycji wobec artystycznych eksperymentów części zespołów punkowych, jak również nazbyt politycznej postawy innych. W zamierzeniu miał podtrzymywać proste, „uliczne” korzenie punk rocka i dawać wyraz solidarności członków subkultury ze środowiskiem wielkomiejskich robotników, z którego w większości się wywodzili. Związek ten podkreślała sama jej nazwa. Pierwotne określenie "street punk" zostało wyparte przez słowo "Oi!", w robotniczym slangu oznaczające coś niespodziewanego, używane również jako pozdrowienie. Po raz pierwszy użył go, jako nazwy ruchu, dziennikarz muzyczny Garry Bushell we wczesnych latach 80., zainspirowany piosenką zespołu The Cockney Rejects: „Oi! Oi! Oi!”.
Za najważniejsze zespoły oi! (czy też ojowe) w początkowej fazie jego istnienia uważa się m.in.: Cock Sparrer, The Cockney Rejects, Angelic Upstarts, Slaughter and the Dogs, Anti-Nowhere League czy Sham 69. Ich następcami byli m.in.: The Business, The Last Resort, The 4-Skins, The Burial, Infa-Riot i inne.
Jednym z założeń ideologicznych ruchu było promowanie jedności między punkami i skinheadami (wyrazem tego było hasło: "Punx and Skins unite and win"; w Polsce: "Punki, Skini – zjednoczeni i silni!)." Większość zespołów oi! nie porusza tematyki politycznej. Muzycy z Sham 69 czy The Oppressed mocno angażowali się w antyfaszyzm (patrz: Skinheads Against Racial Prejudice). Inne zespoły, jak np. Angelic Upstarts czy później Los Fastidios i Brigada Flores Magon poszły dalej, wplatając w swoje teksty o życiu klasy robotniczej, elementy lewicowe.
Muzyka, jak i cała subkultura z nią związana, zdobyła największą popularność w Wielkiej Brytanii, Japonii i Ameryce Północnej, aczkolwiek lokalne sceny powstawały wszędzie tam, gdzie docierała muzyka punk, także w Polsce. Amerykańską odpowiedzią na ekspansję oi! był rozwój hardcore, który, podobnie jak oi! odwołując się do pierwotnej punkowej ekspresji, zdobył jednak większą popularność wśród szeroko pojętej klasy średniej.
Treści.
Treści głoszone w piosenkach Oi!owych praktycznie nie odnoszą się w żaden sposób do bieżącej polityki. Często spotykane jest podkreślenie apolityczności, a w szczególności braku powiązań z radykalnymi ruchami politycznymi, takimi jak faszyzm i komunizm.
Teksty street punkowych piosenek podkreślają silne scalenie i zjednoczenie grupy. Wiele treści głosi przywiązanie Oi!owców do piłki nożnej, alkoholowej zabawy (trunkami są zazwyczaj piwo i wódka, tanie wina owocowe są uważane za punkowe), tatuaży i wspólnego stylu ubierania.
Uwypuklona jest silna niechęć, granicząca z nienawiścią do policji (ale i prawa generalnie). Często nieakceptowani są również hipisi, jednak nie wszystkie zespoły grające Oi! deklarują nietolerancję dla tego ruchu. Poruszany jest również problem narkomanii przedstawiony w negatywnym świetle (zarówno jeśli chodzi o branie narkotyków „twardych”, jak i „miękkich”).
Widoczny jest charakterystyczny dla subkultury skinhead kult siły, prezentowany również na niektórych okładkach płyt. .
Współczesność.
Od połowy lat 90. XX w. obserwuje się ponowny wzrost zainteresowania oi!, m.in. powstały nowe grupy grające tę muzykę.

</doc>
<doc id="152646" url="https://pl.wikipedia.org/wiki?curid=152646" title="Dumfries and Galloway">
Dumfries and Galloway

Dumfries and Galloway (gael. "Dùn Phris agus an Gall-Ghaidhealaibh") – jednostka administracyjna ("council area") w południowo-zachodniej Szkocji, dawniej region administracyjny (1973-1996), z ośrodkiem administracyjnym w Dumfries. Zajmuje powierzchnię 6426 km². Liczba ludności – 151 410 (2011).
Najbardziej na południowy zachód wysunięta jednostka administracyjna Szkocji, położona w dużej części na Wyżynie Południowoszkockiej. Posiada długą linię brzegową, otoczona przez Morze Irlandzkie na południu (w tym zatokę Solway Firth na południowym wschodzie) i Kanał Północny na zachodzie. Należy do niej zachodni fragment granicy szkocko-angielskiej. Zajmuje obszar historycznych hrabstw Wigtownshire, Kirkcudbrightshire i Dumfriesshire.
Do głównych ośrodków miejskich należą Dumfries, Kirkcudbright, Wigtown, Newton Stewart, New Galloway, Moffat, Lockerbie, Annan, Castle Douglas, Dalbeattie i Stranraer.

</doc>
<doc id="152647" url="https://pl.wikipedia.org/wiki?curid=152647" title="Opinia publiczna">
Opinia publiczna

Opinia publiczna (z ) – reakcja zbiorowości ludzkich na działania polityczne i społeczne; wyrażany publicznie stan świadomości tych zbiorowości. Opinia publiczna dotyczy spraw ważnych dla społeczeństwa, często kontrowersyjnych. Ma charakter dynamiczny, może ulegać zmianom w krótkim czasie.
Socjolog, Sławomir Nawotny proponuje następujące znaczenie tego terminu: „opinia publiczna danej społeczności to zbiór dominujących w niej opinii w kwestiach publicznych ważnych dla niej w danym czasie”.
Opinię publiczną potocznie utożsamia się z reakcją czy świadomością ludzi. W takim rozumieniu opinia publiczna to po prostu społeczeństwo, a dokładniej jego dorośli członkowie, posiadający prawa wyborcze, aktywna politycznie.
Choć opinię publiczną można rozumieć jako aprobatę lub dezaprobatę wobec działań politycznych, to badania i analizy wskazują również na istnienie trzeciego stanu: obojętności wobec danego zjawiska. Często partie polityczne walczą właśnie o zmniejszenie się tej trzeciej grupy – o przeciągnięcie na swoją stronę obojętnych lub niezdecydowanych.
Opinia publiczna odnosi się do wydarzeń teraźniejszych, jak i też tych z przeszłości; choć skupia się na kwestiach krajowych, dotyczy także problemów o charakterze globalnym, czy spraw znajdujących się na pograniczu spraw wewnętrznych państwa i zagranicznych, jak w latach 90. XX w. w Polsce spraw związanych ze wstąpieniem Polski do NATO czy integracji z Unią Europejską.
Twórcy pojęcia.
Wyrażenia „opinia publiczna” jako pierwszy użył Jan Jakub Rousseau w liście z 2 maja 1744 roku do francuskiego ministra spraw zagranicznych. Rousseau definiował opinie publiczną jako instancję orzekającą, możliwą do potępienia danych wydarzeń lub ludzi. Od tamtego czasu genewski pisarz używał tego pojęcia wielokrotnie w różnych swoich dziełach.
Pojęcie zaczęło się rozpowszechniać. W 1782 roku pojawiło się w powieści "Niebezpieczne związki", Choderlosa de Laclosa. We XIX w. Francji opinię publiczną zdefiniował też Napoleon twierdząc, że:
„Opinia publiczna jest niewidzialną i tajemniczą potęgą, której nic nie jest w stanie się oprzeć, nic nie jest od niej bardziej zmienne, bardziej nieokreślone i silniejsze. A przy tym, przy wszystkich swych kaprysach, jest ona znacznie częściej, niż się wydaje, prawdziwa, rozsądna, sprawiedliwa”.
Pomimo bezpośredniego nieużywania pojęcia „opinia publiczna” Alexisa de Tocqueville można uznać za osobę rozwijającą jego znaczenie. Odpowiada on bowiem za jeden z pierwszych opisów procesu tzw. spirali milczenia, które pochodzi z dzieła "O demokracji w Ameryce". Książka ta zawiera opisy, oceny, wyjaśnienia i analizy skutków opinii publicznej. Uznawał, że zjawisko to istnieje zarówno w Europie, jak i w Ameryce, ale w jego ojczyźnie wywiera mocniejszy nacisk na konformistyczne zachowania. Ponadto dowodził, że opinia publiczna posiada wpływ zarówno na jednostkę, jak i władzę.
W XX w. głównie za sprawą amerykańskich socjologów doszło kolejnych prób definiowania tego pojęcia. Hans Speier w artykule z 1950 roku, zdefiniował ją następująco: „Przez opinię publiczną należy rozumieć w niniejszym przeglądzie historycznym opinie dotyczące spraw o znaczeniu państwowym, wyrażane swobodnie i publicznie przez ludzi spoza kręgu władzy, którzy roszczą sobie prawo, aby ich zdanie miało wpływ na działanie, decyzje personalne i struktury rządu”. Walter Lippmann opisał mechanizmy wpływające na opinie w książce zatytułowanej "Opinia Publiczna".
Opinia a wybory.
Opinia publiczna zwiększa poczucie więzi politycznej, co stanowi podstawę kształtowania się elektoratów. Osoby wyrażające podobne opinie skupiają się wokół symboli, poglądów, wartości i są skłonne udzielić poparcia politykom głoszącym podobne poglądy.
Opinia publiczna jest kształtowana przez informacje, które do niej docierają, a te mogą być poddane manipulacji. Uważa się wręcz, że opinią publiczną często manipulują partie polityczne i środki masowego przekazu. Uwidacznia się to szczególnie podczas kampanii wyborczej, gdy zwiększona aktywność partii politycznych spotyka się z dużym zainteresowaniem mediów.
Opinia publiczna nie istnieje jako samodzielny byt, jej obecność uzależniona jest specyfiki komunikacji politycznej.
Opinia społeczna.
Często obok terminu opinia publiczna używa się określenia opinia społeczna. Eugeniusz Młyniec w swoim artykule pt. "Opinia publiczna" określa opinię społeczną jako pojęcie szersze niż opinia publiczna. Opinia społeczna ma według niego dotyczyć szerszego zakresu problemów, w tym problemów niewiążących się bezpośrednio z polityką, takich jak wychowanie, transplantacja organów, aborcja.
Jak pokazuje dotychczasowa historia, opinia publiczna nie prowadzi do powstania społeczeństwa jednomyślnego, zwartego, idącego w jednym kierunku, mającego precyzyjnie określone poglądy i wymagania. Jest to raczej przestrzeń komunikacyjna, w której mogą toczyć się dyskusje, czasami burzliwe, dotyczące poglądów i oczekiwań.
Eugeniusz Młyniec przyznaje jednak, że każdy z tych problemów może stać się problemem politycznym, gdy zainteresują się nim siły polityczne i wykorzystają do walki o władzę. Zwykle jednak pojęć „opinia społeczna” i „opinia publiczna” używa się wymiennie, a to pierwsze jest rzadziej stosowane.
Historia badań opinii publicznej.
Badania opinii.
Badaniem opinii publicznej zajmuje się socjologia, korzystając z metod statystycznych. W Polsce badania opinii publicznej potocznie nazywa się sondażami, niektóre ośrodki badawcze (np. Polska Akademia Nauk) stosują także amerykańskie określenie „survey”.
Na podstawie badań opinii publicznej zarówno politycy, jak i obywatele tworzą sobie obraz społeczeństwa, w którym funkcjonują. Wcześniej, gdy nie przeprowadzano sondaży na taką skalę, źródłem danych o społeczeństwie na potrzeby władzy były jawne raporty administracji oraz tajne raporty innych służb (np. policji), natomiast obywatele byli zdani na wyciąganie wniosków z własnych obserwacji i doświadczeń.
Badania opinii publicznej często są poddawane krytyce: „Opinia publiczna nie jest wyrocznią delficką, na której polityk mógłby się oprzeć, decydując o sprawach państwa. Społeczeństwo nie ma narzędzi ustalania trafnych odpowiedzi na trudne pytania. Jego odpowiedzi powstają z plotek, gdzieś zasłyszanych pomówień, demagogicznych argumentów, stereotypów, uprzedzeń i ludzkiej głupoty” – stwierdza Marek Ostrowski, dziennikarz i komentator wydarzeń politycznych.
Autorzy tacy jak David Morley, Peter Dahlgren czy William Gamson, pokazują, że interpretacje informacji są równie zróżnicowane, co interpretacje fikcji, i że należą one do zagadnień wykraczających poza samą przestrzeń polityczną. Analiza opinii publicznej, nawet kiedy zbliża się do socjosemiologii, nie jest jeszcze dostatecznie społeczna i nie bierze pod uwagę istnienia potwierdzonej konfliktowości społecznej i aktorów w dużej liczbie.
Badania opinii publicznej, wpływają w pewnym stopniu na samą opinię publiczną. Powodem jest publikacja wyników badań opinii publicznej w mediach, do których społeczeństwo ma dostęp. Nawet ta część badań, która są wykonywana na zlecenie partii czy rządu i pozostaje tylko do wiadomości zlecających, może wpływać na działania tych podmiotów. Badania te są jednym z fundamentów działań marketingu politycznego.
Na świecie.
Zjawisko opinii publicznej jest równie stare jak władza. Tam, gdzie istniała władza, pojawiały się oceny na temat jej działań, przychylne lub krytyczne. Represyjność władzy ograniczała funkcjonowanie opinii publicznej, ale nie można było jej ignorować, bo kończyło się to mniej lub bardziej gwałtownie przebiegającym konfliktem, aż do przewrotów czy rewolucji. Tworzenie się opinii publicznej we współczesnym znaczeniu przypada na okres Oświecenia, a proces jej kształtowała do pierwszych lat XX w., ponieważ związana jest z rozwojem demokracji, powszechnego prawa wyborczego i parlamentaryzmu.
„Drogą zapobieżenia tym nagłym wystąpieniom ludu jest zapewnienie mu pełnej w prasie informacji o ich własnych sprawach i podjęcie starań, by doprowadzić do tego, aby przeniknęły one do całej ludności. Podstawą naszego systemu jest opinia publiczna, najważniejszym zadaniem jest to prawo utrzymać. Gdyby ode mnie zależało zdecydowanie, czy lepiej jest mieć rząd bez prasy informacyjnej, czy prasę bez rządu, nie wahałbym się opowiedzieć za drugą odpowiedzialnością” – pisał pod koniec XVIII w. Tomasz Jefferson.
W Stanach Zjednoczonych w roku 1935 powstał American Institute of Public Opinion w Princeton założony przez socjologa i statystyka George’a Horace’a Gallupa. Od 1936 roku instytucja ta zaczęła przeprowadzać badania opinii publicznej, zaprojektowane przez Gallupa i określane odtąd jego imieniem (ang. "Gallup polls"), dotyczące opinii publicznej, oddziaływania reklamy i czytelnictwa. AIPO stała się wzorem dla innych ośrodków i badań tego typu na całym świecie, kładąc podwaliny pod współczesny marketing polityczny. W Niemczech pierwszy instytut badania opinii publicznej został założony w Allensbach przez Elisabeth Noelle-Neumann, badaczkę opinii publicznej, autorkę teorii spirali milczenia.
Pierwsze badania opinii publicznej miały miejsce jeszcze przed Gallupem. Sam Gallup wspomina w swej pracy o sondażu, który zorganizował w 1883 roku Charles H. Taylor, wydawca "Boston Globe" dla obliczenia wstępnych wyników głosowania, by na tej podstawie przewidzieć ostateczny wynik wyborów.
W 1824 roku w Harrisburgu w Stanach Zjednoczonych jedna z gazet przeprowadziła „próbne głosowanie” w wyborach prezydenckich. W czasie I wojny światowej znane było badanie Lundeneena – ankieta o tym, czy Stany Zjednoczone mają przystąpić do wojny. Po Wielkiej Wojnie bardzo długo trafnie przewidywało zachowania wyborcze. Przykładowo badanie pisma „Literary Digest”, zwracające się do miliona swoich czytelników nie myliło się w swoich sądach, aż do „wpadki” w 1936 roku, gdy wygrał Franklin D. Roosevelt, a nie, zgodnie z wynikami badania, Alfred R. Landon. Trafnie za to i dość dokładnie, bo z błędem zaledwie 5%, wybór Roosevelta przewidział George Horacy Gallup.
Gallup zastosował w swoim badaniu technikę doboru próby reprezentatywnej – wybrał takie osoby, które reprezentują w miarę dokładnie cechy danego społeczeństwa i to w takich samych proporcjach, w jakich występują w całej populacji. Wcześniej sądzono po prostu, że im większej liczbie osób zada się pytanie, tym bardziej prawdopodobne będą uzyskane odpowiedzi. Te nowe podejście oznacza, że pytanie wystarczy zadać małej, ale odpowiednio dobranej grupie – w przypadku takiego kraju jak Polska około tysiącu osobom.
W Europie sondaże opinii zaczęto przeprowadzać po II wojnie światowej. Były one prowadzone zarówno przez instytucje rządowe, jak i prywatne.
Neil Postman w książce "Technopol" dotyczącej wpływu techniki na współczesną kulturę, ocenia, że sondaże przenoszą odpowiedzialność z przywódców politycznych na ich wyborców. Uważa, że co prawda politycy powinni reprezentować swoich wyborców, ale mają się kierować własną oceną tego, co służy najlepiej interesom społeczeństwa. Przed rozpowszechnieniem się sondaży przywódców politycznych oceniano na podstawie ich zdolności do podejmowania decyzji zgodnych z ich najlepszą wiedzą, natomiast teraz: „W miarę jak sondaże doskonalą swoje metody i zyskują coraz szerszy zasięg, rośnie nacisk na przywódców, by zrezygnowali z samodzielnego decydowania o czymkolwiek i podporządkowali się opiniom wyborców – niezależnie od tego, jak źle wyborcy owi byliby poinformowani i jak krótkowzroczne wydawaliby opinie”.
W Polsce.
W Polskiej Rzeczypospolitej Ludowej badania opinii publicznej zostały zapoczątkowane przez socjologów. Pierwszy reprezentacyjny sondaż został przeprowadzony w styczniu i lutym 1958 roku w Łodzi, z tytułu odbywających się wyborów do rad narodowych.
W maju 1958 Stefan Nowak, Zofia Józefowicz i Anna Pawełczyńska przeprowadzili znane badanie światopoglądu warszawskich studentów. Zastosowano w nim nowatorską jak na owe czasy metodę sondażu ankietowego, z losowym doborem próby, zbieraniem danych za pomocą kwestionariusza i zaawansowanymi technikami analizy danych. Antoni Sułek, socjolog z Uniwersytetu Warszawskiego, nazywa go „pierwszym pełnokrwistym sondażem socjologicznym w Polsce”. Wyniki trafiły nie tylko do opracowań naukowych, ale także na pierwszą stronę amerykańskiego dziennika „The New York Times” i do audycji Radia Wolna Europa. Sondaż ten dał początek całej serii badań, coraz bardziej niechętnie widzianych przez oficjalne czynniki.
Pod koniec 1958 roku powstał Ośrodek Badania Opinii Publicznej (OBOP), pierwszy polski instytut badania opinii publicznej, który jest najstarszą instytucją tego typu w Europie Środkowo-Wschodniej; prowadzi badania socjologiczne dotyczące zasięgu i oddziaływania radia i telewizji, a także sondaże opinii społecznej i badania postaw wobec spraw ważnych społecznie. Początkowo był jednostką organizacyjną Telewizji Polskiej, instytucją należącą do rządu; w wyniku prywatyzacji w 1998 roku stał się częścią grupy Taylor Nelson Sofres – jednej z największej na świecie firm badań rynkowych. Ośrodek ten zaczynał jako kilkuosobowy zespół, korzystający z pomocy wolontariuszy; na XXI w. był instytutem badawczym zatrudniającym ponad 90 pracowników i dysponującym siecią 600 zawodowych ankieterów. Jako pierwszy w Polsce, bo już w latach 60. wykonywał badania rynkowe – rynku odbiorników radiowych, a w latach 70.: znajomości marki Woolmark.
Do początku lat 80. sytuacja polityczna w kraju była niesprzyjająca w stosunku do akulturacji badań opinii publicznej. Część obywateli Polskiej Rzeczypospolitej Ludowej podchodziła do badań jak do sytuacji oficjalnej, w której stosowała język i wyrażała opinie zgodne z propagandową wizją rzeczywistości głoszoną przez władzę.
Po stanie wojennym, we wrześniu 1982 roku ówczesna władza powołała do życia Centrum Badania Opinii Społecznej (CBOS), w celu zapewnienia rządowi informacji o opiniach i nastrojach społeczeństwa. Po roku 1989 pojawiły się sondaże i prognozy wyborcze dla partii i polityków, często publikowane w środkach przekazu. Od 1997 roku podejmuje również badania na zlecenie polskiego parlamentu. W latach 90. XX w. rozpoczęło działalność kilka nowych ośrodków badania opinii publicznej; ich nazwy znane są z wyników sondaży prezentowanych przez środki masowego przekazu.
Dzisiaj na większości wydziałów humanistycznych polskich uczelni wyższych młodzi dziennikarze, politolodzy i socjolodzy zdobywają wiedzę dotyczącą mechanizmów kształtowania opinii publicznej. Jednym z podstawowych tekstów na którym pracują wykładowcy jest Opinia Publiczna Waltera Lippmanna.

</doc>
<doc id="152648" url="https://pl.wikipedia.org/wiki?curid=152648" title="Pierścień planetarny">
Pierścień planetarny



</doc>
<doc id="152649" url="https://pl.wikipedia.org/wiki?curid=152649" title="Giambattisto Marino">
Giambattisto Marino



</doc>
<doc id="152651" url="https://pl.wikipedia.org/wiki?curid=152651" title="Karl Korsch">
Karl Korsch

Karl Korsch (ur. 15 sierpnia 1886 w Tostedt, niedaleko Hamburga, Niemcy, zm. 21 października 1961 w Belmont, stan Massachusetts, USA) – filozof marksistowski XX wieku.
Życiorys.
Absolwent uniwersytetów w Monachium, Berlinie, Genewie i Jenie, gdzie studiował prawo, ekonomię i filozofię. W 1910 roku zdobył tytuł doktora nauk prawnych na uniwersytecie w Jenie. Aktywny politycznie w niemieckim ruchu robotniczym w latach 1917-1933. Po dojściu Hitlera do władzy (1933 rok) emigrował do Danii, później przeniósł się do Anglii, a od 1936 roku osiedlił się w USA, gdzie podjął pracę nauczyciela akademickiego na Uniwersytecie Tulane, w Nowym Orleanie. Współpracował także z Instytutem Badań Społecznych w Nowym Jorku.
W okresie I wojny światowej był żołnierzem armii niemieckiej i za antywojenne wypowiedzi został zdegradowany. W 1919 roku wstąpił do Niezależnej Socjaldemokratycznej Partii Niemiec (USPD), a rok później został członkiem partii komunistycznej. W 1923 roku został z ramienia komunistów członkiem rządu w Turyngii jako minister sprawiedliwości, a w 1924 r. redaktorem naczelnym organu KPD „Die Internationale”, a także delegatem na V Kongres Kominternu. Od 1923 roku był również profesorem na uniwersytecie w Jenie. W 1923 r. ukazała się najsłynniejsza praca Korscha "Marksizm i filozofia"; Korsch został zaliczony do tej samej formacji intelektualnej, co Lukács jako autor "Historii i świadomości klasowej". W 1926 roku Korsch został usunięty z partii za działalność frakcyjną (ostre wypowiedzi antyradzieckie, udział w tzw. Platformie Lewicy). W licznych tekstach – sam uważając się za marksistę – atakował leninizm, ale także kautskizm, głosząc potrzebę uwspółcześnienia marksizmu.

</doc>
<doc id="152652" url="https://pl.wikipedia.org/wiki?curid=152652" title="Nizina Padańska">
Nizina Padańska

Nizina Padańska (wł. "Pianura Padana") – nizina w północnych Włoszech otoczona z północy i zachodu Alpami, a kończąca się ujściem Padu do Morza Adriatyckiego. Najważniejszy region gospodarczy Włoch.
Zajmuje tereny rozległego zapadliska tektonicznego, powstałego w trzeciorzędzie w związku z orogenezą alpejską. Wypełniają ją liczne osady trzeciorzędowe i czwartorzędowe o wysokiej miąższości. Nizina jest łagodnie nachylona ku wschodowi.
Wysokość niziny wynosi poniżej 100 m. W północno-wschodniej części leżą wulkaniczne Wzgórza Berici i Wzgórza Euganei (do 603 m n.p.m.). Oś hydrograficzną niziny tworzy Pad, którego koryto leży wyżej niż okoliczny teren; przykładowo, w okolicy na północ od Ferrary leży 10 m wyżej. Klimat niziny to klimat podzwrotnikowy typu kontynentalnego. Średnia temperatura w styczniu wynosi 0-3°C, a w lipcu 23-25°C. Roczna suma opadów 700-800 mm, u podnóża Alp do 1000 mm. Największe miasta niziny to Mediolan, Turyn, Wenecja i Bolonia.

</doc>
<doc id="152654" url="https://pl.wikipedia.org/wiki?curid=152654" title="East Ayrshire">
East Ayrshire

East Ayrshire (gael. "Siorrachd Inbhir Àir an Ear") – jednostka administracyjna ("council area") w południowo-zachodniej Szkocji, we wschodniej części historycznego hrabstwa Ayrshire. Zajmuje powierzchnię 1262 km², a zamieszkana jest przez 122 690 osób (2011). Ośrodkiem administracyjnym jest Kilmarnock.

</doc>
<doc id="152655" url="https://pl.wikipedia.org/wiki?curid=152655" title="Wyspy Rozproszone">
Wyspy Rozproszone

Wyspy Rozproszone, Wyspy Rozproszone Oceanu Indyjskiego (fr. "Îles éparses", "Îles éparses de l'océan Indien") – cztery niewielkie koralowe wyspy oraz grupa wysp, położone na Oceanie Indyjskim, pozostające pod administracją francuską. Żadna z nich nie jest zamieszkana, choć na części z nich znajdują się posterunki wojskowe, regularnie odwiedzane przez patrole. 
Wyspy.
Do Wysp Rozproszonych zaliczają się: Europa, Juan de Nova, wyspy Glorieuses i atol Bassas da India, położone w Kanale Mozambickim pomiędzy Madagaskarem a wybrzeżem Afryki, oraz wyspa Tromelin położona na wschód od Madagaskaru. Francja uznaje za część swojej wyłącznej strefy ekonomicznej także rafę Banc du Geyser, położoną pomiędzy Majottą a wyspami Glorieuses.
Wyspy uznane są za rezerwaty przyrody. Znajdują się na nich jedynie lądowiska dla samolotów i stacje meteorologiczne, które dostarczają niezbędnych danych, służących m.in. przewidywaniu cyklonów zagrażających Madagaskarowi, Reunionowi i Mauritiusowi. Stacji nie posiada tylko atol Bassas da India, którego prawie cały obszar jest zalewany podczas przypływów.
Status wysp.
Do 2005 roku Wyspy Rozproszone pozostawały pod administracją departamentu zamorskiego Reunion, a później Francuskich Terytoriów Południowych i Antarktycznych. 22 stycznia 2007 formalnie zostały włączone do Francuskich Terytoriów Południowych i Antarktycznych jako ich piąty dystrykt. Nie są one częścią Unii Europejskiej, jak np. Reunion.
Roszczenia co do własności wysp zgłasza kilka sąsiednich państw. Mauritius rości sobie prawa do wyspy Tromelin, a Madagaskar do pozostałych wysp, w tym Glorieuses i rafy Banc du Geyser, do których pretensje zgłaszają także Komory.

</doc>
<doc id="152656" url="https://pl.wikipedia.org/wiki?curid=152656" title="Krapkowice (gmina)">
Krapkowice (gmina)

Krapkowice (pocz. "gmina Chrapkowice") – gmina miejsko-wiejska w województwie opolskim, w powiecie krapkowickim. Od 1950 położona jest w województwie opolskim.
Siedziba gminy to Krapkowice.
Według danych z 30 czerwca 2004 gminę zamieszkiwało 24 817 osób.
Struktura powierzchni.
Według danych z roku 2002 gmina Krapkowice ma obszar 97,44 km², w tym:
Gmina stanowi 22,03% powierzchni powiatu.
Demografia.
Dane z 30 czerwca 2004:
Miejscowości w gminie Krapkowice.
Miasto Krapkowice oraz miejscowości: Borek, Dąbrówka Górna, Gwoździce, Jarczowice, Kórnica, Ligota, Nowy Dwór Prudnicki, Pietna, Posiłek, Rogów Opolski, Steblów, Ściborowice, Wesoła, Żużela, Żywocice.
Sąsiednie gminy.
Głogówek, Gogolin, Strzeleczki, Walce, Zdzieszowice, Prószków

</doc>
<doc id="152657" url="https://pl.wikipedia.org/wiki?curid=152657" title="East Dunbartonshire">
East Dunbartonshire

East Dunbartonshire (gael. "Siorrachd Dhùn Bhreatainn an Ear") jest jedną z 32 jednostek administracyjnych w Szkocji, leżącą w jej środkowej części.

</doc>
<doc id="152661" url="https://pl.wikipedia.org/wiki?curid=152661" title="Rzut perspektywiczny">
Rzut perspektywiczny



</doc>
<doc id="152662" url="https://pl.wikipedia.org/wiki?curid=152662" title="Volker Beck (polityk)">
Volker Beck (polityk)

Volker Beck (ur. 12 grudnia 1960 w Stuttgarcie) – niemiecki polityk partii Zielonych, w której jest ekspertem w sprawach prawnych.
Od 1994 roku deputowany do Bundestagu. Od 2002 roku przewodniczący frakcji parlamentarnej Związek 90/Zieloni. 11 stycznia 2005 roku został powołany na stanowisko doradcy w Komitecie do spraw Sankcji przy Radzie Bezpieczeństwa ONZ jako jeden z czterech ekspertów do spraw terroryzmu. Beck występował w obronie praw pracowników przymusowych poszkodowanych przez III Rzeszę do odszkodowania. Był jednym z animatorów powołania Fundacji Pamięć, Odpowiedzialność, Przyszłość, która zajmuje się wypłatą tych odszkodowań. Zajmował się również reformą systemu prawnego i systemu bezpieczeństwa państwa.
Wielokrotnie występował publicznie w obronie praw LGBT – przyczynił się istotnie do uchwalenia przez Bundestag ustawy o legalizacji w Niemczech związków partnerskich gejów i lesbijek. Otwarcie też mówi o swoim homoseksualizmie – w dokumentach, w rubrykach z pytaniem o stan cywilny, wpisuje „partnerstwo homoseksualne”. Występuje przeciwko wszelkim formom dyskryminacji ze względu na rasę, pochodzenie etniczne, płeć, orientację seksualną, wyznanie, wiek, niepełnosprawność. W czerwcu 2005 i 2006 roku uczestniczył w Paradach Równości w Warszawie.
Na swojej jawnie deklarowanej orientacji seksualnej Beck oparł kampanię wyborczą do Bundestagu. Według gazety „Süddeutsche Zeitung”, przeciętnemu Niemcowi kojarzy się przede wszystkim pozytywnie z homoseksualizmem.

</doc>
<doc id="152663" url="https://pl.wikipedia.org/wiki?curid=152663" title="Drowy">
Drowy



</doc>
<doc id="152665" url="https://pl.wikipedia.org/wiki?curid=152665" title="Maurice Merleau-Ponty">
Maurice Merleau-Ponty

Maurice Merleau-Ponty (ur. 14 marca 1908 w Rochefort-sur-Mer, zm. 4 maja 1961 Paryżu) – francuski filozof, przedstawiciel fenomenologii i egzystencjalizmu.
Życiorys.
Po ukończeniu studiów nauczał filozofii w liceum, a w 1952 r. mianowany został profesorem filozofii w Collège de France. Był już wówczas autorem dwóch dzieł: “La structure du comportement” (1942), “Phénoménologie de la perception” (1945) oraz jednym z najwybitniejszych przedstawicieli myśli fenomenologicznej i egzystencjalnej. Po wojnie opublikował dwa zbiory esejów: “Sens et nonsens” (1948), “Signes” (1960), a w dwóch kolejnych książkach: “Humanisme et terreur” (1947) oraz “Les aventures de la dialectique” (1955) podjął dyskusję z marksizmem.

</doc>
<doc id="152667" url="https://pl.wikipedia.org/wiki?curid=152667" title="Majmonides">
Majmonides

Majmonides, rabbi Mosze ben Majmon, Rambam, Abu Imran Musa Ibn Majmun, , (ur. 1135 w Kordobie, zm. 13 grudnia 1204 w Kairze) – żydowski filozof (główny przedstawiciel arystotelizmu żydowskiego) i lekarz. Był autorem najważniejszego średniowiecznego komentarza do Talmudu – „Księga przykazań” ("Sefer ha-Micwot").
Życie.
Majmonides w wyniku prześladowań religijnych opuścił około roku 1150 islamską Hiszpanię, studiował w Fezie teologię i medycynę, od roku 1165 osiadł w Egipcie. W Kairze został osobistym lekarzem sułtana Saladyna oraz przywódcą tamtejszej gminy żydowskiej. Zajmował się handlem, medycyną, pisał prace z dziedziny prawa żydowskiego, medycyny, filozofii. Pochowany w Tyberiadzie w Izraelu; jego grób jest celem pielgrzymek.
Trzynaście zasad wiary.
W "Komentarzu do Miszny" sformułował tzw. "Trzynaście zasad wiary", opisujących podstawy wiary judaizmu. Wiele wspólnot żydowskich włączyło ich recytację do swoich porannych modlitw. Jest wśród nich wyznanie wiary w przyjście Mesjasza: "Wierzę z całkowitym przekonaniem w przyjście Mesjasza i mimo iż może się opóźnić, oczekuję Jego przyjścia codziennie".
Lista zasad wiary:
Dzieła.
Głównymi dziełami Majmonidesa były:

</doc>
<doc id="152668" url="https://pl.wikipedia.org/wiki?curid=152668" title="East Lothian">
East Lothian

East Lothian () – jednostka administracyjna ("council area") i hrabstwo historyczne (do 1921 r. znane jako Haddingtonshire) w południowo-wschodniej Szkocji, na południowym wybrzeżu zatoki Firth of Forth, we wschodniej części regionu geograficzno-historycznego Lothian. Ośrodkiem administracyjnym jest miasto Haddington.

</doc>
<doc id="152669" url="https://pl.wikipedia.org/wiki?curid=152669" title="Hutong">
Hutong

Hutong – tradycyjny chiński zespół szczelnie połączonych ze sobą parterowych budynków. Budowane były na planie prostokąta, z wąskimi uliczkami, do których przylegają bramy wejściowe do siheyuan, czyli małych, wspólnych dziedzińców, wokół których ulokowane są parterowe zabudowania z nieotynkowanej cegły. Hutongi zazwyczaj nie posiadają sieci wodociągowej i centralnego ogrzewania, a mieszkańcy korzystają ze wspólnego wychodka na podwórzu. 
Hutongi pojawiły się w Chinach w XII wieku i szybko upowszechniły się, gdyż stwarzały dobre warunki do obrony w przypadku oblężenia miasta i odpowiadały potrzebom patriarchalnego społeczeństwa. Sama nazwa "hutong" pochodzi z języka mandżurskiego.
Warunki życia w hutongach zależały od pozycji społecznej mieszkańców. Mieszkanie w dzielnicy bogatych hutongów było nobilitacją, a przed wojną lokowano w nich zagraniczne placówki dyplomatyczne i handlowe. W biednych hutongach większość ulic nie posiadała utwardzanej nawierzchni i w czasie deszczy zamieniała się w błotne potoki. Domy biednych hutongów były zazwyczaj ruderami z desek i gliny, zamieszkiwały w nich wielopokoleniowe rodziny, a ilość miejsca na osobę często wystarczała jedynie do spania w kuckach.
W dawnych Chinach istniała ścisła definicja szerokości ulicy lub alei. Ulice w hutongach bardzo często nie przekraczają więc szerokości 9 metrów i do dzisiaj pozostają najwęższymi drogami w Pekinie. Niejednokrotnie alejki pozostają nie szersze niż 3 do 4 metrów, a czasem są tak wąskie, że mogą się nimi poruszać jedynie pojazdy jednośladowe.
Hutongi są wyburzane w procesie zastępowania starych dzielnic nowoczesną architekturą (budynki mieszkalne, centra handlowe i biurowe, fabryki), zapoczątkowanym przez Mao Zedonga. Zjawisko to nasiliło się również na początku XXI wieku, gdy kraj przygotowywał się do organizacji igrzysk olimpijskich oraz światowej wystawy Expo 2010.
W 1949 r. w Pekinie było 7000 hutongów, pod koniec lat 80. XX wieku 3600, a na początku XXI wieku pozostało jedynie około 2000 zespołów starych domostw.

</doc>
<doc id="152671" url="https://pl.wikipedia.org/wiki?curid=152671" title="East Renfrewshire">
East Renfrewshire

East Renfrewshire (gael. "Siorrachd Rinn Friù an Ear") jest jedną z 32 jednostek administracyjnych w Szkocji.

</doc>
<doc id="152672" url="https://pl.wikipedia.org/wiki?curid=152672" title="S/1989 N 6">
S/1989 N 6



</doc>
<doc id="152673" url="https://pl.wikipedia.org/wiki?curid=152673" title="Neptun III">
Neptun III



</doc>
<doc id="152674" url="https://pl.wikipedia.org/wiki?curid=152674" title="Mikrospora">
Mikrospora

Mikrospora – zarodnik męski, z którego rozwija się gametofit męski (przedrośle męskie). Mikrospory wytwarzane są w mikrosporangium na sporoficie. Występują u roślin różnozarodnikowych (wymarłe gatunki skrzypowych, niektóre widłaki i paprocie oraz wszystkie rośliny nasienne).
Proces powstawania mikrospor u paprotników różnozarodnikowych i roślin nasiennych nazywa się mikrosporogenezą.

</doc>
<doc id="152676" url="https://pl.wikipedia.org/wiki?curid=152676" title="Neptun II">
Neptun II



</doc>
<doc id="152677" url="https://pl.wikipedia.org/wiki?curid=152677" title="Hebrydy Zewnętrzne (hrabstwo)">
Hebrydy Zewnętrzne (hrabstwo)



</doc>
<doc id="152678" url="https://pl.wikipedia.org/wiki?curid=152678" title="Neptun VII">
Neptun VII



</doc>
<doc id="152679" url="https://pl.wikipedia.org/wiki?curid=152679" title="Wokalista">
Wokalista



</doc>
<doc id="152680" url="https://pl.wikipedia.org/wiki?curid=152680" title="S/1989 N 2">
S/1989 N 2



</doc>
<doc id="152681" url="https://pl.wikipedia.org/wiki?curid=152681" title="S/1981 N 1">
S/1981 N 1



</doc>
<doc id="152682" url="https://pl.wikipedia.org/wiki?curid=152682" title="Neptun VI">
Neptun VI



</doc>
<doc id="152683" url="https://pl.wikipedia.org/wiki?curid=152683" title="S/1989 N 4">
S/1989 N 4



</doc>
<doc id="152685" url="https://pl.wikipedia.org/wiki?curid=152685" title="S/1989 N 3">
S/1989 N 3



</doc>
<doc id="152686" url="https://pl.wikipedia.org/wiki?curid=152686" title="Neptun V">
Neptun V



</doc>
<doc id="152687" url="https://pl.wikipedia.org/wiki?curid=152687" title="Stacja demagnetyzacyjna">
Stacja demagnetyzacyjna



</doc>
<doc id="152688" url="https://pl.wikipedia.org/wiki?curid=152688" title="Mikrosporangium">
Mikrosporangium

Mikrosporangium – zarodnie męskie, w których powstają mikrospory u roślin różnozarodnikowych, czyli u wymarłych przedstawicieli skrzypowych, niektórych widłaków i paproci oraz u wszystkich roślin nasiennych. Mikrosporangia powstają na liściach zarodnionośnych, zwanych mikrosporofilami.
Marsylia czterolistna ma sporokarpia homologiczne do całych liści zarodnionośnych (sporofili). U salwinii pływającej mikrosporangia znajdują się w sporokarpium, które jest całkowicie otoczone podwójną zawijką i stanowi organ homologiczny jednej kupce zarodni u paproci lądowych. W mikrosporangium po mejozie powstają 64 mikrospory. W mikrosporangiach przedstawicieli rodzaju widliczka powstaje od około 100 do kilkuset mikrospor, u poryblinów – do miliona.
U roślin nasiennych homologiem mikrosporangium jest komora pyłkowa (woreczek pyłkowy). Sagowcowe mają mikrosporangia (woreczki pyłkowe) na dolnej stronie łuski pręcika, tylko jej szczytowa część jest ich pozbawiona. U iglastych na spodniej stronie łuski pręcika znajdują się dwa woreczki pyłkowe. W kwiecie roślin okrytonasiennych mikrosporangium stanowi komora pyłkowa w pylniku.

</doc>
<doc id="152691" url="https://pl.wikipedia.org/wiki?curid=152691" title="Falkirk (hrabstwo)">
Falkirk (hrabstwo)

Falkirk (gael. "An Eaglais Bhreac") – jednostka administracyjna ("council area") w środkowej Szkocji, na południowym brzegu ujścia rzeki Forth do zatoki Firth of Forth, w większości w granicach historycznego hrabstwa Stirlingshire, częściowo także Linlithgowshire. Liczy 297 km² powierzchni i 155 990 mieszkańców (2011). Ludność skoncentrowana jest w środkowej części hrabstwa, w zespole miejskim w skład którego wchodzą m.in. Falkirk (ośrodek administracyjny) i Grangemouth (główny port towarowy Szkocji).

</doc>
<doc id="152692" url="https://pl.wikipedia.org/wiki?curid=152692" title="Fife">
Fife

Fife (wym. //, ) – jednostka administracyjna ("council area") i historyczne hrabstwo w Szkocji. Ośrodkiem administracyjnym jest miasto Glenrothes. Położone jest pomiędzy Firth of Tay, a Firth of Forth. Graniczy od północy z Perth and Kinross i od zachodu z Clackmannanshire. Wschodnią i południową granicę stanowi Morze Północne.
W Fife do roku 1996 władza była sprawowana systemem federalnym. Samorząd lokalny był podzielony na trzy okręgi Dunfermline, Kirkcaldy i North-East Fife. Po 1996 funkcje rad lokalnych przejął unitarny "Fife Council".
Liczba ludności wynosiła w 2005 roku 356 470 ludzi. Dało to, w porównaniu z rokiem 2004 przyrost naturalny rzędu 0,6%. Fife jest trzecim co do liczby ludności regionem w Szkocji. Największym miastem jest Kirkcaldy, położone w południowej części regionu, z 48 108 mieszkańcami (dane na rok 2006). Jedna trzecia mieszkańców mieszka w trzech największych miastach: Kirkcaldy, Dunfermline i Glenrothes. Najczęściej odwiedzanym przez turystów miastem jest St Andrews, znajdujące się na wschodnim wybrzeżu. Mieści się tam jeden z najstarszych uniwersytetów w Europie.
Geografia.
Fife jest półwyspem graniczącym na północy z Firth of Tay, na wschodzie z Morzem Północnym i Firth of Forth na południu.
Ze względu na górzyste ukształtowanie terenu na północny wschód od Fife prawie cały ruch do i z hrabstwa przebiega przez jeden z mostów: na południu Forth Road Bridge i Queensferry Crossing, na zachodzie Kincardine Bridge i północnym wschodzie przez Tay Road Bridge. Jedyną ważniejszą drogą prowadzącą na północ jest autostrada M90.
Znajdują się tu obiekty pochodzenia wulkanicznego. Ważniejsze z nich to: góry Lomond Hills i pień wulkaniczny Lomond Hills. Najwyższej położonym punktem jest West Lomond leżące na 522 m. Wybrzeże jest usiane dobrze prosperującymi, lecz małymi obiektami handlu morskiego, od potężnych doków przemysłowych w Burntisland i Rosyth do małych osad rybackich w Anstruther i Pittenweem. Przez nizinę na północy przepływa rzeka River Eden.
W Kirkcaldy znajduje się największe skupisko Polaków zamieszkujących Fife.

</doc>
<doc id="152694" url="https://pl.wikipedia.org/wiki?curid=152694" title="Tapetum">
Tapetum

Tapetum (łac.), tkanka wyściełająca – tkanka roślinna, tworząca warstwę komórek otaczających tkankę zarodnikotwórczą (archespor) w zarodniach wielu paprotników oraz w woreczku pyłkowym roślin nasiennych.
U paprotników pełni funkcję tkanki odżywczej wyścielającej zarodnie. Składa się z dwóch warstw komórek, które rozkładają się w czasie rozwoju zarodników.
U nasiennych jest tkanką bogatą w substancje odżywcze, wyściełająca mikrosporangium, czyli wnętrze woreczka pyłkowego. Odżywia tkankę zarodnikotwórczą, dojrzewające ziarna pyłku. Wraz z rozwojem ziaren pyłku tapetum zanika.

</doc>
<doc id="152695" url="https://pl.wikipedia.org/wiki?curid=152695" title="Przeszczep">
Przeszczep



</doc>
<doc id="152697" url="https://pl.wikipedia.org/wiki?curid=152697" title="Highland">
Highland

Highland (gael. "Sgìre Comhairle na Gàidhealtachd") – jednostka administracyjna ("council area") w północnej Szkocji, dawniej region administracyjny (1973-1996), z ośrodkiem administracyjnym w Inverness. Jest to największa pod względem powierzchni jednostka administracyjna w Szkocji, zajmująca obszar 25 684 km² (około 1/3 terytorium Szkocji). Obejmuje znaczną część górzystego regionu geograficzno-historycznego Highlands, a także część archipelagu Hebrydów Wewnętrznych, w tym jego największą wyspę, Skye. Liczba ludności wynosi 232 730 (2011).
Graniczy z Aberdeenshire, Perth and Kinross, Moray i Argyll and Bute.

</doc>
<doc id="152698" url="https://pl.wikipedia.org/wiki?curid=152698" title="Jean Boulogne">
Jean Boulogne



</doc>
<doc id="152699" url="https://pl.wikipedia.org/wiki?curid=152699" title="Władysław Markiewicz">
Władysław Markiewicz

Władysław Markiewicz (ur. 2 stycznia 1920 w Ostrowie Wielkopolskim zm. 18 stycznia 2017 w Warszawie) – polski socjolog, profesor Uniwersytetu Adama Mickiewicza w Poznaniu (1966–1971) i Uniwersytetu Warszawskiego (od 1972) roku. Dyrektor poznańskiego Instytutu Zachodniego (1966–1972), od 1971 członek, a w latach 1984–1989 wiceprezes Polskiej Akademii Nauk.
Życiorys.
W latach 1941–1945 przebywał w więzieniach hitlerowskich oraz w obozie koncentracyjnym Mauthausen-Gusen. W 1951 r. ukończył studia na Uniwersytecie Poznańskim. Od 1950 r. był pracownikiem naukowym tej uczelni: asystent, adiunkt (1950–1953), z-ca profesora, kierownik Katedry Podstaw Marksizmu-Leninizmu (1953–1956), dyrektor Instytutu Socjologii (1957–1971), profesor (1966–1971). W 1959 r. został doktorem nauk humanistycznych, w 1961 doktorem habilitowanym, w 1966 profesorem nadzwyczajnym, a w 1972 profesorem zwyczajnym.
W latach 1962–1966 był zastępcą dyrektora, od 1966 do 1972 r. dyrektorem Instytutu Zachodniego w Poznaniu. W 1972 r. przeniósł się do Warszawy i został profesorem Instytutu Socjologii Uniwersytetu Warszawskiego. W 1971 r. został członkiem korespondencyjnym, a w 1976 członkiem rzeczywistym Polskiej Akademii Nauk. Sekretarz Wydziału Nauk Społecznych PAN (1972–1983), członek Prezydium PAN (od 1972), następnie (1984–1989) wiceprezes Polskiej Akademii Nauk. Przewodniczący Komitetu "Polska 2000" PAN (1978–1985).
W 1947 r. był członkiem Akademickiego Związku Walki Młodych „Życie”, w latach 1948–1951 był przewodniczącym Zarządu Okręgowego Związku Akademickiej Młodzieży Polskiej w Poznaniu. W 1948 roku członek PPR, od 1948 roku członek PZPR. W strukturach PZPR był m.in. sekretarzem Komitetu Wojewódzkiego w Poznaniu (1956–1957), członkiem Centralnej Komisji Rewizyjnej PZPR (1971–1975), członkiem Komisji KC PZPR dla wyjaśnienia okoliczności, faktów i przyczyn konfliktów społecznych w dziejach PRL (1981–1983) oraz członkiem powołanego po wprowadzeniu w Polsce stanu wojennego „Zespołu Partyjnych Socjologów przy KC PZPR”. Był także członkiem zespołu doradców naukowych do spraw społeczno-gospodarczych I sekretarza KC PZPR Edwarda Gierka. W latach 1982–1985 był przewodniczącym Zespołu Doradców Sejmowych. W kwietniu 1982 został powołany przez Prezesa Rady Ministrów w skład 26-osobowej Konsultacyjnej Rady Gospodarczej pod przewodnictwem prof. Czesława Bobrowskiego.
Redaktor naczelny "Polish Western Affairs" (1964–1976), redaktor naczelny kwartalnika "Studia Socjologiczne" (od 1968), przewodniczący polskiej grupy ekspertów w Komisji do spraw podręczników szkolnych PRL i Republiki Federalnej Niemiec (1972–1984), prezes Zarządu Głównego Polskiego Towarzystwa Socjologicznego (1969–1972), wiceprezes Towarzystwa Łączności z Polonią Zagraniczną „Polonia” (1972–1989), członek Prezydium Polskiego Komitetu Narodowego UNESCO (1972–1984), członek Ogólnopolskiego Komitetu Grunwaldzkiego (1986–1989), członek Rady Ochrony Pamięci Walk i Męczeństwa (1988-1990).
Jego głównymi dziedzinami zainteresowań były: socjologia pracy i socjologia przemysłu, socjologia narodu, socjologia stosunków politycznych. Był autorem około 400 artykułów i rozpraw naukowych.
Był członkiem komitetu wyborczego Włodzimierza Cimoszewicza w wyborach prezydenckich w Polsce 2005.
W 2011 r. został członkiem Komitetu Nauk Politycznych Polskiej Akademii Nauk.
Został pochowany na cmentarzu Miłostowo w Poznaniu.
Odznaczenia.
Odznaczony m.in. Krzyżem Komandorskim z Gwiazdą Orderu Odrodzenia Polski (1999), Krzyżem Kawalerskim i Oficerskim Orderu Odrodzenia Polski oraz Orderem Sztandaru Pracy II klasy.

</doc>
<doc id="152700" url="https://pl.wikipedia.org/wiki?curid=152700" title="Archespor">
Archespor

Merystem archesporialny, archespor – roślinna tkanka zarodnikotwórcza.
Mszaki.
U mszaków występuje wewnątrz zarodni. W wyniku podziałów mitotycznych archespor rozrasta się. Powstałe komórki macierzyste zarodników przechodzą mejozę. Efektem podziału mejotycznego jest wykształcenie haploidalnych zarodników (1n) (mejospory).
Paprotniki.
U paprotników jednakozarodnikowych powstawanie zarodków przebiega podobnie jak u mszaków. W megasporangiach paprotników różnozarodnikowych tylko jedna komórka archesporu przekształca się w komórkę macierzystą, z której powstają 4 haploidalne megaspory. Pozostałe komórki archesporu są zużywane przez komórkę macierzystą. W mikrosporangiach powstaje wiele komórek macierzystych a po podziale mejotycznym liczne mikrospory.
Rośliny nasienne.
U roślin nasiennych występuje w komorach pylników, gdzie jest otoczona przez warstwę wyściełającą komorę pyłkową – tapetum, oraz w ośrodku zalążka. Wykształcają się z niej ziarna pyłku (mikrospory) oraz makrospory, z których rozwija się woreczek zalążkowy wraz z komórką jajową. Jest zaliczana do tkanek twórczych wtórnych.

</doc>
<doc id="152701" url="https://pl.wikipedia.org/wiki?curid=152701" title="Inverclyde">
Inverclyde

Inverclyde (gael. "Inbhir Chluaidh") – jedna z 32 jednostek administracyjnych w Szkocji. Graniczy z Renfrewshire i North Ayrshire. Położona jest nad zatoką Firth of Clyde, będącą częścią Morza Irlandzkiego.

</doc>
<doc id="152702" url="https://pl.wikipedia.org/wiki?curid=152702" title="Midlothian">
Midlothian

Midlothian (gael. "Meadhan Lodainn") – jednostka administracyjna ("council area") i historyczne hrabstwo w południowo-wschodniej Szkocji, zajmujące środkową część regionu geograficzno-historycznego Lothian. Ośrodkiem administracyjnym jest miasto Dalkeith.

</doc>
<doc id="152703" url="https://pl.wikipedia.org/wiki?curid=152703" title="Ciało uwielbione">
Ciało uwielbione

Ciało uwielbione – w doktrynie katolickiej stan ciała w momencie jego zmartwychwstania. Pogląd ten wiąże się z chrześcijańską koncepcją człowieka, w której jego strona duchowa i materialna jest ze sobą nierozerwalnie powiązana: konkretnego człowieka tworzy jego strona duchowa i konkretne ciało. Ponieważ zmartwychwstanie jest przejściem do rzeczywistości transcendentnej to oznacza jakościową przemianę całego człowieka odpowiednią do tego przejścia. Jednocześnie zmartwychwstanie jest zachowaniem jednostki w jej niepowtarzalności, zatem w zmartwychwstaniu następuje przemiana ciała fizycznego w ciało uwielbione. Dla Pawła z Tarsu (1Kor 15, 2Kor 5) ciało to nie jest wskrzeszonym ciałem fizycznym obdarzonym nowymi własnościami, takimi jak np. nieśmiertelność i przenikalność, lecz zupełnie nowym ciałem przeznaczonym do życia po paruzji.
Według Tomasza z Akwinu ciało to będzie materialne, jednak bardziej uduchowione i subtelne, to znaczy całkowicie podległe duszy; będzie nieśmiertelne, nie będzie odczuwać cierpienia, chorować ani starzeć się; będzie piękne i jaśniejące. Będzie też mogło poruszać się z nieskończoną szybkością bez zmęczenia.
Według doktryny katolickiej w ciele uwielbionym Chrystus pojawiał się uczniom po Zmartwychwstaniu, jego matka Maryja otrzymała ciało uwielbione za życia, by móc wstąpić do nieba (Wniebowzięcie Najświętszej Maryi Panny).

</doc>
<doc id="152704" url="https://pl.wikipedia.org/wiki?curid=152704" title="Moray">
Moray

Moray (gael. "Moireibh" lub "Moireabh") – jednostka administracyjna ("council area") w północno-wschodniej Szkocji, dawniej hrabstwo. Zajmuje powierzchnię 2238 km², a zamieszkana jest przez 93 470 osób (2011). Ośrodkiem administracyjnym jest Elgin.

</doc>
<doc id="152705" url="https://pl.wikipedia.org/wiki?curid=152705" title="North Ayrshire">
North Ayrshire

North Ayrshire (gael. "Sìorrachd Inbhir Air a Tuath") – jednostka administracyjna ("council area") w południowo-zachodniej Szkocji, w północnej części historycznego hrabstwa Ayrshire. Położona jest nad zatoką Firth of Clyde, a blisko połowę jej terytorium stanowią wyspy – Arran, Great Cumbrae i Little Cumbrae. Zajmuje powierzchnię 885 km², a zamieszkana jest przez 138 090 osób. Ośrodkiem administracyjnym jest Irvine.

</doc>
<doc id="152706" url="https://pl.wikipedia.org/wiki?curid=152706" title="North Lanarkshire">
North Lanarkshire

North Lanarkshire (gael. "Siorrachd Lannraig a Tuath") jest jedną z 32 jednostek administracyjnych w Szkocji.

</doc>
<doc id="152707" url="https://pl.wikipedia.org/wiki?curid=152707" title="Perth and Kinross">
Perth and Kinross

Perth and Kinross (gael. "Peairt agus Ceann Rois") – jednostka administracyjna ("council area") w środkowej Szkocji. Zajmuje powierzchnię 5285 km², a zamieszkana jest przez 146 850 osób (2011). Ośrodkiem administracyjnym jest Perth.

</doc>
<doc id="152708" url="https://pl.wikipedia.org/wiki?curid=152708" title="Renfrewshire">
Renfrewshire

Renfrewshire (gael. "Siorrachd Rinn Friù") jest jedną z 32 jednostek administracyjnych ("council area") w Szkocji, dawniej hrabstwo. W 2011 roku liczyła 174 900 mieszkańców.

</doc>
<doc id="152711" url="https://pl.wikipedia.org/wiki?curid=152711" title="Habermas">
Habermas



</doc>
<doc id="152712" url="https://pl.wikipedia.org/wiki?curid=152712" title="Jurgen Habermas">
Jurgen Habermas



</doc>
<doc id="152713" url="https://pl.wikipedia.org/wiki?curid=152713" title="Scottish Borders">
Scottish Borders

Scottish Borders (gael. "Na Crìochan" lub "Crìochan na h-Alba") – jednostka administracyjna ("council area") w południowo-wschodniej Szkocji, dawniej region administracyjny (1973–1996), z siedzibą w Newtown St Boswells.
Jednostka położona jest przy granicy angielskiej (nazwa jednostki oznacza „szkockie pogranicze”), nad Morzem Północnym. Jednostka zajmuje wschodnią część Wyżyny Południowoszkockiej oraz dolinę rzeki Tweed. Terytorium jednostki pokrywa się z historycznymi hrabstwami Berwickshire, Peeblesshire, Roxburghshire i Selkirkshire. W jego obrębie znajdują się także fragmenty dawnych hrabstw Midlothian (Edinburghshire) i East Lothian (Haddingtonshire). 
Większe ośrodki miejskie to Peebles, Galashiels, Selkirk, Jedburgh, Hawick i Kelso.
Administracyjnie dzieli się na pięć tzw. "area committees":

</doc>
<doc id="152714" url="https://pl.wikipedia.org/wiki?curid=152714" title="South Ayrshire">
South Ayrshire

South Ayrshire (gael. "Siorrachd Inbhir Àir a Deas") – jednostka administracyjna ("council area") w południowo-zachodniej Szkocji, w południowej części historycznego hrabstwa Ayrshire, położona nad zatoką Firth of Clyde. Zajmuje powierzchnię 1222 km², a zamieszkana jest przez 112 980 osób (2011). Ośrodkiem administracyjnym jest Ayr.

</doc>
<doc id="152716" url="https://pl.wikipedia.org/wiki?curid=152716" title="South Lanarkshire">
South Lanarkshire

South Lanarkshire (gael. "Siorrachd Lannraig a Deas") – jednostka administracyjna w południowej Szkocji, w granicach historycznego hrabstwa Lanarkshire. Obejmuje dolinę rzeki Clyde wraz z okolicami, zajmując obszar 1772 km². Liczy 313 830 mieszkańców (2011). Ludność skoncentrowana jest w północnej części hrabstwa, obejmującej południowe obrzeża aglomeracji Glasgow, na południu przeważają obszary wiejskie.

</doc>
<doc id="152718" url="https://pl.wikipedia.org/wiki?curid=152718" title="Stirling (hrabstwo)">
Stirling (hrabstwo)

Stirling (gael. "Sruighlea") – jednostka administracyjna ("council area") w środkowej Szkocji. Zajmuje powierzchnię 2187 km², a zamieszkana jest przez 90 330 osób (2011). Ośrodkiem administracyjnym jest miasto Stirling.

</doc>
<doc id="152719" url="https://pl.wikipedia.org/wiki?curid=152719" title="West Dunbartonshire">
West Dunbartonshire

West Dunbartonshire (gael. "Siorrachd Dhùn Bhreatainn an Iar") – jednostka administracyjna ("council area") w zachodniej Szkocji, w środkowej części historycznego hrabstwa Dunbartonshire, położona pomiędzy jeziorem Loch Lomond na północy a rzeką Clyde i zatoką Firth of Clyde na południu. Zajmuje powierzchnię 159 km², a zamieszkana jest przez 90 610 osób (2011). Ośrodkiem administracyjnym jest Dumbarton.

</doc>
<doc id="152720" url="https://pl.wikipedia.org/wiki?curid=152720" title="West Lothian">
West Lothian

West Lothian (gael. "Lodainn an Iar") – jednostka administracyjna ("council area") i historyczne hrabstwo (do 1924 r. znane jako Linlithgowshire) w środkowej Szkocji, obejmujące zachodnią część regionu geograficzno-historycznego Lothian. Ośrodkiem administracyjnym jest miasto Livingston.

</doc>
<doc id="152722" url="https://pl.wikipedia.org/wiki?curid=152722" title="Citroen GS">
Citroen GS



</doc>
<doc id="152723" url="https://pl.wikipedia.org/wiki?curid=152723" title="Reguła KISS">
Reguła KISS



</doc>
<doc id="152724" url="https://pl.wikipedia.org/wiki?curid=152724" title="Citroen CX">
Citroen CX



</doc>
<doc id="152725" url="https://pl.wikipedia.org/wiki?curid=152725" title="Teolept I (patriarcha Konstantynopola)">
Teolept I (patriarcha Konstantynopola)

Teolept I, gr. Θεόληπτος Α΄ (zm. jesienią 1522) – ekumeniczny patriarcha Konstantynopola od 1513 do śmierci.
Życiorys.
Teolept pochodził z Krety lub Epiru, do godności doszedł dzięki patriarsze Pachomiuszowi I, który mianował go biskupem Janiny. Po śmierci Pachomiusza Teolept udał się do Adrianopola, gdzie obradował Święty Synod. Wkrótce potem został wybrany patriarchą (połowa 1513 r.).
Teolept kilkakrotnie zwracał się do wielkiego księcia moskiewskiego Wasyla III, jako władcy jedynego niezależnego państwa prawosławnego z prośbą o pomoc i wsparcie. Książę często odpowiadał na takie wezwania, wysyłając m.in. do prawosławnych klasztorów na Górze Atos bogate dary, a w 1516 r. przysyłając do Konstantynopola podarunki dla patriarchy Teolepta. W zamian, na prośbę księcia, patriarcha wysłał na Ruś mnicha Maksyma Greka, który miał zająć się tłumaczeniem na ruski ksiąg cerkiewnych.
Po wypędzeniu Mameluków z Jerozolimy w 1517 Teolept udał się z pielgrzymką do Ziemi Świętej.
Gdy sułtan Selim I Groźny wydał polecenie zniszczenia wszelkich świątyń chrześcijańskich w miastach zdobytych przez Turków siłą, w tym także cerkwi i kościołów w Konstantynopolu, patriarcha Teolept odszukał trzech bardzo posuniętych w latach janczarów, którzy pamiętali zdobycie miasta w 1453 r. Poświadczyli oni, iż Mehmed II Zdobywca przyjął podówczas delegację mieszkańców Konstantynopola, którzy oficjalnie przekazali sułtanowi władzę nad miastem. Dzięki temu Selim musiał zrezygnować z planu zniszczenia konstantynopolitańskich cerkwi, a Teolept zystał sobie sławę obrońcy chrześcijaństwa w sercu Imperium Osmańskiego.

</doc>
<doc id="152729" url="https://pl.wikipedia.org/wiki?curid=152729" title="George Custer">
George Custer

George Armstrong Custer (ur. 5 grudnia 1839, zm. 25 czerwca 1876) – oficer kawalerii amerykańskiej, podpułkownik i brevet generał-major armii regularnej oraz generał-major ochotników, absolwent akademii wojskowej West Point. Wsławił się odwagą i brawurą w kampaniach wojny secesyjnej, ale przede wszystkim bitwą z Indianami nad Little Bighorn, w której – wraz z całym oddziałem – poniósł śmierć.
Młodość.
Był najstarszym z piątki dzieci farmera i kowala Henry’ego Emanuela Custera i Marii Ward Kirkpatrick – miał trzech braci, Nevina, Thomasa i Bostona oraz siostrę Margaret. Pierwsze imię, George, nie przyjęło się; w domu nazywano go Armstrongiem lub pieszczotliwie „Autie” i to ostatnie przylgnęło doń na dłużej. Jego prapradziadek, Niemiec Arnold Kuster (lub Küster) z miasteczka Kaldenkirchen w Nadrenii Północnej-Westfalii osiedlił się w Ameryce pod koniec XVII wieku. Matka Custera była potomkinią angielskich imigrantów z hrabstwa Durham, kobietą ciepłą i zaradną.
Ojciec zarobił na kowalstwie dość pieniędzy by kupić niewielką farmę w okolicach miasteczka New Rumley w stanie Ohio, gdzie młody Custer przyszedł na świat. Jego opiekunką i mentorką stała się o czternaście lat starsza przybrana siostra Ann (właściwie Lydia Ann) Kirkpatrick. Gdy Ann wyszła za mąż za Davida Reeda z małego, położonego nad brzegiem jeziora Erie, miasteczka Monroe w stanie Michigan – prowadzili tam oboje niewielką firmę przewozową – Custer zaczął jeździć tam na wakacje, a w wieku 14 lat przeprowadził się na stałe. Na farmę rodziców zajeżdżał latem, by pomóc w pracach polowych.
W Monroe uczęszczał do niedawno założonej szkoły dla chłopców zwanej nieoficjalnie "Stebbins Academy", ale uczniem był kiepskim. Od nauki wolał uganianie się po lesie, jazdę konną i polowanie na szopy i lisy. Te zabawy i ciężka praca na farmie wykształciły w nim silną osobowość, wybujałą fantazję i tężyznę fizyczną: nigdy nie wyglądał na zmęczonego ani potrzebującego zbyt wiele snu. W roku 1855 powrócił w rodzinne strony, zapisał się do "McNeely Normal School" w Hopedale (Ohio) i już po roku uzyskał uprawnienia nauczania w najniższych klasach, co praktykował przez jakiś czas w wiosce Cadiz (Ohio). "„Ten gość ma wielkie serce i jeszcze więcej szczęścia”" – napisał o nim jeden z przyjaciół z tamtych czasów. Wielkie serce okazywał nie tylko kolegom; już jako nastolatek miewał liczne przygody miłosne, a przez jego łóżko – jak sam zapisał w swym pamiętniku – przewinęły się co najmniej cztery kobiety: Mollie, Lizzie, Mary i jedna nie wymieniona z imienia.
Kariera wojskowa.
Ojciec Custera był metodystą i gorącym zwolennikiem demokratów. Niejakie zdziwienie musiał więc wywołać krok Autie, który podejmując życiową decyzję zwrócił się o poparcie do kongresmena GOP, Johna Binghama. Napisał do niego krótki list:
Bingham był zaskoczony, ale prośbę młodego człowieka spełnił. Custer w czerwcu 1857 roku wstąpił do United States Military Academy (USMA).
Nie był dobrym studentem: z trzydziestu czterech kadetów jego rocznika uzyskał 34 lokatę. Wyróżniał się lekceważeniem dyscypliny będąc ciągle o krok od usunięcia, a książki jakie wypożyczał z uczelnianej biblioteki traktowały głównie o wybitnych kawalerzystach, broni białej i pięknych kobietach. Był natomiast świetnym jeźdźcem; galopując na oklep deklasował swych siedzących w siodłach kolegów, a we władaniu szablą nie miał sobie równych. Temu zapewne zawdzięczał ukończenie szkoły i awans na podporucznika 2 Regimentu Kawalerii, co nastąpiło 18 czerwca 1861 roku. Anegdotyczne były jego potknięcia klasowe. Na lekcji francuskiego polecono mu przetłumaczyć zdanie „Leopold, duc d’Autriche, se mettait sur les plaines de Silesie”, co w jego wydaniu zabrzmiało: "Leopard, duck and ostrich met upon the plains of Silesia" (lampart, kaczka i struś spotkali się na polach Śląska).
Przysłowiowe „szczęście Custera” nie opuszczało go też po uzyskaniu dyplomu: oto, jako oficer placu USMA nie zażegnał bójki dwóch kadetów, czemu kibicowała cała niemal szkoła, za co został aresztowany, ale do sądu polowego nie doszło, bo właśnie wybuchła wojna, w której Custer opowiedział się zdecydowanie po stronie Unii.
Wojna secesyjna.
21 lipca, w dniu bitwy nad Bull Run oczekiwał – wraz z resztą 2 Regimentu – na rozkazy, które nigdy nie nadeszły. Stojąc pod Manassas z dala biernie obserwował manewry konfederatów i ucieczkę unijnej piechoty, a potem uczestniczył w deszczowym nocnym odwrocie w kierunku Waszyngtonu. Bezczynność kawalerii podczas tej bitwy stanowiła odbicie ówczesnego pojmowania jej roli przez teoretyków wojskowości. Konfederaci wyciągnęli wnioski szybko, ale generałom Armii Unii zajęło blisko dwa lata nim zaczęli dostrzegać potrzebę wykorzystywania jej jako niezależnej siły uderzeniowej. W rezultacie szwadrony kawalerii przydzielano do poszczególnych dywizji piechoty, a generalicja traktowała jeźdźców głównie jako posłańców, zwiadowców lub straż przyboczną. W takiej kawalerii Custer nie był w stanie doczekać się prawdziwej walki. Jego regiment, przemianowany wkrótce na 5 Regiment Kawalerii, wykruszał się w obronie Waszyngtonu, a na początku następnego roku wziął udział we wstępnej fazie kampanii półwyspowej. Nim to jednak nastąpiło Custer zachorował i zimę 1861/62 spędził w Monroe. Wtedy właśnie pododawał do munduru ozdobne naszywki naramienne i błyszczące mosiężne guziki, co niewątpliwie wzbogacało jego wygląd w oczach kobiet.
Wiosną i latem 1862 roku istniało spore zapotrzebowanie na absolwentów West Point jako oficerów sztabowych. Custer trafił do generałów Philipa Kearny’ego, Williama F. Smitha, a na koniec do dowódcy Armii Potomaku, George’a McClellana, który mianował go swoim aide-de camp i awansował na brevet kapitana. Świeżo upieczony adiutant był zachwycony i jak tysiące żołnierzy ślepo wierzył dowódcy:
Tej ufności nie zachwiały ani liczne niepowodzenia generała, ani nawet krwawa i nierozstrzygnięta wrześniowa bitwa nad Antietam, po której McClellan stracił stanowisko i odszedł z armii na zawsze. Po jego dymisji wielu oficerów głośno wyrażało swe niezadowolenie. Custer – nie on sam zresztą – groził buntem, marszem na Waszyngton, ale w końcu uspokoił się i pojechał odpocząć do Monroe. Tam spotkał swoją przyszłą żonę. Widywali się wcześniej, gdy Custer wpadał do Monroe z krótkimi wizytami, ale nie mieli okazji bliżej się poznać.
Po powrocie z urlopu trafił (znów w stopniu kapitana) pod komendę dowódcy brygady, Hugh Kilpatricka, z którym odbył większość kampanii i od którego wiele się nauczył. Jego żołnierze chętnie naśladowali wymyślne nowinki uniformu dowódcy, a zwłaszcza czerwone chustki wiązane pod szyją. Uczestniczył w wielu bitwach: nad Antietam, w dziczy, pod Chancellorsville, a w kilku odznaczył się męstwem i brawurą. Tak było zwłaszcza pod Brandy Station i Aldie, gdzie walczył pilnie obserwowany przez nowego dowódcę kawalerii Armii Potomaku, gen. Alfreda Pleasontona.
27 czerwca 1863 roku, na trzy dni przed bitwą pod Gettysburgiem, Pleasonton awansował Custera do stopnia brevet generała-brygadiera. 23-letni, a więc najmłodszy generał unionistów, dowiódł pod Gettysburgiem, że awans słusznie mu się należał: 3 lipca, w chwili gdy dobiegała końca katastrofalna dla konfederatów szarża Picketta, pięć kilometrów na wschód od głównego pola bitwy odbywał się bój kawaleryjski spóźnionego Jeba Stuarta z 2 Dywizją korpusu Pleasontona dowodzoną przez Davida McMurtrie Gregga i brygadą z 3 Dywizji, na czele której walczył Custer. Bój był niezwykle zacięty, często na szable i choć każda ze stron głosiła później swoje zwycięstwo, Stuart nie zdołał się przebić na tyły unijnych sił na "Grzbiecie Cmentarnym", a to oznaczało ostateczną przegraną Armii Północnej Wirginii. 1 Brygada z Michigan Custera straciła w tym starciu 257 ludzi, więcej niż którakolwiek inna brygada kawalerii Armii Unii.
9 lutego 1864 roku Custer ożenił się z Elizabeth Clift Bacon (1842-1933), pieszczotliwie zwaną Libbie. Ojciec panny młodej, sędzia Bacon, był początkowo negatywnie nastawiony do „kowalskiego syna”, ale po generalskiej promocji Autie’go uznał, że jest on godny ręki jego ślicznej, wykształconej i szykownej córki; małżeństwo było zgodne, choć nigdy nie doczekało się potomstwa.
Latem i jesienią tego roku uczestniczył – już jako dowódca dywizji – w kampanii gen. Philipa Sheridana w Dolinie Shenandoah, następnie w jego marszu ku morzu, a w końcu, wiosną 1865 roku, w oblężeniu Petersburga i ostatnich bojach przed ostatnią bitwą i kapitulacją gen. Roberta Lee pod Appomattox Court House.
W czasie wojny Custer cieszył się ogromną popularnością na Północy, szczególnie wśród płci pięknej, która nazywała go pieszczotliwie "„Boy General”". W opinii publicznej był już niemal następcą Sheridana, a wojsko uważało, że stopień brevet generała-majora armii stałej słusznie mu się należy. Jedyną ciemną kartą w jego wojennym życiorysie stanowiły egzekucje dokonywane na konfederackich partyzantach bez sądu. Ostatnim akcentem amerykańskiej wojny domowej była parada zwycięstwa, która miała miejsce 23 maja 1865 roku w Nowym Jorku. Custer jechał na czele 3 Dywizji, a wszyscy żołnierze mieli zawiązane czerwone chustki pod szyją. Był to ostatni znak więzi dowódcy z oddziałem. Kilka dni później ich drogi się rozeszły, gdy gen. Ulysses Grant wezwał ochotników do marszu na Teksas (rzekomo celem spacyfikowania resztek konfederackich instytucji, a w rzeczywistości dla zademonstrowania siły marionetkowemu cesarzowi Meksyku, Maksymilianowi), a wojsko się zbuntowało, w tym także przeciw Custerowi.
Na preriach Zachodu.
Po zakończeniu wojny wrócił do stopnia kapitana (mimo wniosku przełożonych nie uzyskał potwierdzenia generalskiego stopnia w armii stałej). W lipcu 1866 roku Kongres postanowił powiększyć armię stałą (po wojnie zredukowaną niemal do zera), co dawało pewne możliwości. Sheridan proponował przyznanie Custerowi stopnia pułkownika, ale Departament Wojny zaoferował stopień podpułkownika i dowodzenie niedawno utworzonym 7 Regimentem Kawalerii. Custer ofertę przyjął.
Ogromnym okręgiem wojskowym, rozciągającym się od Missisipi po Góry Skaliste i od Teksasu po płynną jeszcze granicę z brytyjską Kanadą, dowodził Sheridan, który w czasie wojny dał się poznać mieszkańcom Południa podczas swego osławionego „Marszu” dokonując rzeczy niezwykłych. Na przekór wojennym pryncypiom wdarł się głęboko w terytorium nieprzyjaciela bez zaopatrzenia i linii komunikacyjnych z zapleczem. Działając w ten sposób zburzył cały ekonomiczny i psychologiczny potencjał Południa. Trudno było się spodziewać, że inaczej potraktuje zamieszkujących Wielkie Równiny Indian. Jego plan był prosty: Dakotów trzymać na północ od Platte; Arapaho, Szejenów i Komanczów zepchąć na południe, za Arkansas, by – jak mówił: "„dać naszym ludziom wyłączność użytkowania szerokiego pasa ziem między wschodem a zachodem, gdzie przebiegają dwie ważne linie kolejowe i liczne szlaki wiodące wprost ku górom”".
Zgodnie z kolejnymi „traktatami” Indianie oddawali swe szerokie prerie, gdzie od stuleci mieszkali, polowali i wojowali, odchodząc do rezerwatów w dzisiejszej Oklahomie w zamian za dostawy żywności i innych niezbędnych dóbr na trzydzieści lat, a także szkoły uczące ich języka najeźdźców oraz osiadłych farmerów, którzy mieli pokazać im jak pracować na roli. Nie wszyscy Indianie dali się łatwo podporządkować.
7 Regiment stacjonował w Forcie Riley w stanie Kansas. Jak wszystkie regimenty kawalerii tworzyło go dwanaście kompanii składających się – przynajmniej na papierze – ze stu szeregowych, kaprali i sierżantów. Na stanie osobowym kompanii był też kapitan, porucznik i podporucznik. W praktyce kompanie były znacznie mniej liczne, a na ich czele rzadko znajdowało się więcej niż 1-2 oficerów. Ci ostatni nie mieli w większości żadnego doświadczenia. Upijali się dzień w dzień; czasami tak, że nie byli zdolni do pełnienia służby. Szeregowcy też pili: taki był styl życia w tym i każdym innym garnizonie Zachodu. Około 20% żołnierzy (139 z 718) przeszło jedynie wstępne przeszkolenie; nie mieli żadnego doświadczenia w służbie na pograniczu czy w walce. Znaczny odsetek tych rekrutów stanowili imigranci z Irlandii, Niemiec i Włoch, podobnie zresztą jak zaprawieni w bojach weterani. Wydobyte przez archeologów na pobojowisku kości wskazują, że wielu żołnierzy było niedożywionych i w kiepskim stanie fizycznym.
Custer przybył do fortu w połowie października. Towarzyszyła mu Libbie, jej młoda przyjaciółka Eliza, „bezwartościowy kolorowy” rodem z Teksasu, trzy rasowe rumaki i sfora psów myśliwskich. Brat generała, podporucznik Tom Custer, zjawił się miesiąc później.
27 listopada 1868 roku Custer przewodził masakrze nad Washita River, w czasie której zamordowano około stu Szejenów. Ten i inne podobne wyczyny, barwnie przezeń opisywane w relacjach dla prasy, uczyniły go najsłynniejszym pogromcą Indian.
W roku 1873 Custer został wysłany na Terytorium Dakoty dla ochrony mierniczych – wytyczających przebieg przyszłej linii kolejowej – przed Dakotami. 4 sierpnia, nad Tongue River, Custer i jego 7 Regiment starł się po raz pierwszy z tym plemieniem. Straty były niewielkie – jeden żołnierz i jeden wojownik. Rok później Custer poprowadził ekspedycję w głąb Black Hills i ogłosił, że znalazł złoto w pobliżu dzisiejszego miasta Custer. Te rewelacje wywołały natychmiast „gorączkę złota”. Powstało wtedy wiele miejscowości, a wśród nich znane z bezprawia Deadwood. Dziennikarze szlak, jakim posuwała się kolumna Custera, nazywali w swych publikacjach „szlakiem wolności”; dla Dakotów była to „złodziejska droga”. Około 30 000 Dakotów, Arapaho i północnych Szejenów pobierało już racje żywnościowe z agencji Biura ds. Indian, ale 3000 innych Dakotów, 400 Szejenów i niedobitki dalszych plemion odeszły na północny zachód, w góry Bighorn. Tam chcieli żyć na swobodzie, z dala od białych, ale w Waszyngtonie miano wobec nich inne plany. Wszystkich Indian, bez wyjątków miano zapędzić do rezerwatów. Datego wiosną 1876 roku podjęto szeroko zakrojoną ofensywę.
Ostatnia bitwa.
W czasie kampanii 1876 roku (później nazywaną w prasie „Kampanią Stulecia”) Custer i jego 7 Regiment podlegał generałowi Alfredowi Terry’emu, który dowodził kolumną maszerującą ze wschodu, z fortu „Abraham Lincoln” w stanie Dakota Północna, w głąb Terytorium Montany. Dwiema innymi kolumnami zdążającymi w tym samym kierunku dowodzili generałowie George Crook (z południa) i John Gibbon (z zachodu). Custer na czele 7 Regimentu (750 żołnierzy około 50 cywilów i zwiadowców indiańskich) miał szerokim łukiem obejść przypuszczalne miejsce obozowania Indian i wspólnie z kolumną Gibbona zaatakować.
Idąc w górę rzeki Rosebud, zwiadowcy 7 Regimentu natknęli się na ślady bitwy, po której Crook był zmuszony zawrócić, Custer postanowił więc ruszyć na wroga bez oczekiwania na nadejście piechoty Gibbona. 24 czerwca w nocy zwiadowcy z plemienia Arikara odnaleźli cel kampanii. Obozowisko Indian znajdowało się w dolinie nad brzegami Little Bighorn. Składało się z 400-600 tipi, 3-4 tysięcy ludzi, w tym 800-1000 wojowników. Prawdopodobnie jedna trzecia posiadała broń palną, a około dwustu wojowników miało nowoczesne wielostrzałowe winchestery, karabiny Henry’ego i Spencera, podczas gdy kawalerzyści byli uzbrojeni w jednostrzałowe karabiny Springfielda – o większym zasięgu, lecz znacznie wolniejsze w akcji, łatwo przegrzewające się i niemożliwe do przeładowania podczas jazdy. Indianie byli ponadto uzbrojeni w łuki, które w tej bitwie miały okazać się bronią niezwykle skuteczną, umożliwiającą ostrzał pośredni w pofałdowanym terenie.
W takich okolicznościach 25 czerwca 1876 roku doszło do bitwy z Indianami dowodzonymi przez Siedzącego Byka i Szalonego Konia, nad brzegami rzeki Little Bighorn, podczas której poległ Custer i około 270 jego ludzi. W roku 1957 w prasie amerykańskiej pojawiła się informacja, że jeden z uczestników bitwy, Biały Byk, zeznał na łożu śmierci, że to on zabił George’a Custera.. Większość historyków jest jednak przekonana, że nigdy nie dowiemy się, kim był rzeczywisty zabójca generała.
Zabicie Custera przypisywano też wodzowi Dakotów Hunkpapa Deszcz w Twarz. Ten zaprzeczył, ale powiedział, że zabił brata dowódcy 7 RKaw, Toma Custera, co zresztą później również odwołał.
Konsekwencje.
Minęło wiele dni nim wieść o klęsce poszła w świat. Statek parowy "Far West" dotarł do najbliższej stacji telegrafu w Bismarck 5 lipca. Natychmiast wysłano depeszę do Fortu Lincoln, gdzie oficer dowodzący, kpt. William McCaskey, powiadomił wdowy po oficerach. Tymczasem w Bismarck ukazało się nadzwyczajne wydanie gazety "Tribune" z czołowym artykułem zatytułowanym „Massacred!”, a napisanym na podstawie relacji jednego z oficerów ze sztabu gen. Terry’ego i notatek znalezionych przy ciele zabitego reportera Marka Kellogga.
Gdy do Waszyngtonu doszła wieść o śmierci żołnierzy 7 RKaw w bitwie z powszechnie pogardzanymi Indianami, nikt w to początkowo nie wierzył. Nie uwierzyli generałowie Sheridan i Sherman; dlatego że nie ufali prasie, a także dlatego, że wieści o śmierci Custera pojawiały się już uprzednio. Potwierdzenie dotarło do Shermana w Filadelfii, w czasie gdy udzielał wywiadu dla prasy twierdząc, że to tylko pogłoski. Gdy wszystko stało się jasne na Custera zrzucono całą winę za klęskę, ale jednocześnie postanowiono wykorzystać śmierć popularnego oficera i wszystkich jego podkomendnych dla dokonania „ostatecznego rozwiązania” kwestii Indian.
Libbie, osoba chłodna i zrównoważona, która w chwili śmierci Custera miała 35 lat, mieszkała z nim w forcie Abraham Lincoln i towarzyszyła mu w kilku wyprawach. Szerszej publiczności dała się poznać z zupełnie innej strony broniąc dobrego imienia zmarłego męża, a mogła to zrobić tylko w jeden sposób – oskarżając z pasją Marcusa Reno o tchórzostwo, które spowodowało klęskę 7 Regimentu. Obciążenie Reno winą nie powiodło się. Major nie był wybitnym oficerem, ale nad Little Bighorn wywiązał się z obowiązków w jedyny możliwy sposób: gdyby posunął się choćby pół kilometra bliżej Custera, jego i powierzonych mu ludzi czekałaby śmierć (taka też była opinia większości wojskowych). Trwające pół wieku atakowanie Reno uczyniły więcej złego jej samej: zaczęto postrzegać ją jako kobietę szaloną, ogarniętą obsesją. Oficerom zarzucającym jej fałsz odpowiadała, że gdyby Reno walczył jak mężczyzna, Custer by żył. Nim zmarła napisała o Custerze i o związku z nim kilka książek: "Boots and Saddles, Life with General Custer in Dakota" (1885), "Tenting on the Plains" (1887) i "Following the Guidon" (1891).
Pierwszym Białym, jaki zdołał wykorzystać śmierć Custera dla własnych potrzeb, był William Frederick Cody, mało jeszcze znany zwiadowca i myśliwy występujący jako „Buffalo Bill”, który odbył „pojedynek” z wojownikiem Szejenów zwanym "Heova’ehe" (co przetłumaczono na "Żółte Włosy"). Cody po prostu zastrzelił Indianina, po czym wyjął z pochwy swój nóż Bowie i oskalpował go. Prasa okrzyknęła to „pierwszym skalpem za Custera”.
7 Regiment Kawalerii „pomścił” swego dowódcę i kolegów czternaście lat później nad potokiem Wounded Knee mordując z zimną krwią około 250 mężczyzn, kobiet i dzieci, oficjalnie kończąc tym aktem tzw. „wojny Indian”.
Spuścizna.
Od nazwiska generała Custera pochodzą między innymi nazwy sześciu hrabstw w Stanach Zjednoczonych oraz parku stanowego Custer w Dakocie Południowej, a jego pomniki znajdują się w wielu miastach USA (także na terenie akademii w West Point, nad grobem, w którym złożono jego szczątki 10 października 1877 roku).
Miejsce ostatniej bitwy – "Custer's Last Stand" – jest obecnie parkiem stanowym i pomnikiem historii ("Little Bighorn Battlefield National Monument") i miejscem pochówku wielu żołnierzy, poległych w wojnach, w których Stany Zjednoczone brały udział. Jest też miejscem pamięci dla Dakotów, którzy wznieśli tu kilka niewielkich pomników uczestniczących w bitwie wojowników.
Poemat.
Poemat epicki o wyprawie Custera przeciwko Indianom napisała "Ella Wheeler Wilcox". Dzieło zatytułowane po prostu "Custer" ukazało się w tomie "Custer, and Other Poems" w 1896.

</doc>
<doc id="152730" url="https://pl.wikipedia.org/wiki?curid=152730" title="Custer">
Custer

Miejscowości w USA:
Gminy w USA:
Hrabstwa w USA:

</doc>
<doc id="152731" url="https://pl.wikipedia.org/wiki?curid=152731" title="Antonio Gramsci">
Antonio Gramsci

Antonio Gramsci [] (ur. 23 stycznia 1891 w Ales, zm. 27 kwietnia 1937 w Rzymie) – włoski historyk, dziennikarz i polityk, filozof i teoretyk komunistyczny.
Pochodził z Sardynii, z biednej, wielodzietnej rodziny. W czasie studiów w Turynie wstąpił do partii socjalistycznej, potem wraz z Palmiro Togliattim założył Włoską Partię Komunistyczną. Po przejęciu władzy przez faszystów aresztowany, w więzieniu spędził niemal całą resztę swojego życia. Okres więzienny jest najbardziej płodnym w życiu Gramsciego, wtedy stworzył większość swych najbardziej wpływowych koncepcji.
Podstawowym problemem, z którym borykał się Gramsci, była kwestia szerokiego poparcia dla faszyzmu wśród włoskiego proletariatu. Doprowadziło go to do swoistego „odwrócenia” Marksa i położenia równego nacisku na bazę i nadbudowę – zarówno sfera ekonomiczno-społeczna, jak i sfera kultury ma wpływ na podejmowane decyzje i działania. Droga do zmiany nie prowadzi poprzez rewolucyjny przewrót, lecz wymaga długotrwałego okresu tworzenia kulturowej hegemonii – wspólnej platformy wyobrażeń i idei łączącej intelektualistów z ludem. To rozróżnienie zostaje zresztą przez Gramsciego zniesione, gdyż dla niego nie istnieje różnica między teorią a praktyką: poznanie jest równoczesne i równoznaczne z działaniem. Każdy, kto podejmuje działanie, jest wobec tego intelektualistą, czy filozofem. Jest to kontynuacja antypozytywizmu, który na gruncie włoskim zbudował Benedetto Croce. Niemożliwe jest stworzenie obiektywnej prawdy w drodze czystej kontemplacji, prawda jest uwarunkowana historycznie, a o słuszności działań decyduje konkretny moment historyczny. Żadne spojrzenie z zewnątrz nie jest możliwe, a gdyby nawet było, nie dałoby żadnych odpowiedzi. Idąc za Antonio Labriolą, uważał, że marksizm jest przede wszystkim filozofią praktyki. W przeciwieństwie do Crocego podkreślał konieczność zaangażowania intelektualisty w ruch socjalistyczny, w tworzenie partii i ram organizacyjnych. Podkreślał przy tym ważność zaangażowania proletariuszy.
Życiorys.
Gramsci wychowywał się w biednej, wielodzietnej rodzinie na Sardynii. Nędza materialna spowodowana była uwięzieniem ojca Gramsciego, drobnego urzędnika zaangażowanego w działalność partii socjalistycznej. Na skutek obrażeń odniesionych w dzieciństwie do końca życia był niedorozwinięty fizycznie i garbaty. Ukończył szkołę średnią w Cagliari, udało mu się również uzyskać stypendium i rozpocząć studia w 1911 roku na uniwersytecie w Turynie, gdzie ujawniły się jego nieprzeciętne zdolności. Dwa lata później Gramsci wstąpił do Włoskiej Partii Socjalistycznej. Należał tam do zwolenników Benita Mussoliniego tzw. "mussoliniani". Studia przerwał wiosną 1915 roku, w czasie nauki był pod intelektualnym wpływem Benedetto Croce. W 1916 roku rozpoczął pracę dziennikarską w organie prasowym partii socjalistycznej „Il Grido del Popolo” (w latach 1917–1918 był jego redaktorem naczelnym). W tym czasie Gramsci był już aktywnym działaczem ruchu robotniczego, rok później wszedł w skład Tymczasowego Komitetu Partii Socjalistycznej.
Świadectwem pierwszych zainteresowań filozoficznych i światopoglądowych Gramsciego są "Pisma młodzieńcze" ("Scritti giovanili", 1958). Młody Gramsci krytycznie odnosił się do dominującego wówczas w ruchu socjalistycznym reformizmu, który pod wpływem pozytywizmu „sprowadzał doktrynę Marksa do prawa naturalnego, realizującego się niby fatum poza wolą ludzi”. Reformizmowi Gramsci przeciwstawiał koncepcję silnie akcentującą rolę świadomości w historii. Znaczenie idei w dziejach potwierdzała, zdaniem Gramsciego, witana przezeń z entuzjazmem rewolucja październikowa, o której sądził wówczas, że jest „dziełem bardziej ideologii niż faktów”.
W 1919 r. powstało pismo „L’Ordine Nuovo”; redakcją kierował Gramsci przy pomocy Palmiro Togliattiego (1893–1964). W publicystyce (zebranej potem w tomie "L’Ordine Nuovo 1919–1920", 1954) Gramsci komentował ówczesne wydarzenia w ruchu robotniczym, główną uwagę skupiając na roli fabrycznych rad robotniczych, w których upatrywał zalążek instytucji władzy przyszłego społeczeństwa socjalistycznego.
W 1921 r. Gramsci będąc wpływowym członkiem Włoskiej Partii Socjalistycznej wyprowadził z niej frakcję i został jednym z założycieli Włoskiej Partii Komunistycznej (na jej czele stanął Amadeo Bordiga). W publicystyce Gramsci podejmował wtedy głównie problemy programu nowej partii i kierunków walki z rodzącym się faszyzmem (por. tom "Socialismo e fascismo. L’Ordine Nuovo 1921–1922", 1966). W latach 1922–1923 Gramsci przebywał w Moskwie reprezentując WPK w III Międzynarodówce Komunistycznej. Spędził tam ponad rok i poznał swoją przyszłą żonę Giulię Schucht. Powróciwszy do kraju, Gramsci nadal uczestniczył w życiu politycznym jako poseł do parlamentu, publicysta (był inicjatorem organu partyjnego „Unita”) oraz działacz partyjny.
W wyniku dyskusji wewnątrzpartyjnej, której dokumentację podał Palmiro Togliatti w publikacji "La formazione del gruppo dirigente del P.C.I." ("Kształtowanie się grupy kierowniczej WPK", 1962), a której świadectwa znajdujemy także w publicystyce Gramsciego zebranej w "La construzione del partito comunista italiano 1923–1926" (1971), dawną obciążoną błędem sekciarstwa politykę, której rzecznikiem był Amadeo Bordiga, zastąpiono programem sojuszu sił lewicowych w obliczu zagrożenia faszystowskiego, głoszonym przez Gramsciego. W styczniu 1926 r. Gramsci stanął na czele Komitetu Centralnego WPK. W październiku 1926 r. został aresztowany przez reżim faszystowski a w 1928 r. skazany na dwadzieścia lat więzienia. Gramsci spędził w więzieniu jedenaście lat, podupadając na zdrowiu. Zwolniony w 1937 r. na podstawie amnestii, zmarł zaraz po wyjściu na wolność.
Przez cały czas pobytu w więzieniu Gramsci w takiej mierze, w jakiej pozwalały warunki, prowadził pracę intelektualną. Szkice, notatki i materiały wypełniły 33 "Zeszyty więzienne" ("Quaderni del carcere"), które zostały opublikowane w 1947 r. pod tymże tytułem. Wydanie polskie miało miejsce w 1950 r..

</doc>
<doc id="152734" url="https://pl.wikipedia.org/wiki?curid=152734" title="Reformizm">
Reformizm

Reformizm ( „przekształcać”) – socjalistyczna koncepcja ewolucyjnej, stopniowej przebudowy kapitalizmu w socjalizm, odrzucająca drogę rewolucyjnego znoszenia stosunków kapitalistycznych.
Reformizm narodził się na przełomie XIX i XX wieku w niemieckiej socjaldemokracji. Założenia i cele ideologiczne i polityczne reformizmu streszczają się w dewizie Eduarda Bernsteina, głównego ideologa reformizmu: „Cel jest niczym, ruch wszystkim”. Filozoficznym fundamentem reformizmu jest pozytywistyczny ewolucjonizm przyrodniczy, zapoznający jakościowe różnice między przyrodą a społeczeństwem.

</doc>
<doc id="152735" url="https://pl.wikipedia.org/wiki?curid=152735" title="Zakłady Kórnickie">
Zakłady Kórnickie

Zakłady Kórnickie – fundacja (nazywana także: fundacją Kórnicką albo fundacją Zamoyskich) utworzona 20 kwietnia 1924 przez hr. Władysława Zamoyskiego, powstała z oddanego Narodowi Polskiemu majątku nieruchomego w Wielkopolsce (Kórnik i okolice) oraz w Małopolsce (Zakopane i okolice). Usankcjonowana następnie ustawą z dnia 30 lipca 1925 r. Zlikwidowana po II wojnie światowej. Przywrócona ustawą z dnia 18 września 2001 r. wyłącznie na terenie Wielkopolski.
Historia.
Celem fundacji zasilanej rodzinnym majątkiem było m.in. rozwój i utrzymanie Szkoły Pracy Domowej Kobiet (założonej przez generałową Jadwigę Zamoyską w Kórniku, przeniesionej do Kuźnic); zwrotna pomoc finansowa dla zdolnej młodzieży, utrzymanie zamku i biblioteki w Kórniku, założenie i utrzymanie naukowego instytutu dendrologicznego, upowszechnianie wiedzy rolniczej i ogólnej wśród ludności. Statut fundacji został zatwierdzony przez rząd polski 30 września 1924, na trzy dni przed śmiercią Władysława Zamoyskiego. Władze nałożyły spory podatek od darowizny co było jedną z przyczyn kłopotów finansowych (zarząd nie był w stanie go zapłacić i dlatego przekazał rządowi w 1933 swoje tatrzańskie lasy). Ustanowiony statutowo zarząd i kuratorium nie potrafiły sprostać szczytnym celom fundacji (częściowo poprzez niegospodarność i nie zawsze uczciwe poczynania). Fundacja nie miała być w swoim założeniu jednostką charytatywną, lecz poprzez właściwe posunięcia gospodarcze i zarządzanie dobra Zamoyskich miały przynosić dochód, który miał być wykorzystywany na statutowe cele fundacji. Do kwietnia 1936 członkiem zarządu i wiceprezesem Rady Fundacji Kórnickiej był Kazimierz Bartel. Fundacja działała do 1939, w 1945 Zygmunt Lisowski i Wiktor Schramm podjęli próbę wznowienia jej działalności, co przy konfiskacie majątku nie miało szans powodzenia. Fundacja formalnie przetrwała do 1953 r. (została rozwiązana przez prezydenta Bolesława Bieruta). Od 1993 podjęto działania mające wskrzesić Fundację Kórnicką. Ustawą z 2001 została restytuowana i uposażona w ok. 4200 ha ziemi. Statut fundacji zawiera podstawowe cele wytyczone przez Zamoyskiego.
Współczesność.
Zakłady Kórnickie działają pod patronatem honorowym Prezydenta Rzeczypospolitej Polskiej i prymasa Polski.
Siedziba Zakładów mieści się w Kórniku (powiat poznański, województwo wielkopolskie).
Celami Zakładów jest:
Fundacja posiada status organizacji pożytku publicznego.

</doc>
<doc id="152736" url="https://pl.wikipedia.org/wiki?curid=152736" title="Eduard Bernstein">
Eduard Bernstein

Eduard Bernstein (ur. 6 stycznia 1850 w Berlinie, zm. 18 grudnia 1932 tamże) – ideolog niemieckiej socjaldemokracji, twórca rewizjonizmu w ruchu robotniczym.
Uważał, że dobro jednostki jest nadrzędne. Formułował teorię „wrastania” socjalizmu w system kapitalistyczny, by potem przekształcić stosunki społeczne w socjalistyczne. Od czasu jego wystąpienia zarysowała się lewica i prawica w ruchu robotniczym.
Życiorys.
Bernstein urodził się w Berlinie w rodzinie żydowskiej. Jego polityczna kariera rozpoczęła się w 1872 roku, kiedy to został członkiem Socjaldemokratycznej Partii Robotniczej Niemiec, której członków nazywano "eisenachczykami", od miasta Eisenach. Razem z Augustem Bebelem i Wilhelmem Liebknechtem przygotowywał unifikacyjny kongres partyjny ("Einigungsparteitag") z Powszechnym Niemieckim Związkiem Pracowniczym pod przywództwem Ferdinanda Lassalle’a. Kongres odbył się w miejscowości Gotha w 1875 roku i uchwalił program gotajski.
Od 1878 był prywatnym sekretarzem socjaldemokratycznego mecenasa Karla Höchberga, pracując w Zurychu. W 1888 roku został jednak wydalony ze Szwajcarii z powodu presji wywieranej w tej sprawie przez Prusy na Helwetów. Przeniósł się do Londynu, gdzie spotkał się i nawiązał bliskie relacje z Fryderykiem Engelsem.
W latach 1880–1890 Bernstein wydawał czasopismo "Der Sozialdemokrat" ("Socjaldemokrata"). W 1891 roku był jednym z autorów Programu erfurckiego, a w latach 1896–1898 stworzył serię artykułów zatytułowanych "Probleme des Sozialismus" ("Problemy Socjalizmu"), których treść doprowadziła do rewizjonistycznej debaty wewnątrz SPD. Napisał także w 1899 r. książkę pt. "Die Vorraussetzungen des Sozialismus und die Aufgaben der Sozialdemokratie" ("Warunki wstępne dla socjalizmu i zadania socjaldemokracji"). Pozycja ta była w skrajnej opozycji względem poglądów Babela, Kautsky’ego i Wilhelma Liebknechta. Esej Róży Luksemburg "Reforma czy rewolucja?" z 1900 roku był polemiką z ideologią Bernsteina.
W 1901 roku wrócił do Niemiec, po zniesieniu dla niego zakazu wstępu do kraju. Bernstein był deputowanym do Reichstagu w latach 1902–1918 (reprezentował okręg wyborczy Wrocław Zachód). Głosował przeciwko kredytom wojennym w 1913, podobnie jak lewe skrzydło SPD. Od lipca 1915 sprzeciwiał się I wojnie światowej, a w 1917 był jednym z założycieli Niezależnej Socjaldemokratycznej Partii Niemiec (USPD). Bernstein był członkiem USPD do 1919, kiedy ponownie wstąpił do SPD. W latach 1920 do 1928 był ponownie członkiem Reichstagu. Odszedł z polityki w 1928 r.
Bernstein zmarł w 1932 roku w Berlinie. Tablica pamiątkowa poświęcona jego pamięci umieszczona jest przy Bozener Straße 18 w Berlinie-Schönebergu, gdzie mieszkał od 1918 aż do śmierci.
Poglądy.
Zakwestionował myśl Marksa, w miejsce rewolucji proletariackiej domagając się pokojowych reform. Twierdził, że dotychczasowy rozwój kapitalizmu doprowadził do polepszenia sytuacji ekonomicznej także robotników. Postulował aktywny udział przedstawicieli klasy robotniczej w działalności parlamentów państw kapitalistycznych (gra parlamentarna) – głosił tezę o stopniowym demokratyzowaniu się ustrojów politycznych krajów ówczesnej Europy, wpływać to miało na znaczne złagodzenie walki klas. O przynależności do klasy społecznej według Bernsteina świadczyć miała wysokość dochodów, nie wykonywane zajęcie (gdy robotnicy dostawać będą płace odpowiadające realnej wartości wytworzonego dobra wszelkie przesłanki wybuchu ewentualnej rewolucji mają wygasnąć). Zrewidował poglądy Marksa na rolę państwa – dopuszczał daleko posunięta współpracę z jego organami w celu wprowadzenia ustawodawstwa korzystnego dla robotników, ochrony przed wyzyskiem ze strony pracodawców czy ochrony przed działalnością monopolistyczną. Wierzył w uczucia patriotyczne robotników niemieckich (wsparcie m.in. dla polityki kolonialnej Cesarstwa Niemieckiego), nie poparł jednak przystąpienia Niemiec do I wojny światowej. Krytykował poglądy Marksa w kwestii rzekomych wspólnych interesów wszystkich robotników na świecie, braterstwa i solidarności. Krytykował wpływ G.W. Hegla na doktrynę socjalistyczną, a zwłaszcza materializm dialektyczny w jego wydaniu. Poza tym jego punkt widzenia był znacznie szerszy niż interesy tylko jednej klasy społecznej – przemiany gospodarcze według Bernsteina działały także w interesie klas średnich (ochrona pracy, demokratyzacja ustroju). W celach krótkoterminowych upatrywał podstawę działalności bieżącej, uważał, że niemożliwe jest pewne przewidzenie rzeczywistości porewolucyjnej, stąd hasło: To, co nazywamy pospolicie ostatecznym celem jest dla mnie niczym, ruch jest wszystkim (skracane do: ruch wszystkim, cel niczym). Krytykował konieczność istnienia dyktatury proletariatu w okresie przejściowym pomiędzy s. kapitalistycznym a socjalizmem – postulował „wrastanie” socjalizmu w kapitalizm drogą reform, przekazywania pracownikom udziałów w przedsiębiorstwach, upowszechnienia dz. spółdzielczej, rozszerzenia dz. związków zawodowych. Akceptował rolę państwa w dziedzinie gospodarki (przedsiębiorstwa państwowe). Jednakże w dłuższej perspektywie czasowej. Głosił niekiedy poglądy utopijne: aczkolwiek nie popierał całkowitego zniesienia własności prywatnej, postulował niepieniężną wymianę towarów i usług, mającą doprowadzić do postulowanego końca wyzysku pracowników. Był przeciwnikiem anarchizmu – uważał, że funkcje państwa nigdy nie przeminą – np. zawsze będzie istniała potrzeba utrzymywania porządku publicznego, czy karania za wykroczenia przeciwko niemu. Postulował także rozległe zadania państwa w sferze społecznej (ustawodawstwo w dziedzinie praw socjalnych). Krytyka rewolucji u Bernsteina motywowana była tak obawą zaistnienia kontrrewolucji ze strony innych klas społecznych, jak i względami stricte etycznymi (prawdopodobną duża ilością ofiar krwawego terroru rewolucjonistów). Sprzeciw wobec przemocy w polityce wiązał się u niego z szacunkiem dla praw człowieka przejętym z doktryny liberalizmu. Dla Bernsteina demokracja stała się celem samym w sobie, nie tylko sposobem na realizację celów partykularnych klasy robotniczej. Uważał, że przemoc rewolucyjna ma charakter demoralizujący i prowadzi do dyktatury i wojny, w związku z którą dalszego rozwoju cywilizacyjnego nie da się przewidzieć.

</doc>
<doc id="152737" url="https://pl.wikipedia.org/wiki?curid=152737" title="Zjawisko">
Zjawisko

Zjawisko, fenomen ( – obserwowany) – pojęcie filozoficzne oznaczające to, co dane jest w poznaniu zmysłowym, a więc obrazy, dźwięki, zapachy, smaki itd.
Historia i filozofia nauki.
Jednym z celów filozofii i nauki antycznej Grecji było, według Duhema, „uratowanie zjawisk”, czyli takie wytłumaczenie działań natury, które będzie w zgodzie z tezami kosmologicznymi powszechnie uznanymi. Było to szczególnie widoczne w astronomii, gdzie wprowadzano skomplikowane hipotezy (np. istnienie deferentów) aby, w zgodzie z obserwowanymi zjawiskami, zachować koherencję m.in. teorii geocentrycznej.
Według Galileusza zjawiska są jedynym przedmiotem nauki. W filozofii nauki pojęcie „zjawiska” bywa utożsamiane z pojęciem „zdarzenia”.
W XX wieku filozofowie brytyjscy (G.E. Moore, Bertrand Russell, A.J. Ayer) używali pojęcia "sense data", „dane zmysłowe”, które to pojęcie określać miało to, co „widzimy naprawdę”. Uważano, że naiwnością jest twierdzenie, że obserwujemy rzeczy jako takie; w rzeczywistości obserwujemy wyłącznie dane zmysłowe, i tylko je. Pojęcie to jest dziś odrzucone (m.in. dzięki krytyce zaproponowanej przez J.L. Austina w "Sense and Sensibilia" w 1962 roku). Zastąpiono je po części pojęciem "qualii".
Filozofia fenomenu.
Zjawiska często przeciwstawiane są nieobserwowalnej, ale dostępnej rozumowo rzeczywistości (Platon) bądź istocie rzeczy lub jako „rzecz dla nas” – niepoznawalnym rzeczom samym w sobie przez Immanuela Kanta.
W fenomenologii fenomen jest tym, co podmiotowi poznania jawi się bezpośrednio i naocznie – fenomenem może być nie tylko konkretny zespół spostrzeżeń zmysłowych, ale też konkretny dany zespół spostrzeżeń wewnętrznych.

</doc>
<doc id="152738" url="https://pl.wikipedia.org/wiki?curid=152738" title="Rzecz sama w sobie">
Rzecz sama w sobie

„Rzecz sama w sobie”, noumen (gr. νοούμενoν; rzecz wyobrażona; pomyślana od "nous" – rozum, duch) – termin wprowadzony do filozofii przez Immanuela Kanta. Dla Kanta noumen oznaczał rzeczywistość, która istnieje niezależnie od świadomości i która jest absolutnie niepoznawalna, i nie może się stać „rzeczą dla nas”, tzn. nie może być poznana.
Kant twierdził, że „rzecz sama w sobie” jest przedmiotem transcendentnym, oznacza coś, o czym nic nie wiemy ani (przy obecnym ustroju naszego intelektu) nic wiedzieć nie możemy. Według Kanta nie możemy poznać „rzeczy samej w sobie”, którą nazywa także noumenem, gdyż ludzkie poznanie dotyczy tylko zjawisk, tj. fenomenów.

</doc>
<doc id="152739" url="https://pl.wikipedia.org/wiki?curid=152739" title="Citroën CX">
Citroën CX

Citroën CX – samochód osobowy klasy wyższej-średniej, produkowany przez firmę Citroën w latach 1974–1991. Wersje nadwoziowe obejmowały czterodrzwiowy fastback, pięciodrzwiowe kombi (Break), produkowane także w siedmioosobowej wersji Familiale oraz produkowaną na płycie podłogowej kombi (wydłużoną o 28 cm. od podstawowej) wersję "dyplomatyczną" pod nazwami "Limousine" (z silnikiem Diesla) i "Prestige" (z silnikiem benzynowym). Zdobył tytuł Samochodu Roku 1975. Jako następca modelu Citroën DS/ID odziedziczył po nim hydropneumatyczne zawieszenie o dużym rozstawie osi, co gwarantowało znakomity komfort podróżowania. 
Nazwa pojazdu pochodzi od współczynnika siły oporu aerodynamicznego, oznaczanego powszechnie Cx. Dla tego modelu współczynnik ten osiąga rekordową jak na ówczesne czasy wartość ~0,3. 
W samochodzie zastosowano wspomaganie kierownicy DIRAVI, użyte w po raz pierwszy w modelu SM. Charakterystycznymi cechami były "zerowanie" pozycji kierownicy oraz zmienna siła wspomagania: wraz ze wzrostem prędkości siła wspomagania malała. 
Niska jakość wykonania z początku produkcji, objawiająca się odpadającymi elementami wyposażenia wnętrza, czy zastosowaniem podatnych na korozję przewodów wysokiego ciśnienia w układzie hydropneumautycznym, powodujących liczne wycieki, zepsuły mu reputację, której nie poprawiły nawet turbodoładowane silniki benzynowe zapewniające dobre osiągi. 
Samochód przeszedł lekki facelifting w 1985. Metalowe zderzaki zastąpiono plastikowymi, zmieniono lusterka oraz całkowicie odświeżono deskę rozdzielczą.
Najmocniejszą wersją Citroëna CX był model GTi, wyposażony w turbodoładowany silnik benzynowy o pojemności 2500 cm³ i mocy 168 KM.
W 1989 roku pojawił się Citroën XM, który zastąpił limuzynę, lecz kombi produkowano jeszcze przez dwa lata.

</doc>
<doc id="152740" url="https://pl.wikipedia.org/wiki?curid=152740" title="Citroen XM">
Citroen XM



</doc>
<doc id="152741" url="https://pl.wikipedia.org/wiki?curid=152741" title="Goran Ivanisević">
Goran Ivanisević



</doc>
<doc id="152742" url="https://pl.wikipedia.org/wiki?curid=152742" title="Marek Siemek">
Marek Siemek

Marek Jan Siemek (ur. 27 listopada 1942 w Krakowie, zm. 30 maja 2011 w Warszawie) – polski filozof i tłumacz, profesor filozofii w Instytucie Filozofii Uniwersytetu Warszawskiego, kierownik Zakładu Filozofii Społecznej w Instytucie Filozofii UW.
Myśl i działalność naukowa.
W 1965 ukończył studia filozoficzne na Uniwersytecie Warszawskim. Marek Siemek był uczniem Bronisława Baczki, kontynuatorem tradycji Warszawskiej Szkoły Historyków Idei. W swojej twórczości filozoficznej początkowo wychodził od marksizmu, interpretując go jako filozofię transcendentalną, by później opowiedzieć się po stronie heglizmu rozumianego jako transcendentalna filozofia społeczna. Problematyka filozofii transcendentalnej, rozwijana w nawiązaniu do idealizmu niemieckiego i interpretacji filozofii Kanta przez Martina Heideggera stanowi rys przewodni myśli Siemka. Siemek rysuje obraz Hegla jako twórcy teorii swoiście nowoczesnej formy uspołecznienia, która umożliwia realizację ideału wolności wszystkich, urzeczywistniającego się dzięki rozumowi, zrodzonego z racjonalności instrumentalnej, zapośredniczonej przez złożone procesy społeczne ("chytrość rozumu").
Od 1986 członek Rady Naukowej Internationale Hegel-Gesellschaft. 10 lutego 2006 otrzymał doktorat honoris causa Uniwersytetu Fryderyka Wilhelma w Bonn. Przewodniczący Komitetu Redakcyjnego Biblioteki Współczesnych Filozofów PWN. Był członkiem Stowarzyszenia Pisarzy Polskich, Collegium Invisibile oraz członkiem założycielem Polskiego Towarzystwa Hegla i Marksa (od 6 lutego 2010 był jego prezesem honorowym). Był członkiem PZPR.
Pośmiertnie odznaczony Krzyżem Komandorskim Orderu Odrodzenia Polski (2011). Pochowany na Cmentarzu Wojskowym na Powązkach.

</doc>
<doc id="152744" url="https://pl.wikipedia.org/wiki?curid=152744" title="Pleven">
Pleven



</doc>
<doc id="152745" url="https://pl.wikipedia.org/wiki?curid=152745" title="Citroën XM">
Citroën XM

Citroën XM – samochód osobowy klasy wyższej-średniej produkowany przez francuską markę Citroën w latach 1989–2000.
Historia i opis modelu.
Zaprezentowany w dniu 23 maja 1989, XM był nowoczesnym dużym pojazdem firmy Citroen. Następcą Citroëna CX. Jego zadaniem było konkurowanie z pojazdami takich marek jak Audi 100 i BMW serii 5 w sektorze, który stanowił ok. 14,2 % europejskiego rynku klasy średniej. Auto spotkało się z pozytywnym odbiorem wśród publiczności, ekspertów i fanów marki. XM uzyskując prawie dwukrotnie więcej głosów niż drugi w rankingu Mercedes R129 SL wygrał europejską nagrodę Car of the Year 1990. Wersje nadwoziowe obejmowały pięciodrzwiową limuzynę i kombi (Break). Jako następca modelu CX również wyposażony był w zawieszenie hydropneumatyczne, lecz już drugiej generacji zwanej hydroaktywnym, w której kierowca może wybrać między sportową a komfortową charakterystyką tłumienia. Wersje z silnikami 3.0 V6 (zarówno 12v, jak i 24v) wyposażane były w odziedziczony po Citroënie CX układ kierowniczy diravi. Model XM wyróżniał się bardzo futurystycznym wyglądem, kontynuując tradycje poprzednika modelu CX.
Citroen XM charakteryzował się szeroką gamą jednostek napędowych, od ospałych diesli po dynamiczne i luksusowe wersje z motorem V6. Moc maksymalna wahała się od 80-200 KM. W najdroższej wersji "Pallas" można spotkać skórzaną tapicerkę, automatyczną skrzynię biegów i elektrycznie regulowane przednie siedziska. Wersja Pallas występowała wyłącznie z 200 KM silnikiem i umożliwiała przyśpieszenie od 0-100 km/h w około 8,5 sekundy i rozpędzenie się do prędkości maksymalnej powyżej 230 km/h.
Przewidywane roczna produkcja ustalona była na poziomie ok. 150 000 aut w Europie. Jednak auto nigdy nie osiągnęło tego celu z różnych powodów – rynek dużych samochodów przeżywał kryzys, toteż zakup takowych przez klientów ukierunkowany był na produkty od producentów takich jak BMW i Mercedes-Benz, które były postrzegane jako bardziej prestiżowe, lepiej wykonane i z większymi gamami silników. Jednocześnie klienci nie szukali tak bardzo komfortu w aucie, lecz zależało im na dobrym prowadzeniu, sprężystym zawieszeniu, łatwości obsługi i dobrym osiągom; na nieszczęście dla marki Citroën, słynącej głównie z komfortowego resorowania aniżeli sportowym osiągom i prowadzeniu, model XM pozostał nieco w cieniu tych dwóch marek. XM borykał się z problemem nie dość dobrego zaprojektowania i niskiego nakładu finansowego, był opracowany razem z Peugeotem 605, podczas gdy niemieckie koncerny wydały około kilku miliardów marek na prototypy, badania i doświadczenia na swoje auta klasy średniej. XM nie spełnił pokładanych w nim nadziei na pełnoprawne zastąpienie klasycznego modelu Citroena DS, jednak nie przeszkodziło to w osiągnięciu sukcesu na rynku francuskim, gdzie pojazd znany był z wysokiego komfortu jazdy, sporego wnętrza i dobrego wyposażenia. Niemalże 5-metrowa, przedłużona o 25 cm wersja kombi (break) cechowała się prawie 2000-litrowym bagażnikiem (po złożeniu tylnych siedzeń), który był jednym z największych nie tylko w swojej klasie, ale w ogóle oferowanych jako kombi na rynku europejskim, bijąc nawet duże modele Volvo 760 i 960. Ten model Citroena charakteryzował się również bardzo dobrymi, niezawodnymi i chwalonymi przez specjalistów silnikami wysokoprężnymi, które mimo niskiego spalania posiadały bardzo dobre osiągi.
Wyprodukowano również niewielką liczbę pojazdów w wersji Pallas.
Wersje wyposażenia.
Po zakończeniu produkcji XM jego następcą został przejściowo Citroën C5. Jednak prawdziwym następcą jest zaprezentowany na salonie samochodowym w Genewie w 2005 roku Citroën C6.

</doc>
<doc id="152749" url="https://pl.wikipedia.org/wiki?curid=152749" title="Rzecz dla nas">
Rzecz dla nas



</doc>
<doc id="152751" url="https://pl.wikipedia.org/wiki?curid=152751" title="Fenomen">
Fenomen



</doc>
<doc id="152752" url="https://pl.wikipedia.org/wiki?curid=152752" title="Fenomen (filozofia)">
Fenomen (filozofia)



</doc>
<doc id="152753" url="https://pl.wikipedia.org/wiki?curid=152753" title="Wojciech Waglewski">
Wojciech Waglewski

Wojciech Antoni Waglewski (ur. 21 kwietnia 1953 w Nowym Sączu) – polski gitarzysta, kompozytor, aranżer i producent muzyczny. Członek Akademii Fonograficznej ZPAV oraz Polskiej Akademii Filmowej.
Syn Jerzego Waglewskiego. Żonaty z Grażyną, z którą ma dwóch synów, również muzyków: Fisza (Bartosz, 1978) i Emade (Piotr, 1981).
Muzyczne początki.
Studiował socjologię. Początkowo grał w warszawskim klubie studenckim Alfa, skąd między innymi za namową Zbigniewa Hołdysa, trafił do klubu Medyk.
... a ich wspólne muzyczne korzenie sprawią, że 26 lat później spotkają się z Darkiem Kozakiewiczem przy okazji nagrania płyty "Tribute to Eric Clapton".
Na początku lat 70. Waglewski przez krótki okres współpracował z Michałem Urbaniakiem, współtworzył również zespoły Zen i Nirwana. Po okresie grania w klubach studenckich Waglewski z grupą muzyków o płynnym składzie eksperymentował z własnymi pomysłami kompozytorskimi w klimacie zbliżonymi do twórczości Mahavishnu Orchestra. Jednocześnie jako muzyk sesyjny brał udział w nagraniu wielu płyt. Muzyczną karierę przerwało wcielenie Waglewskiego w 1978 roku do wojska.
Hołdys, "I Ching" i MWNH.
W latach 1982–1983 zachęcony przez Zbigniewa Hołdysa wziął udział w sesji "I Ching", w ramach której Waglewski udzielał się nie tylko jako gitarzysta, ale również jako kompozytor ("Milo"), a nawet wokalista ("Ja płonę" z albumu "I Ching").
Współpraca Waglewski-Hołdys przebiegała na tyle harmonijnie, że po rozmowach w czasie wspólnie spędzonych wakacji muzycy postanowili powołać do życia nowy zespół. W ten sposób z sesji "I Ching" wyłoniła się w roku 1984 grupa Morawski Waglewski Nowicki Hołdys.
Voo Voo.
W roku 1985 w radio pojawiły się nagrania zapowiadane jako „Morawski Waglewski Nowicki Hołdys bez Hołdysa”, które następnie zaczęto sygnować inicjałami lidera, Wojtka Waglewskiego. W ten sposób w mediach rozpoczął funkcjonowanie zespół Voo Voo, z którym Wojciech Waglewski złączył nierozerwalnie następne lata swojej działalności, będąc nie tylko jego założycielem, ale i liderem.
Kariera solowa.
Niezależnie od głównego nurtu swojej działalności z zespołem Voo Voo Waglewski kontynuował działalność solową. Poza dedykowaną żonie Grażynie osobistą płytą "Gra-Żonie" komponował muzykę teatralną i filmową, z czego część ukazała się na płytach (np. "Jasne błękitne okna").
Współpraca z innymi artystami.
Współpracował z takimi artystami jak Raz, Dwa, Trzy, Kazik, T.Love, Martyna Jakubowicz, Renata Przemyk, Lech Janerka, Edyta Bartosiewicz, Atrakcyjny Kazimierz, Justyna Steczkowska, Antonina Krzysztoń, Natalia Korczakowska, Kayah, Maria Peszek, Plateau, Moniką Borzym czy AbradAb.
Specjalnością Wojtka Waglewskiego stały się duety. Występował m.in. z Tomaszem Stańką, Maciejem Maleńczukiem, Mateuszem Pospieszalskim, Maciejem Sobczakiem, Bartkiem „Borutą” Łęczyckim. W planach ma płytę z Leszkiem Możdżerem.
Od 2008 roku wraz z synem Fiszem prowadził audycję „Magiel Wagli” w Programie III Polskiego Radia. 25 marca 2020 roku po odejściu z Polskie Radio Program III m.in. Wojciecha Manna i Anny Gacek Wojciech Waglewski na Facebookowej grupie ogłosił zakończenie programu. Od 14 lipca 2020 roku wraz z Fiszem prowadzi audycje „Wagle” na antenie Radia Nowy Świat.
Książki.
W 2017 roku nakładem Wydawnictwa Znak ukazała się książka "Wagiel. Jeszcze wszystko będzie możliwe", będąca zapisem rozmów Wojciecha Waglewskiego z Wojciechem Bonowiczem.

</doc>
<doc id="152754" url="https://pl.wikipedia.org/wiki?curid=152754" title="Osjan">
Osjan



</doc>
<doc id="152756" url="https://pl.wikipedia.org/wiki?curid=152756" title="Yehudi Menuhin">
Yehudi Menuhin

Yehudi Menuhin (ur. 22 kwietnia 1916 w Nowym Jorku, zm. 12 marca 1999 w Berlinie) – amerykański wirtuoz skrzypiec oraz dyrygent.
Życiorys.
Pochodził z rodziny żydowskiej o ukraińskich korzeniach. Syn Moshe Menuhina i nauczycielki gry na fortepianie Maruthy Sher. 
Z urodzenia Amerykanin, z wyboru Brytyjczyk. 
Naukę gry na skrzypcach rozpoczął w wieku czterech lat u Sigmunda Ankera w San Francisco, a następnie kontynuował u Louisa Persingera.
Publicznie zadebiutował w wieku siedmiu lat. W wieku ośmiu, po raz pierwszy wystąpił w San Francisco, jako solista z towarzyszeniem San Francisco Symphony Orchestra, wykonując niezwykle trudną "Symfonię hiszpańską" Édouarda Lalo przy akompaniamencie jego pierwszego nauczyciela – Louisa Persingera. Od 1927 studiował w Paryżu u Georga Enescu, a w latach 1929–1930 u Adolfa Buscha. W Berlinie zadebiutował 6 stycznia 1927 w wieku 12 lat, gdzie po występie z Berlińskimi Filharmonikami pod dyrekcją Bruno Waltera okrzyknięto go złotym dzieckiem. 
Występował główne w Wielkiej Brytanii. Jako skrzypek był obok Jaschy Heifetza legendarnym wykonawcą Henryka Wieniawskiego i Niccola Paganiniego. Wielokrotnie odwiedzał Polskę, w której najchętniej koncertował w Poznaniu, współpracował także z Sinfonią Varsovia, której był pierwszym gościnnym dyrygentem.
W czasie II wojny światowej dał ponad 500 koncertów dla żołnierzy amerykańskich i alianckich oraz koncertował na rzecz Czerwonego Krzyża.
W 1963 założył własną szkołę dla młodzieży pod Londynem w Anglii "Yehudi Menuhin School", mającą kształcić nie tylko świetnych muzyków, lecz przede wszystkim, jak mówił "istoty otwarte i zrównoważone".
W 1975 jako ówczesny prezydent Międzynarodowej Rady Muzyki działającej przy UNESCO ustanowił 1 października Międzynarodowym Dniem Muzyki. Jego najbardziej znanym uczniem jest Nigel Kennedy. Menuhin to także autor wielu książek, w tym autobiograficznej "Unfinished Journey" (1977). Za wybitne osiągnięcia w dziedzinie muzyki uhonorowany tytułem szlacheckim. 7 sierpnia 1983 roku wystąpił dla papieża Jana Pawła II w Castel Gandolfo razem z Polską Orkiestrą Kameralną Jerzego Maksymiuka.
Był twórcą i dyrektorem festiwali muzycznych w Gstaad (Szwajcaria), Bath (Anglia) oraz Windsor Festival.
Od pobytu w Indiach w 1952 fascynował się jogą – filozofią, medytacjami i ćwiczeniami sprawnościowymi. Był uczniem twórcy jogi iyengarowskiej B.K.S. Iyengara.
Związki z Polską.
Jego związki z Polską rozpoczęły się w kwietniu 1984, kiedy przybył na zaproszenie Polskiej Orkiestry Kameralnej, jako solista i dyrygent. By sprostać wymaganiom zaplanowanego wówczas repertuaru do współpracy zaproszono wybitnych muzyków z całego kraju i powiększono skład zespołu do 40 osób. Po pierwszym entuzjastycznie przyjętym koncercie Yehudi Menuhin przyjął propozycję dyrektora Waldemara Dąbrowskiego oraz Franciszka Wybrańczyka i objął funkcję pierwszego gościnnego dyrygenta nowo powstałej orkiestry symfonicznej, która odtąd przyjęła nazwę Sinfonia Varsovia. 
W 1996 roku, z okazji przypadającej 80. rocznicy urodzin Yehudiego Menuhina, orkiestra Sinfonia Varsovia pod jego dyrekcją nagrała komplet symfonii Beethovena oraz Schuberta. Odbyła szereg tournée koncertowych po Europie, a następnie praktycznie po całym świecie (USA, Kanada, Brazylia, Chile, Argentyna, Japonia, Korea, Tajwan, Hongkong), dając łącznie 65 koncertów.
Nagrody i odznaczenia.
Odznaczenia państwowe.
Królowa Elżbieta II nadała mu tytuł Kawalera Komandora Orderu Imperium Brytyjskiego (KBE) w 1965 (przysługujący tej klasie orderu tytuł szlachecki zaczął obowiązywać gdy w 1985 otrzymał obywatelstwo brytyjskie), w 1987 otrzymał Order Zasługi, a w 1993 został odznaczony tytułem barona, czyli godnością para i członkostwem w Izbie Lordów.
Posiadał też holenderski Krzyż Komandorski Orderu Oranje-Nassau, francuskie Order Legii Honorowej II, III i V klasy oraz Krzyż Komandorski Orderu Sztuki i Literatury, grecki Krzyż Wielkiego Komandora Orderu Feniksa, belgijskie Order Leopolda i Order Korony, włoskie Krzyż Wielkiego Oficera i Krzyż Wielki Orderu Zasługi (1983 i 1996), hiszpański Krzyż Wielki Orderu Zasługi Cywilnej (1995), węgierski Krzyż Komandorski z Gwiazdą Orderu Zasługi (1996), niemieckie Krzyż Komandorski i Krzyż Komandorski z Gwiazdą Orderu Zasługi RFN (1956 i 1997), portugalski Krzyż Wielki Orderu św. Jakuba od Miecza (1998).
Uhonorowany obywatelstwem miast: Edynburga, Bath, Reims, Warszawy, a także medalami Paryża i Jerozolimy.
Doktor honoris causa 27 uczelni na całym świecie m.in. Uniwersytetu Oksfordzkiego, Uniwersytetu Cambridge, Uniwersytetu w Bath, Belgijskiego Niderlandzkojęzycznego Uniwersytetu w Brukseli, Narodowego Uniwersytetu w Córdobie, Narodowego Uniwersytetu Muzycznego w Bukareszcie.
Za swoją autobiografię "Niedokończona podróż" otrzymał w 1972 nagrodę niemieckich krytyków na Międzynarodowych Targach Książki we Frankfurcie.
W 1991 otrzymał izraelską nagrodę Wolfa w dziedzinie sztuki. 
W 1972 został laureatem prestiżowej duńskiej Nagrody Fundacji Muzycznej Léonie Sonning.
W 1968 roku w uznaniu zasług za działania charytatywne otrzymał od Indiry Gandhi Pokojową Nagrodą im. Nehru.
Życie osobiste.
Miał dwie siostry Hephzibah (pianistka) i Yaltah (pianistka, poetka i malarka).
Dwukrotnie żonaty z Nolą Nicholas (od 1938 do 1947), z którą miał dwójkę dzieci: Zamirę i Krova, oraz z primabaleriną Dianą Gould (od 1947 do 1999), z którą miał dwóch synów: Jeremiego (pianistę) i Gerarda.
Śmierć.
Ostatni koncert dał 7 marca 1999 w Düsseldorfie, dyrygując Symfonią nr 3 a-moll Mendelssohna. Zmarł 12 marca 1999 w Berlinie na zawał serca, podczas europejskiej trasy koncertowej z orkiestrą Sinfonią Varsovią. Został pochowany w Londynie. Pogrzeb odbył się zgodnie z obrządkiem judaistycznym.
Dyskografia.
Nagrał ponad pół tysiąca płyt z samym tylko repertuarem skrzypcowym, nie licząc jego dyrygenckich dokonań.

</doc>
<doc id="152757" url="https://pl.wikipedia.org/wiki?curid=152757" title="Freescale Semiconductor">
Freescale Semiconductor

Freescale Semiconductor – przedsiębiorstwo z branży półprzewodnikowej, które powstało poprzez wydzielenie w 2004 r. działu półprzewodników z firmy Motorola. "Freescale" skupia się na rynku produktów związanych z telekomunikacją i systemami wbudowanymi.
Motorola ogłosiła wydzielenie "Freescale Semiconductor" 6 grudnia 2003 roku. Firma ta była dostawcą procesorów PowerPC dla Apple do czasu jego przejścia na procesory firmy Intel w 2006 roku.
W 2015 roku firma została kupiona przez NXP Semiconductors.

</doc>
<doc id="152760" url="https://pl.wikipedia.org/wiki?curid=152760" title="MOS 6502">
MOS 6502



</doc>
<doc id="152761" url="https://pl.wikipedia.org/wiki?curid=152761" title="ISA (wydawnictwo)">
ISA (wydawnictwo)

ISA – polskie wydawnictwo z siedzibą w Warszawie, założone w 1994 roku. Zajmuje się wydawaniem literatury fantastycznej oraz podręczników do gier fabularnych m.in.: Dungeons &amp; Dragons i Świata Mroku.
Jest także polskim dystrybutorem kolekcjonerskich gier karcianych, m.in. Yu-Gi-Oh!.

</doc>
<doc id="152764" url="https://pl.wikipedia.org/wiki?curid=152764" title="MOS Technology 6510">
MOS Technology 6510

MOS Technology 6510 – procesor firmy MOS Technology, użyty w komputerze Commodore 64. Jedna z odmian modelu MOS 6502. Od MOS6502 różnił się dodaniem portu I/O, którego sześć bitów było wyprowadzonych na zewnątrz CPU i możliwością przejścia linii adresowych w stan wysokiej impedancji. Jego następcą był model 8502 zastosowany w linii komputerów Commodore 128.
Warianty.
W 1985 roku firma MOS wydała procesor 8500. Oprócz zmiany technologii produkcji na HMOS, funkcjonalnie procesor był identyczny jak wersja 6510 (technologia NMOS). Procesor 8500 został zaprojektowany z przeznaczeniem dla komputerów C64 oraz C64C.
Procesory 7501 oraz 8501 były używane w komputerach Commodore 16, Commodore 116 and Commodore Plus/4. Charakteryzowały się większą częstotliwością pracy (1,76 MHz)

</doc>
<doc id="152765" url="https://pl.wikipedia.org/wiki?curid=152765" title="MOS Technology 6502">
MOS Technology 6502

MOS Technology 6502 – 8-bitowy mikroprocesor firmy MOS Technology.
Opis.
Mikroprocesor MOS 6502 był szeroko wykorzystywany w latach 80. XX wieku do budowy komputerów domowych (np. Apple II). Charakterystyka:
Wewnętrznie mikroprocesor zawiera tylko 3 rejestry 8-bitowe dostępne bezpośrednio dla programisty:
Nie jest to jednak dużą wadą, ze względu na istnienie specjalnego trybu adresowania pamięci (tzw. adresowanie strony zerowej), w którym początkowe 256 bajty pamięci RAM mogły być wykorzystane prawie jak rejestry wewnętrzne. Reszta pamięci adresowana jest przy użyciu większości z 13 trybów adresowania, zarówno pośrednich (przez adresy na stronie zerowej) jak i absolutnych (w tym indeksowanych).
MOS 6502 w odróżnieniu od swojego konkurenta Z80 nie ma specjalnych rozkazów do obsługi urządzeń wejścia-wyjścia. Obszar stosu zaimplementowano za pomocą 8-bitowego rejestru stosu (SP), odwołującego się wyłącznie do pierwszej strony pamięci (adresy od 0x100 do 0x1ff).
Wersje.
Mikroprocesor MOS 6502 był pierwszym modelem "rodziny". Oprócz niego firma MOS Technology zaprojektowała i wprowadziła na rynek inne modele wstecznie zgodne z pierwszym modelem:
Obliczenia.
Mikroprocesor 6502 mógł wykonywać m.in. takie instrukcje jak dodawanie oraz odejmowanie, nie był jednak wyposażony w instrukcje dzielenia i mnożenia.

</doc>
<doc id="152766" url="https://pl.wikipedia.org/wiki?curid=152766" title="Paul Dukas">
Paul Dukas

Paul Abraham Dukas (ur. 1 października 1865 w Paryżu, zm. 17 maja 1935 tamże) – francuski kompozytor i nauczyciel muzyki.
Życie i twórczość.
Dukas pochodził z rodziny francuskich Żydów. Studiował u kompozytorów Théodore’a Dubois i Ernesta Guirauda w Konserwatorium Paryskim, gdzie zaprzyjaźnił się z Claude’em Debussym, wybitnym twórcą impresjonistycznym. Po ukończeniu studiów pracował jako krytyk muzyczny, zajmował się też aranżacjami muzycznymi.
W swojej twórczości Dukas chętnie czerpał z dorobku romantyzmu oraz ekspresjonizmu. Komponował dużo, ale był perfekcjonistą i większość napisanych kompozycji niezadowolony zniszczył. Przetrwało jedynie kilka.
Pierwszym z ocalałych utworów jest pełna energii Symfonia C-dur (1896), nawiązująca do tradycji Ludwiga van Beethovena i Césara Francka.
Najbardziej znanym dziełem Dukasa, wykonywanym chętnie także współcześnie, jest scherzo symfoniczne "Uczeń czarnoksiężnika" ("L'Apprenti sorcier") z 1897 roku, oparte na balladzie Johanna Wolfganga Goethego "Der Zauberlehrling". Jest to przykład utworu programowego, wyrażającego treść za pomocą dźwięków. Kompozytor odmalował tu muzyczny obraz przygód adepta magii, pod nieobecność mistrza na własną rękę próbującego działania czarów. Szybko okazuje się, że młodzieniec nie potrafi zapanować nad rozpętanymi siłami, co doprowadza do zabawnych sytuacji. Końcowej katastrofie zapobiega przybycie mistrza.
"Uczeń czarnoksiężnika" został wykorzystany jako jedno z dzieł zilustrowanych w filmie animowanym "Fantazja" ("Fantasia") Walta Disneya. Był to pierwszy film wykorzystujący dźwięk stereofoniczny. W tym wykonaniu Orkiestrą Filadelfijską dyrygował Leopold Stokowski.
Paul Dukas jest też autorem dwóch złożonych i trudnych technicznie utworów fortepianowych: Sonaty es-moll (1901) oraz Wariacji, interludium i finału na temat Rameau (1902). Sonata es-moll, wcześniej rzadko pojawiająca się w repertuarze pianistów, ostatnio wykonywana jest częściej, m.in. przez Marca-André Hamelina.
Opera "Ariadna i Sinobrody" ("Ariane et Barbe-Bleue"), nad którą kompozytor pracował w latach 1899–1907, była wielokrotnie porównywana do słynniejszej opery "Peleas i Melisanda" Debussy’ego (1893). Porównania uzasadniają nie tylko podobieństwa muzyczne, ale też libretto Maurice’a Maeterlincka z 1892 r., na którym oparte są oba dzieła.
Balet "La Péri" (1912) z elementami orientalnymi był ostatnim ważnym dziełem Dukasa. 
U schyłku życia artysta poświęcił się pracy nauczyciela kompozycji. Wśród jego studentów znaleźli się m.in. Joaquín Rodrigo, Manuel María Ponce, Maurice Duruflé, Olivier Messiaen, Jehan Alain, Carlos Chávez.
Paul Dukas został pochowany na cmentarzu Père Lachaise w Paryżu. Odznaczony krzyżem oficerskim Legii Honorowej (1923).

</doc>
<doc id="152767" url="https://pl.wikipedia.org/wiki?curid=152767" title="MOS Technology 65xx">
MOS Technology 65xx



</doc>
<doc id="152768" url="https://pl.wikipedia.org/wiki?curid=152768" title="Strzyżew (powiat ostrowski)">
Strzyżew (powiat ostrowski)

Strzyżew – wieś w Polsce położona w województwie wielkopolskim, w powiecie ostrowskim, w gminie Sieroszewice.
Położenie.
Strzyżew leży na Wzgórzach Ostrzeszowskich, na wysokości ok. 140 m, nad rzeką Leniwa Barycz, ok. 10 km na południowy wschód od Ostrowa, przy drodze powiatowej Ostrów – Mikstat.
Przez wieś przebiega szlak turystyczny Ołobok – Mikstat – Antonin.
Historia.
Jedna z najstarszych miejscowości powiatu – znana od 1295 r. Była to wówczas wieś królewska. Przynajmniej od początku XVI wieku do końca XVIII wieku wymieniana jest jako miasto. Miejsce zamieszkania matki chrzestnej Fryderyka Chopina Anny Wiesiołowskiej. Kompozytor przebywał w Strzyżewie co najmniej raz, w 1829 r. 1 września 1939 miejscowi Niemcy wystąpili przeciwko strzyżewskim Polakom. W latach 60. i 70. XX w. większa część parafii kotłowskiej, do której należy Strzyżew, przeszła z Kościoła rzymskokatolickiego do Kościoła polskokatolickiego.
Miejscowość przynależała administracyjnie w latach 1932–1934 do powiatu kępińskiego, w latach 1975–1998 do województwa kaliskiego, a w latach 1934–1975 i od 1999 do powiatu ostrowskiego.

</doc>
<doc id="152770" url="https://pl.wikipedia.org/wiki?curid=152770" title="CBOS">
CBOS



</doc>
<doc id="152771" url="https://pl.wikipedia.org/wiki?curid=152771" title="Bassas da India">
Bassas da India

Bassas da India – niewielki atol o powierzchni 0,2 km², położony w południowej części Kanału Mozambickiego, w połowie drogi między wybrzeżem Mozambiku a Madagaskarem. Panuje na nim klimat zwrotnikowy, znajduje się on na trasie okresowych cyklonów. Atol jest niezamieszkany.
Bassas da India znajduje się w posiadaniu francuskim od 1897 i wraz z pobliską wyspą Europa stanowi część Wysp Rozproszonych Oceanu Indyjskiego (fr. "Îles éparses de l'océan Indien"), rejon należący do Francuskich Terytoriów Południowych i Antarktycznych. Obie wyspy stanowią terytorium sporne z Madagaskarem.
Położenie.
Bassas da India jest afrykańskim atolem koralowym w trakcie formowania się znajdującym się w części zachodniej Oceanu Indyjskiego, w Kanale Mozambijskim. Znajduje się 376 kilometrów od Morombe na Madagaskarze, 114 kilometrów od wyspy Europa i 435 kilometrów na wschód od Mozambiku.
Opis.
Atol tworzą rafy koralowe, otaczające wierzchołek wygasłego podwodnego wulkanu. Stanowi on zagrożenie dla żeglugi morskiej, gdyż podczas wysokiego przypływu niemal cały znajduje się pod wodą - najwyższa skała atolu wznosi się zaledwie na 2,4 m n.p.m. Łączna długość linii brzegowej wynosi 35,2 km. Wewnątrz atolu znajduje się laguna o głębokości sięgającej 15 m.
Część lądowa Bassas da India stanowi zaledwie 0,2 km² i jest niemal w całości zalewana podczas przypływu. W związku z tym flora i fauna lądowa są praktycznie nieobecne, a atol jest niezdatny do zamieszkania.
Na terenie atolu zostały odnalezione dwa wraki okrętów:
- okręt admiralski floty portugalskiej, "Santiago", zatonięty w 1585 roku.
- okręt Brytyjskiej Kompanii Wschodnioindyjskiej, "Sussex", zatonięty w 1738 roku.
Nie posiada on żadnego portu ani przystani, jedynie oddalone od brzegu kotwicowisko. Z oczywistych względów nie ma na nim miejsca żadna działalność rolnicza czy ekonomiczna.
Spór terytorialny.
Madagaskar domaga się uznania swojego zwierzchnictwa nad Bassas da India. Mimo znikomego obszaru lądowego, wyłączna strefa ekonomiczna jest bardzo rozległa i obejmuje 123 700 km2.

</doc>
<doc id="152772" url="https://pl.wikipedia.org/wiki?curid=152772" title="Epping (Anglia)">
Epping (Anglia)

Epping – miasto i civil parish w rejonie Epping Forest, w hrabstwie Essex, około 27 km na północny wschód od centrum Londynu (Wielka Brytania). Podczas spisu ludności w 2011 Epping civil parish miał około 11 461 mieszkańców. Miasto jest niemal zupełnie pozbawione przemysłu i stanowi "sypialnię" dla pobliskiego Londynu.
Epping jest bardzo popularne w Niemczech jako dom Petera, Davida, Bettya i Helgi, protagonistów wielu podręczników używanych do nauki języka angielskiego niemieckich dzieci.
W Epping ma swoją końcową stację czerwona linia londyńskiego metra (Central Line).
Linki zewnętrzne.
Mapa Epping w Google maps

</doc>
<doc id="152776" url="https://pl.wikipedia.org/wiki?curid=152776" title="AlltheWeb">
AlltheWeb

AlltheWeb – wyszukiwarka internetowa, wprowadzona na rynek w połowie 1999 r. przez norweską firmę Fast Search and Transfer (rozwijana już od 1997 r.). Zbliżona funkcjonalnością i zaawansowaniem technicznym do Google, nie zdobyła jednak nigdy takiej popularności. AlltheWeb odróżniała się od konkurencji szybszym odświeżaniem indeksu i bardziej zaawansowanymi funkcjami wyszukującymi.
W lutym 2003 firma Fast został zakupiona przez Overture, natomiast sama Overture został w marcu 2004 przejęta przez Yahoo! - wkrótce potem AlltheWeb zaczęła korzystać z bazy indeksowej Yahoo!, a niektóre jej zaawansowane funkcje, jak wyszukiwanie w zasobach FTP, zostały usunięte.
Gdy AlltheWeb startowała w 1999 r., jej twórca próbował dostarczać indeks innym wyszukiwarkom, naśladując w tym wzorzec Inktomi. W 2000 r. Lycos korzystał z indeksu w serwisie Lycos PRO - do tej chwili AlltheWeb gromadziła w bazie ok. 200 mln adresów URL, a jej celem było objęcie wszystkich publicznie dostępnych stron - stąd nazwa AlltheWeb. Do czerwca 2002 zindeksowano ok. 2 miliardy indywidualnych dokumentów (mówiono wtedy o rozpoczętej wojnie wyszukiwarek), natomiast w chwili przejęcia przez Yahoo! liczba ta wzrosła do 3,3 mld, mając przez krótki czas pierwsze miejsce w tej konkurencji, do momentu wyjścia na prowadzenie Google'a.
Zgodnie z wpisem na stronie głównej Alltheweb została zamknięta 4 kwietnia 2011.

</doc>
<doc id="152777" url="https://pl.wikipedia.org/wiki?curid=152777" title="Fast Search and Transfer">
Fast Search and Transfer

Fast Search and Transfer (skrótowo Fast) - norweska firma z siedzibą w Oslo, powstała w 1997 r., specjalizująca się w projektowaniu oprogramowania wyszukującego. Firma była w 1999 r. twórcą wyszukiwarki internetowej AlltheWeb, która została w 2003 r. sprzedana firmie Overture.
Fast ma zagraniczne biura w Niemczech, Włoszech, Francji, Japonii, Wielkiej Brytanii i Stanach Zjednoczonych. Jest notowana na norweskiej giełdzie w Oslo. Do jej klientów należą m.in. Dell, AT&amp;T i Reuters.

</doc>
<doc id="152779" url="https://pl.wikipedia.org/wiki?curid=152779" title="Miesiączek">
Miesiączek



</doc>
<doc id="152782" url="https://pl.wikipedia.org/wiki?curid=152782" title="Woodford">
Woodford

Woodford – miejscowość na skraju Epping Forest w gminie Redbridge, północno-wschodniego Londynu.
Woodford jest podzielony na trzy rejony: Południowy Woodford, Zielony Woodford i Woodford-Most, które wzięło swą nazwę od starego mostu nad rzeką Roding. 
W Woodford urodził się Vince Clarke, współtwórca m.in. Depeche Mode, Yazoo i Erasure.

</doc>
<doc id="152783" url="https://pl.wikipedia.org/wiki?curid=152783" title="Waldshut">
Waldshut

Niemcy:

</doc>
<doc id="152784" url="https://pl.wikipedia.org/wiki?curid=152784" title="Waldshut-Tiengen">
Waldshut-Tiengen

Waldshut-Tiengen – miasto w Niemczech, w kraju związkowym Badenia-Wirtembergia, w rejencji Fryburg, siedziba regionu Hochrhein-Bodensee, powiatu Waldshut, oraz wspólnoty administracyjnej Waldshut-Tiengen. Leży nad górnym Renem, na skraju południowego Schwarzwaldu, przy granicy ze Szwajcarią.
Dzielnice.
Miasto dzieli się na dziesięć dzielnic: Aichen-Gutenburg, Breitenfeld, Detzeln, Eschbach, Gaiß-Waldkirch, Gurtweil, Indlekofen, Krenkingen, Oberalpfen, Schmitzingen.
Historia.
W czasie wojny waldshuckiej ("Waldshuter Krieg") w 1468 r. Tiengen zostało zajęte przez Szwajcarów, a Waldshut było oblegane i częściowo zniszczone.
Waldshut-Tiengen powstało 1 stycznia 1975 przez połączenie samodzielnych wcześniej miast Waldshut i Tiengen oraz gminy Gurtweil. 
Gminy Eschbach, Indlekofen, Oberalpfen i Waldkirch zostały przyłączone do miasta Waldshut 1 lipca 1971 r., a gminy Schmitzingen, Breitenfeld i Detzeln – do miasta Tiengen 1 stycznia 1971, później przyłączono także gminy Aichen i Krenkingen 1 lipca 1974.
Komunikacja.
Miasto leży przy linii kolejowej Hochrheinbahn między Bazyleą a Szafuzą a jego dworzec stanowi ważny węzeł kolejowy. Kolejowe przejście graniczne do Koblenz jest najstarszym przejściem tego typu między Niemcami a Szwajcarią. Kończą tu swój bieg kolej w dolinie Wutach (Wutachtalbahn) oraz droga krajowa B500 przecinająca Schwarzwald. Miasto należy do unii taryfowej Waldshut ("Waldshuter Tarifverbund"). 
Sport.
W Waldshut-Tiengen funkcjonują trzy kluby piłkarskie. Są to: VfB Waldshut, ESV Waldshut i FC Tiengen. Najbardziej utytułowanym klubem jest FC Tiengen. Wszystkie trzy kluby należą do Południowobadeńskiego Związku Piłkarskiego ("SBFV"). Ponadto istnieją kluby narciarskie, tenisowe, lekkoatletyczne, pływackie i wioślarskie. Wszystkie kluby odnoszą regularne sukcesy na arenie regionalnej.
Współpraca.
Miejscowości partnerskie:
Infrastruktura.
W północnej części Tiengen znajduje się od 1930 r. duża stacja transformatorowa dla 380 kV/220 kV/110 kV należąca do RWE. Kończy się tam biegnąca z Herbertingen zachodnia gałąź linii przesyłowej północ-południe.

</doc>
<doc id="152786" url="https://pl.wikipedia.org/wiki?curid=152786" title="Inktomi">
Inktomi

Inktomi – kalifornijska firma programistyczna, założona w 1996 r., która opracowywała oprogramowanie dla dostawców usług internetowych oraz wprowadziła wyszukiwarkę internetową o tej samej nazwie. Firma została w 2002 r. zakupiona przez Yahoo!.

</doc>
<doc id="152787" url="https://pl.wikipedia.org/wiki?curid=152787" title="Lycos">
Lycos

Lycos – wyszukiwarka internetowa opracowana przez firmę Lycos, Inc. z Waltham, stan Maryland. W 2000 r. Lycos połączył się z Terra Networks, czołowym dostawcą usług internetowych dla hiszpańskiego i portugalskiego obszaru językowego, tworząc firmę Terra Networks.
Na początku 2004 r. firma zrestrukturyzowała się, rozwijając portal do postaci obszernej wspólnoty online, natomiast oddział Lycos w USA został sprzedany w październiku firmie Daum Communications Corporation.

</doc>
<doc id="152789" url="https://pl.wikipedia.org/wiki?curid=152789" title="Dagenham">
Dagenham

Dagenham – dzielnica we wschodniej części Londynu, w gminie London Borough of Barking and Dagenham, położona nad północnym brzegiem Tamizy.
W Dagenham znajduje się fabryka koncernu motoryzacyjnego Ford Motor Company (Ford of Britain). Została wybudowana w 1931 i produkowała samochody marki Ford, jednakże 20 lutego 2002 przerwano produkcję z powodu nadwyżki zdolności produkcyjnej w Europie a fabryka została przekwalifikowana do produkcji silników.

</doc>
<doc id="152790" url="https://pl.wikipedia.org/wiki?curid=152790" title="Medal Honoru (Stany Zjednoczone)">
Medal Honoru (Stany Zjednoczone)

Medal Honoru (ang. "Congressional Medal of Honor" – Medal Honoru Kongresu) – najwyższe odznaczenie wojskowe w Stanach Zjednoczonych, nadawane współcześnie przez Prezydenta Stanów Zjednoczonych w imieniu Kongresu, za wyjątkowe akty odwagi i męstwa z narażeniem życia, z przekroczeniem granic oraz ponad obowiązki. Medal przyznawany jest w trzech wersjach: "Navy Medal of Honor" (amerykańska marynarka wojenna), "Army Medal of Honor" (armia amerykańska) oraz "Air Force Medal of Honor" (amerykańskie siły powietrzne).
Ustanowiony przez sekretarza marynarki Gideona Wellesa 16 grudnia 1861 roku jako Navy Medal of Honor (Medal Honoru Marynarki Wojennej), jest dziś najstarszym nieprzerwanie nadawanym amerykańskim odznaczeniem. 21 grudnia 1862 roku prezydent Abraham Lincoln podpisał ustawę Kongresu Stanów Zjednoczonych, ustanawiającą Medal Honoru Marynarki Wojennej najwyższym amerykańskim odznaczeniem. Medal ten został jednak przewidziany początkowo wyłącznie dla żołnierzy marynarki niebędących oficerami. Pierwsze Medale Honoru zostały przyznane 3 kwietnia 1862 roku. Wersja marynarki przeznaczona jest również dla piechoty morskiej i straży wybrzeża. W 1915 roku, Kongres upoważnił Prezydenta do odznaczania Medalem Honoru także oficerów marynarki, korpusu piechoty morskiej oraz straży wybrzeża, którzy wyróżnili się w bitwie lub zaprezentowali nadzwyczajny heroizm w swoim zawodzie.
Odpowiednik Medalu Honoru dla wojsk lądowych – Army Medal of Honor – został zaakceptowany 12 lipca 1862 roku przez sekretarza wojny Edwina Stantona, zaś Air Force Medal of Honor został zaaprobowany w 1960 roku.
Odznaczeni.
Pierwszymi odznaczonymi Medalami Honoru, 3 kwietnia 1862 roku, było 41 marynarzy US Navy. Wśród nich znajdowało się 17 marynarzy, którzy otrzymali odznaczenia za akcję w Forcie Jackson 25 marca 1863, a także 6 żołnierzy armii Unii, wyróżnionych za udział w rajdzie za linie konfederatów i porwanie lokomotywy; jako pierwszy z nich medal otrzymał szeregowy Jacob Parrott. Do czerwca 2008 Medalem Honoru odznaczono 3447 osób służących w Siłach Zbrojnych Stanów Zjednoczonych.
Ze względu na swoją naturę medal jest często przyznawany pośmiertnie. W ten sposób do czerwca 2008 roku otrzymało go 620 osób.
Odznaczenie Medalem Honoru wiąże się z licznymi przywilejami:
Medal Honoru może być przyznany tylko członkom Sił Zbrojnych Stanów Zjednoczonych, nie jest nadawany żołnierzom obcych armii. Generalnie nie praktykuje się wielokrotnego nadawania tego odznaczenia, taki zaszczyt spotkał tylko dziewiętnastu żołnierzy, którzy zostali odznaczeni dwukrotnie. Pięciu z nich otrzymało zarówno Medal Honoru US Army jak i Medal Honoru US Navy za udział w tej samej akcji. Od lutego 1919 roku nie można przyznawać Medalu Honoru więcej niż raz pojedynczej osobie za udział w tej samej akcji, jakkolwiek żołnierz jednego rodzaju sił zbrojnych może zostać odznaczony przez inny rodzaj, jeżeli akcja, za którą przyznany został Medal Honoru, odbywała się z rozkazu tego właśnie rodzaju sił zbrojnych. W praktyce żaden żołnierz sił zbrojnych Stanów Zjednoczonych nie otrzymał więcej niż dwa Medale Honoru.

</doc>
<doc id="152791" url="https://pl.wikipedia.org/wiki?curid=152791" title="Juan Perón">
Juan Perón

Juan Domingo Perón Sosa (ur. 8 października 1895 w Lobos, zm. 1 lipca 1974 w Buenos Aires) – argentyński generał i polityk.
Życiorys.
Jego rodzina należała do klasy średniej. Ukończył szkoły wojskowe. W 1915 rozpoczął służbę w armii w stopniu porucznika. W latach 30. przebywał jako attaché wojskowy we Włoszech i Niemczech. Sympatyzował wówczas z ruchem faszystowskim. W 1941 powrócił do kraju. W 1943 uczestniczył w wojskowym zamachu stanu. W wojskowym rządzie kierował ministerstwem pracy i opieki społecznej. Od 1944 pełnił funkcję wiceprezydenta. W 1945 ożenił się z Evą Duarte. W tym samym roku został aresztowany na skutek walk frakcyjnych w rządzie. Został zwolniony pod naciskiem masowych protestów organizowanych przez popierające go związki zawodowe.
W 1946 zwyciężył w wyborach prezydenckich. Kampanii wyborczej towarzyszyła fala represji przeciwko liberalnej opozycji. W 1947 utworzył Partię Peronowską, głoszącą program sprawiedliwości społecznej i tzw. peronizm. W czasie prezydentury tworzył państwo opiekuńcze oparte na wizji korporacjonizmu w faszystowskim wydaniu. Zwiększał ingerencje państwa w gospodarce i wprowadził do niej elementy socjalizmu. Znacjonalizował koleje, banki, sieć telefoniczną, część zakładów przemysłowych i flotę handlową. Finansował roboty publiczne i zwiększył wynagrodzenia dla robotników. W polityce zagranicznej zajmował stanowisko antybrytyjskie i antyamerykańskie. W 1949 zmienił konstytucję. Nowa zwiększyła uprawnienia prezydenta i pozwoliła mu na autorytarne rządy. W 1951 uzyskał reelekcję. W 1953 zniósł swobodę zrzeszania się i zlikwidował wolność prasy. Jednocześnie pogorszył swoje relacje z Kościołem katolickim, który ekskomunikował go. Reformy Peróna doprowadziły do izolacji Argentyny, pogorszenia się sytuacji ekonomicznej i spadku poziomu życia obywateli.
Obalony w 1955 przez wojskowy zamach stanu. Udał się na wygnanie do Paragwaju. Od 1960 przebywał w Hiszpanii. Pod nieobecność Peróna w kraju rozwijał się zbrojny ruch partyzancki jego zwolenników znany jako Montoneros. W 1961 ożenił się z Isabelą Martinez.
W wyborach prezydenckich w marcu 1973 poparł Héctora José Cámpora. Polityk był kandydatem wiernej Perónowi Partii Justycjalistycznej. Cámpora wygrał wybory, zyskując 49,5% głosów. Perón powrócił do kraju 20 czerwca 1973. W starciach, jakie wybuchły wtedy pomiędzy jego zwolennikami a służbami zginęło kilkaset osób. Narastająca przemoc i wycofanie poparcia Peróna zmusiły Cámporę do rezygnacji. 23 września 1973 roku odbyły się kolejne wybory. Perón zdobył w nich 61,9% głosów. Wiceprezydentem kraju została jego żona Isabela. W czasie ostatniej prezydentury prezentował o wiele bardziej prawicowe poglądy niż w latach 1946-1955. Na początku 1974 kraj znalazł się w stanie gospodarczej zapaści. Reakcją Peróna na kryzys były kolejne zagraniczne pożyczki. Wraz z malejącym poparciem jego rządy stawały się coraz bardziej represyjne. Zakazał protestów, a opozycję poddał represjom. Zmarł 1 lipca 1974. Władzę po nim objęła jego małżonka Isabela.

</doc>
<doc id="152794" url="https://pl.wikipedia.org/wiki?curid=152794" title="Juan Peron">
Juan Peron



</doc>
<doc id="152795" url="https://pl.wikipedia.org/wiki?curid=152795" title="Eva Duarte">
Eva Duarte



</doc>
<doc id="152796" url="https://pl.wikipedia.org/wiki?curid=152796" title="Isabel Martinez de Peron">
Isabel Martinez de Peron



</doc>
<doc id="152797" url="https://pl.wikipedia.org/wiki?curid=152797" title="Kaolin">
Kaolin

Kaolin (glinka porcelanowa) – skała osadowa zawierająca w swym składzie głównie kaolinit, a także m.in. kwarc i mikę. Nazwa skały pochodzi od chińskiej góry Gaoling (), miejsca wydobywania surowca.
Powstaje na skutek wietrzenia skał magmowych, metamorficznych i osadowych. Jest „tłusty” w dotyku. Barwa – biała, szara, żółtawa do brunatnej lub błękitnawa.
Stosowany jest do produkcji ceramiki szlachetnej i budowlanej (jest dodawany do gliny przy produkcji dachówek ceramicznych), przemyśle chemicznym i papierniczym. Służy też do wytwarzania form odlewniczych w poligrafii fleksograficznej (typowa mieszanka to sproszkowany kaolin/gips/talk/dekstryna kasztanowa w proporcji 10/7/1/0,5, rozrobiona wodą do uzyskania konsystencji miękkiej plasteliny i wysuszona w 130 °C). Bywa używany w laboratoriach chemicznych w celu zapewnienia równomiernego wrzenia roztworu.
W medycynie wykorzystywany jako środek przeciwbiegunkowy i podłoże do sporządzania maści.
Drobno zmielony kaolin stosowany jest do oczyszczania wody, ścieków i klarowania napojów – w mikroporach na jego powierzchni następuje adsorpcja zanieczyszczeń.
Występowanie.
Na świecie bogate złoża kaolinu znajdują się m.in. w Chinach, USA, Rosji, Japonii, we Francji i Niemczech.
W Polsce występuje na Dolnym Śląsku, w okolicach m.in. Świdnicy, Strzelina, Turoszowa, Strzegomia i Bolesławca.

</doc>
<doc id="152800" url="https://pl.wikipedia.org/wiki?curid=152800" title="Klasyfikacja Rodzajowa Środków Trwałych">
Klasyfikacja Rodzajowa Środków Trwałych

Klasyfikacja Rodzajowa Środków Trwałych (KRŚT) – usystematyzowany wykaz obiektów majątku trwałego, tj. środków pracy i przedmiotów długotrwałego użytkowania zaliczonych do środków trwałych według funkcji, jaką te obiekty spełniają w procesie wytwarzania dóbr i usług materialnych lub w toku nieprodukcyjnego użytkowania.
KRŚT została wprowadzona do stosowania na mocy Zarządzenia Prezesa Głównego Urzędu Statystycznego z dnia 17 grudnia 1991 r. – stanowiła załącznik do tego zarządzenia wydany odrębnie w serii wydawniczej GUS „Zeszyty Metodyczne”, Warszawa 1991.
KRŚT przeznaczona była do stosowania przez wszystkie podmioty gospodarki narodowej prowadzące ewidencję księgową środków trwałych. Klasyfikacja stosowana była w sprawozdawczości statystycznej i w ewidencji księgowej środków trwałych.
W związku ze zmianą definicji środka trwałego została opracowana Klasyfikacja Środków Trwałych (KŚT) uwzględniająca powiązania z Polską Klasyfikacją Wyrobów i Usług (PKWiU) oraz Polską Klasyfikacją Obiektów Budowlanych (PKOB) i wprowadzona do stosowania rozporządzeniem Rady Ministrów z dnia 30 grudnia 1999 r. (Dz. U. Nr 112, poz. 1317).
Od dnia 1 stycznia 2011 r. obowiązuje Klasyfikacja Środków Trwałych (KŚT) według Rozporządzenia Rady Ministrów z dnia 10 grudnia 2010 r. (Dz.U. Nr 242, poz. 1622).

</doc>
<doc id="152801" url="https://pl.wikipedia.org/wiki?curid=152801" title="Medal of Honor (gra komputerowa 1999)">
Medal of Honor (gra komputerowa 1999)

Medal of Honor (w skrócie "MoH") – gra konsolowa z gatunku first-person shooter w realiach II wojny światowej, wyprodukowana przez DreamWorks Interactive i wydana przez Electronic Arts w 1999 na konsolę PlayStation. Tytuł nawiązuje do najwyższego odznaczenia wojskowego w Stanach Zjednoczonych.
Prace nad tą grą rozpoczęto w listopadzie 1997 roku po zakończeniu przez Stevena Spielberga zdjęć do filmu Szeregowiec Ryan. Podjęto decyzję o wydaniu Medal of Honor jedynie na konsolę PlayStation, zdominowaną do tej pory przez bijatyki i wyścigi. Wcześniej na tej platformie wydano jedynie 2 gry FPS – Disruptor i Jumping Flash!, które nie znalazły wielu nabywców.
Steven Spielberg zaangażował się w ten projekt osobiście. Całością kierował Chris Cross, za scenariusz odpowiadał Peter Hirschmann, a Dale Dye za wierne oddanie realiów historycznych. Pierwszy prototyp przygotowano przy wykorzystaniu innej gry tego studia – Jurassic Park: The Lost World.
Ograniczenia technologiczne.
Ograniczenia technologiczne miały znaczący wpływ na końcowy wygląd produkcji. Duży problem stanowiły 2MB pamięci RAM dostępne w pierwszej konsoli PlayStation. Poziomy zostały podzielone na mniejsze obszary połączone korytarzami. Konsola doczytywała kolejne dane, gdy gracz przechodził przez te korytarze.
Aby zapewnić płynność rozgrywki, jednocześnie nigdy nie pojawia się w grze więcej niż 4 przeciwników. Poza tym misje wykonywane są w nocy albo w wewnątrz budynków. Ograniczono w ten sposób liczbę elementów do wyświetlania z zachowaniem klimatu danej produkcji.
Problemy wydawnicze.
Pod koniec produkcji w kwietniu 1999 roku doszło do masakry w liceum Columbine. Media winiły wirtualną rozgrywkę, więc wydawcy anulowali lub przesuwali daty premier. Electronic Arts wymusiło na DreamWorks Interactive usunięcie wielu kontrowersyjnych elementów, co opóźniło premierę o kilka miesięcy.
Gdy gra była już w tłoczniach, ze Stevenem Spielbergiem skontaktował się weteran wojenny i prezes Stowarzyszenia Odznaczonych Medalem Honoru – Paul Bucha. Uważał on, że taki tytuł nie może być użyty w przypadku gry wideo. Steven Spielberg rozważał nawet anulowanie całej produkcji, ale Peter Hirschmann w obszernej prezentacji przekonał Paula Buchę, że produkt – ze względu na realia historyczne – ma wartość edukacyjną.
Fabuła.
W grze gracz wciela się w postać podporucznika Jamesa Stevena "Jimmy'ego" Pattersona, agenta OSS podczas II wojny światowej. Zadaniem gracza jest wypełnienie zadań takich jak zniszczenie pozycji wroga oraz eliminacja sił niemieckich.
Gracz ma do dyspozycji realistycznie odwzorowany, autentyczny arsenał broni z II wojny światowej.

</doc>
<doc id="152804" url="https://pl.wikipedia.org/wiki?curid=152804" title="Wyspy Oceanu Indyjskiego">
Wyspy Oceanu Indyjskiego

Poniższy artykuł zawiera listę wysp i archipelagów na Oceanie Indyjskim. W nawiasie podana jest przynależność polityczna wysp, a następnie wymieniono: liczbę wysp (w tym: zamieszkanych), powierzchnię, długość linii brzegowej, liczbę mieszkańców, najwyższy szczyt i przybliżone współrzędne geograficzne.

</doc>
<doc id="152818" url="https://pl.wikipedia.org/wiki?curid=152818" title="Język jämtlandzki">
Język jämtlandzki

Język jamski, jämtlandzki (, lub ) – mowa północnogermańska używana przez około 50 tys. osób w szwedzkiej krainie Jämtland oraz w innych miejscach zamieszkanych przez pochodzących stamtąd ludzi. Wyróżnia się trzy dialekty: Centraljamska, Offerdalsmål i Bergsmål. Język jämtlandzki wykazuje duże podobieństwo z jednej strony z norweskim dialektem trønderskim, a z drugiej – ze szwedzkim dialektem norrlandzkim.
Status jämtlandzkiego jako języka jest dyskusyjny. Nie jest on oficjalnie uznawany w Szwecji, ale jako język klasyfikuje go SIL International.
Słownictwo języka jämtlandzkiego w ogólności najbliższe jest językowi staronordyjskiemu oraz dialektom norweskiego. Jednak w języku tym występują również różne właściwe tylko temu językowi słowa, które nie występują ani w szwedzkich, ani w norweskich dialektach, takie jak "stårsa" (dziewczyna), "gly" (ciepławy) czy "fjårdd" lub "fjärdd" (śpieszący się). Jedynie w islandzkim znajduje się słowo, które może odpowiadać "stårsa", mianowicie "stulka". Odpowiednik "gly" można znaleźć w niemieckim "glüh-", angielskim "glow", czy szwedzkim "glöd", zaś słowa "fjårdd", które nie ma odpowiednika ani w norweskim, ani w islandzkim, można doszukać się w starym języku norn, jaki był kiedyś używany na zamieszkanej przez wikingów atlantyckich wyspach Szetlandach.
Gramatyka.
Jämtlandzki rzeczownik, tak jak w norweskim czy islandzkim, a inaczej niż w szwedzkim czy duńskim, ma trzy rodzaje: męski, żeński i nijaki.

</doc>
<doc id="152838" url="https://pl.wikipedia.org/wiki?curid=152838" title="Spice Girls">
Spice Girls

Spice Girls – brytyjska żeńska grupa wokalna, wykonująca muzykę pop, powstała w 1994 roku pod nazwą Touch. Zespół tworzyły Melanie Brown („Scary Spice”), Melanie Chisholm („Sporty Spice”), Emma Bunton („Baby Spice”), Geri Halliwell („Ginger Spice”) i Victoria Adams („Posh Spice”). W 1996 grupa podpisała kontrakt z wytwórnią Virgin Records i wydała debiutancki singel „Wannabe”, który zdobył pierwsze miejsce list przebojów w 37 krajach i uczynił formację światowym fenomenem. Pierwszy album, „Spice”, został sprzedany w ponad 31 milionach kopii na całym świecie, stając się najchętniej kupowanym albumem wykonywanym przez żeński zespół w historii. Jego następca, „Spiceworld”, został rozprowadzony w ponad 20 milionach kopii. Spice Girls sprzedały 85 milionów nagrań na świecie, co czyni je najlepiej sprzedającą się żeńską grupą wszech czasów, jedną z najlepiej sprzedających się grup muzyki pop w historii oraz największym fenomenem brytyjskiej muzyki rozrywkowej od czasu The Beatles. Spośród najpopularniejszych ikon popkultury lat 90., magazyn "Time" okrzyknął je „bezsprzecznie najlepiej rozpoznawaną twarzą” młodzieżowego ruchu Cool Britannia.
Do ich sukcesu przyczyniły się m.in. międzynarodowe rekordy sprzedaży albumów i singli, trasa koncertowa w latach 2007–2008, obsesja ze strony fanów (zwłaszcza młodszego pokolenia), liczne reklamy oraz produkcja towarów rozpowszechniających nazwę i wizerunek zespołu, kultowe symbole popularyzowane przez członkinie (m.in. słynna sukienka Union Jack należąca do Halliwell) oraz drugi najchętniej oglądany film roku 1997, "Spice World". Grupa stała się jedną z największych „maszyn” marketingu, zarabiając nawet 75 milionów dolarów rocznie. Pod kierownictwem mentora i menedżera Simona Fullera, Spice Girls chętnie reklamowały swoją twórczość i często gościły w mediach, stając się jednym z ważniejszych tematów w brytyjskiej i światowej prasie. W 1996, magazyn "Top of the Pops" nadał każdej z członkiń pseudonimy, które stały się niemal podstawą w rozpoznawaniu wokalistek. Według dziennikarza "Rolling Stone" i biografisty Davida Sinclaira, „Scary, Baby, Ginger, Posh and Sporty były najbardziej rozpoznawalną grupą osobowości od czasu Johna, Paula, George’a i Ringo”. Ze względu na feministyczny slogan „Girl Power” zespół stał się ikoną popkultury lat 90. XX wieku. Przez niektórych krytyków Spice Girls są rozpoznawalne jako „druga fala” muzycznej brytyjskiej inwazji.
Historia grupy.
W 1994 roku w wyniku castingu prowadzonego przez magazyn "The Stage" wyłoniono pięć dziewcząt w wieku od 18 do 21 lat, które miały tworzyć zespół wokalny pod nazwą Touch. Były to Melanie Brown, Melanie Chisholm, Victoria Adams, Geri Halliwell i Michelle Stephenson. Ta ostatnia już na początku działalności opuściła grupę ze względu na problemy osobiste. Po odejściu Michelle, do grupy dołączyła osiemnastoletnia absolwentka Barnet Technical College, Emma Bunton, która stała się tym samym najmłodszą członkinią Touch.
W marcu 1995 dotychczasowi menedżerowie zespołu zrezygnowali z jego dalszego prowadzenia. Wokalistki jednak nie poddały się, decydując się na kontynuowanie działalności, tym razem pod nazwą Spice. Okazało się jednak, że ta nazwa jest już zajęta przez inny zespół, więc ostatecznie zmieniono nazwę na Spice Girls.
Nowym menedżerem zespołu został Simon Fuller, który w lipcu 1995 pomógł im zakończyć poprzednią współpracę ugodą prawniczą i podpisać kontrakt z wytwórnią Virgin Records.
Tym samym dziewczyny przystąpiły do nagrywania pierwszego krążka. Wytwórnia nalegała, aby pierwszym singlem grupy został utwór „Love Thing”, jednak członkinie chciały, aby był nim utwór „Wannabe”. Ostatecznie w 1996 w opuszczonym Grand Hotelu przy londyńskiej stacji metra St. Pancras, nakręcono teledysk do wybranej przez zespół piosenki. Singel pojawił się w sklepach 8 lipca 1996. Stał on się hitem numer jeden w 37 krajach i rozpoczął tzw. Spicemanię.
Debiutancki album grupy, "Spice", pojawił się w październiku 1996. Miesiąc później wydano drugi singel – „Say You’ll Be There”, a w grudniu w stacjach radiowych zaczęto promować świąteczny singel „2 Become 1”. Obie piosenki dotarły na pierwsze miejsce list przebojów w ponad 30 krajach.
W 1997 członkinie Spice Girls podpisały szereg kontraktów reklamowych – pojawiały się m.in. w kampaniach reklamowych czekoladek, sygnowanych własnymi nazwiskami polaroidów, dezodorantu „Impulse Spice”, skuterów, lizaków Chupa Chups, chipsów, gumy do żucia, własnej gry Playstation i napoju Pepsi. W międzyczasie ukazał się podwójny singel „Mama”/„Who Do You Think You Are”, wydany z okazji udziału dziewczyn w akcji charytatywnej Comic Relief.
Zaraz po premierze płyty "Spiceworld" w połowie tego roku, promowanej singlem „Spice Up Your Life”, wokalistki zwolniły menedżera Simona Fullera.
W grudniu 1997 premierę miał film "Spice World", będący drugim najczęściej oglądanym filmem po "Titanicu". Razem z filmem na rynku muzycznym pojawił się singel świąteczny „Too Much”.
31 maja 1998 roku Geri Halliwell odeszła z zespołu. Pozostałe cztery wokalistki postanowiły kontynuować karierę bez niej, mimo że, podobnie jak fani, były niezadowolone z decyzji Ginger Spice. W tamtym okresie zespół był w trakcie światowej trasy koncertowej. W lipcu ukazał się ostatni singel z udziałem Halliwell – „Viva Forever”, napisany głównie przez nią.
We wrześniu 1998 zespół zakończył tournée, a Victoria Adams i Melanie Brown zaszły w ciążę. Ponadto ta druga wyszła za mąż i wydała swój pierwszy solowy singel, który trafił na pierwsze miejsce listy przebojów. Na listach przebojów konkurowała z nią wówczas Geri Halliwell, która rozpoczęła karierę solową z singlem „Look At Me”. Piosenki Halliwell i „I Want You Back” Melanie Brown przez kilka tygodni na zmianę zajmowały pozycję numer jeden, między innymi na listach w Wielkiej Brytanii.
W grudniu Spice Girls wydały singel „Goodbye”, napisany dla Halliwell przez Bunton, Brown i Adams. Melanie C początkowo nie chciała nagrać piosenki, gdyż nie darzyła już sympatią Geri, jednak po namowach przyjaciółek zgodziła się na to.
W czerwcu Geri wydała swoją pierwszą solową płytę, a 18 września to samo zrobiła Melanie Brown. W listopadzie pierwszy singel bez Spice Girls wydała Emma. W lipcu Victoria wzięła ślub z Davidem Beckhamem, a w grudniu 1999 cztery Spice Girls wystąpiły na wielkim koncercie na Earl’s Court, na którym zaprezentowały zarówno znane, jak i nowe piosenki.
Każda z dziewczyn miała swój własny projekt, jednak jednocześnie opracowywały wspólnie kolejną płytę. W listopadzie 2000 roku w sklepach pojawił się ostatni album Spice Girls zatytułowany "Forever", poprzedzony podwójnym singlem „Holler”/„Let Love Lead The Way”. Płyta nie powtórzyła sukcesu komercyjnego poprzednich albumów, sprzedając się ostatecznie w liczbie 4 mln kopii na całym świecie i docierając do drugiego miejsca na liście sprzedaży albumów muzycznych w Wielkiej Brytanii.
W 2007 zespół postanowił odnowić działalność i wydać płytę podsumowującą dotychczasowe dokonania („Greatest Hits”). Piosenkarki podpisały także kontrakt na światową trasę koncertową. Składanka największych hitów oprócz 13 znanych przebojów zawierała dwa zupełnie nowe utwory – „Headlines (Friendship Never Ends)” oraz „Voodoo”.
Światowa trasa koncertowa pod nazwą „The Return of the Spice Girls” rozpoczęła się 2 grudnia 2007 w Vancouver. W mediach mówiono o sumie 20 mln dolarów, które wokalistki miały zarobić podczas całej trasy. Niespodziewanie, z nieznanych do tej pory powodów, trasa koncertowa została przerwana. 26 lutego miał miejsce ostatni koncert w Toronto (Kanada).
W styczniu 2012 roku pojawiły się plotki o rzekomym występie Spice Girls na Jubileuszu Królowej Elżbiety II po tym, gdy paparazzi uchwycili Melanie Chisholm z Geri Halliwell, Victorią Beckham i Emmą Bunton. Do występu jednak nie doszło.
26 czerwca 2012 piosenkarki spotkały się oficjalnie z fanami na promocji zainspirowanego ich karierą musicalu "Viva Forever". Były także widywane na próbach wokalnych na kilka dni przed zakończeniem Igrzysk Olimpijskich w Londynie.
Spice Girls zaśpiewały wspólnie podczas ceremonii zamknięcia igrzysk 12 sierpnia 2012. Wykonały remix piosenek „Wannabe” i „Spice Up Your Life”.
W listopadzie 2018 Brown, Chisholm, Halliwell i Bunton ogłosiły, że wyruszają w minitrasę koncertową po Wielkiej Brytanii.
Z okazji 25. rocznicy premiery utworu „Wannabe” zespół zaplanował wydanie minialbumu, na którym znajdzie się ta piosenka, jej wersja demo, oraz remiks utworu w wykonaniu Juniora Vasqueza. Album trafi na platformy streamingowe 9 lipca, w sprzedaży zaś będzie dostępny 23 lipca.

</doc>
<doc id="152848" url="https://pl.wikipedia.org/wiki?curid=152848" title="Radochów">
Radochów

Radochów (niem. "Reyersdorf") – wieś w Polsce położona w województwie dolnośląskim, w powiecie kłodzkim, w gminie Lądek-Zdrój.
Podział administracyjny.
W latach 1975–1998 miejscowość położona była w województwie wałbrzyskim.
Położenie, demografia i turystyka.
Położona przy głównej drodze z Kłodzka do Lądka, w dolinie rzeki Biała Lądecka, na wysokości około 390-430 m n.p.m. Liczy 503 mieszkańców (III 2011 r.). Miejscowość ma charakter rolniczo-rekreacyjny. Stanowi punkt wypadowy do wycieczek w Góry Złote, Góry Bialskie i Masyw Śnieżnika. Posiada kilka baz noclegowych o charakterze agroturystycznym.
Historia.
Wieś powstała we wczesnym średniowieczu przy starym szlaku handlowym z Javorníka do Kłodzka, tzw. Solnej Drodze. Pierwsza wzmianka o wsi pochodziła z 1362 roku, w roku 1384 już była tu parafia. Najstarsza wersja nazwy wsi utworzona została zapewne od imienia Richard i oznaczała wieś Richarda, jej właściciela lub założyciela. W wyniku zniekształceń tej nazwy powstała druga, nowsza jej wersja Reyersdorf, stosowana do 1945 roku. W drugiej połowie XVIII wieku po odkryciu Jaskini Radochowskiej wieś nabrała znaczenia turystycznego. Działała tu szkoła katolicka, wzmiankowana po raz pierwszy w 1789 roku. W XIX wieku w Radochowie były cztery młyny wodne, dwie olejarnie i browar. Największą liczbę ludności wsi odnotowano w 1864 roku (923 osoby). W 1897 roku przeprowadzono przez miejscowość linię kolejową z Krosnowic do Stronia Śląskiego co spowodowało jeszcze większy napływ turystów i powstanie letniska. Radochów poniósł duże szkody podczas powodzi w lipcu 1997 roku.
Zabytki.
Do wojewódzkiego rejestru zabytków wpisane są obiekty:
Kościół parafialny.
Inne zabytki:
Jaskinia Radochowska.
Za górą Cierniak, w dolinie potoku Jaskiniec, u stóp Bzowca (Góry Złote), położona jest Jaskinia Radochowska, odkryta w II poł. XVIII w. Do 1966 (do odkrycia Jaskini Niedźwiedziej) największa znana jaskinia w polskiej części Sudetów Wschodnich. Posiada (niezbyt bogate) nacieki wełniaste, kaskadowe i draperie oraz ślady stalaktytów i stalagmitów. Pierwsza wzmianka o jaskini pochodzi z 1757. Już wkrótce potem stała się popularnym celem wycieczek kuracjuszy z Lądka-Zdroju i turystów. Z powodu licznego odwiedzania została dość mocno zniszczona – o dawnej świetności niech świadczą inne jej nazwy: "Reyersdorfer Tropfsteinhöhle" – "Radochowska Jaskinia Naciekowa" czy "Grota Stalaktytowa". Jest to jedna z największych i najlepiej poznanych jaskiń w Sudetach o długości 265 m. Wewnątrz znaleziono m.in. kości niedźwiedzia jaskiniowego, hieny jaskiniowej, dzikiego konia, nosorożca włochatego. Żyje tutaj wiele ciekawych przedstawicieli fauny, jak studniczki tatrzańskie, muchówki i prapierścienica jaskiniowa. Obecnie prowadzą do jaskini trzy sztuczne wejścia. Wewnątrz panuje stała temperatura, ok. 9 °C. Jaskinia składa się z niemal równoległego do zbocza wąskiego Korytarza Łącznikowego, biegnącego prawie poziomo oraz kilku poprzecznych, krótszych korytarzy, licznych wnęk i komór. Najbardziej atrakcyjna jest tzw. Komora Gotycka, znajdująca się na przedłużeniu środkowego wejścia. Stanowi ją trójkątna salka z jeziorkiem krasowym o powierzchni ok. 30 m² i głębokości ok. 2 m. System szczelin krasowych jest wciąż czynny, a poziom wody ulega sezonowym wahaniom. 
Jaskinia jest czynna dla turytów codziennie. Prowadzą do niej szlaki turystyczne: zielony z przystanku PKS w Radochowie przy trasie Kłodzko – Lądek (ok. 30 minut) i niebieski z Lądka-Zdroju przez Radochów i Kalwarię na Cierniaku (ok. 80 min.).

</doc>
<doc id="152850" url="https://pl.wikipedia.org/wiki?curid=152850" title="Ravensbrück (KL)">
Ravensbrück (KL)

Konzentrationslager Ravensbrück (Schutzhaftlager Ravensbrück, Frauen-Konzentrationslager Ravensbrück) – niemiecki nazistowski obóz koncentracyjny w Ravensbrück w Niemczech. Założony w listopadzie 1938 roku, funkcjonował do wyzwolenia przez Armię Czerwoną 30 kwietnia 1945 roku.
Historia obozu kobiecego.
Z rozkazu Heinricha Himmlera w listopadzie 1938 r. grupa więźniów z pobliskiego KL Sachsenhausen rozpoczęła budowę obozu dla kobiet. Ravensbrück przejął funkcję głównego obozu kobiecego, pełnioną wcześniej przez KL Lichtenburg. Pierwsza grupa kobiet dotarła w marcu 1939. Początkowe założenia budownicze zakładały 15 000 więźniarek, obóz jednak był wielokrotnie powiększany. Przy obozach zostały zbudowane hale produkcyjne (niem. "Industriehof"), w których więźniarki były wykorzystywane do prac niewolniczych, na rzecz niemieckich przedsiębiorstw (m.in. Siemens &amp; Halske).
W latach 1942–1944 w KL Ravensbrück przeprowadzano zbrodnicze doświadczenia pseudomedyczne na więźniarkach – w większości młodych Polkach. Operacjom kostnym i mięśniowym poddano 86 więźniarek, w tym 74 Polki, przy czym wiele z tych, które przeżyły, zostało kalekami. Od 120 do 140 kobiet narodowości romskiej i Sinti poddano sterylizacji. Więźniarkom wstrzykiwano również bakterie.
Kobiety umierały z wycieńczenia, głodu i przepracowania, a niezdolne do pracy lub skazane na karę śmierci rozstrzeliwano, uśmiercano zastrzykami dosercowymi z fenolu lub w inny sposób. Pod koniec roku 1944 została oddana do użytku komora gazowa, w której uśmiercono od 2,2 do 6 tys. osób, jednak sporadyczne selekcje miały miejsce już od końca 1941 r., kiedy to 1600 osób wysłano do ośrodka leczniczo–opiekuńczego w Bernburg-Saale, gdzie uśmiercono je w komorze gazowej. Później w tym samym celu wysyłano więźniarki do Hartheim-Linz oraz do Majdanka. Początkowo śmiertelność była stosunkowo niewielka (24%) i zwłoki palono w krematorium w pobliskim Fürstenbergu, lecz jej ciągły wzrost doprowadził do zbudowania w 1943 r. własnego krematorium.
Do 1945 r. powstało ponad 40 podobozów KL Ravensbrück i wiele komand zewnętrznych. Nie wszystkie były przeznaczone dla kobiet: w 1941 r., w pobliżu obozu kobiecego, hitlerowcy założyli obóz męski, którego więźniowie byli używani do rozbudowy infrastruktury obozowo-przemysłowej, a latem 1942 r. założono w pobliżu Ravensbrück podobóz dla młodzieży: Jugendschutzlager Uckermark.
Wobec zbliżającej się Armii Czerwonej nasiliła się polityka eksterminacji. W kwietniu 1945 dziesiątki tysięcy kobiet zostało skierowanych w kierunku północno-zachodnim w tzw. marszach śmierci. 30 kwietnia 1945 r. Armia Czerwona oswobodziła 2000–3000 wycieńczonych i chorych kobiet oraz kilkuset mężczyzn z pobliskiego podobozu. Wielu z nich zmarło na skutek wycieńczenia.
Historia obozu męskiego.
Wczesną wiosną 1941 r. powstał obok obozu kobiecego obóz męski. Powstanie tego obozu było związane z zapotrzebowaniem na męską siłę roboczą (murarze, cieśle, dekarze, instalatorzy, elektrycy itp.) w rejonie Ravensbrück, przy budowie budynków dla wszelkiego rodzaju urzędów i instytucji przenoszonych w ten rejon z bombardowanego coraz częściej Berlina (Ravensbrück znajduje się w odległości ok. 80 km od Berlina). Obóz początkowo składał się z dwóch baraków umiejscowionych w pobliżu wybudowanej później tkalni.
Pierwszy transport 350 więźniów przybył z KL Dachau 11 maja. Byli to więźniowie z tamtejszych bloków karnych (Strafblocke). Więźniowie pierwszego transportu, wspomożeni drugim, który przybył niedługo potem z KL Sachsenhausen w liczbie 150 więźniów, wybudowali do końca 1941 r. właściwy obóz męski Ravensbrück składający się z pięciu baraków oraz budynków administracyjno-gospodarczych. Kolejne transporty mężczyzn przywożono z obozów Neuengamme, Gross-Rosen i Flossenbürg. W marcu 1942 r. przywieziono transport około 1000 osób z Buchenwaldu. W kolejnych latach nieco mniejsze transporty przywożono ponownie z KL Dachau oraz KL Auschwitz. W 1943 r. przywieziono dużą liczbę jeńców radzieckich. W 1944 r. do obozu trafili powstańcy warszawscy.
W połowie kwietnia 1945 wszystkich więźniów obozu męskiego wyprowadzono do położonego w pobliskim lesie tzw. „Jugendlagru”. Stąd, 24 kwietnia, wyprowadzono cały stan obozowy w kierunku zachodnim. Ponoć celem miała być miejscowość Ludwigslust n. Łabą. 30 kwietnia marsz dotarł do obozu w miejscowości Malckow, w którym przebywał do 2 maja. Wymarsz 2 maja nastąpił wraz z więźniami i więźniarkami już tam wcześniej przebywającymi. 3 maja 1945 r., ta więźniarska grupa ewakuacyjna została wyzwolona w miejscowości Parchim przez wojska amerykańskie.
Męski KL Ravensbrück nie był obozem zagłady, ale warunki pobytu, głód, ciężka praca, znęcanie się członków bezpośredniego nadzoru (tzw. więźniowie funkcyjni) przy biernej aprobacie niemieckiej załogi obozu powodowały znaczną śmiertelność wśród więźniów. Spośród załogi SS okrucieństwem wobec więźniów odznaczali się: oberscharführer Braun, unterscharführer Kegel (o przydomku „Dumpfig”), unterschaführer Giese, unterscharführer Kechlin (o przydomku „Umleger”), unterscharführer Mendel (o przydomku „Karracho”), rottenführer Rath, unterscharführer Burchard (zwany „Knockenbrecher”), gestapowiec Ramdahr, obersturmführer Peters, obersturmführer Beer (lagerführer). Spośród najbardziej znęcających się nad współwięźniami wymieniani są oberkapo Maks Schnell, starszy obozu Leonardth, starszy pisarz obozu – Ulrych, kapo komanda „Planierung” – Kuterer, kapo komanda „Strassenbau” – Hagel, kapo komanda „Jugendlager – Achilles, kapo komanda „Ausweichlager” – Toni Ingemeier, kapo komanda „Pferdestahl” – Pecold oraz wielu innych jak Messerschnid, Pfaugert.
Przeciętny stan obozu męskiego to około 2000 mężczyzn. Pod koniec 1944 r. numery nadawane więźniom przekroczyły liczbę 10 000. Współkomendantem obu obozów był Fritz Suhren. Ze względu na bliskość i spójność formalną obu obozów istniało wiele możliwości kontaktów pomiędzy oboma obozami, chociażby w zakresie doraźnych prac konserwacyjno-budowlanych w obozie kobiecym, które wykonywali mężczyźni.
Więźniowie i ofiary.
Więźniarkami Ravensbrück były zarówno liczne więźniarki „polityczne” (kategoria związana najczęściej z narodowością), kryminalistki, ale także Świadkowie Jehowy, lesbijki i prostytutki. Między innymi wiele Polek trafiło tu z oddziałów Armii Krajowej oraz po Powstaniu Warszawskim. Wśród więźniarek było wiele dzieci.
Dzięki działalności polskiego ruchu oporu wśród więźniarek, udało się zachować fragment księgi przyjęć ("Zugangliste") do obozu z 25 028 nazwiskami. Wśród nich 24,9% to Polki, 19,9% – Niemki w tym zaliczane do słowiańskiej mniejszości w Niemczech Serbołużyczanki, 15,1% – Żydówki, 15% – Rosjanki, 7,3% – Francuzki, 5,4% to kobiety narodowości romskiej i Sinti oraz 12,4% to kobiety innych narodowości. Wedle kategorii Gestapo wśród więźniarek obozu 83,54% było politycznych, 12,35% aspołecznych, 2,02% kryminalnych, 1,11% Świadków Jehowy.
Przez obóz przeszło 132 tysiące kobiet i dzieci, z których zginęło około 92 tysiące. Liczbę Polek szacuje się na ok. 40 tysięcy, z tego przeżyło 8 tys. Dodatkowo w podobozach umieszczono ok. 20 000 mężczyzn i ok. 1000 dziewcząt. Więźniarki umierały z głodu, zimna, wycieńczenia, chorób. Były mordowane pojedynczo i masowo. Masowe egzekucje dotyczyły w szczególności kobiet z polskiego ruchu oporu oraz Żydówek.
W kwietniu 1945 r., w wyniku pertraktacji prowadzonych przez Międzynarodowy oraz Szwedzki i Duński Czerwony Krzyż (za pośrednictwem hr. F. Bernadotte’a), wywieziono do Szwecji około 7500 więźniarek, wśród nich Polki.
Procesy.
Proces norymberski.
Trybunał Norymberski osądził szereg strażniczek i funkcyjnych z obozu, a także wielu lekarzy, którzy prowadzili doświadczenia na więźniarkach. Część skazano na karę śmierci i wyroki wykonano, natomiast wszystkie osoby skazane na długoletnie więzienie (w tym dożywotnie) za liczne morderstwa zostały później zwolnione za dobre sprawowanie około 1950, czyli po 5 latach. Wielu lekarzy – eksperymentujących na ludziach (np. dr Herta Oberheuser) uzyskało również od władz niemieckich zgodę na wykonywanie swojego zawodu. Zgodę tę stopniowo cofano po latach, pod wpływem nacisku na rząd niemiecki ze strony opinii międzynarodowej.
Procesy załogi Ravensbrück.
Siedem procesów odbyło się w latach bezpośrednio po wojnie w Hamburgu przed Brytyjskimi Trybunałami Wojskowymi. Na ławie oskarżonych zasiedli członkowie obozowej załogi SS, w szczególności kobiety pełniące w obozie funkcję nadzorczyń SS.
Upamiętnienie.
W 1959 roku utworzono Muzeum – Miejsce Pamięci Ravensbrück. Budynek byłej komendantury SS był używany do 1977 roku przez wojsko radzieckie. W 1995 w związku z rocznicą 50-lecia wyzwolenia obozu polskie więźniarki i ofiary niemieckich eksperymentów pseudomedycznych starały się o umieszczenie tablicy upamiętniającej ich martyrologię, co jednak spotkało się z odmową niemieckich władz muzeum (prezesa fundacji Mahn- und Gedenkstätte Ravensbrück). Tablica została zamontowana w 1996 r.
Uchwałą z 30 marca 2011 Senat RP zdecydował o ustanowieniu kwietnia miesiącem pamięci o ofiarach niemieckiego, nazistowskiego obozu koncentracyjnego Ravensbrück (KL Ravensbrück).

</doc>
<doc id="152854" url="https://pl.wikipedia.org/wiki?curid=152854" title="Kalety (Białoruś)">
Kalety (Białoruś)

Kalety (biał. "Кале́ты") – wieś na Białorusi, niedaleko Grodna przy granicy z Polską i Republiką Litewską, nad głęboką doliną rzeki Szlamica, która wypływa z podzielonego granicą z Polską jeziora Szlamy do granicznej z Republiką Litewską rzeki Marycha. Leży na Suwalszczyźnie.
Historia.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. 
W okresie dwudziestolecia międzywojennego w Kaletach stacjonowało dowództwo 3 Kompanii Batalionu KOP „Sejny”. W okresie kampanii wrześniowej, po agresji ZSRR na Polskę, w dniach 21–23 września roku żołnierze Batalionu KOP „Sejny” toczyli ciężkie walki z czołówką Grupy Zmechanizowanej 27 Brygady Pancernej Armii Czerwonej nacierającej na Suwalszczyznę w sile 18 czołgów, 1 samochodu opancerzonego i 1 plutonu ciężkich karabinów maszynowych. W wyniku ciężkich walk, toczących się w okolicach Kalet, Wólki Rządowej i Sopoćkin, wojska sowieckie straciły pięć czołgów i poniosły znaczne straty.
W następnych dniach wojska sowieckie nagle wpadły do Kalet, zaskoczyły odpoczywających żołnierzy polskich cofających się spod Grodna w stronę granicy Litwy i zamordowały ok. 40 żołnierzy, którzy chcieli się poddać. W Kaletach znajduje się wspólna mogiła 40 żołnierzy i oficerów Batalionu KOP „Sejny” poległych w kampanii wrześniowej. Walki w rejonie Kalet i Sopoćkiń pozwoliły części jednostek Samodzielnej Grupy Operacyjnej „Narew” (ok. 3000 żołnierzy) przejść granicę z Litwą i uniknąć niewoli sowieckiej.
W 1989 roku w Kaletach przeprowadzono ekshumację 35 jeńców polskich zamordowanych w 1939 roku przez Armię Czerwoną; wszystkich zabito strzałem w tył głowy. Egzekucja miała miejsce w dniu 22 września 1939 roku; zamordowani jeńcy zostali pochowani przez miejscową ludność w lesie niedaleko wsi. W dniu 1 października 1989 roku szczątki żołnierzy, wydobyte z pięciu mogił, zostały uroczyście pochowane na miejscowym cmentarzu. W mszy polowej i manifestacji z udziałem tysięcy osób z Białorusi, Polski i Litwy wzięli m.in. zastępca przewodniczącego Rady Ochrony Pamięci Walk i Męczeństwa, gen. Czesław Czubryt-Borkowski, i Mieczysław Obiedziński, Konsul Generalny PRL w Mińsku. Władze radzieckie nie wyraziły zgody, by na tablicy przy pomniku było napisane, kto był sprawcą zbrodni.
W 2006 roku jedno ze źródeł białoruskich podało, że 22 września 1939 roku Armia Czerwona rozstrzelała w Kaletach ponad 3000 polskich oficerów i że 15 września 1989 roku w miejscu egzekucji ustawiono znak pamiątkowy.

</doc>
<doc id="152858" url="https://pl.wikipedia.org/wiki?curid=152858" title="Podgaje (województwo wielkopolskie)">
Podgaje (województwo wielkopolskie)

Podgaje () – wieś w Polsce położona w województwie wielkopolskim, w powiecie złotowskim, w gminie Okonek.
Położenie.
Wieś leży 100 m n.p.m. na północy Wielkopolski w krainie historycznej Krajna, jest to pogranicze Pojezierzy Wałeckiego i Krajeńskiego. Teren wsi zajmuje dolinę rzeki Gwdy, na której wybudowano zaporę tworzącą sztuczne jezioro. Znajduje się tam skrzyżowanie dróg krajowych DK11 i DK22.
Historia.
W połowie lat 30. XX wieku Niemcy wybudowali zespół umocnień tworzących pas ochronny Wału Pomorskiego, znajduje się on na zachód od wsi na łańcuchu niezalesionych wzniesień sięgających 150 m n.p.m. Po 1939 fortyfikacje te wzmocniono.
W trakcie walk o Wał Pomorski w 1945, w miejscowości Podgaje walczący po stronie niemieckiej żołnierze łotewscy z grupy bojowej „Elster”, wchodzący w skład 15 Dywizji Grenadierów SS dokonali zbrodni na 32 żołnierzach Wojska Polskiego z 4 kompanii 3 pułku piechoty 1 Dywizji WP, którym najpierw skrępowano ręce drutem kolczastym, a następnie wprowadzono do stodoły i spalono żywcem.
O zbrodni w Podgajach opowiada film fabularny „Elegia” z 1979 r.
Niemców udało się wyprzeć ze wsi 3 lutego 1945 roku przy stratach 233 poległych, 520 rannych i 58 zaginionych.
W latach 1975–1998 miejscowość położona była w województwie pilskim. W 1980 we wsi powołano Rolniczą Spółdzielnię Produkcyjną gospodarującą na 360 hektarach ziemi i składającą się z piętnastu członków. Przewodniczącym był Joachim Skrentny. Spółdzielnia specjalizowała się w hodowli owiec i trzody chlewnej, a także prowadziła usługi rekultywacyjne.
W czasach Polski Ludowej, do grudnia 1985 roku, w miejscowości krzyżowały się droga państwowa nr 31 Podgaje – Szczecinek – Bobolice i droga międzynarodowa T83.

</doc>
<doc id="152860" url="https://pl.wikipedia.org/wiki?curid=152860" title="Klasyfikacja Wyrobów i Usług">
Klasyfikacja Wyrobów i Usług

Klasyfikacja Wyrobów i Usług (KWiU) – klasyfikacja działalności stosowana w Polsce od 1991 r. do końca czerwca 1999 r. (w wąskim zakresie utrzymano ją do końca 2000 r.).
Stanowiła polski odpowiednik Classification of Products by Activity (CPA). Była klasyfikacją sześciopoziomową zharmonizowaną na poziomie 4 znaków z obowiązującą od 1991 r. Europejską Klasyfikacją Działalności (EKD) co oznacza, że KWiU:
Powiązanie wyrobów i usług z działalnościami sklasyfikowanymi w EKD nadawało KWiU strukturę symetryczną do struktury EKD, a powiązania pojęciowe, zakresowe i kodowe umożliwiają zbieranie, analizę i prezentację informacji statystycznych dotyczących działalności, wyrobów i usług oraz zapewniały jednolitość grupowań występujących w różnych badaniach i opracowaniach.
Dla pozycji sześciocyfrowych, grupujących wyroby KWiU określono powiązania z HS/CN.
Zgodnie z rozporządzeniem Rady Ministrów z dnia 18 marca 1997 r. w sprawie Polskiej Klasyfikacji Wyrobów i Usług (PKWiU), z dniem 1 lipca 1999 r. KWiU została zastąpiona przez PKWiU, jedynie do celów poboru podatku VAT oraz podatku akcyzowego, stosowanie ww. klasyfikacji do końca 2000 roku zostało czasowo utrzymane przez:

</doc>
<doc id="152861" url="https://pl.wikipedia.org/wiki?curid=152861" title="Dziennik (literatura)">
Dziennik (literatura)

Dziennik ("diariusz", "dyariusz") – gatunek autobiograficzny, zapiski bieżące, sporządzane dla potrzeb własnych lub w charakterze twórczości literackiej (publikowanej na bieżąco, bądź później w postaci zbiorczej). Składa się z codziennych wpisów, które mogą być opatrzone datą i informacją o miejscu powstania. Termin "dziennik" wywodzi się od łacińskiego wyrazu "diarium", oznaczającego początkowo codziennie porcje pokarmu, rozdawane np. żołnierzom. Później słowo to zaczęło oznaczać również zapiski codzienne.
Specyfika gatunku.
Od zwykłego zapisu wspomnień dziennik odróżnia się tym, że jest sporządzany na bieżąco, co w praktyce przejawia się zupełnie inną optyką – inne sprawy są uznawane za godne upamiętnienia i inaczej są przedstawiane. Taka forma spisywania zdarzeń powoduje też, że moment rozpoczęcia utworu i jego zakończenia są zależne od woli autora – może je rozpocząć i zakończyć w dowolnym momencie. Istotną cechą dziennika jest także to, że kolejne wpisy nie muszą być powiązane tematycznie, a opisywane sytuacje i problemy nie muszą uzyskiwać kontynuacji czy rozstrzygnięcia w obrębie utworu; dzienniki pozbawione są też z góry ustalonego planu kompozycji. Dzienniki mogą być po prostu relacją z codziennych zdarzeń, lirycznymi zapiskami uczuć i emocji, formą refleksji na tematy polityczne, społeczne itp. Dzienniki charakteryzują się zazwyczaj dużą różnorodnością tematyczną; bardzo rzadko dominuje w nich jedna tematyka. Dzienniki mogą być skoncentrowane na sprawach zewnętrznych wobec autora (tzw. dziennik zewnętrzny) lub na jego emocjach i przeżyciach (tzw. dziennik intymny). Dzienniki intymne mogą być przeznaczone do lektury tylko przez autora lub krąg osób mu bliskich, ale mogą być też przeznaczone do publikacji. Pierwszym autorem, który opublikował swój dziennik był André Gide w 1938. Odmianą dziennika jest również dziennik podróży, stanowiący spisywaną na bieżąco relację z odbytej wyprawy.
Twórcy.
Dzienniki tworzyli m.in. Faustyna Kowalska ("Dzienniczek"), Stefan Żeromski, André Gide, Witold Gombrowicz, Gustaw Herling-Grudziński ("Dziennik pisany nocą"), Charles Baudelaire, Albert Camus, Leopold Tyrmand ("Dziennik 1954"), Sławomir Mrożek, Salvador Dalí, Jarosław Iwaszkiewicz, Zofia Nałkowska i Maria Dąbrowska.

</doc>
<doc id="152862" url="https://pl.wikipedia.org/wiki?curid=152862" title="SAN">
SAN



</doc>
<doc id="152863" url="https://pl.wikipedia.org/wiki?curid=152863" title="Mieszczaństwo">
Mieszczaństwo

Mieszczaństwo – stan społeczny składający się z obywateli miast (łac. "cives"), czyli osób wolnych, podlegających prawu miejskiemu, uformowany w średniowieczu. Po upadku monarchii stanowej klasa społeczna, nazywana częściej burżuazją (z fr. "bourgeoisie" – mieszkańcy miast); rzadziej mieszczaństwem nazywa się ogół mieszkańców miast. Ze względu na ideologiczne pejoratywne nacechowanie pojęć „mieszczaństwo” i „burżuazja” współczesna socjologia używa chętniej i częściej określenia klasa średnia.
Stopniowo wśród mieszczaństwa kształtowała się bogata warstwa, zajmująca się bankowością i zamorskim handlem, zrzeszona w gildiach i kompaniach handlowych, z której powstaniem wiąże się początek kapitalizmu.
Mieszczaństwo w Polsce.
Stan mieszczański w Polsce uformował się w XIII wieku w związku z powstawaniem średniowiecznych miast rządzących się odrębnym prawem. Mieszczanie uzyskiwali od feudalnych władców prawa samorządowe i inne przywileje. Mieszczaninem była wyłącznie osoba posiadająca prawa miejskie (a nie każda osoba mieszkająca w mieście). By spełnić warunki przyjęcia do tego prawa, należało najpierw nabyć obywatelstwo miejskie pod określonymi prawem warunkami uregulowanymi w przepisach miejskich tzw. wilkierzach (kodeksach prawa miejskiego), ordynacjach rady miasta oraz edyktach, niekiedy bardzo surowych.
Jako warunki przyjęcia stawiano m.in. urodzenie z legalnego związku, przedstawienie władzom miejskim dwóch zamożnych miejscowych protektorów (polecających) oraz złożenie uroczystego zobowiązania do przestrzegania obowiązujących praw i dostosowania się do rozporządzeń władz miejskich.
Przepisy miejskie w zależności od tradycji nakazywały również w określonym terminie nabycie w mieście nieruchomości oraz uregulowanie stosownych opłat do kasy miejskiej.
Osoba, która uzyskała akceptację władz miejskich, składała przysięgę i była następnie wpisana do księgi przyjęć prawa miejskiego (łac. "album civile").
Uzyskanie przyjęcia do prawa miejskiego dawało wiele korzyści – umożliwiało m.in. wolne prowadzenie działalności gospodarczej, dawało czynne i bierne prawo wyborcze do władz miejskich, członkostwo w bractwach kupieckich i cechach rzemieślniczych.
Od końca XVI wieku w większości miast w Polsce warunkiem uzyskania przyjęcia do prawa miejskiego było wyznawanie religii rzymskokatolickiej przez osobę starającą się o takie przyjęcie.
Mieszczaństwo zajmowało pośrednie położenie między wyższym stanem – rycerstwem i niżej położonym chłopstwem.
Składało się głównie z kupców i zrzeszonych w cechach rzemieślników. Jednocześnie podlegało silnej społecznej i majątkowej stratyfikacji na bogaty patrycjat i uboższe pospólstwo. Z mieszczaństwa najczęściej wyłączano rządzących się odrębnymi prawami i niepodlegających władzy rad miejskich Żydów, a także duchownych. Również nie był zaliczany do mieszczaństwa mieszkający w miastach, ale nieposiadający praw plebs. W Polsce ludność pochodzenia ruskiego mogła się starać o przyjęcie do prawa miejskiego dopiero po roku 1724.
Sytuacja polskich mieszczan zamieszkujących miasta prywatne w wielu przypadkach nie różniła się zbytnio od sytuacji mieszkańców prywatnych wsi. W świetle ówczesnego prawa mieszczanie byli tytułowani jako poddani pana miasta. Ich wolność i obywatelstwo miejskie ograniczało się przede wszystkim do posiadania nieruchomości gruntowej w danym mieście i podleganiu pod sądy miejskie. Zaznaczyć trzeba, że nie chodziło jeszcze o wolność w oświeceniowym i liberalnym rozumieniu, a pewne przywileje jak prawo do organizowania się w cechy rzemieślnicze, gildie kupieckie, prawo targowe, wyłączność w wykonywaniu zawodu w obrębie feudalnej posiadłości itp. pod warunkiem wykonywania obowiązków względem dworu. W miastach prywatnych wielokrotnie pojawiał się obowiązek uiszczania daniny za możliwość osiedlenia się w mieście, ale także za możliwość jego opuszczenia. Panowie ziemscy bowiem, podobnie jak w przypadku ludności wiejskiej, stosowali różne ograniczenia również w stosunku do mieszczan, chcąc zatrzymać w swoim mieście rzemieślników i kupców, aby ci nie przenosili się do miast innych panów i nie pomnażali im bogactwa. Miasta polskie w pewnym stopniu niewiele różniły się od wsi. Wielu mieszczan oprócz rzemiosła trudniło się również rolnictwem. Istniało wiele miast prywatnych w których mieszczanie oprócz płacenia czynszu byli zobowiązani do szarwarku, a nawet świadczenia pańszczyzny na rzecz dworu.. Rzemieślnicy miejscy mieli obowiązek składania danin w pieniądzu, a także ze swoich wytworów oraz wykonywania prac dla dworu potrzebnych, związanych z danym rzemiosłem. Praca ich, podobnie jak chłopów, dzieliła się na pracę dla siebie i pańszczyznę dla pana. Np. miejscy tkacze, oprócz wykonywania materiałów dla potrzeb własnych i lokalnego rynku, mieli obowiązek wykonywania w swoich warsztatach pewnej ilość przędzy, albo tkanin dla właściciela miasta i jego dworu. Jedna cześć wytworów rzemieślników szła na potrzeby własne i gminy miejskiej (wymianę wewnętrzną), a druga na potrzeby dworu, trzecia zaś najmniejsza, nabywana przez kupców, szła na dalszą wymianę.

</doc>
<doc id="152864" url="https://pl.wikipedia.org/wiki?curid=152864" title="KWiU">
KWiU



</doc>
<doc id="152865" url="https://pl.wikipedia.org/wiki?curid=152865" title="Georg Ratzinger (1924–2020)">
Georg Ratzinger (1924–2020)

Georg Ratzinger (ur. 15 stycznia 1924 w Pleiskirchen, zm. 1 lipca 2020 w Ratyzbonie) – niemiecki duchowny katolicki, protonotariusz apostolski, dyrygent chórów kościelnych, starszy brat papieża Benedykta XVI.
Życiorys.
Od dzieciństwa interesował się muzyką i grał na organach kościelnych już jako 11-latek. Rozpoczął edukację muzyczną, ale przerwał ją w 1942 po wcieleniu do Wehrmachtu. Był ranny w czasie walk we Włoszech (1944). Po wojnie przebywał przez krótki czas w amerykańskim obozie jenieckim.
W styczniu 1946 wspólnie z młodszym bratem Josephem rozpoczął studia w seminarium archidiecezjalnym metropolii monachijsko-fryzygijskiej; bracia otrzymali wspólnie święcenia kapłańskie 29 czerwca 1951 z rąk kardynała Michaela von Faulhabera.
Georg Ratzinger kontynuował studia w dziedzinie muzyki kościelnej w Monachium. Po ich ukończeniu w 1957 został dyrygentem chóru w parafii w Traunstein. W lutym 1964 zastąpił zmarłego ks. Theobalda Schremsa na stanowisku dyrektora muzycznego katedry św. Piotra w Ratyzbonie i dyrygenta chóru katedralnego ("chorus master") Regensburger Domspatzen, zrzeszającego młodych śpiewaków. Wraz z chórem nagrywał płyty z dziełami muzyki kościelnej (m.in. J.S. Bacha) i odbywał tournée koncertowe po wielu krajach (USA, kraje skandynawskie, Kanada, Tajwan, Japonia, Irlandia, Polska, Węgry, Watykan), a także coroczne podróże z koncertami po Niemczech. Chór śpiewał m.in. w maju 1977 na konsekracji biskupiej Josepha Ratzingera, w 1978 w czasie wizyty w Niemczech królowej brytyjskiej Elżbiety II i w 1980 w czasie wizyty w Monachium Jana Pawła II.
Przeszedł na emeryturę z pracy z chórem w 1994, pozostał kanonikiem kapituły katedralnej w Ratyzbonie. Ponownie stał się obiektem zainteresowania mediów po wyborze brata na papieża w kwietniu 2005 roku.
Od 2010 roku ujawniane są przypadki molestowania i stosowania przemocy fizycznej wobec chórzystów Regensburger Domspatzen. W 2010 r. Ratzinger przyznał się do policzkowania chłopców. W chwilach gniewu miał policzkować młodych śpiewaków i nie reagować w podobnych przypadkach, kiedy sprawcami byli inni. Jednocześnie dawni chórzyści opisywali go jako człowieka życzliwego o ojcowskim charakterze – tyle że poza próbami. Jednak zajmowanie się tym po dekadach nazwał „głupotą”. Zaprzeczał jednak, jakoby wiedział o molestowaniu seksualnym.
W 2016 roku opublikowano raport dotyczący molestowania i przemocy fizycznej w chórze Regensburger Domspatzen w latach 1953–1992. Ratzinger zaprzeczał wówczas, że jako kierownik chóru wiedział o przemocy w chórze. Autor kolejnego raportu (opublikowanego w 2017 roku), adwokat Ulrich Weber, niezależny rzeczoznawca, zarzucił Ratzingerowi odwracanie oczu od przemocy fizycznej dokonywanej na dzieciach, nie ma jednak dowodów, że wiedział on także o wykorzystywaniu seksualnym dzieci. Biskupstwo Ratyzbony zareagowało na raport przyznaniem się do winy.
W 2019 roku opublikowane zostały wyniki analizy dotyczącej chóru Regensburger Domspatzen zleconej przez diecezję ratyzbońską. Analiza obejmowała lata 1945–1992. Według raportu, w czasie prób chóru Ratzinger łatwo wybuchał gniewem i stosował nadmierny rygor, którego następstwem były kary cielesne i psychicznie upokorzenia. Po próbach z kolei był otwarty na problemy chłopców. Ofiarami przemocy w ratyzbońskim chórze padło w całym badanym okresie co najmniej 500 uczniów. Jak poinformował biskup Voderholzer, za wyrządzone krzywdy wypłacono do tej pory prawie 3,8 mln euro. Ofiary otrzymały od 2,5 tys. do 25 tys. euro zadośćuczynienia.
Zmarł 1 lipca 2020 w wieku 96 lat w Ratyzbonie. Kilkanaście dni przed śmiercią odwiedził go młodszy brat, emerytowany papież Benedykt XVI. Jego ostatnie pożegnanie odbyło się 8 lipca 2020 na cmentarzu katolickim w Ratyzbonie gdzie pochowano go w grobie należącym do fundacji chóru katedralnego „Domspatzen”.
Wyróżnienia i odznaczenia.
Został uhonorowany tytułami papieskimi – kapelana (1967), prałata honorowego (1976) i infułata (1994).
W 1981 odznaczono go Krzyżem Wielkim Orderu Zasługi RFN.

</doc>
<doc id="152866" url="https://pl.wikipedia.org/wiki?curid=152866" title="KRŚT">
KRŚT



</doc>
<doc id="152868" url="https://pl.wikipedia.org/wiki?curid=152868" title="Systematyczny Wykaz Wyrobów">
Systematyczny Wykaz Wyrobów

Systematyczny Wykaz Wyrobów (SWW) – klasyfikacja wyrobów produkcji krajowej oraz pochodzących z importu, obejmuje surowce, półfabrykaty, wyroby finalne, zespoły i części (jeśli stanowią przedmiot obrotu). Wykaz zestawiony jest według układu branżowego Klasyfikacji Gospodarki Narodowej.
Budowa.
SWW był stosowany w statystyce i ewidencji w badaniach z zakresu:
Zgodnie z rozporządzeniem Rady Ministrów z dnia 18 marca 1997 roku z dniem 1 lipca 1997 roku SWW został zastąpiony przez PKWiU. Jedynie do celów poboru podatku VAT oraz podatku akcyzowego, utrzymano stosowanie SWW do końca 2002 roku.

</doc>
<doc id="152869" url="https://pl.wikipedia.org/wiki?curid=152869" title="SWW">
SWW



</doc>
<doc id="152871" url="https://pl.wikipedia.org/wiki?curid=152871" title="Polska Scalona Nomenklatura Towarowa Handlu Zagranicznego">
Polska Scalona Nomenklatura Towarowa Handlu Zagranicznego

Polska Scalona Nomenklatura Towarowa Handlu Zagranicznego (PCN) – została opracowana przez ścisłe wykorzystanie systemu Nomenklatury Scalonej (CN), stosowanej w krajach Unii Europejskiej, która stanowi rozwinięcie Zharmonizowanego Systemu Oznaczania i Kodowania Towarów (HS). Jest klasyfikacją sześciopoziomową. Pierwsze cztery poziomy klasyfikacyjne są powtórzeniem układu klasyfikacyjnego przyjętego w HS, pierwszych pięć poziomów stanowi powtórzenie CN, szóstym poziomem jest pozycja dziewięcioznakowa wprowadzona dla potrzeb krajowych. Pozycje niepodlegające podziałowi na poziomie krajowym uzupełniane są cyfrą 0.
Polska Scalona Nomenklatura Towarowa Handlu Zagranicznego (PCN) znajdowała zastosowanie w statystyce i ewidencji handlu zagranicznego oraz dla potrzeb celnych (Jednolity Dokument Administracyjny, Taryfa Celna).
Nomenklatura PCN obowiązywała od roku 1994 do 30 kwietnia 2004 roku. 

</doc>
<doc id="152875" url="https://pl.wikipedia.org/wiki?curid=152875" title="Peter Doherty">
Peter Doherty

Peter Charles Doherty (ur. 15 października 1940 koło Brisbane) – australijski immunolog, laureat Nagrody Nobla w dziedzinie fizjologii i medycyny w 1996 roku.
Obronił doktorat na Uniwersytecie w Edynburgu (Szkocja) w 1970. Od 1982 był profesorem patologii i pediatrii John Curtin School of Medical Research w Canberze; kontynuował pracę naukową w Stanach Zjednoczonych, od 1988 roku jest związany z Saint Jude Children's Research Hospital w Memphis.
Wspólnie z Rolfem Zinkernagelem odkrył mechanizm rozpoznawania komórek zakażonych wirusami i komórek nowotworowych przez system odpornościowy organizmu. Za odkrycia dotyczące pośredniczenia komórki w obronie immunologicznej organizmu obu uczonych uhonorowano w 1996 roku Nagrodą Nobla. Doherty został także laureatem Nagrody Laskera w 1995 roku oraz otrzymał tytuł Australijczyka Roku 1997, przyznawany przez specjalny komitet państwowy.

</doc>
<doc id="152876" url="https://pl.wikipedia.org/wiki?curid=152876" title="Epodpis">
Epodpis



</doc>
<doc id="152877" url="https://pl.wikipedia.org/wiki?curid=152877" title="Peter C. Doherty">
Peter C. Doherty



</doc>
<doc id="152878" url="https://pl.wikipedia.org/wiki?curid=152878" title="Wyspy Czagos">
Wyspy Czagos



</doc>
<doc id="152879" url="https://pl.wikipedia.org/wiki?curid=152879" title="Julien Green">
Julien Green

Julien Green (ur. 6 września 1900 w Paryżu, zm. 13 sierpnia 1998 w Paryżu) – francuski pisarz katolicki, pochodzenia amerykańskiego (pisał także w języku angielskim).
Debiutował tomem opowiadań "Le voyageur sur la terre" (1925). Był autorem powieści poruszających problemy psychologiczne, moralne i filozoficzne, a także dramatów i dzienników. Wprowadził do powieści francuskiej nowe rodzaje ekspresji, dla której motywami najcharakterystyczniejszymi są ciemne strony życia i postaci potępieńców. W swych pierwszych utworach dokonywał wnikliwej analizy konfliktów uczuciowych, gdzie dominował wpływ Freuda. Jego późniejsza twórczość odzwierciedla zwrot ku katolicyzmowi. Autor przedstawia w niej walkę dobra ze złem.
Członek Akademii Francuskiej od 1971 (zajął miejsce w Akademii noblisty Mauriaca). 

</doc>
<doc id="152881" url="https://pl.wikipedia.org/wiki?curid=152881" title="Magistrala adresowa">
Magistrala adresowa



</doc>
<doc id="152882" url="https://pl.wikipedia.org/wiki?curid=152882" title="Fordon (podatek)">
Fordon (podatek)

Fordon – dawniej podatek pobierany przy wpływaniu na Wisłę z jej lewych dopływów (m.in. z Brdy).
Od niego wzięła nazwę jedna z dzielnic Bydgoszczy, Fordon. Jego nazwa pochodzi od słów „furda”, „forda” oznaczających bród.

</doc>
<doc id="152883" url="https://pl.wikipedia.org/wiki?curid=152883" title="Fordon (Bydgoszcz)">
Fordon (Bydgoszcz)

Fordon – jednostka administracyjna (dzielnica) Bydgoszczy leżąca w Dolinie Fordońskiej nad Wisłą, licząca około 72 tys. mieszkańców (koniec 2014), do 1973 roku samodzielne miasto. Nazwa „"Fordon"” pochodzi od pobieranego kiedyś cła rzecznego. Jest to największa dzielnica Bydgoszczy pod względem powierzchni i liczby ludności.
Fordon uzyskał lokację miejską w 1382 roku na prawie chełmińskim, ponowioną następnie na prawie magdeburskim w 1424 roku.
Położenie.
Dzielnica Fordon usytuowana jest w północno-wschodniej części miasta Bydgoszczy i złożona zasadniczo z trzech jednostek urbanistycznych: Fordonu I (taras dolny część zachodnia), Fordonu II (taras dolny część wschodnia) oraz Fordonu – Górny Taras. Ostatnia z jednostek wraz ze Zboczem Fordońskim zaliczana jest niekiedy do tzw. Północnego Pasa Rekreacyjnego Bydgoszczy.
Dzielnica od zachodu sąsiaduje z Lasem Gdańskim, od południa z osiedlami: Brdyujście i Siernieczek. Granicą wschodnią i częściowo południową jest Wisła, która wraz z granicą północną pokrywa się z granicą terytorium administracyjnego Bydgoszczy.
Pod względem fizycznogeograficznym dzielnica Fordon należy do trzech makroregionów. W związku z tym środowisko przyrodniczo-geograficzne jest tu zróżnicowane na stosunkowo niewielkim obszarze. Część północno-zachodnia (górny taras) należy do Pojezierza Południowopomorskiego, mezoregionu Wysoczyzna Świecka i mikroregionów Zbocze Fordońskie i Wysoczyzna Osielska (90–95 m n.p.m.). Część północno-wschodnia (Pałcz, Łoskoń) należy do makroregionu Dolina Dolnej Wisły, mezoregionu Dolina Fordońska i mikroregionu Przełom Doliny Wisły. Pozostała część należy do makroregionu Pradolina Toruńsko-Eberswaldzka, mezoregionu Kotlina Toruńska i mikroregionu Miasto Bydgoszcz. Enklawa Mała Kępa na prawym brzegu Wisły należy do mikroregionu Łęgi Ostromeckie. Granicą makroregionów jest w części północnej 40–50 metrowe Zbocze Fordońskie z systemem malowniczych jarów i dolinek erozyjnych. Ciągnie się ono z zachodu na wschód, osiągając kulminację południowo-wschodnią na Górze Szybowników, po czym zakręca na północ, stanowiąc zachodnią krawędź Doliny Dolnej Wisły. Teren Fordonu znajduje się w obrębie trzech zasadniczych poziomów:
Wysoczyzna morenowa położona jest ok. 45 m wyżej od dolnego tarasu, na którym progami o wysokości od kilku do kilkunastu metrów oddzielone są poszczególne terasy dolinne. Godny uwagi jest m.in. „klifowy” brzeg Wisły o wysokości ok. 20 m ciągnący się na długości ok. 1 km od Brdyujścia poprzez Wyszogród do parku Milenijnego, który stanowi podmywaną przez Wisłę krawędź terasy IV, a także próg oddzielający terasy nadzalewowe III i IV, ciągnący się wzdłuż ul. Altanowej. Warto dodać, że terasy I i II położone wzdłuż Wisły na osiedlu Niecponie, Powiśle i Łoskoń, stanowiły jeszcze w I połowie XIX wieku teren koryta roztokowego Wisły, osuszony podczas regulacji rzeki i zabezpieczony wałem przeciwpowodziowym w latach 80. XX w. Teren dolnego tarasu wznosi się skokowo w kierunku południowo-zachodnim, gdzie znajduje się piaszczysta terasa pradolina, stanowiąca dno dawnej Pra-Wisły płynącej na zachód do Morza Północnego. Pokrywają ją piaski eoliczne przewiane podczas okresu subarktycznego po ostatnim zlodowaceniu.
W pobliżu zachodniej granicy Fordonu przebiega wododział Brdy. W związku z tym cieki z obszaru Fordonu zasilają Wisłę bezpośrednio lub pośrednio. Najwięcej z nich spływa z Wysoczyzny Osielskiej poprzez jary w Zboczu Fordońskim i następnie znika w piaskach dolnego tarasu, zasilając wody podziemne. Na osiedlu Powiśle i Łoskoń znajdują się starorzecza będące pozostałością dawnego koryta Wisły.
Historycznie w skład obecnej dzielnicy Fordon wchodzą obszary przyłączone do Bydgoszczy w 1920, 1973 i 1977 roku. Zachodnie rubieże obecnego Fordonu to północna część gminy Fordonek (między ul. Jasiniecką, Fordońską, Korfantego) wcielonej do miasta Bydgoszczy w 1920 roku. Centralna i południowa część dzielnicy przylegająca do Wisły wraz z Fordonem lokacyjnym to obszar Fordon – dolny taras (830 ha) włączony 1 stycznia 1973 roku. Północna część dzielnicy Fordon składa się z czterech obszarów włączonych do Bydgoszczy 1 sierpnia 1977 roku: zachodniej części wsi Czarnówko (620 ha), wsi Mariampol (674 ha, obecny górny taras), fragmentu terytorium wsi Jarużyn (47 ha) oraz wsi Łoskoń (843 ha). Należy zaznaczyć, że w skład dzielnicy Fordon wchodzi również enklawa Mała Kępa (5,5 ha) leżąca na prawym brzegu Wisły, która nawiązuje do dawnego Zawiśla (199 ha) – terenu po wschodniej stronie zakola Wisły należącego do Bydgoszczy w latach 1920–1939 i 1945–1954. Małą Kępę włączono do terytorium Bydgoszczy w 1973 roku.
Ludność.
W 1970 roku Stary Fordon zamieszkiwało 8,7 tys. osób. 20 lat później, w 1990 roku Stary i Nowy Fordon, zasiedlony nowymi mieszkańcami wprowadzającymi się do sukcesywnie oddawanych bloków mieszkalnych – liczył 53 tys. osób. Liczba mieszkańców wzrastała do 1998 roku, kiedy odnotowano 71 tys. osób, po czym zaczęła nieznacznie spadać. W 2007 roku Fordon liczył 69,2 tys. Od tego czasu rozpoczął się ponowny wzrost, co wiązać należy z rozwojem budownictwa mieszkaniowego zwłaszcza na osiedlach: Zofin, Pałcz, Nad Wisłą, Akademickim oraz Eskulapa. W 2014 roku dzielnicę Fordon zamieszkiwało 71,85 tys. osób. Niemal wszyscy mieszkańcy posiadają swoje domy na dolnym tarasie Fordonu, taras górny do 2012 roku pozostawał niezurbanizowany (z wyjątkiem dawnej wsi Mariampol).
Historia.
Miejscowość Wyszogród została wzmiankowana po raz pierwszy w 1113 roku w kronice Galla Anonima, w której opisał on zdobycie w 1112 roku Wyszogrodu przez Bolesława Krzywoustego. W ich wyniku gród został spalony, a jego odbudowa trwała wiele lat. Według pierwszego znanego dokumentu z 1145 roku właścicielem Wyszogrodu był Janusz Wojsławic z rodu Powałów. Wiadomo, że za czasów Powałów funkcjonował targ, karczmy i komora celna. Erygowano też parafię wyszogrodzką. W tym czasie był to ważny gród obronny na południu Pomorza Gdańskiego, strzegący przeprawy przez Wisłę. W 1242 roku książę kujawski Kazimierz Konradowic zbrojnie, przy pomocy wojsk krzyżackich, przejął kasztelanię wyszogrodzką. Podczas rozbicia dzielnicowego gród przez krótki czas był stolicą księstwa wyszogrodzko-bydgoskiego. Przez następne lata kasztelania wielokrotnie zmieniała swoją przynależność, by wreszcie w 1296 roku za sprawą Władysława Łokietka, zostać włączoną do księstwa inowrocławskiego. Z uwagi na duże znaczenie strategiczne, 12 maja 1330 roku gród został – rzekomo w odwecie za liczne napady – zaatakowany przez Krzyżaków pod wodzą komtura ziemi chełmińskiej Ottona von Lauterberga. W bitwie zginęła 200-osobowa załoga, a twierdza została spalona i doszczętnie zburzona. Mieszkańcom Wyszogrodu nakazano się przenieść w inne miejsce, 2 km na północny wschód.
21 października 1382 roku książę Władysław Opolczyk ulokował miasto na prawie chełmińskim w obecnym miejscu. W dniu 3 lipca 1424 roku król Władysław Jagiełło wydał nowy przywilej lokacyjny na prawie magdeburskim, używając po raz pierwszy obecną nazwę Fordon. W roku 1600 ówczesny proboszcz Baltazar Miaskowski wzniósł murowany kościół rzymskokatolicki pod wezwaniem św. Mikołaja. Około 1617 roku miasto doszczętnie zniszczył ogromny pożar, do tego stopnia, że król zwolnił mieszczan od płacenia podatków. W 1656 roku całkowitą zagładę przyniósł miastu potop szwedzki. Szwedzi spalili miasto. Rozmiar zniszczeń był tak wielki, że ludność nie była w stanie odbudować swych domostw. W 1665 roku podjęto decyzję o odbudowie kościoła. W mieście mieszkało wielu Żydów, z tego powodu w roku 1699 zbudowano nową synagogę (poprzednia została zniszczona podczas potopu szwedzkiego). Początek XVIII w. przyniósł największe zniszczenia dla Fordonu. Wojna północna przyczyniła się do wyludnienia miasta, ponadto wielokrotne pożary, a także powódź spowodowały, że w 1726 roku pisano o Fordonie jako o „ubogim miasteczku”.
Zabór pruski.
5 grudnia 1772 roku – w wyniku pierwszego zaboru pruskiego – Fordon znalazł się pod panowaniem Prus. Po niedługim czasie miasto wcielono do Księstwa Warszawskiego, a 6 czerwca 1812 roku w pobliżu odpoczywał wraz ze swoim wojskiem cesarz Napoleon Bonaparte. W 1831 spośród 2 tys. mieszkańców Fordonu prawie 1,5 tys. stanowili Żydzi. W 1853 roku w byłym budynku komory celnej utworzono dom poprawczy (późniejsze więzienie) dla kobiet. W 1859 roku powstała Ochotnicza Straż Pożarna, dla której w 1909 roku wybudowano remizę. W latach 1877–1879 wybudowano kościół ewangelicki pod wezwaniem św. Jana. Koniec XIX w. i początek XX w. to epoka rozwoju przemysłu. W tym czasie powstało wiele przedsiębiorstw i fabryk, m.in. tartak (1889 r.), cegielnia (1889 r., rozebrana w lipcu 2014), fabryka papy dachowej (1895 r.) i wiele innych. W latach 1891–1893 wybudowano most fordoński według projektu prof. Georga Christopha Mehrtensa. Koszt jego budowy wyniósł 10 mln marek w złocie.
W odrodzonej Polsce.
20 stycznia 1920 roku miasto zostało uroczyście przejęte przez władze polskie. W okresie międzywojennym w mieście istniała szkoła szybowcowa i lotnisko dla szybowców. W 1927 mieszkańcy miasteczka mogli obserwować statek, którym przewożono na Wawel zwłoki Juliusza Słowackiego. We wrześniu 1939 roku miasto zostało włączone do Trzeciej Rzeszy. Podczas II wojny światowej w Dolinie Śmierci na fordońskich „górkach” Niemcy wymordowali kilka tysięcy mieszkańców Bydgoszczy i Fordonu, co upamiętniają pomnik i groby ofiar. 26 stycznia 1945 roku cofające się wojska niemieckie zniszczyły fordoński most, a następnego dnia Fordon został wyzwolony spod okupacji hitlerowskiej. W I połowie 1945 w mieście sformowano 47 pułk piechoty, wchodzący w skład 14 Dywizji Piechoty. W 1949 roku do granic miasta przyłączono północne wsie Pałcz i Łoskoń. W 1963 r. zorganizowano Fordońską Spółdzielnię Mieszkaniową, która do 1969 r. zbudowała 3 bloki, a do 1972 r. kolejne 6 bloków.
Przyłączenie do Bydgoszczy.
Koncepcja włączenia Fordonu do Bydgoszczy pojawiła się w związku z bliskim sąsiedztwem i szukaniem nowych terenów dla budownictwa mieszkalnego. Jeszcze w maju 1964 roku Wojewódzka Rada Narodowa w Bydgoszczy przyjęła uchwałę, według której scalenie obydwu ośrodków miałoby nastąpić w 1970 roku. W marcu 1968 roku odbyło się pierwsze z wielu zebrań i konsultacji Prezydium Miejskiej i Powiatowej Rady Narodowej w Bydgoszczy. W roku kolejnym podjęto decyzję o wybudowaniu na granicy Fordonu i Bydgoszczy Zespołu Szkół Wyższych – ATR, co miało przesądzić o połączeniu obu ośrodków. Początkowo radni z Fordonu sprzeciwiali się połączeniu obydwu miast, a swoją zgodę wyrazili dopiero w listopadzie 1972 roku. W dniu 8 grudnia 1972 roku podjęto uchwałę o przyłączeniu Fordonu do Bydgoszczy. Weszła ona w życie z dniem 1 stycznia 1973 roku. W chwili przyłączenia Fordon liczył 8500–8700 mieszkańców i zajmował obszar niespełna 840 ha. Prace przygotowawcze do połączenia obu miast prowadziła specjalna komisja obydwu miejskich rad narodowych, funkcjonująca dopiero od grudnia 1972. W efekcie połączenia Fordon uzyskał drugą (po linii 101) linię komunikacji miejskiej (65 – początkowo z ul. Wyścigowej), obniżenie cen wody oraz wysokości opłat najmu za lokale komunalne. Dopiero pod koniec 1973 roku kosztem 1 mln ówczesnych złotych obniżono stawki za połączenia telefoniczne (aż do tamtej pory taryfikowane jak za rozmowy międzymiastowe). Połączenie obydwu miast spowodowało również konieczność przemianowania aż 51 nazw ulic, dublujących się z nazwami ulic w Bydgoszczy.
Początkowy projekt dzielnicy przewidywał zabudowę zarówno dolnego, jak i górnego tarasu Fordonu dla 150 tys. mieszkańców oraz budowę linii tramwajowej i nowego Kanału Bydgoskiego w okolicach obecnej ulicy Twardzickiego. Plany zostały okrojone z powodu kryzysu ekonomicznego. Wznoszenie nowych osiedli rozpoczęło się w 1981 roku. W połowie lat 90. w dzielnicy ukończono następujące osiedla, podzielone według Fordońskiej Spółdzielni Mieszkaniowej: Bohaterów (1981–1985; 6,5 tys. mieszk.), Bajka (od 1983; 7 tys.), Szybowników (od 1985; 7 tys.) i Przylesie (od 1985; 8,5 tys.) oraz wybudowane nowym systemem budowlanym Tatrzańskie (1988–1992; 8,5 tys.) i Niepodległości (1,5 tys.). Osiedle Nad Wisłą stanowi kontynuację osiedla o tej samej nazwie wybudowanego w latach 60. XX wieku.
III Rzeczpospolita.
W roku 2014 przystąpiono do budowy linii tramwajowej łączącej Fordon z centrum miasta (oddanej do użytku 16 stycznia 2016), a w 2015 – ul. Wyzwolenia w obrębie Starego Fordonu. W latach 2016–2018 przewidywano remonty ulic Bydgoskiej, Promenada, Zakładowej, Frycza-Modrzewskiego, fragmentów ulic Nad Wisłą, Filomatów, Rybaki i Kapeluszników, wydłużenie ul. Ordynackiej od Sikorskiego do Cierpickiej oraz budowę parkingu przy ul. Rybaki. Ponadto planowane jest stworzenie chodnika i drogi rowerowej na ul. Promenada oraz ścieżek wzdłuż nabrzeża z małą architekturą (ławki, kosze, stojaki rowerowe, siłownie plenerowe), a także budowa niewielkiego portu na bulwarach, na przedłużeniu ul. Frycza-Modrzewskiego. Na umocnionym nasypie u podnóża skarpy przewidywana jest także promenada wzdłuż Wisły do ul. Rybaki o szerokości co najmniej 6,5 m, przechodząca następnie w ścieżkę na wale przeciwpowodziowym. Przewidziane koszty rewitalizacji szacowano na 50 mln zł, ale ostatecznie prace podjęto dopiero w 2019 roku, kiedy przeprowadzono remont ulic Mącznej, Piekary, Rakowej, Góralskiej, Przy Bóżnicy oraz Rynek. Również w 2019 nowej nawierzchni doczekała się ul. Bydgoska, którą oddano do użytku 22 sierpnia. W końcu września 2019 ogłoszono z kolei przetarg na rewitalizację Rynku w trybie „projektuj i buduj” (szacunkowa wartość zamówienia 4,75 mln zł), przewidujący zwiększenie udziału zieleni, nawierzchnię z kamiennej kostki (z dawnym herbem miasta), instalację eleganckiego oświetlenia i fontanny. Złożone oferty opiewały na kwoty od 6,56 mln zł do 9,89 mln zł, co znacząco przekroczyło zakładany kosztorys (4,75 mln zł, z możliwością zwiększenia do 6,7 mln zł) i stało się przyczyną unieważnienia postępowania w styczniu 2020 i ogłoszenia kolejnego przetargu miesiąc później. W jego efekcie doszło do wyboru wykonawcy (Steinbudex J.M) za kwotę 7,38 mln zł, wobec zakładanego pierwotnie przez miasto budżetu w wysokości niespełna 6,52 mln zł. Budowę nabrzeży nad Wisłą rozpoczęto w grudniu 2020, a przetarg na przebudowę ulic Promenada, Filomatów, Zakładowa, Frycza-Modrzewskiego, Kapeluszników i północnej części ul. Rybaki, wraz z zagospodarowaniem terenów zielonych nad Wisłą i budową tam placu zabaw, boiska do siatkówki, ścianki wspinaczkowej, skateparku i toru rowerowego, rozstrzygnięto dopiero w 2021, powierzając 5 marca 2021 realizację tego wartego 25 mln zł zadania firmie Strabag, z 2-letnim terminem realizacji. Wymagało to zwiększenia budżetu na inwestycję o 3,4 mln zł.
W ramach przebudowy fordońskiego Rynku, 16 sierpnia 2021 znajdujący się tu pomnik został przesunięty o 14 metrów w kierunku kościoła. Na obszarze Rynku przeprowadzono prace archeologiczne, odkrywając pochówki znajdujące się w miejscu funkcjonującego do 1782 r. cmentarza przykościelnego z przełomu XIV i XV wieku i znajdującej się tu niegdyś drewnianej kaplicy, a także grób skrzynkowy (popielnicowy). Odrestaurowany Rynek oddano do użytku 3 czerwca 2022, a więc z półrocznym opóźnieniem względem planowanego w umowie terminu 19 listopada 2021.
W II dekadzie na obszarze dzielnicy powstało kilka murali, wykonanych m.in. przez więźniów i bezdomnych. Mieszkańcy schroniska przy ul. Fordońskiej na betonowym ogrodzeniu namalowali pod okiem artystów własne twarze, natomiast więźniowie na ścianie budynku przy ul. Bora-Komorowskiego umieścili rybaka, łowiącego, a następnie wypuszczającego rybę. Swój projekt nazwali "Płynąć do wolności".
17 kwietnia 2019 po godz. 15:00 na fordońskich górkach, w okolicy Doliny Śmierci, doszło do pożaru 29 ha lasów. Słup dymu był widoczny z odległości kilkudziesięciu kilometrów. Z ogniem walczyło niemal 100 strażaków (26 zastępów), a do akcji gaśniczej użyto samolotu Dromader. 30 czerwca 2019 doszło do kolejnego pożaru lasu, tym razem między Centrum Onkologii a osiedlem Eskulapa.
Rekreacja.
Dzielnica Fordon obfituje w tereny zielone. Stanowią one jedną trzecią całej powierzchni jednostki. Na całym obszarze Fordonu uwzględniającym dolny i górny taras znajduje się 28,5 ha terenów zieleni urządzonej i 1007,9 ha zieleni nieurządzonej. Większość zieleni utrzymywanej przez służby miejskie znajduje się w centralnej części dzielnicy: Są to m.in. park Milenijny nad Wisłą, skwer przy ul. Andersa, park leśny przy ul. Skarżyńskiego, skwery w Starym Fordonie oraz Dolina Śmierci.
Duże obszary zieleni nieurządzonej o funkcji krajobrazowej i ochronnej zlokalizowane są na górnym tarasie Fordonu (ponad 500 ha), w pobliżu ul. Rejewskiego oraz nad Wisłą. Ofertę środowiskową uzupełniają lasy, rozmieszczone enklawami na dolnym tarasie, wzdłuż Zbocza Fordońskiego oraz otaczające dzielnicę od północy (Las Jastrzębie) i zachodu (Las Gdański). Charakter grądu, z przewagą dębu ma Las Jarużyński, położony w północnej części Fordonu (Zofin, Mariampol, Jarużyn). W rejonie Strzelec i Gądcza zbocze Doliny Wisły porastają buczyny, a miejscami spotyka się jaskinie.
Na terenie dzielnicy znajdują się trzy duże kompleksy przyrodniczo-rekreacyjne, potencjalnie o znaczeniu ogólnomiejskim:
Miejskie plany zagospodarowania terenu zmierzają do utworzenia na terenie Fordonu kilku parków osiedlowych, które byłyby miejscem pierwszego kontaktu rekreacyjnego dla mieszkańców: terenu u zbiegu ulic: Andersa i Akademickiej, przy ul. Generała Augusta Fieldorfa „Nila” oraz między ulicami Andersa i Wyzwolenia.
W 2018 nieopodal dawnej pętli autobusowej Mariampol, między ul. Wyzwolenia a stadniną koni i w pobliżu przystanku tramwajowego Łoskoń powstała trasa spacerowa o długości 1 km, przypominająca historię czterech dawnych wsi, które istniały przed przyłączeniem tych terenów do Bydgoszczy: Mariampola, Zofina, Pałcza i Łoskonia. Atrakcja powstała w ramach Bydgoskiego Budżetu Obywatelskiego.
W początku 2021 przy ul. Hallera ze środków budżetu obywatelskiego powstała minitężnia solankowa.
Obiekty sportowe.
Na terenie dzielnicy Fordon w 2012 roku znajdowały się następujące obiekty sportowe:
W ramach rozwoju Bydgoskiego Węzła Wodnego w Starym Fordonie nad Wisłą planowana jest budowa bulwarów, przystani i przystanku Tramwaju Wodnego.
Drogi rowerowe.
Dzielnica posiada ścieżki rowerowe biegnące m.in. wzdłuż ul. Fordońskiej, Rejewskiego, Akademickiej, Lewińskiego, Twardzickiego, Wyzwolenia. Oddana do użytku w 2011 roku droga rowerowa łączy Fordon z Leśnym Parkiem Kultury i Wypoczynku w Myślęcinku. Studium transportowe Bydgoszczy przewiduje rozbudowę dróg rowerowych m.in. wzdłuż ul. Andersa, Bora-Komorowskiego, Wyszogrodzkiej, Skarżyńskiego, Cechowej. Wzdłuż brzegu toru regatowego oraz Wisły planowana jest budowa ścieżki rowerowej łączącej Stare Miasto z Fordonem. Przystankiem tej trasy jest m.in. grodzisko Wyszogród. Jej przedłużeniem jest szlak pieszo-rowerowy urządzony na koronie wałów przeciwpowodziowych w Fordonie, który umożliwia obserwację, a także bezpośrednią eksplorację zachodniego nabrzeża Wisły.
Szlaki turystyczne.
Przez Fordon przebiega kilka znakowanych pieszych szlaków turystycznych. Pierwszym z nich jest szlak „Nadwiślański” prowadzący przez Las Gdański i górny taras w kierunku Świecia. Kolejny szlak turystyczny „im. Jeremiego Przybory” prowadzi wzdłuż Zbocza Fordońskiego od Myślęcinka do Mariampola. Inny rozpoczynający się w Fordonie szlak „Turystów pieszych TALK” prowadzi do Gościeradza.
Wzdłuż ul. Fordońskiej przebiega rowerowy szlak turystyczny Bydgoszcz-Toruń. Częściowo pokrywa się z nim szlak rowerowy „Dookoła Doliny Dolnej Wisły”, który biegnie ponadto wzdłuż ul. Twardzickiego. Kolejny szlak „Po Dolinie Wisły” wytyczono przez górny taras Fordonu i ul. Jasiniecką.
Tereny chronione.
Około połowa powierzchni dzielnicy Fordon leży w strefie obszarów przyrodniczo chronionych. Dotyczy to Zbocza Fordońskiego, które należy do Zespołu Parków Krajobrazowych Chełmińskiego i Nadwiślańskiego oraz górnego tarasu i dolnej części Zbocza Fordońskiego, należącego do Obszaru Chronionego Krajobrazu Północnego Pasa Rekreacyjnego Miasta Bydgoszczy.
Tereny zalewowe nad Wisłą włączone są do obszarów Natura 2000: Dolina Dolnej Wisły (obszar specjalnej ochrony ptaków) oraz Solecka Dolina Wisły.
W Fordonie znajduje się ponadto wiele pomników przyrody. Są to m.in. głaz narzutowy w pobliżu ul. Rejewskiego, dęby szypułkowe przy ul. Pod Skarpą, topole czarne w parku Milenijnym. Jedyny w swoim rodzaju jest Dąb Napoleona rosnący na Zboczu Fordońskim, którego wspominał Jeremi Przybora spędzający młodzieńcze lata w Fordonie. 13 września 2017 w rejonie planowanego Parku Akademickiego przy ul. Rejewskiego utworzono użytek ekologiczny.
Podział na osiedla.
Dzielnica Fordon podzielona jest na następujące osiedla (z zachodu na wschód):
Niekiedy w skład szeroko pojętego Fordonu zalicza się również jednostkę urbanistyczną Brdyujście. Inwestorzy prywatni używają ponadto nazw handlowych, nie zatwierdzonych urzędowo, np. Osiedle Uniwersyteckie lub Osiedle Olimpijczyków.
Komunikacja.
Przez Fordon przejeżdżają linie autobusowe w następujących relacjach:
Linie autobusowe
Dzienne:
Nocne:
16 stycznia 2016 r. uruchomiono linię tramwajową do Fordonu. Na terenie Fordonu znajdują się 3 pętle tramwajowe:
Przez Fordon przejeżdżają 4 linie tramwajowe w następujących relacjach:
Przy ulicy Fordońskiej znajduje się kilka przystanków komunikacji międzymiastowej, skąd mieszkańcy dzielnicy Fordon mogą korzystać, docierając do Torunia, Unisławia, Warszawy itp.

</doc>
<doc id="152884" url="https://pl.wikipedia.org/wiki?curid=152884" title="Narzaz">
Narzaz



</doc>
<doc id="152885" url="https://pl.wikipedia.org/wiki?curid=152885" title="Podworowe">
Podworowe

Podworowe – w średniowiecznej Polsce danina prawa książęcego, uiszczana do XIII-XIV wieku. Było pobierane w różnych postaciach, np. miodu, zboża, barana, krowy. Zanikło wraz z upowszechnieniem się immunitetu.

</doc>
<doc id="152886" url="https://pl.wikipedia.org/wiki?curid=152886" title="Bazylejska wieża targowa">
Bazylejska wieża targowa

Wieża targowa w Bazylei (niem. "Messeturm Basel") – wysoka na 105 m i licząca 31 pięter jest najwyższym posiadającym pomieszczenia mieszkalne budynkiem Szwajcarii. Została zaprojektowana przez biuro "Architektengemeinschaft Morger &amp; Degelo" i zbudowana od lipca 2001 do października 2003.
Wieża stoi na placu Targowym ("Messeplatz") na terenie targów bazylejskich. W czasie targów część budynku używana jest jako centrum prasowe. Oprócz pomieszczeń biurowych w wieży jest restauracja, hotel czterogwiazdkowy oraz bar widokowy na 31. piętrze.
Inny budynek zwany "wieżą targową" znajduje się we Frankfurcie nad Menem: Frankfurcka wieża targowa.

</doc>
<doc id="152889" url="https://pl.wikipedia.org/wiki?curid=152889" title="Wyspy Crozeta">
Wyspy Crozeta

Wyspy Crozeta (fr. "Îles Crozet") – archipelag położony w południowej części Oceanu Indyjskiego, stanowi część Francuskich Terytoriów Południowych. Wyspy odkrył kpt. Marc-Joseph Marion du Fresne w 1772 roku.
Archipelag dzieli się na dwie grupy wysp, położone w odległości ok. 60 mil morskich:
Grupa zachodnia:
Grupa wschodnia:
Najwyższy szczyt, Pic Marion-Dufresne na wyspie Île de l'Est, sięga 1090 m n.p.m.. Na jednej z wysp znajduje się stacja badawcza Alfred Faure nazwana tak na cześć pierwszego szefa wysp.

</doc>
<doc id="152890" url="https://pl.wikipedia.org/wiki?curid=152890" title="Pomniki przyrody w powiecie grodziskim">
Pomniki przyrody w powiecie grodziskim

Na terenie powiatu grodziskiego w województwie mazowieckim znajdują się następujące pomniki przyrody:
gmina Milanówek.
szczegółowy wykaz w oddzielnym artykule Pomniki przyrody w Milanówku

</doc>
<doc id="152892" url="https://pl.wikipedia.org/wiki?curid=152892" title="José Ortega y Gasset">
José Ortega y Gasset

José Ortega y Gasset (ur. 9 maja 1883 w Madrycie, zm. 18 października 1955 tamże) – filozof i eseista hiszpański.
Życiorys.
Ortega y Gasset był synem José Ortega Munilla i Dolores Gasset Chinchilla, córki redaktora liberalnej gazety "El Imparcial". Uczył się u jezuitów w Maladze, a następnie krótko u Miguela de Unamuno w Salamance. Potem podjął w Madrycie studia prawnicze i filozoficzne, które ukończył w 1904 r. z tytułem doktorskim uzyskanym za rozprawę "Groza wieku tysięcznego". Dalsza kariera potoczyła się wyjątkowo szybko. Podjął współpracę z pismem "II Imparcial", założonym przez jego dziadka, a w roku następnym udał się na wędrówkę do Niemiec, gdzie studiował na uczelniach w Lipsku, Berlinie i Marburgu. To wywarło na niego największy wpływ. Ortega powiedział później, że przeżył w Marburgu decydujące lata swojej młodości, znalazł bowiem warunki do rozwijania własnych zdolności, a także mistrzów, którzy stali się jego przewodnikami po filozofii. Byli to przede wszystkim Hermann Cohen, Paul Natorp i Georg Simmel. Pod ich wpływem, z którego miał wyzwolić dopiero po latach, stał się neokantystą. Po powrocie do Hiszpanii został profesorem logiki w Wyższej Szkole Nauczycielskiej (Escuela Superior del Magisterio), a w 1910 r. otrzymał, mając 27 lat, katedrę metafizyki na uniwersytecie w Madrycie. W tymże roku opublikował też jeden z najgłośniejszych swoich esejów, "Adam w raju".
Jego działalność stanowiła także wyzwanie wobec tradycyjnej filozofii panującej na uczelniach Hiszpanii, przede wszystkim wobec spirytualizmu Krauzowskiego, który w połączeniu z wpływami Kościoła zamienił się w scholastyczne moralizatorstwo.
W dążeniu do całościowego spojrzenia tkwi zapewne źródło filozofii Ortegi y Gasseta, zwanej racjowitalizmem, która opiera się na dwóch kamieniach węgielnych: na przekonaniu, że istnieje tylko racjonalny sposób poznania rzeczy, i po drugie na tym, że problem życia, w którym nasze własne, jednostkowe życie jest tylko fragmentem. Była to więc owa hiszpańskość przełożona na język filozofii. Pisze wiele, w 1911 r. studia o Freudzie, w 1913 r. o ideałach Husserla, w 1917 r. o Schelerze, następnie wnikliwie rozprawy o Goethem, Kancie, w 1933 r. o Diltheyu. Dużo tłumaczył i sam organizował działalność translatorską i wydawniczą dzięki pismom jakie zakładał, i seriom wydawniczym, którymi kierował (sławna "„Biblioteca de ideas del Siglo XX”").
W okresie dyktatury de Rivery Ortega y Gasset nie krył swoich republikańskich przekonań, zwalczał faszyzm wykorzystując swój wielki, rzeczywisty autorytet. Został członkiem Kortezów, ale po wojnie domowej wyjechał na emigrację. Przebywał w Holandii, Argentynie, Francji, i Portugalii. W czasie tych wędrówek pisze między innymi prace: "„Historia jako system”" (1941) i "„Schemat kryzysu”". W 1946 r. powrócił do Hiszpanii, ale nie skorzystał z propozycji objęcia katedry uniwersyteckiej i poświęcił się całkowicie twórczości naukowej. Wiele rozpraw powstałych w tym czasie ukazało się dopiero po jego śmierci.
Zmarł w październiku 1955 roku.

</doc>
<doc id="152899" url="https://pl.wikipedia.org/wiki?curid=152899" title="Chelmsford">
Chelmsford

Chelmsford – miasto w południowo-wschodniej Anglii (Wielka Brytania), ośrodek administracyjny hrabstwa Essex i dystryktu Chelmsford. Przez miasto przepływa rzeka Chelmer. Miasto znajduje się 42 km na północny wschód od Londynu, w przybliżeniu, w połowie drogi do Colchester. Znajduje się w okręgu wyborczym Chelmsford. Chelmsford jest siedzibą diecezji Chelmsford i posiada najmniejszą katedrę w Wielkiej Brytanii. John Dee, tłumacz Euklidesa na język angielski, uczył się w szkole katedralnej w XVI wieku. Chelmsford jest także siedzibą części "Anglia Ruskin University" i "King Edward VI Grammar School".
Populacja.
W 2001 roku miasto liczyło 99 962 mieszkańców.
Transport.
Około 10 000 dojeżdżających do Londynu dziennie osób, czyni Chelmsford jedną z najbardziej zatłoczonych stacji kolejowych w Wielkiej Brytanii (najbardziej zatłoczona jest stacja kolejowa w Clapham Junction).
Trasa A12 z Londynu, niegdyś zbudowana przez Rzymian by połączyć Londyn z Colchester, przechodziła kiedyś przez miasto, ale teraz została skierowana wokół niego.
Przemysł.
Chelmsford jest ważnym ośrodkiem przemysłowym od XIX wieku. W 1878 stało się siedzibą pierwszych brytyjskich zakładów elektrotechnicznych i pierwszej fabryki łożysk kulkowych (1898).
W 1898 Guglielmo Marconi, "ojciec radia", otworzył pierwszą na świecie „bezprzewodową” fabrykę na Hall Street, zatrudniając około 50 pracowników. Z tego powodu Chelmsford uznawane jest za "miejsce narodzin radia", i takie zdanie można zobaczyć na znaku administracyjnym przy wjeździe do miasta. W 1920 fabryka była miejscem pierwszych oficjalnych reklam radia w Wielkiej Brytanii, jedna z nich była z Dame Nellie Melba.
Interesujące miejsca.
Interesującymi miejscami znajdującymi się na terenie hrabstwa jest Writtle, jedno z możliwych miejsc narodzin Roberta Bruce’a, króla Szkocji, oraz Pleshey, gdzie znajdują się ruiny jednego z ważniejszych zamków opisanych w sztuce Szekspira "Ryszard II".
Hylands House i Park na zachodnich obrzeżach miasta są dawnymi rezydencjami wiejskimi, ocalonymi przed zaniedbaniem, należącymi teraz do gminy. Są one otwarte dla publiczności i w ostatnich latach są miejscem popularnych corocznych festiwali muzycznych, takich jak "Festival And The Chelmsford Spectacular". Zostały też wybrane jako miejsce dla 21. Międzynarodowego Zlotu Skautów w 2007 roku. Hylands House grał rolę amerykańskiego Białego Domu w filmie z 2004 – Chasing Liberty. W pobliżu jest także dawny pałac Palace of Bealieu.
W sferze miejsc interesujących znajdziecie Państwo również wystawę w centrum Highchelmsford, przy głównej ulicy miasta, poświęconą znanemu naukowcowi Marconiemu. Niewiele źródeł podaje fakt, iż ten odkrywca i założyciel znanej dziś firmy rozpoczynał swoją działalność w tym właśnie mieście.
Historia.
Chelmsford jest wspomniane w Domesday Book (1086) jako "Celmeresfort". W 1199 Biskup Londynu przyznał miastu królewski przywilej posiadania rynku – co wiązało się z nadaniem praw miejskich. Osadnictwo w pobliżu występowało od czasów starożytnych. Ślady osadnictwa neolitycznego i z epoki brązu zostały znalezione na przedmieściach Springfield. W starożytności miasto było zamieszkiwane przez Rzymian. Pozostałości rzymskiej ośmiokątnej świątyni znajdują się pod rondem Odeon.
Podczas II wojny światowej Chelmsford było z rzadka atakowane. Największe śmiertelne żniwo zostało zebrane we wtorek 19 grudnia 1944, kiedy rakieta V2 eksplodowała wśród budynków mieszkalnych znajdujących się w okolicy prawdopodobnego celu ataku - fabryki łożysk kulkowych. 39 osób zostało zabitych i 138 rannych (47 poważnie), kilka budynków zostało zniszczonych, setki uszkodzonych.
6 stycznia 2005 Chelmsford uzyskało status Miasta Sprawiedliwego Handlu (Fairtrade Town).
Geologia.
Od ponad 600 000 lat, podczas epoki lodowcowej w plejstocenie, aż do zlodowacenia angielskiego około 475 000 lat temu, wczesna Tamiza płynęła przez obszar, gdzie obecnie znajduje się Chelmsford, z Harlow do Colchester, zanim przekroczyła obszar, gdzie teraz jest Morze Północne, aby stać się dopływem Renu. Wskutek tego znajdowane są w rejonie pokłady żwiru, powszechne są też dawne i współczesne żwirownie.
Miasta bliźniacze.
Chelmsford jest bliźniaczym miastem z:

</doc>
<doc id="152901" url="https://pl.wikipedia.org/wiki?curid=152901" title="Prezydenci Nauru">
Prezydenci Nauru

Prezydent Republiki Nauru jest wybierany spośród członków 18-osobowego parlamentu. Jest on jednocześnie głową państwa i szefem rządu.

</doc>
<doc id="152905" url="https://pl.wikipedia.org/wiki?curid=152905" title="Jose Ortega y Gasset">
Jose Ortega y Gasset



</doc>
<doc id="152906" url="https://pl.wikipedia.org/wiki?curid=152906" title="Hammer DeRoburt">
Hammer DeRoburt

Sir Hammer DeRoburt, OBE, GCMG; właśc. Maggabi DeRoburt (ur. 25 września 1922 na Nauru, zm. 15 lipca 1992 w Melbourne) – nauruański polityk, czterokrotny prezydent Nauru. Reprezentant okręgu wyborczego Boe.
Życiorys.
DeRoburt urodził się 25 września 1922 roku na Nauru (jako syn Franza DeRoburta). Tam też się wychowywał i uczył w Nauru Boys Secondary School. Nieco później kształcił się w Geelong Technical School w Australii. Po powrocie do kraju pracował jako nauczyciel (1940-1942).
W sierpniu 1942 roku przeżył dokonaną przez Japończyków deportację wszystkich mieszkańców Nauru: wraz z większością ludności, został deportowany na wyspy Chuuk, gdzie przebywał do 1946 roku. W latach 1947-1951 ponownie pracował w oświacie w swoim rodzinnym kraju. W 1955 roku został członkiem Lokalnej Rady Samorządowej Nauru; w tym samym roku wybrano go również na jej przewodniczącego, którym to był do 1966 roku (potem instytucja ta straciła na ważności). Następnie przez dwa lata był przewodniczącym i członkiem Rady Legislacyjnej Nauru. 31 stycznia 1968, czyli w dniu uzyskania niepodległości przez Nauru, został Przewodniczącym Rady Państwa Nauru, a 18 maja oficjalnie zaprzysiężono go na prezydenta kraju. Urząd sprawował do 22 grudnia 1976 roku, kiedy zastąpił go Bernard Dowiyogo. W latach 1976-1978 był liderem opozycji, a 11 maja 1978 roku po raz drugi został zaprzysiężony na urząd prezydenta. Rządził państwem, z kilkutygodniowymi przerwami, do 17 sierpnia 1989 roku (dwukrotnie zmieniał się z Kennanem Adeangiem, który sprawował władzę łącznie przez około 25 dni). Za czasów prezydentury był m.in. ministrem spraw wewnętrznych, ministrem spraw zagranicznych oraz ministrem ds. branży fosforytowej.
W latach 1973–1976 DeRoburt sprawował urząd kanclerza Uniwersytetu Południowego Pacyfiku, a przedstawiciele tegoż uniwersytetu nadali mu tytuł doktora "honoris causa" (1976). Z kolei w 1982 roku otrzymał honorowy tytuł szlachecki z rąk brytyjskiej królowej Elżbiety II. DeRoburt jest ponadto kawalerem dwóch odznaczeń: Orderu Imperium Brytyjskiego oraz Orderu św. Michała i św. Jerzego. Zmarł w wieku 69 lat w Melbourne w Australii.
DeRoburt jest uznawany za jednego z „ojców” nauruańskiego narodu i nauruańskiej niepodległości.
Hammer DeRoburt tak naprawdę miał na imię Maggabi – „Hammer” to najprawdopodobniej pseudonim, którego używał przez całe życie.

</doc>
<doc id="152907" url="https://pl.wikipedia.org/wiki?curid=152907" title="Pomniki przyrody w powiecie mińskim">
Pomniki przyrody w powiecie mińskim



</doc>
<doc id="152911" url="https://pl.wikipedia.org/wiki?curid=152911" title="Bernard Dowiyogo">
Bernard Dowiyogo

Bernard Annen Auwen Dowiyogo (ur. 14 lutego 1946 na Nauru, zm. 9 marca 2003 w Waszyngtonie) – nauruański polityk, siedmiokrotny prezydent Nauru. Z zawodu prawnik.
Życiorys.
Dowiyogo urodził się 14 lutego 1946 roku na Nauru. Tam też się wychowywał i uczył w lokalnych szkołach. Następnie wyjechał do Australii, gdzie początkowo uczył się w mieście Ballarat. Potem studiował prawo na Australian National University. Przez pewien czas pracował jako nauczyciel.
Był sekretarzem w Nauru General Hospital i generalnym menedżerem w Nauru Cooperative Society. Przewodniczył też Bankowi Nauru, a w 1994 Forum Południowego Pacyfiku.
Reprezentował okręg wyborczy Ubenide. Po raz pierwszy, wszedł do parlamentu w 1973 roku i nie opuszczał go aż do śmierci; został wówczas liderem Partii Nauru. W 1976 roku po raz pierwszy objął urząd prezydenta Nauru. Według Guinness Book of World Records był najmłodszą osobą, sprawującą wówczas urząd prezydenta niepodległej republiki na świecie. Po utracie stanowiska prezydenta w 1978 roku, był ministrem sprawiedliwości w gabinecie Hammera DeRoburta, a za rządów Kenosa Aroiego był ministrem zdrowia i edukacji. W 1989 roku pokonał w wyborach prezydenckich DeRoburta, który trzy lata później zmarł. W swoim gabinecie pełnił funkcje ministra rozwoju i przemysłu, ministra spraw zagranicznych, a także ministra służby publicznej i lotnictwa cywilnego. Był też prezydentem w latach: 1996, 1998–1999, 2000–2001, 2003 (9–17 stycznia) i 2003 (18 stycznia – 9 marca). Zmarł na cukrzycę 9 marca 2003 roku w Waszyngtonie podczas oficjalnej wizyty. Jego następcą został Derog Gioura.
W latach 80. mocno krytykował Francję i USA za wznowienie prób atomowych na Pacyfiku.
Był znany jako jeden z najbardziej pragmatycznych prezydentów Nauru.
Jego synem jest Valdon, także polityk.

</doc>
<doc id="152913" url="https://pl.wikipedia.org/wiki?curid=152913" title="System prawny">
System prawny



</doc>
<doc id="152921" url="https://pl.wikipedia.org/wiki?curid=152921" title="Baba Jaga (Ladow)">
Baba Jaga (Ladow)

Baba Jaga – poemat symfoniczny Anatolija Ladowa z 1904 roku.
Kompozytor poprzedził tę miniaturę orkiestrową cytatem z bajki o Babie Jadze ze zbioru "Rosyjskie baśnie ludowe" Aleksandra Afanasjewa.
Dzieło ma charakter wybitnie ilustracyjny. Skupione jest jedynie na jednym wątku: oddaniu muzycznymi środkami wyrazu lotu Baby Jagi (zgodnie z rosyjską tradycją przedstawiania bajki) w moździerzu. Główny motyw czarownicy, grany przez flety i oboje, jest zatem jedynie kanwą, na której rozpięte są motywy ilustrujące lot. Anatolij Ladow, uczeń Rimskiego-Korsakowa, dysponując podobnie bogatym warsztatem instrumentacyjnym, wykorzystał go dla osiągnięcia nietypowych efektów brzmieniowych.

</doc>
<doc id="152932" url="https://pl.wikipedia.org/wiki?curid=152932" title="Demokracja ateńska">
Demokracja ateńska

Demokracja ateńska – forma ustroju "polis" ateńskiej, położonej w greckiej krainie Attyce. Zazwyczaj uważa się, że trwała od początków VI do połowy IV wieku p.n.e., z przerwami w V wieku p.n.e. Według niektórych ocen, w Atenach okresu Peryklesa, obywatele z prawem głosu "(demotes)" stanowili około 40 tysięcy, spośród około 120 tysięcy ogółu ludności. Było to jedno z większych miast, gdyż w tamtych czasach sporej wielkości miasta liczyły ok. 10 tys. obywateli. Państwo to było pierwszą i w czasach starożytnych najważniejszą z demokracji. W języku greckim słowo "demokracja" od starożytności do dziś pełni też funkcję określenia "republika".
Główne cechy.
Podstawą demokracji ateńskiej były rządy większości, rotacyjność urzędów i masowe uczestnictwo. Na zgromadzeniach wszyscy pełnoprawni obywatele płci męskiej brali udział w głosowaniu (demokracja bezpośrednia). Wszystkie najważniejsze decyzje o znaczeniu państwowym podejmowane były przez Zgromadzenie Ludowe. Głosowanie odbywało się w miejscach publicznych (agora, pnyks) zwykle przez podniesienie rąk, czasem przez fizyczny podział („Wszyscy, którzy są za, idą na lewo”). W sytuacjach szczególnej wagi stosowano także inne metody, np.: wrzucenie kamieni. Głosować mogli tylko dorośli mężczyźni, mający status obywatela. Łącznie uprawnionych było ok. 30 tys. osób. Kobiety, dzieci, niewolnicy oraz obcokrajowcy, których wielu zamieszkiwało w Atenach, nie mieli prawa głosu. Prawem głosu nie dysponowali metojkowie. Istniało kilka przepisów i ograniczeń dotyczących władzy zgromadzenia, z wartym odnotowania "Graphe Paranomon" (także ustalonym przez zgromadzenie), które nie pozwalało na przyjęcie prawa sprzecznego z innym. Demokracja dla Ateńczyków znaczyła równość w podejmowaniu decyzji, nie zaś wybór osób (demokracja pośrednia). Przeciwnicy demokracji nazywali ją ochlokracją (gr. "ochlos" – tłum, motłoch), co odnosi się szczególnie do jej formy późniejszej, po Peryklesie.
Zgromadzenie Ludowe.
Zgromadzenie Ludowe ("Ekklesia") to centralny organ demokracji ateńskiej. Zajmowało się wszystkimi sprawami kluczowymi dla polis. Rocznie odbywało się 30–40 zgromadzeń (sesji). Sesje mogły być zwyczajne, czyli z góry zaplanowane w kalendarzu, lub też zwoływane w trybie nagłym. 
Uczestnictwo.
W wieku 18–20 lat każdy obywatel przechodził dwustopniowe szkolenie obywatelskie. Szkolenie to było obowiązkiem, ale i warunkiem uzyskania praw do uczestnictwa w obradach zgromadzenia. Przed uzyskaniem takich praw uczestnictwo w zgromadzeniach było zakazane. Bezprawny udział groził sądem, co mogło nawet skończyć się śmiercią. Niektórzy obywatele byli wykluczeni z uczestnictwa na podstawie atimii – rodzaju kary sądowej pozbawiającej części praw obywatelskich. Do udziału w głosowaniu miał prawo tylko rdzenny obywatel Aten.
Obrady i głosowania.
Wszyscy uprawnieni obywatele mogli brać udział w debacie i w głosowaniach. Głos każdego obywatela ważył tyle samo, przynajmniej teoretycznie. Najważniejsze decyzje wymagały quorum, minimum 6000 i jednego obywatela. Pozostałe uchwały wymagały większości głosów spośród oddanych. Głosowano najczęściej przez podniesienie rąk. W sprawach mniejszej wagi czasem decydowała większość optyczna, gdy prowadzący prytani nie chcieli marnować czasu i wysiłku na dokładne liczenie głosów. Może to wydawać się kpiną z demokracji, ale w niektórych wypadkach było to funkcjonalne, na przykład gdy jednemu stronnictwu zależało na jakimś rozstrzygnięciu, podczas gdy przeciwnicy, choć byli w większości, nie byli aż tak zdeterminowani. Ci pierwsi mogli zwiększyć wagę swoich głosów stwarzając wizualne wrażenie większości. Nie robiono tak nigdy w sprawach najwyższej wagi. Wtedy skrupulatnie liczono głosy i decydowała większość formalna. Wtedy też częściej zdarzało się, że zamiast podniesienia rąk kładziono kamienie albo głosowano na piśmie. Za udział w Zgromadzeniu obywatel pobierał niewielkie wynagrodzenie pieniężne. Było to ważne ze względu na cel, jakim było szerokie uczestnictwo obywateli w sprawowaniu władzy. Wysokość tego wynagrodzenia była wyznaczona tak, by choć częściowo zrekompensować opuszczony dzień w pracy.
Agora i Pnyks.
Wszystkich uprawnionych do udziału w obradach i głosowaniach było 30–40 tys. dorosłych obywateli. Przy takiej liczbie osób istotnym ograniczeniem były rozmiary miejsc obradowania. Początkowo zgromadzenia odbywały się na Agorze, w pobliżu posągów Harmodiosa i Aristogejtona – zamachowców, tyranobójców. Potem obrady przeniesiono na Pnyks. Pnyks mógł pomieścić ok. 6000 obywateli, po rozbudowie (I poł. IV w p.n.e.) 8000. Zatem wszyscy uprawnieni nie mogli naraz uczestniczyć w obradach. Praktycznie jednak nie ograniczało to demokracji, bo nie każdy obywatel był zaangażowany w każdą sprawę. Wielu przedkładało inne zajęcia nad obrady. Uczestnictwo nie było obowiązkowe i zwykle starczało miejsca. Po przeniesieniu miejsca obrad na Pnyks, Agora pozostała miejscem koncentracji życia publicznego Aten. Mieściły się tu najważniejsze obiekty publiczne, w tym Tolos, mieszczący Prytanejon.
Rada Pięciuset.
Rada Pięciuset (Boule) nadawała rytm wszystkim oficjalnym działaniom ateńskiej demokracji. Na zgromadzeniach w każdym ze 139 demów zgłaszali się kandydaci do Rady. Wiek kandydata minimum 30 lat. W centralnym losowaniu wyłaniano 1000 osób. Spośród nich losowano 500 radnych (bouleutes), pozostali byli jako zmiennicy. W ten sposób każdy radny miał swojego zmiennika, na wypadek śmierci lub niepowodzenia w procedurze dokimazji. W Radzie każda z fyl była reprezentowana po równo, każdy dem był reprezentowany proporcjonalnie do liczby jego obywateli. Kadencja Rady trwała rok. Ogólną zasadą obsadzania ateńskich urzędów było, że nie wolno powtórnie obsadzić urzędu tą samą osobą. W przypadku Rady czasem pozwalano pełnić urząd radnego dwa razy, lecz nie z rzędu, bo z racji dużej liczebności Rady mogłoby zabraknąć chętnych. Rada była podzielona na 10 prytanii, po 50 osób każda. Prytanie odpowiadały fylom (jednostkom administracji terenowej) – 10 prytanii odpowiadało 10 fylom. Rok urzędowego kalendarza dzielił się na 12 miesięcy, niezależnie od tego na 10 prytanii. Prytania kalendarzowa to okres sprawowania przewodnictwa w Radzie przez jedną prytanię-podgrupę. O kolejności następujących po sobie prytanii decydował los. 1/3 członków każdej prytanii urzędowała permanentnie w Tholosie. Przewodniczącym Rady z Tolosu (epistates) można było być tylko przez jeden dzień i tylko raz w życiu. Funkcje epistatesa były głównie reprezentacyjne, był także powiernikiem pieczęci, kluczy do państwowych skarbców i archiwów. Był to urząd jakby głowy państwa. W ten sposób wcielano jedną z kluczowych zasad funkcjonowania polis, polegającej na rotacyjności obywateli w sprawowaniu urzędów.
Rada obradowała codziennie, z wyjątkiem większości świąt i tzw. dni zakazanych. Szczególnym tematem obrad Rady były finanse i polityka zewnętrzna. W Radzie mógł wystąpić każdy obywatel za zgodą prytanów, lecz bez formalnego prawa wniesienia wniosku. Mógł to zrobić za niego buleuta. Wyjątek to stratedzy, którzy mogli zabierać głos z własnej inicjatywy i zgłaszać wnioski.
Zadaniem Rady było wyznaczać porządek obrad Zgromadzenia, ustalać hierarchię spraw do debaty, w porozumieniu z urzędnikami czuwała nad wykonaniem uchwał. Szczególne uprawnienia miała w sferze finansów, polityki zagranicznej (ale nie mogła wypowiadać wojen), nadzoru administracji, sądzenia obywateli. De facto między sesjami Ekklezji rozstrzygano w Radzie wiele kwestii leżących w kompetencji Zgromadzenia, ale wymagających rozstrzygnięć na bieżąco. Większość decyzji i działań Rady wymagała akceptacji Zgromadzenia, ale i tak mogła ona prowadzić wiele działań samodzielnie, a jej (Rady) uprawnienia i faktyczny zakres prac były szerokie.
W Radzie Pięciuset sporządzano uchwałę wstępną (probouleuma). Zgromadzeniu Ludowemu nie wolno było nic uchwalać bez uchwały wstępnej. Każdy wniosek, zanim trafił przed Zgromadzenie, był dyskutowany w Radzie. Rada mogła sformułować wniosek w sposób zamknięty albo otwarty. Jeśli wniosek był otwarty, Zgromadzenie w drodze debaty mogło dokonywać swobodnie zmian w pierwotnej wersji, dopracowywać go. W przypadku wniosku zamkniętego, Zgromadzenie mogło wniosek tylko przyjąć lub odrzucić. To było oczywiste pole do manipulacji ze strony Rady, ale ewentualna próba manipulacji mogła spotkać się z ostrym sprzeciwem ze strony uczestników Zgromadzenia, dlatego roli Rady nie można traktować jako faktycznego ograniczenia demokracji. Pozycja Rady w ustroju Aten była potężna, jednak w praktyce nie stanowiła zaprzeczenia demokracji, zwłaszcza że sama była organem bardzo demokratycznym, tak od strony rekrutacji członków, jak i funkcjonowania.
Sąd Ludowy.
Sądy, a ściśle trybunały (dikasteria), odgrywały ważną rolę w ateńskiej demokracji, także polityczną. Ateński system sądowy cechował wysoki poziom demokracji i całkowity brak profesjonalizmu. Sędziami byli wyłonieni w drodze losowania obywatele. Wszystkich sędziów było 6000. Losowano ich spośród chętnych na roczną kadencję. Trzymano się proporcji, żeby reprezentowana była po równo każda z 10 "fyl". Dolny limit wieku sędziego wynosił 30 lat. Nie było sędziów zawodowych. Wyłonieni sędziowie składali obwarowaną klątwą „przysięgę heliestów”. Przysięgano na Zeusa, Demeter i Apollona. Dieta sędziego wynosiła 3 obole dziennie.
W systemie sądowniczym Aten zwraca uwagę ogromna liczebność trybunałów. W skrajnym wypadku mogli obradować nawet wszyscy sędziowie, tj. w liczbie 6000. Zwykle sprawą zajmował się trybunał o mniejszej liczebności. W doborze liczebności bazowano na liczbie 500 lub jej wielokrotności +1, czyli 501, 1001, 1501, etc. Duża liczebność trybunałów wynikała z założenia budowniczych ustroju, że dużą liczbę osób trudniej skorumpować. Do prostych, prywatnych spraw zwoływano trybunały mniejsze, tj. 201 lub 401 sędziów. Skład trybunału losowano, a w każdym trybunale po równo reprezentowana była każda z 10 "fyl". Stosowano przy tym różne wymyślne metody losowania i przetasowania składów dla wyeliminowania ryzyka korupcji. 
Nie było stałego miejsca odbywania sądów. Zbierano się w budynkach publicznych, które były w stanie pomieścić obrady. Nie było oskarżyciela publicznego, a każda ze stron występowała (musiała występować) we własnym imieniu. Samo sądownictwo było zupełnie nieprofesjonalne, ale pobocznie funkcjonowali profesjonaliści, którzy mogli odpłatnie lub po przyjacielsku świadczyć stronom usługi sądowe, byli to pisarze mów (logograf), współmówcy (synegoros), czy doradcy.
Do czasów reform Solona można było wnosić oskarżenie tylko z pozycji pokrzywdzonego. Solon wprowadził tryb wniosku o nazwie "graphe", który pozwalał osobie prywatnej wnosić o rozpatrzenie krzywdy całej wspólnoty czy innej osoby. Przed trafieniem do trybunału wniosek w trybie "graphe" rozpatrywali urzędnicy. W przypadku oskarżeń prywatnych ("dike"), wstępnie sprawę usiłował rozwiązać urzędnik-rozjemca. Dopiero gdy mu się to nie udało, sprawa trafiała przed trybunał. Przegrana w sądzie niczym nie groziła oskarżycielowi, co sprzyjało sądowemu pieniactwu, które uważano za prawo obywatela. W przypadku oskarżeń publicznych ("graphe") była przewidziana kara (grzywna, atimia) dla ewentualnego pieniacza. Oba tryby "graphe" i "dike" nie były ściśle rozgraniczone. "Graphe" wnosiła prywatna osoba na swoją odpowiedzialność, choć był to faktycznie wniosek w imieniu "polis". W ramach "graphe" wolno było oskarżyć tylko osobę prywatną, nie wolno było oskarżać "demosu", ani instytucji "polis". Czyli, gdy ktoś uważał, że ustawa Zgromadzenia godzi w dobro publiczne, to musiał oskarżyć wnioskodawcę a nie ciało ustawodawcze. Zatem wszystkie sprawy miały charakter prywatny, mimo że niektóre dotyczyły spraw publicznych. Praktyka "graphe" miała ciemną stronę, gdyż umożliwiła praktykę zwaną sykofantią, która była poważną patologią ateńskiego systemu sądowniczego.
Urzędnicy.
Standardową procedurą wyboru urzędników była procedura losowania. Takie rozwiązanie uznawano za najbardziej demokratyczne. Rozwiązanie współczesne, że rządy w imieniu większości sprawują wybierani urzędnicy nie było uznawane przez starożytnych za demokrację, lecz za oligarchię. Mimo to, część urzędników pochodziła z wyboru. Stanowili oni mniejszą grupę, lecz piastowali zwykle odpowiedzialniejsze funkcje, w tym przywódcy wojskowi, czy powiernicy dużych ilości publicznych pieniędzy. 
Rada Areopagu.
Areopag (gr. ὁ Ἄρειος πάγος ho Areios pagos – „wzgórze Aresa”) – w starożytnych Atenach najwyższa rada złożona z byłych archontów. Nazwa rady pochodzi od miejsca obrad – wzgórza Aresa, które poświęcone było bogu wojny i Eryniom, ich świątynia u stóp wzgórza była azylem dla zabójców. Nie jest znany dokładny czas powstania rady areopagu.
W skład Areopagu do czasów reform demokratycznych wchodzili wyłącznie przedstawiciele arystokracji. Areopagici mieli najwyższą władzę sądowniczą i polityczną w starożytnej Grecji. W gestii Areopagu leżało prowadzenie polityki oraz decydowanie o wojnie i pokoju. W sprawach wielkiej wagi państwowej zajmowali się wymierzaniem kar za najcięższe przestępstwa i kontrolowaniem wszelkich urzędników, w tym archontów. Areopag miał prawo odwołać ich z urzędu.
Atimia i ostracyzm.
W Atenach obowiązywało prawo pozwalające wygnać z miasta człowieka uważanego za wroga demokracji. Podczas obrad zgromadzenia ludowego każdy obywatel mógł wydrapać na glinianych skorupkach imię Ateńczyka, którego uznał za niebezpiecznego dla polis. Ten, kto otrzymał najwięcej głosów, musiał opuścić Ateny na 10 lat. Od greckiego słowa „ostrakon”, oznaczającego skorupę, pochodzi nazwa tego rodzaju głosowania.
Powstanie demokracji ateńskiej.
Czasem pierwsze formy demokracji widzi się już w prehistorii – mówi się wtedy o demokracji plemiennej. Na terenie starożytnej Grecji pewne cechy demokracji plemiennej przejawiała kultura mykeńska. 
Około roku 1000 p.n.e. na terenie dzisiejszej Grecji, po długich i zawziętych walkach, zaczęły formować się zręby przyszłych miast-państw ("polis"). Doszło do podziału Grecji na część dorycką (np. Sparta), achajską (Arkadia, Cypr) oraz jońską (Attyka, Jonia). Zamieszkiwana przez Etolów i Tesalów Grecja północna pozostała na uboczu głównych wydarzeń historii politycznej Greków. Plemiona doryckie charakteryzowały się większym konserwatyzmem i – szczególnie w przypadku Sparty – militaryzmem niż plemiona jońskie.
Ateny.
Za ojczyznę demokracji uważa się Ateny, starożytną grecką "polis" położoną w Attyce. Około XI–VII wieku p.n.e. na południe i północ od Akropolu powstało miasto z agorą, otoczone w V wieku p.n.e. murami obronnymi – według mitów całą Attykę pod panowaniem ateńskim zjednoczył Tezeusz. Pierwszy kodeks prawa karnego i cywilnego Ateńczycy zawdzięczają Drakonowi. 
Solon.
Równolegle z Drakonem działał w Atenach, jeden z siedmiu mędrców i poeta Solon. W 594 p.n.e. został on wybrany na pierwszego archonta. Był to najwyższy urzędnik państwowy, jego tytuł – archont eponymus – podkreślał pierwszeństwo w zgromadzeniu 9 archontów. Archonci wybierani byli tylko na rok, sprawowali władzę wykonawczą, sądowniczą, dowodzili wojskiem i pełnili funkcje kapłańskie. Główną zasługą Solona jako archonta było to, że przygotował grunt pod zmiany ustrojowe Aten. Po pierwsze dokonał on podziału obywateli na cztery klasy według cenzusu majątkowego, ustanowił tzw. Radę Czterystu, sąd przysięgłych, ujednolicił system miar i wag, nadał prawa obywatelskie metojkom, którzy od dawna zamieszkiwali Attykę oraz znacznie poszerzył uprawnienia eklezji – zgromadzenia pełnoprawnych obywateli Aten, którzy ukończyli 20 lat. Od momentu pierwszego zgromadzenia był to najwyższy organ władzy, decydujący o polityce wewnętrznej i zagranicznej. Miejscem spotkań była agora (miejsce spotkań mieszkańców Aten) teatr lub wzgórze Pnyks. Głosowano na ogół jawnie, poprzez podniesienie rąk choć niekiedy odbywały się również głosowania tajne.
Zapoczątkowanie demokracji przez reformy Klejstenesa.
W 508/507 roku p.n.e. Klejstenes wprowadził szereg reform, które w przyszłości stały się podstawą ustroju demokratycznego. Główne z tych reform to:
Celem reformy było zmniejszenie roli eupatrydów, zatarcie wielkich różnic majątkowych oraz egalitaryzacja społeczeństwa.

</doc>
<doc id="152934" url="https://pl.wikipedia.org/wiki?curid=152934" title="TERC">
TERC

TERC "(System identyfikatorów i nazw jednostek podziału administracyjnego)" – składnik Krajowego Rejestru Urzędowego Podziału Terytorialnego Kraju (TERYT) zawierający identyfikatory oraz nazwy jednostek zasadniczego trójstopniowego podziału terytorialnego kraju.
Aktualizacji identyfikatorów dokonuje się na bieżąco po każdej zmianie podziału terytorialnego kraju dotyczącej tworzenia, łączenia, znoszenia i zmiany nazw jednostek podziału terytorialnego.
Identyfikatory i nazwy jednostek podziału terytorialnego podane są w załączniku nr 1 do rozporządzenia Rady Ministrów dotyczącego rejestru TERYT. Po każdej aktualizacji opracowywane jest rozporządzenie wprowadzające zmiany do załącznika.
System numeracji.
System jest zbudowany według hierarchicznej numeracji:
Typy gmin:
W systemie odrębnymi identyfikatorami wyróżniono:
Przykłady.
Gminy powiatu białogardzkiego mają następujące kody TERC:

</doc>
<doc id="152937" url="https://pl.wikipedia.org/wiki?curid=152937" title="SIMC">
SIMC

SIMC ("System identyfikatorów i nazw miejscowości") – system będący składnikiem Krajowego Rejestru Urzędowego Podziału Terytorialnego Kraju (TERYT). System zarządzany jest przez Główny Urząd Statystyczny.
SIMC jest rejestrem nazw miejscowości i ich części, zawierającym następujące informacje:
W bazie SIMC "miejscowość" oznacza także część miejscowości podstawowej, na przykład: dzielnicę, osiedle, osadę lub przysiółek.
Siedmiocyfrowy identyfikator SIMC ma cyfrę kontrolną.
System identyfikatorów i nazw miejscowości aktualizowany jest na bieżąco po wprowadzeniu zmian urzędowych nazw miejscowości oraz zmian w zasadniczym podziale terytorialnym państwa. Identyfikatory miejsc SIMC są unikalne i niezmienne. Numery SIMC miejscowości likwidowanych nie są powtórnie używane.

</doc>
<doc id="152940" url="https://pl.wikipedia.org/wiki?curid=152940" title="BREC">
BREC

BREC, System rejonów statystycznych i obwodów spisowych – system będący składnikiem Krajowego Rejestru Urzędowego Podziału Terytorialnego Kraju (TERYT). Obejmuje identyfikatory podziału utworzonego dla potrzeb przeprowadzania narodowych spisów powszechnych i, w okresach międzyspisowych, stanowi operat losowania do prowadzenia reprezentatywnych badań demograficzno-społecznych. Jest to informatyczny zbiór numerów rejonów statystycznych i obwodów spisowych, w którym dla każdego rejonu i obwodu określona jest liczba mieszkań i szacunkowa liczba ludności. 
Obwody i rejony.
Obwód spisowy jest jednostką przestrzenną wyodrębnioną dla spisów powszechnych i innych badań statystycznych według liczby mieszkań i mieszkańców. Rejon statystyczny stanowi przestrzenną jednostkę agregacji danych statystycznych złożoną z kilku, nie więcej niż dziewięciu, obwodów spisowych.
Granice rejonów i obwodów są utrwalone w dokumentacji geodezyjno-kartograficznej zapewniającej:
Granice rejonów i obwodów są zawsze dostosowane do granic jednostek podziału terytorialnego oraz spójne z granicami obrębów stosowanych w ewidencji gruntów i budynków.

</doc>
<doc id="152942" url="https://pl.wikipedia.org/wiki?curid=152942" title="Danowo (województwo zachodniopomorskie)">
Danowo (województwo zachodniopomorskie)

Danowo (niem. "Jakobsdorf") – wieś sołecka w Polsce położona w województwie zachodniopomorskim, w powiecie goleniowskim, w gminie Goleniów. 
W latach 1975–1998 miejscowość należała administracyjnie do województwa szczecińskiego. W roku 2009 miejscowość liczyła 259 mieszkańców.
Geografia.
Wieś rolniczo-przemysłowa leży ok. 12 km na południowy wschód od Goleniowa, przy drodze łączącej Mosty z Rożnowem, nad strugą Wiśniówką, prawym dopływem Iny, przy byłej linii kolejowej nr 424, na Równinie Nowogardzkiej, w terenie pagórkowatym (wzgórza morenowe - drumliny), w okolicach niewielkich obszarów leśnych wschodnich fragmentów Puszczy Goleniowskiej.
Historia.
Najstarsze ślady osadnictwa na terenie Danowa datowane są na średniowiecze. Pierwsza wzmianka pochodzi z wieku XIV, kiedy to powstała wieś na planie nieregularnej ulicówki z folwarkiem i założeniem pałacowo-parkowym, należąca do XVII wieku do rodziny von Flemming z siedzibą w Maciejewie, a następnie do rodu von Petersdorf, Kanneberg, Laabs i von Flugge. W 1872 r. mieszkało tu ok. 210 osób, przed II wojną światową była to średniej wielkości wieś, należąca do Eryka von Flugge. Znajdował się tutaj ewangelicki kościół i cmentarz, folwark, park oraz cegielnia. W pobliżu biegła linia kolejowa łącząca Goleniów z Maszewem. Po II wojnie światowej wieś nazywała się "Czarnowo". 
Zabytki i atrakcje turystyczne.
Zabytki chronione prawem:
Zabudowa wsi pochodzi z przełomu XIX i XX wieku (kilka chat zabytkowych, murowanych), z założenia dworsko-folwarcznego zostały jedynie resztki budynków folwarku (użytkowany do 1989 przez Państwowe Gospodarstwo Rolne w Mostach), zniknął dwór i cegielnia, pozostały stare drzewa w parku (aleja kasztanowców).
Gospodarka.
W Danowie znajdują się stawy, fabryka drzwi i okien, sklep, budynki klubu sportowego "Sigma" oraz budynek dawnej szkoły, przerobiony na mieszkalny. 
Komunikacja.
Linia kolejowa przestała być używana w latach 90. XX wieku, a w roku 2005 została rozebrana. Przy dawnym przystanku kolejowym znajduje się okazały dąb - pomnik przyrody. wraz z leśniczówką i szkółką leśną Danowo (nadleśnictwo Nowogard).

</doc>
<doc id="152943" url="https://pl.wikipedia.org/wiki?curid=152943" title="NOBC">
NOBC

NOBC ("System identyfikacji adresowej ulic, nieruchomości, budynków i mieszkań") - system będący składnikiem Krajowego Rejestru Urzędowego Podziału Terytorialnego Kraju (TERYT). Zawiera adresy budynków i mieszkań w układzie rejonów statystycznych i obwodów spisowych.
Na podstawie baz systemu:
W ramach systemu prowadzony jest centralny katalog ulic ULIC obejmujący nazwy ulic zgodne z brzmieniem uchwał o ich nadaniu oraz ich identyfikatory, utworzony przez alfabetyczne ułożenie nazw ulic w ramach całego kraju.
W systemie NOBC wykorzystywane są również katalogi:
Aktualizacja systemu identyfikacji adresowej ulic, nieruchomości, budynków i mieszkań NOBC dokonywana jest w powiązaniu z aktualizacją systemu rejonów statystycznych i obwodów spisowych BREC co najmniej raz w roku i obejmuje zmiany w:
Aktualizacja centralnego katalogu ulic wykonywana jest w cyklu tygodniowym. 

</doc>
<doc id="152944" url="https://pl.wikipedia.org/wiki?curid=152944" title="Benedykt VII">
Benedykt VII

Benedykt VII (łac. "Benedictus VII" ur. w Rzymie, zm. 10 lipca 983) – papież w okresie od października 974 do 10 lipca 983.
Życiorys.
Urodził się w Rzymie, był synem Dawida, hrabią Tusculum i krewnym Alberyka II. Miał powiązania z rodziną Krescencjuszy (prawdopodobnie był synem Teodory Młodszej); przed wyborem na papieża, był biskupem Sutri.
Na Stolicę Piotrową został wybrany za sprawą Ottona II. Jego poprzednik, antypapież Bonifacy VII, zamordowawszy Benedykta VI, zrabował skarbiec bazyliki Piotrowej i uciekł do Bizancjum. Wkrótce potem hrabia Sicco zatwierdził, w imieniu cesarza, Benedykta VII jako nowego papieża, który został także zaakceptowany przez rody arystokratyczne. Papież Benedykt VII zaraz po wyborze zwołał synod, na którym potępiono Bonifacego VII i wygnano go z kraju. W lecie 980 Bonifacy doprowadził do zamachu stanu, w wyniku którego papież musiał uciec z Rzymu. W marcu 981 roku Otton II przybył do Włoch i pomógł Benedyktowi wstąpić ponownie na Tron Piotrowy.
W czasie jego pontyfikatu, przyznał prawo biskupowi Moguncji do koronacji króla Niemiec i potwierdził jego prymat jako wikariusza apostolskiego. Utworzył diecezję praską i mianował na nią biskupa Thietmara. Gorąco wspierał monastycyzm, przywracał do życia klasztory i popierał reformatorski głos opactwa w Cluny. Na synodach w marcu i wrześniu 981 roku, zakazał symonii, a także (na życzenie cesarza) podzielił diecezję w Merseburgu, na kilka mniejszych.
Został pochowany w bazylice św. Krzyża Jerozolimskiego.

</doc>
<doc id="152946" url="https://pl.wikipedia.org/wiki?curid=152946" title="Audi">
Audi

Audi AG – niemiecki producent samochodów osobowych z siedzibą w Ingolstadt w Niemczech, należący do koncernu Volkswagen AG. Założony został w 1909 roku przez Augusta Horcha, który założył nową spółkę po tym, jak odszedł z zarządu August-Horch-Motorwagen AG, którą założył w 1899 roku. Nazwa przedsiębiorstwa wywodzi się z gry słów: Audi to łacińskie tłumaczenie nazwiska Horch (oznacza „słuchaj!”).
Po wielu sukcesach podczas Międzynarodowego Rajdu Alpejskiego w Austrii Audi zwróciło na siebie uwagę międzynarodową. Audi zwyciężyło w rajdzie trzy razy z rzędu, w latach 1912, 1913 i 1914.
Historia.
1899–1931: Początki Audi Automobilwerke GmbH.
Historia marki Audi sięga 14 listopada 1899, kiedy to August Horch wraz z Carlem Benzem założył w Kolonii przedsiębiorstwo o nazwie Horch, produkujące luksusowe samochody osobowe. W 1902 roku właściciel przeniósł zakład do Reichenbach, a w 1904 roku do Zwickau, gdzie działał pod nazwą "August Horch &amp; Cie Motorwagenwerke Zwickau". W 1909 roku po kłopotach finansowych i problemach w zarządzie odszedł ze spółki i założył kolejne przedsiębiorstwo o nazwie "August Horch Automobilwerke GmbH". Po wyroku sądu okazało się, że z nowym przedsięwzięciem August Horch nie mógł już łączyć swojego nazwiska, dlatego postanowił przetłumaczyć swoje nazwisko ("horch" to tryb rozkazujący od "horchen", czyli w języku polskim "nasłuchiwać") na łacinę – czyli "Audi", nazywając spółkę 25 kwietnia 1910 roku "Audi Automobilwerke GmbH". W lipcu 1910 roku pierwszy pojazd z nazwą Audi opuścił zakład w Zwickau. Jeszcze w tym samym roku wyprodukowano dwa najbardziej znane modele tego okresu: Audi Typ A 10/22 KM (16 kW) Sport – Phaeton oraz jego następcę, Audi Typ B 10/28 KM. Wtedy również Audi rozpoczęło produkcję rzędowego silnika typu A o pojemności 2612 cm³ oraz jednostek napędowych o pojemności 3564 cm³, 4680 cm³ i 5720 cm³. Samochody wyposażone w takie silniki święciły wiele tryumfów w wyścigach i rajdach. Pierwszy sześciocylindrowy motor Audi – Typ M o pojemności 4655 cm³ pojawił się w roku 1924. We wrześniu 1921 roku Audi, jako pierwszy niemiecki producent samochodów, zaprezentowało seryjny samochód Typ K, z kierownicą umieszczoną po lewej stronie.
W 1914 roku Audi Automobilwerke GmbH przekształcono w spółkę akcyjną "Audi Werke AG". Po I wojnie światowej August Horch odszedł z przedsiębiorstwa i wyprowadził się do Berlina. Tam znalazł zatrudnienie jako rzeczoznawca samochodowy. W 1928 roku wskutek trudności finansowych spowodowanych światowym kryzysem spółka została przejęta przez firmę DKW (Zschopauer Motorenwerke J. S. Rasmussen AG).
1932–1945: Audi częścią Auto Union AG.
W 1932 roku DKW oraz jego spółka – córka Audi, łącząc się z zakładami Horch i Wanderer weszło do spółki Auto Union z siedzibą w Chemnitz, której logo (cztery przeplatające się pierścienie, symbolizujące czterech udziałowców spółki) jest do dzisiaj używane przez Audi. Celem połączenia było uchronienie się przed światowym kryzysem gospodarczym.
W roku 1933 na rynku pojawiło się Audi Front, pierwszy europejski samochód łączący sześciocylindrowy silnik z napędem na przednią oś. Zastosowano w nim jednostkę napędową Wanderer, ale odwróconą o 180 stopni tak, że wał napędowy zwrócony był do przodu. W latach 1933–1938 model Front był jedynym Audi w ofercie Auto Union. W roku 1939, wskutek wewnętrznej polityki Auto Union promującej tańsze samochody DKW, marka Audi na prawie trzy dekady zniknęła z rynku nowych samochodów.
Wybuch II wojny światowej zahamował rozwój Auto Union, a we wszystkich zakładach marki produkowano uzbrojenie wojskowe. Podobnie jak w wielu fabrykach ówczesnych Niemiec, w zakładach produkcyjnych spółki znaleźli się robotnicy przymusowi, więźniowie obozów koncentracyjnych i więźniowie wojenni.
Lata 1945–1968.
Po II wojnie światowej Auto Union AG rozpłynęło się w strefie okupowanej przez sowietów. Spółka produkowała jako "VEB Automobilwerk Zwickau" model AWZ P70, a w 1958 roku dołączono poprzednie zakłady Horcha z terenu byłego NRD. W nowym "VEB Sachsenring Automobilwerke Zwickau" do 1991 roku produkowano Trabanty.
W roku 1949 w Niemczech Zachodnich na nowo zarejestrowano Auto Union AG z siedzibą w Ingolstadt, jednakże od strony prawnej była to zupełnie nowa spółka. Wielu pracowników ze zniszczonych zakładów w Zwickau osiadło w Ingolstadt i podjęło na nowo produkcję. Na początku, z racji prostej konstrukcji i dużej dostępności części, Auto Union w Ingolstadt produkowało wyłącznie samochody DKW.
W 1958 roku Daimler-Benz AG przejął 87% kapitału akcyjnego Auto Union, a w 1959 roku posiadał już 100%. Przejęcie nie przyniosło jednak oczekiwanych skutków. W grudniu 1964 roku Volkswagen AG kupił zakład w Ingolstadt, a do 1966 przejął 100% akcji Auto Union, wraz z prawami do logo czterech pierścieni, symbolizujących cztery marki: Audi, DKW, Horch i Wanderer. W 1965 roku Auto Union wypuścił na rynek samochód pod marką Audi. Pierwszy model był dalszym rozwinięciem DKW F102 i nie otrzymał żadnych typowych oznaczeń. W 1968 roku były pracownik Daimler-Benz Ludwig Kraus zaprezentował ówczesnemu głównemu dyrektorowi zakładu "Volkswagenwerk Wolfsburg" Heinrichowi Nordhoffowi samodzielnie zaprojektowanego Audi 100. Z początku Volkswagen nie chciał rozszerzać oferty marki na kolejne modele, ale zmienił zdanie po przekazaniu projektu Audi 100. Od tego czasu pojazdy były oznaczone odpowiadającymi im liczbami koni mechanicznych (przykładowo Audi 60, Audi Super 90). Pojazdy tej serii otrzymały tzw. silnik średnioprężny. Stopień sprężania w tych silnikach był na poziomie między silnikami benzynowymi a diesla.
1969 do dziś: połączenie z NSU i współczesne Audi AG.
W 1969 roku doszło do fuzji Auto Union GmbH z NSU AG Neckarsulm. Przedsiębiorstwo przyjęło nazwę "Audi NSU Auto Union AG" i miało od tego czasu drugi zakład i (do 1984) siedzibę w Neckarsulm. W styczniu 1971 roku po raz pierwszy pojawił się slogan "Vorsprung durch Technik" (pol. "Przewaga dzięki technice") przy okazji reklamy NSU Ro 80 (z silnikiem Wankla). Po uruchomieniu produkcji modelu Ro 80 zaprzestano używania nazwy NSU jako oznaczenia produktów.
1 stycznia 1985 roku Audi NSU Auto Union AG przyjęło nazwę "AUDI AG", a przedsiębiorstwo zmieniło swoją kwaterę główną z Neckarsulm na Ingolstadt. Od tamtego czasu produkty i sama spółka noszą tę samą nazwę.
Aktualna struktura kapitałowa Audi wygląda następująco: Volkswagen AG posiada 99,55% akcji, pozostała część akcji (0,45%) znajduje się w obrocie na giełdach papierów wartościowych: Berlin-Brema, Düsseldorf, Frankfurt nad Menem, Hamburg, Monachium i Stuttgart.
quattro GmbH.
quattro GmbH to spółka córka Audi AG z siedzibą w Neckarsulm, odpowiedzialna za produkcję sportowych wersji Audi – RS, ale także za przygotowywanie zindywidualizowanej oferty wyposażenia poszczególnych modeli oraz za przygotowywanie wyścigowych samochodów ze stajni Audi. Spółka założona została w październiku 1983 i początkowo skupiała się na oferowaniu dodatkowych akcesoriów do samochodów Audi. W roku 1986 zadebiutowała już jako producent sportowych pojazdów spod znaku S i RS. Pierwszym modelem, który wyjechał z fabryki quattro GmbH, było Audi S6.
Obecnie spółka produkuje szeroką gamę sportowych wersji Audi. W ofercie znaleźć można Audi R8 z trzema silnikami i dwiema formami karoserii do wyboru, Audi RS 4 Avant, RS 5 w wersji Coupe i Cabriolet, RS 6 Avant, RS 7 Sportback oraz RS Q3, pierwszy w ofercie Audi sportowy SUV.
Od roku 1996, spółka quattro GmbH wyprodukowała ok. 75 500 samochodów o nieprzeciętnej, sportowej mocy. Sprzedaż znacznie wzrosła przede wszystkim w minionej dekadzie; z 2,5 tysiąca egzemplarzy w roku 2000, do prawie 15 tys. aut w roku 2013. W tym samym roku do rąk klientów oddano 160 tysięcy zindywidualizowanych pojazdów i sprzedano prawie 2,5 mln akcesoriów.
Wszystkie samochody produkowane przez spółkę quattro GmbH wyposażone są w napęd na cztery koła – quattro.
Rozwiązania techniczne.
Koncern Audi jest twórcą wielu innowacyjnych rozwiązań technicznych. W 1975 roku pokazano pierwszy w koncernie VW silnik z mechanicznym wtryskiem K-Jetronic (stosowany później z sukcesem w VW Golfie z silnikiem GTI), a w 1977 pięciocylindrowy silnik benzynowy, w który wyposażono Audi 100.
W roku 1980 zaprezentowano klasyczne już dziś rozwiązanie napędu na cztery koła – quattro. Napęd quattro zamontowano wówczas w pokazanym na Międzynarodowym Salonie Samochodowym w Genewie modelu Audi quattro (inna nazwa: Urquattro). Samochód ten, pierwotnie zaplanowany jako krótka seria, w gamie modelowej czterech pierścieni funkcjonował aż do 1991 roku.
W roku 2013 Audi wyprodukowało 710 095 samochodów z napędem quattro. W obu niemieckich zakładach produkcyjnych, w Ingolstadt i w Neckarsulm, każdego dnia zjeżdża z taśmy około 2000 modeli Audi z napędem tego typu. W roku 2013 44% wszystkich klientów Audi wybrało model quattro. Najczęściej sprzedawany model quattro to Audi Q5, a zaraz potem Audi A4. Audi z takim właśnie rodzajem napędu najlepiej sprzedają się w USA, Kanadzie, Rosji i na rynkach Bliskiego Wschodu. Dobre wyniki handlowe notowane są również w Niemczech. W pierwszym półroczu 2014 Audi wyprodukowało dla niemieckiego rynku prawie 61 150 samochodów z napędem quattro. Dzięki blisko 170 modelom quattro – uwzględniając różne rodzaje nadwozia, silniki i skrzynie biegów – marka Audi oferuje największy wybór spośród wszystkich producentów samochodów segmentu premium.
Technika quattro jest dostępna we wszystkich rodzinach modelowych. Audi Q7, Audi R8, Audi A4 allroad, Audi A6 allroad oraz wszystkie modele S i RS, dostępne są wyłącznie z napędem quattro.
W roku 1985 Audi było drugim po Porsche producentem samochodów na świecie, który rozpoczął seryjną produkcję w pełni ocynkowanych karoserii. Pierwszym modelem, wyposażonym w taką karoserię było Audi 100. Ten produkowany od 1982 roku samochód był również autem o najlepszym wówczas na świecie współczynniku oporu powietrza – wynosił on 0,30. W 1983 Audi jako pierwszy niemiecki producent samochodów otrzymało certyfikat dopuszczenia do ruchu (niem. ABE) pojazdów z katalizatorem.
Pod koniec lat 80. XX w. Audi obok Fiata Cromy TD i.d. i Rovera Montego było pierwszym producentem samochodów oferującym, wówczas w modelu Audi 100 TDI, silnik diesla z wtryskiem bezpośrednim i turbodoładowaniem. Jednostka ta weszła do seryjnej produkcji w roku 1989. Do lipca 2014 roku na całym świecie Audi sprzedało blisko 7,5 mln aut z wysokoprężnymi jednostkami TDI.
Silniki TDI stopniowo udoskonalano. W ciągu 25 lat zdołano podnieść moc i moment obrotowy jednostek TDI o tej samej pojemności o ponad 100 procent, a emisję szkodliwych substancji obniżono o 98 procent.
Montowane są one we wszystkich seriach modeli, z wyjątkiem Audi R8. Ich pojemność wynosi od 1.6 do 6.0 litrów. a moc od 66 kW (90 KM) (jednostka 1.6 TDI), do 368 kW (500 KM) (jednostka 6.0 TDI V12 – wyłącznie Audi Q7). Jak dotychczas najwięcej sprzedano jednostek 2.0 TDI: trzy miliony egzemplarzy.
W roku 2006 silnik TDI zadebiutował. Na dziewięć startów w 24-godzinnym wyścigu w Le Mans począwszy od 2006 roku, kiedy to zadebiutował tam samochód Audi wyposażony w jednostkę TDI, Audi zwyciężało tam osiem razy.
Szczególnie często na wysokoprężne jednostki TDI decydują się dziś klienci Audi z Europy Zachodniej. Niemcy, Wielka Brytania i Włochy to rynki, na których TDI sprzedaje się najlepiej na świecie. W Niemczech w roku 2013 ponad dwie trzecie klientów zamówiło samochód z silnikiem diesla. Globalnie, około 40 procent aut marki Audi, które opuściły fabryki w roku 2013, napędzanych jest jednostką wysokoprężną TDI. W liczbach bezwzględnych to blisko 593 tys. egzemplarzy.
W 1985 roku na targach w Hanowerze dwie kobiety, samodzielnie, bez niczyjej pomocy niosły kompletną karoserię modelu Audi 100 bez elementów dodatkowych. Wykonano ją z aluminium i w ten sposób zaprezentowano publicznie innowacyjne rozwiązanie Audi Space Frame. Karoserię Audi Space Frame (ASF) zbudowano z prasowanych profili i z elementów odlewanych podciśnieniowo. Z tak zrobioną konstrukcją połączone są blachy tworzące pokrycie dachu, podłogę i elementy boczne, będące jednocześnie jej wzmocnieniem. Zależnie od zadań, poszczególne komponenty charakteryzują się różnymi formami i przekrojami. Modele, w których ją zastosowano to: Audi TT (2006), Audi R8 (2008), a także trzy następne generacje Audi A8 (2002, 2010, 2013). Obok Audi A8, drugim modelem z karoserią wykonaną w całości z aluminium jest sportowy model R8. Zastosowana w nim karoseria Audi Space Frame (ASF), wykonana z aluminium, waży w przypadku wersji coupé tylko 210 kg, a w przypadku modelu Spyder – 216 kg. Nieobciążone Audi R8 V8 Coupé z manualną skrzynią biegów, waży jedynie 1560 kg, a Audi R8 Spyder – 1660 kg. Łącznie, od 1994 roku, Audi sprzedało ponad 750 tysięcy samochodów z karoserią ASF – wykonaną wyłącznie lub częściowo z aluminium.
We wrześniu 1991 roku na IAA we Frankfurcie oraz w październiku tego samego roku na Tokyo Motor Show Audi zaprezentowało modele Spyder i Avus quattro, dwa prototypy z ramą kratownicową i karoserią, które wykonano z aluminium. W październiku 1993 roku we Frankfurcie, na IAA, pokazano tzw. „Audi Space Frame Concept Car” – krótko ASF. Miał on silnik V8 TDI o pojemności 3,4 litra i w dużym stopniu – abstrahując od polerowanej powierzchni zewnętrznej karoserii – odpowiadał on modelowi Audi A8, który na rynku pojawił się w maju 1994 roku. Następca Audi V8, model Audi A8, był w 1994 roku pierwszą produkowaną seryjnie limuzyną z aluminiową karoserią samonośną – Audi Space Frame (ASF). Model Audi A2 był z kolei pierwszym samochodem małolitrażowym, w którym zastosowano ASF.
W lipcu 2014 z taśm produkcyjnych fabryki w Ingolstadt zjechał sześciomilionowy egzemplarz Audi z napędem quattro. Jubileuszowe auto to Audi SQ5 3.0 TDI.
Do międzynarodowej sławy napędu quattro przyczyniły się także kampanie reklamowe i sukcesy w sportach motorowych. Spot telewizyjny, w którym Audi 100 CS o własnych siłach podjeżdża w górę skoczni narciarskiej w fińskiej miejscowości Kaipola, zyskał miano klasyka i reklamy kultowej. Innym docenianym przez fanów motoryzacji osiągnięciem był rekord wjazdu na górę Pikes Peak w Kolorado (USA) ustanowiony przez Waltera Röhrla za kierownicą Audi Sport quattro S1 w 1987 roku. Na imponujące wyniki Audi w sportach motorowych składają się cztery tytuły w rajdowych mistrzostwach świata, trzy zwycięstwa w wyścigu górskim Pikes Peak, jedno mistrzostwo w klasyfikacji kierowców i klasyfikacji producentów w TransAm, dwa tytuły w DTM, dziesięć zwycięstw w narodowych mistrzostwach samochodów superturystycznych i jeden puchar świata w wyścigach samochodów turystycznych.
Nagrody dla Audi.
Samochody Audi i zaawansowana technika w nich stosowana zdobywają wiele prestiżowych, światowych nagród. W kwietniu 2014 Audi A3, najlepiej sprzedający się model koncernu zostało ogłoszone najlepszym samochodem świata roku 2014 – World Car of the Year 2014. To samo wyróżnienie w roku 2005 zdobyło Audi A6. Sukces Audi A3 ugruntowuje pozycję Audi jako producenta z największą liczbą tytułów World Car of the Year na koncie. Audi uzyskało ten tytuł już trzykrotnie jako World Performance Car i dwukrotnie jako World Car Design of the Year. Łącznie, w konkursie World Car of the Year Awards, cztery pierścienie tryumfowały siedmiokrotnie.
W konkursie „International Engine of the Year” Audi zwyciężało już dziesięć razy. W latach 2005–2009 zdobywało ten prestiżowy tytuł dzięki silnikowi 2.0 TFSI wygrywającemu w kategorii od 1.8 do 2 litrów. Pięć razy wygrywała jednostka 2.5 TFSI, w kategorii od 2 do 2.5 litra. Ostatnio w roku 2014.
Poszczególne modele Audi na przestrzeni lat zdobywały również szereg nagród branżowych i konsumenckich, np. Złotą Kierownicę, Auto Lider, Fleet Award czy Best Cars.
Audi w sportach motorowych.
Już w latach trzydziestych XX w. samochody wyścigowe Auto Union z powodzeniem brały udział w różnych imprezach sportowych. W 1981 roku Audi było pierwszą marką, która w samochodzie rajdowym zastosowała napęd na cztery koła. Rajdowe Audi Quattro miało także silnik turbo, nowość w tamtym czasie. Dzięki tym dwóm rozwiązaniom, do 1984 roku Audi było czołową i niepokonaną marką w rajdach samochodowych.
Od roku 2000 Audi dominuje w 24-godzinnym wyścigu w Le Mans. W roku 2006, Audi R10 TDI było pierwszym samochodem napędzanym silnikiem wysokoprężnym, który zwyciężył w tym wyścigu. W 2009 roku na start wystawiono Audi R15 TDI, drugą generację napędzanego silnikiem diesla pojazdu Le Mans, który na potrzeby sezonu 2010 znacznie zmodernizowano i wystawiono jako Audi R15 TDI plus. W 2011 roku Audi R18 wygrało wyścig 24 h Le Mans mając tylko 13 sekund przewagi przed najlepszym konkurentem. W roku 2012, 80. edycja wyścigu 24 h Le Mans przyniosła wygraną Audi R18 e-tron quattro, czyli pierwszego w historii imprezy hybrydowego, sportowego bolidu. Audi R18 e-tron quattro zwyciężało również w kolejnych edycjach Le Mans – w latach 2013 i 2014.
Sukcesy w sportach motorowych.
Wybrane tryumfy Audi w międzynarodowych imprezach motorowych na przestrzeni lat.
Reklama i sponsoring.
Audi sponsoruje kluby piłkarskie, przede wszystkim rodzimy FC Ingolstadt 04. Wspiera także inne zespoły z Europy: Real Madryt, Bayern Monachium. Angażuje się również w sponsoring różnych imprez sportowych (m.in. Puchar Świata w narciarstwie alpejskim).
Audi w Polsce.
Audi pod względem liczby rejestracji nowych modeli w 2014, 2015 i 2016 roku była trzecią najpopularniejszą marką segmentu premium w Polsce (po BMW i Mercedesie). W 2016 roku w Polsce zarejestrowano 10787 nowych egzemplarzy Audi. Przez trzy lata z rzędu (2014-2016) najchętniej kupowanym modelem Audi w Polsce był SUV – Q5.

</doc>
<doc id="152948" url="https://pl.wikipedia.org/wiki?curid=152948" title="Foxhound amerykański">
Foxhound amerykański

Foxhound amerykański – rasa psa należąca do grupy psów gończych, posokowców i ras pokrewnych, zaklasyfikowana do sekcji psów gończych. Znajduje się w podsekcji dużych psów gończych. Podlega próbom pracy.

</doc>
<doc id="152956" url="https://pl.wikipedia.org/wiki?curid=152956" title="Amerykański spaniel dowodny">
Amerykański spaniel dowodny

Amerykański spaniel dowodny – jedna z ras psów, należąca do grupy psów aportujących, płochaczy i psów wodnych. Zaklasyfikowana do sekcji psów dowodnych. Podlega próbom pracy.
Rys historyczny.
W Ameryce krzyżowano irish water spaniele z Curly Coated Retrieverami oraz prawdopodobnie z angielskimi spanielami wodnymi. W ten sposób został on przystosowany do amerykańskich warunków polowań w wodzie, szuwarach i lasach.
Wygląd.
Budowa.
Pies ten od irish water spaniela różni się wielkością i bardziej płaskim, owłosionym ciemieniem oraz mniej wyraźnie zaznaczonym przełomem czołowo-nosowym.
Szata i umaszczenie.
Umaszczenie wątrobiane lub czekoladowe. Dopuszczalne małe białe znakowania na piersiach i palcach.
Użytkowość.
Pies wykorzystywany do aportowania ptactwa wodnego, jest także psem stróżującym.
Zachowanie i charakter.
Pies tej rasy nie wykazuje agresji, jest rodzinnym psem, akceptującym w zupełności dzieci.
Popularność.
Psy tej rasy są bardzo rzadko spotykane w Polsce.

</doc>
<doc id="152959" url="https://pl.wikipedia.org/wiki?curid=152959" title="Kevin Wasserman">
Kevin Wasserman

Kevin Wasserman (pseud. Noodles; ur. 4 lutego 1963 w Los Angeles) – gitarzysta amerykański, członek zespołu The Offspring.
Życiorys.
Kariera muzyczna.
Noodles dołączył do zespołu znanego wcześniej jako Manic Subsidal w 1985 roku, w wieku 21 lat. Nie umiał, co prawda, grać na gitarze, ale jako jedyny mógł legalnie kupować alkohol dla pozostałych, niepełnoletnich członków zespołu. Rok później zespół zmienił nazwę na The Offspring. Od tego czasu Noodles obecny jest na wszystkich albumach zespołu.
Życie osobiste.
Kevin Wasserman urodził się 4 lutego 1963 w Los Angeles. W dzieciństwie został adoptowany. Ma młodszego brata.
Noodles ukończył Pacifica High School w 1981 roku.
W początkach istnienia The Offspring pracował jako woźny w szkole, w której uczyli się Dexter i Greg. Jednak nieoczekiwany sukces, jaki osiągnął z zespołem sprawił, iż pod koniec roku szkolnego 1993/1994 odszedł z pracy.
W 14 lutego 1998 roku ożenił się z Jackie Patrice Wasserman. Ma dwoje dzieci: córkę Chelsea Nicole (ur. w lutym 1989) i syna Jacksona (ur. w maju 2002). Jackie nie jest biologiczną matką Chelsea. Jest nią przyrodnia siostra Rona Welty'ego, byłego perkusisty The Offspring, z którą był w związku.
Obecnie mieszka w Santa Ana. w Kalifornii.
Interesuje się surfingiem, snowboardem, literaturą i oceanografią. Posiada sporą kolekcję gitar.
Używany sprzęt.
Noodles generalnie używa gitar Ibanez. Ma cztery sygnowane modele: jeden wykończony srebrną taśmą (NDM1), drugi z logiem The Offspring (NDM2), trzeci w kolorze żółtym (NDM3) i czwarty z efektem sunburst (NDM4).
W początkach istnienia The Offspring używał szerokiej gamy gitar jak: Fender Telecaster, Ibanez Talman i Gibson Les Paul. Posiada także inne modele: gitary Paul Reed Smith, Fender Stratocaster inne modele Fendera, gitary Jackson i Gibson.
Noodles używa wzmacniacze Mesa/Boogie Mark IV, które od „Splintera” łączy ze wzmacniaczami VHT Classic Lead oraz przetworników DiMarzio Tone Zone.

</doc>
<doc id="152960" url="https://pl.wikipedia.org/wiki?curid=152960" title="Owczarek australijski (typ amerykański)">
Owczarek australijski (typ amerykański)

Owczarek australijski (typ amerykański) – jedna z ras psów, należąca do grupy psów pasterskich i zaganiających, zaklasyfikowana do sekcji psów pasterskich (owczarskich). Nie podlega próbom pracy.
Rys historyczny.
Owczarek ten został wyhodowany w USA. Na temat powstania rasy istnieje wiele teorii. Dokładnie nie wiadomo, jak przebiegało jej kształtowanie. Uważa się, że protoplastami aussie były owczarki przywożone przez osadników z różnych krajów, m.in. z Anglii. Na terenie Stanów Zjednoczonych dochodziło do wielu krzyżówek tych psów. Tak powstawała rasa spełniająca kryteria wszechstronnego psa pasterskiego i stróżującego. W XVIII wieku do zachodnich Stanów wraz z baskijskimi pasterzami z Australii dotarły nowe psy pasterskie. Część z nich wywodziła się od psów ze szczątkowym ogonem, zwanych „smihfield dog”, i od collie o umaszczeniu merle. Psy średniego wzrostu są nazywane „little blue dog”, zrobiły wielkie wrażenie na amerykańskich farmerach. Zaczęto je krzyżować z rodzimymi owczarkami i nadano nazwę „owczarek australijski”.
W dobrych warunkach dożywają około 13 lat.
Wygląd.
Oczy.
Dopuszczalne są różne kolory oczu, takie jak: złote, zielone, piwne, brązowe, bursztynowe lub niebieskie. Owczarki australijskie mogą również mieć jedno oko niebieskie, a drugie brązowe lub niebiesko-brązowe. Zazwyczaj aussie o umaszczeniu czarnym mają oczy brązowe, a o umaszczeniu czekoladowym – bursztynowe.
Ogon.
Owczarek australijski może mieć długi lub krótki (nbt -natural bobtail) ogon. Niektóre szczenięta rodzą się z ogonem szczątkowym (ang. nbt - natural bobtail) różnej długości - od całkowitego braku po ogon prawie pełnej długości. Ogon szczątkowy spowodowany jest mutacją dominującą. Kopiowanie przeprowadza się często w tych krajach, w których nie ma takiego zakazu, dla ujednolicenia wyglądu rasy. 
Szata i umaszczenie.
Okrywa włosowa średniej długości, prosta lub lekko falista, nieprzemakalna, dłuższa sierść tworzy grzywę, pióra i portki. Kolory podstawowe to czarny i czekoladowy. Te kolory modyfikowane są przez gen merle, co daje 4 podstawowe umaszczenia. Do tego psy mogą mieć podpalania i białe znaczenia. W sumie daje to 16 możliwych kombinacji:
Czarny (black)
Czekoladowy, wątrobiany (red)
Blue merle
Red merle (czekoladowy marmurek)
Pielęgnacja.
Owczarek australijski ma tendencję do linienia przez co trzeba poświęcić nieco więcej uwagi jego pielęgnacji. Aussie powinien być czesany codziennie. Miękka sierść za uszami ma tendencję do filcowania się pod wpływem wilgoci.
Temperament.
Owczarki australijskie potrzebują wiele aktywności fizycznej oraz psychicznej, inaczej mogą sprawiać kłopoty. Sprawdzają się w dyscyplinach kynologicznych tj: (agility, dog frisbee, flyball). Z reguły nieufne wobec obcych, przywiązują się do jednej rodziny. Nie sprawia problemów w kontaktach z innymi psami, zwierzętami domowymi oraz dziećmi.
Użytkowość.
Owczarki australijskie są wykorzystywane w pasterstwie, sporcie, ratownictwie, spokojniejsze osobniki nadają się do terapii chorych.

</doc>
<doc id="152961" url="https://pl.wikipedia.org/wiki?curid=152961" title="Gregory Kriesel">
Gregory Kriesel

Gregory David Kriesel, pseud. Greg K. (ur. 20 stycznia 1965 w Glendale) – były basista i współzałożyciel zespołu The Offspring; śpiewa w chórkach.
Życiorys.
Życie osobiste.
Gregory David Kriesel, bardziej znany jako Greg K., urodził się 20 stycznia 1965 roku w Glendale. Jego ojciec był bankowcem inwestycyjnym, zaś zawód matki nie jest znany. Ma młodszego brata.
Uczęszczał do szkoły Pacifica High School w Garden Grove, w Kalifornii, gdzie poznał Dextera, z którym założył później zespół. Razem z wokalistą The Offspring działał w kole matematycznym i biegał w biegach przełajowych. W czasach szkolnych grał także w drużynie baseballowej. Szkołę ukończył w 1983 roku. Potem uczęszczał do Golden West Junior College, gdzie zdobył tytuł magistra w zakresie finansów. Planował zdawać do szkoły prawniczej, jednak plany te pokrzyżował sukces osiągnięty z zespołem.
W 1998 roku ożenił się z Jane Costello, z którą ma 4 synów.
28 maja 2008 Kriesel ogłosił na stronie internetowej zespołu, że robi przerwę w tournée The Offspring z powodów rodzinnych i zamierza wrócić do koncertów w połowie czerwca. Na scenie zastępował go Scott Shiflett, basista Face To Face. Owym powodem rodzinnym okazały się być narodziny dziecka, dzięki którym Greg po raz czwarty został ojcem.
Obecnie mieszka z rodziną w Cypress, w Kalifornii.
Greg chętnie grywa w golfa. Uprawia BASE jumping i wędkuje. Ponadto kolekcjonuje kapelusze.

</doc>
<doc id="152965" url="https://pl.wikipedia.org/wiki?curid=152965" title="Palestrina">
Palestrina

Palestrina – miasto i gmina w środkowych Włoszech, dawne "Praeneste", leżące na zboczu Apeninów, w regionie Lacjum (obecnie Lazio), w prowincji Rzym, 37 km na wschód od Rzymu, z którym w starożytności łączyła je Via Praenestina. Według danych z roku 2004 gminę zamieszkiwało 16 469 osób, 358 os./km².
Historia.
Tradycja wywodzi historię miasta z czasów mitycznych: jego założycielem miał być Caeculus. Najstarsze znaleziska archeologiczne pochodzą z epoki późnego brązu. Niezwykle bogate pochówki typu etruskiego, datowane na VII wiek p.n.e. wskazują, że w owym czasie było to miasto przodujące w swoim regionie.
W IV w. p.n.e. miasto stoczyło wiele bitew z Rzymem. Podczas wojny latyńskiej poniosło klęskę i straciło część swego terytorium; zostało jednak potraktowane dość łagodnie. Obywatelstwo rzymskie otrzymało po roku 90 p.n.e. W czasie wojen domowych był tam oblegany Mariusz, a miasto zostało zdobyte przez Sullę (82 p.n.e.); większość mężczyzn została wtedy wymordowana, a resztę przesiedlono na niżej położone tereny; na terenie Praeneste założono kolonię dla weteranów Sulli.
Później znajdowała się tam willa cesarska, a Praeneste stało się ulubionym miejscem letniego wypoczynku dla bogatych Rzymian (bywał tam August, Hadrian i Pliniusz Młodszy). Miasto stanowiło centrum kultu Fortuny Primigenii. Jej świątynia wraz z wyrocznią otoczone były wspaniałym kompleksem budynków wznoszących się na zboczu wzgórza.
W średniowieczu miasto zmieniło nazwę na Palestrina; zostało zdobyte przez Longobardów, a w XI wieku przeszło w posiadanie rodziny Colonna. Ich częste rebelie przeciwko papiestwu powodowały, że Palestrina była kilkakrotnie niszczona. W 1297 zniszczeń dokonano na rozkaz papieża Bonifacego VIII, w 1436 zniszczył je Giovanni Vitelleschi. Odbudowane w 1447 roku, zostało ponownie zniszczone w 1527. W 1556 Palestrinę okupował książę Alba. W 1630 roku miasto kupił Carlo Barberini, brat papieża Urbana VIII.

</doc>
<doc id="152966" url="https://pl.wikipedia.org/wiki?curid=152966" title="Krzewy">
Krzewy



</doc>
<doc id="152967" url="https://pl.wikipedia.org/wiki?curid=152967" title="Pistolet MAB PA15">
Pistolet MAB PA15

MAB PA15 (MAB P15) – francuski pistolet samopowtarzalny, produkowany we francuskiej firmie "Manufacture d'Armes Automatiques" ("MAB") w Bayanne.
Historia.
W latach siedemdziesiątych XX wieku we francuskiej firmie "Manufacture d'Armes Automatiques" (MAB) rozpoczęto produkcję samopowtarzalnego pistoletu oznaczonego jako "MAB PA15". Pistolet ten był produkowany na potrzeby armii francuskiej. Występował w dwóch wersja długości lufy i był przystosowany do naboju pistoletowego 9 × 19 mm Parabellum. Na początku lat osiemdziesiątych zaprzestano jego produkcji, natomiast w armii francuskiej zaczęto go zastępować pistoletem Beretta 92G.
Opis konstrukcji.
Pistolet "MAB PA15" działa na zasadzie odrzutu półswobodnego zamka, otwieranego z opóźnieniem. Występ w lufie współpracuje z rowkiem na zamku, powoduje podczas odrzutu obrót lufy i przytrzymanie zamka do chwili aż ciśnienie gazów prochowych spadnie do bezpiecznej wartości. Mechanizm uderzeniowy kurkowy z kurkiem obrotowym odkrytym. Mechanizm spustowy bez samonapinania. Zasilanie z magazynka pudełkowego o pojemności 15 nabojów.

</doc>
<doc id="152968" url="https://pl.wikipedia.org/wiki?curid=152968" title="Olej z dziurawca zwyczajnego">
Olej z dziurawca zwyczajnego

Olej z dziurawca zwyczajnego ("Oleum Hyperici") – preparat leczniczy otrzymywany w wyniku macerowania świeżego lub wysuszonego kwitnącego ziela dziurawca zwyczajnego ("Hypericum perforatum") najczęściej w oliwie z oliwek lub w innym oleju roślinnym. Zawiera aktywne związki pseudohiperycynę i hiperycynę, która w toku maceracji nadaje olejowi czerwoną barwę. 
Kwitnące części rośliny należy zebrać w słoneczny dzień, świeże (lub po przesuszeniu) zalać olejem (1000 ml oleju na 250 g suszonego ziela) i trzymać na słońcu w przezroczystym szklanym naczyniu przez około 21–40 dni. Następnie po przefiltrowaniu olej przechowywać bez dostępu światła.
Macerat z kwitnącego ziela dziurawca jest popularnym w wielu rejonach świata, stosowanym zewnętrznie, domowym lekarstwem wspomagającym gojenie się ran po skaleczeniach czy oparzeniach. Ma dobrze wpływać na przecięte albo zranione nerwy, zalecano go do przemywania trudno gojących się ran. W Turcji tradycyjnie sporządzany jest na bazie oliwy z oliwek, na Białorusi oleju lnianego. Na Łużycach wytwarzano go jako czerwoną maść (kwiaty dziurawca zalane olejem, odstawione na słońce). 
Współczesne badania wskazują na pozytywny wpływ oleju z dziurawca na gojenie się ran, w tym ran chirurgicznych. Przypuszcza się, że wynika to z jego właściwości przeciwutleniających i przeciwbakteryjnych, potwierdzonych także dla niektórych bakterii opornych na antybiotyki. 

</doc>
<doc id="152972" url="https://pl.wikipedia.org/wiki?curid=152972" title="Olej z łopianu">
Olej z łopianu

Olej z łopianu – olej z łopianu większego ("Arctium lappa"). Przygotowywany jest na dwa sposoby:

</doc>
<doc id="152974" url="https://pl.wikipedia.org/wiki?curid=152974" title="Olej z marchewki">
Olej z marchewki

Olej z marchewki - oleisty ekstrakt z marchewki ("Daucus carota") połączony z olejem sezamowym. Zawiera duże ilości beta-karotenu, jak również witaminy A i E.

</doc>
<doc id="152976" url="https://pl.wikipedia.org/wiki?curid=152976" title="Berkeley Software Design">
Berkeley Software Design

Berkeley Software Design Inc. – nieistniejące już przedsiębiorstwo założone przez członków Computer Systems Research Group Uniwersytetu w Berkeley, które skomercjalizowało system BSD.
W marcu 1993 wydany został bazujący na kodzie 4.3BSD Net/2 – BSD/386, potem BSD/OS. BSDI sprzedawało jego licencje oraz wsparcie techniczne, a także udostępniało kod źródłowy dla zainteresowanych.
Po podpisaniu ugody w procesie między USL/Novell a Uniwersytetem Kalifornijskim Berkeley – BSDI oparło nowsze wersje swego systemu na pozbawionym kodu AT&amp;T BSD 4.4 Lite. Nazwa systemu zmieniona została na BSD/OS.
W 2001 roku przedsiębiorstwo zostało przejęte przez Wind River Systems, a następnie przez Telenet Systems. Wind River zaprzestał dystrybucji BSD/OS z końcem 2003 roku, a z końcem roku 2004 wycofał dla niego wsparcie techniczne. 

</doc>
<doc id="152978" url="https://pl.wikipedia.org/wiki?curid=152978" title="Olejek monoi-tiare">
Olejek monoi-tiare

Olej monoi-tiare – olej przygotowywany z kwiatów bądź pąków gardenii tahitańskiej ("Gardenia taitensis") macerowanych w oleju kokosowym. W temperaturze poniżej 22 °C olej zastyga, ma białawy kolor i przyjemny zapach. Zawiera duże ilości kwasu laurynowego, kwasu mirystynowego oraz kwasy: palmitynowy, olejowy i kaprylowy.

</doc>
<doc id="152980" url="https://pl.wikipedia.org/wiki?curid=152980" title="Olej z nagietka lekarskiego">
Olej z nagietka lekarskiego

Olej z nagietka lekarskiego – żółto-pomarańczowe kwiaty nagietka ("Calendula officinalis") macerowane w oliwie z oliwek, oleju słonecznikowym lub oleju sojowym, dla stabilności dodawana jest często witamina E. Olej zawiera karoten, niewielkie ilości olejku eterycznego, ma pomarańczowy kolor i jest prawie bez zapachu.

</doc>
<doc id="152983" url="https://pl.wikipedia.org/wiki?curid=152983" title="Smash">
Smash

Smash – trzecia płyta punkrockowego zespołu The Offspring, wydana w 1994 roku przez wytwórnię Epitaph Records. Płyta przyniosła zespołowi dużą sławę, rozchodząc się w ponad 11 milionach egzemplarzy na całym świecie i ustanawiając niepokonany do dziś rekord sprzedaży wśród albumów wydanych przez niezależną wytwórnię. W tekstach piosenek poruszane są m.in. problem przemocy wśród młodzieży (Come Out and Play), szacunku do samego siebie (Self Esteem), narkomanii (What Happened to You?) lub obraz współczesnego świata, widziany z perspektywy młodzieży (Not the One).

</doc>
<doc id="152984" url="https://pl.wikipedia.org/wiki?curid=152984" title="Olej z rumianku">
Olej z rumianku

Olej z rumianku – kwiaty rumianku ("Chamomilla recutita") macerowane najczęściej w oleju jojoba lub w oliwie. Zawiera terpeny. Oleisty wyciąg nie zawiera chamazulenu, tak jak olejki eteryczne. Ma żółtawe zabarwienie i rumiankowy zapach.

</doc>
<doc id="152987" url="https://pl.wikipedia.org/wiki?curid=152987" title="Kolubryna">
Kolubryna

Kolubryna – ogólna nazwa odprzodowych dział artyleryjskich używanych w XVI i XVII wieku.
Nazwa kolubryna pochodzi od łacińskiego słowa "colubra" – żmija, wężyca; we Francji, gdzie przede wszystkim były używane, nazywane były "coulevrine", W Niemczech szlangi. Tego typu działa nazywano także kulewryna, wężownice lub serpentyny.
Działa tego typu charakteryzowały się grubościenną lufą o długości 27–40 kalibrów, wykonaną ze spiżu lub żeliwa. Wagomiar kolubryn wahał się od 1 do 40 funtów, co odpowiadało kalibrom 55–210 mm.
Kolubryny o dłuższych lufach nazywano pospolitymi lub ekstraordynaryjnymi, o krótszych – bastardami lub bękartami.
Podział w zależności od kalibru.
Masa lufy kolubryny wynosiła od 750 kg (oktawa kolubryna) do 6000 kg (kolubryna podwójna).
Ze względu na dużą donośność i skuteczność pocisku, kolubryny o większym wagomiarze stosowano do niszczenia fortyfikacji, o mniejszym – do rażenia siły żywej przeciwnika na dużych odległościach.

</doc>
<doc id="152990" url="https://pl.wikipedia.org/wiki?curid=152990" title="Karabin Sa vz. 58">
Karabin Sa vz. 58

Samopal vzor 58 – czechosłowacki karabin szturmowy kalibru 7,62 x 39 mm. Podobny zewnętrznie do AK, ale o odmiennie zbudowanych mechanizmach wewnętrznych.
Historia konstrukcji.
Armia Czechosłowacji jako jedyna armia Układu Warszawskiego nie wprowadziła do uzbrojenia AK. Zamiast niego używała karabinu Sa vz. 58. Decyzję o opracowaniu nowej broni podjęto w 1948. Ponieważ radzieckie prace nad nabojem pośrednim były okryte głęboką tajemnicą, Czesi postanowili opracować własny nabój. Efektem był wprowadzony do uzbrojenia w 1949 nabój Z-49 kalibru 7,5 × 45 mm. W następnym roku w wyniku prac nad unifikacją kalibrów z Armią Czerwoną nabój przeprojektowano (powstał nabój Z-50 kalibru 7,62 x 45 mm). Opracowano także pierwsze prototypy karabinów na nową amunicję. Jednak dalsze prace zostały zahamowane w wyniku reorganizacji przemysłu zbrojeniowego w 1954. Konstrukcje kalibru 7,62 × 45 uznano za nierozwojowe i rozpoczęto przygotowania do produkcji broni konstrukcji radzieckiej.
W 1956 znowu uznano za najlepsze rozwiązanie skonstruowanie własnej konstrukcji. Założenia programu „Koště” (pol. Miotła) mówiły o skonstruowaniu karabinu kalibru 7,62 × 39 mm o masie nie większej niż 2,7 kg i długości nie większej niż 850 mm. Głównym konstruktorem nowej broni miał zostać Jiří Čermák. Założył on, że nowa broń będzie działała na zasadzie odprowadzania gazów prochowych, z ryglowaniem zamka ryglem wahliwym (taka konstrukcja pozwalała skrócić drogę suwadła i w rezultacie skrócić komorę zamkową). Podstawowym problemem był brak amunicji 7,62 x 39 mm (choć produkowana masowo w ZSRR, nadal miała status tajnej). Dlatego nowy karabin dostosowano do zasilania amunicją 7,62 x 45 mm (od razu zakładano przebudowę na kaliber 7,62 x 39).
Prototyp S 56, czyli „Samopal vzor 56” (pistolet maszynowy wzór 56), był gotowy jesienią 1956. Karabin posiadał nietypowo rozwiązany układ gazowy. Otwór gazowy znajdował się 64 mm od krawędzi komory nabojowej, a uchodzące przez niego gazy napędzały krótki (40 mm) tłok gazowy. W następnym roku wyprodukowano serię karabinów oznaczonych jako S 56-2 (konstrukcja nieznacznie zmieniona w stosunku do S 56). Następny prototyp po kolejnych drobnych zmianach oznaczono jako „Samopal-Puška vzor 56 (SaP 56)” (pol. pistolet maszynowy-karabin wz. 56). W następnym roku odbyły się dalsze próby karabinu. Po raz pierwszy możliwe było porównanie czeskiej broni z AK.
Efektem prób było przekonstruowanie węzła gazowego. Komorę gazową przesunięto bliżej wylotu lufy. Spowolniło to nagrzewanie się broni. W dawnej komorze gazowej umieszczono sprężynę powrotną tłoka gazowego. Zmieniono także kształt suwadła. Drewniane łoże i kolbę zastąpiono plastikowymi. W 1958 wyprodukowano partię informacyjną karabinu oznaczonego jako „Samopal vz. 52”. W styczniu 1960 karabin został przyjęty do uzbrojenia Czechosłowackiej Armii Ludowej. Produkcja trwała do 1983. Karabin szturmowy Sa vz. 58 pozostaje standardowym uzbrojeniem żołnierzy słowackich. W 2011 roku czeskie siły zbrojne wprowadziły na uzbrojenie karabinek CZ 805 BREN.
Opis konstrukcji.
Karabin Sa vz.58 jest indywidualną bronią samoczynno-samopowtarzalną. Zasada działania jest oparta na wykorzystaniu energii gazów prochowych odprowadzanych przez boczny otwór w lufie. Tłok gazowy o krótkim skoku (jest nie połączony z suwadłem, a jego droga po strzale jest krótsza niż suwadła) posiada własną sprężynę powrotną. Zamek ryglowany ryglem wahliwym. Broń wyposażono w zaczep suwadła (po wystrzeleniu ostatniego naboju z magazynka suwadło zatrzymuje się w tylnym położeniu, w tej pozycji możliwe jest napełnienie magazynka z łódki). Mechanizm spustowy bijnikowy umożliwia strzelanie ogniem pojedynczym i seriami. Zasilanie z magazynków 30-nabojowych (niewymiennych z magazynkami AK). Zwolnienie magazynka możliwe tylko lewą ręką (z prawej strony dźwignię zaczepu magazynka zasłania trzpień zaczepu suwadła). Przyrządy celownicze składają się z muszki w osłonie i celownika krzywiznowego ze szczerbiną.

</doc>
<doc id="152991" url="https://pl.wikipedia.org/wiki?curid=152991" title="Epitaph Records">
Epitaph Records

Epitaph Records jest wytwórnią płytową, położoną w Los Angeles w stanie Kalifornia w Stanach Zjednoczonych. Jej właścicielem jest gitarzysta zespołu Bad Religion, Brett Gurewitz.
Historia.
Na samym początku, tuż po założeniu w roku 1980, cała firma składała się "z logo i skrytki pocztowej". Sam Brett wspominał w wywiadach, że Epitaph miało jedynie wydawać płyty jego rodzimego zespołu – Bad Religion. Wytwórnia szybko jednak ewoluowała do dużego, niezależnego wydawnictwa. Sama nazwa "Epitaph" jest nawiązaniem do tytułu piosenki King Crimson. W latach 80. i 90. wytwórnia ta była czołowym wydawcą muzyki punkrockowej w USA i pozostaje nim nadal jednak w towarzystwie innych niezależnych wytwórni, takich jak na przykład Sub Pop, Truskill Records, Victory Records, Fat Wreck Chord Records, SST. Obecnie skupia się bardziej na wydawaniu zespołów, które tworzą szeroko pojęty hardcore punk z dominacją stylów post hardcore, emocore i metalcore. Z Epitaph powstało także wiele pomniejszych wytwórni, takich jak na przykład ANTI-, Fat Possum Records czy Hellcat Records. Epitaph od lat współpracuje ze szwedzką wytwórnią punkową Burning Heart Records.
W roku 1987 Epitaph wydało pierwszą płytę, która nie była krążkiem Bad Religion. Był to debiutancki longplay zespołu L7, którego tytułem była nazwa kapeli. Dystrybucją zajęła się zewnętrzna firma – Chameleon. Pierwszym albumem, który był przez Epitaph zarówno wydany jak i rozprowadzany, jest płyta Suffer zespołu Bad Religion.
W świecie punk rocka wytwórnia osiągnęła prawdziwy sukces w latach 90., kiedy to takie zespoły jak NOFX, Rancid czy The Offspring nagrały swe bestsellerowe płyty. Był to bardzo znaczący rok dla nurtu kalifornijskiego punka; Rancid wystąpił wtedy w bardzo znanym programie "Saturday Night Live" z takimi piosenkami, jak "Ruby Soho" i "Roots Radicals". The Offspring wkrótce zmieniło wytwórnię na Columbia Records, jednak prawa do świetnie sprzedającego się albumu Smash nadal znajdowały się w rękach Epitaph. Z tego też powodu łączna sprzedaż tego krążka wyniosła niemal 11 milionów kopii na całym świecie. Jest to rekord sprzedaży albumu, wydanego przez niezależną wytwórnię.
W roku 2003 Epitaph wywołało pewne kontrowersje, podpisując kontrakt z wykonawcami alternatywnego rapu takimi jak Atmosphere i Sage Francis a także z artystami wykonującymi muzykę power violence/noise/grindcore – The Locust. Zaczęto wtedy dyskutować o samej naturze muzyki punkowej. Niemniej wydaje się, że Epitaph przestało być wytwórnią stricte punkową. W 2007 roku Brett Gurewitz podpisał kontrakt z Kanadyjskim raperem Cadence Weapon.
Mimo że zespół Bad Religion był motorem do założenia wytwórni, w roku 1994 podpisał on umowę z firmą Atlantic (oddział Sony). Pierwszym krążkiem, który ukazał się pod szyldem innego wydawnictwa, była płyta Stranger Than Fiction. Jednocześnie z zespołem rozstał się Brett Gurewitz, który mógł teraz poświęcić cały wolny czas swej wytwórni. Bad Religion znalazł nowego gitarzystę w osobie Briana Bakera. W roku 2001 Brett Gurewitz powrócił do zespołu, a Bad Religion wróciło pod skrzydła rodzimej wytwórni. Od tego czasu Epitaph wydało pięć płyt Bad Religion: The Process Of Belief (2001), The Empire Strikes First (2004), New Maps Of Hell (2007), The Dissent Of The Man (2010) oraz True North (2013).
W styczniu roku 2001 Brett przyznał w jednym z wywiadów, że są ludzie, którzy oferują mu 50 do 100 milionów dolarów za sprzedanie połowy udziałów jego firmy. Żadna z tych ofert nie została jednak przez Gurewitza przyjęta.
W połowie roku 2005 Epitaph zostało wpisane na listę członków organizacji RIAA (Recording Industry Association of America) wraz z kilkoma innymi, dużymi wytwórniami. Powód przyłączenia się do tej organizacji jest niejasny. Niektórzy sugerują, że powodem mogła być chęć walki z piractwem, jakie szerzy się w sieciach P2P. Inne źródło mówi o tym, że Epitaph chce mieć dostęp do takich wyróżnień jak złota czy platynowa płyta. Niemniej, pojawiły się kontrowersje. Niektórzy uważają, że Epitaph nie może być już postrzegane jako wytwórnia niezależna, jeśli wstąpiło do takiej organizacji jak RIAA.

</doc>
<doc id="152994" url="https://pl.wikipedia.org/wiki?curid=152994" title="Nandi">
Nandi



</doc>
<doc id="152997" url="https://pl.wikipedia.org/wiki?curid=152997" title="Błogosławiona Joanna z Signa">
Błogosławiona Joanna z Signa



</doc>
<doc id="152998" url="https://pl.wikipedia.org/wiki?curid=152998" title="Nadi (miasto)">
Nadi (miasto)

Nadi (Nandi) – piąte pod względem liczby ludności miasto Fidżi (Dystrykt Zachodni; prowincja Ba), położone w zachodniej części wyspy Viti Levu. Według danych szacunkowych na rok 2009 liczy 45 519 mieszkańców, w większości pochodzenia fidżyjskiego i indofidżyjskiego.
W odległości 9 km od Nadi znajduje się główny międzynarodowy port lotniczy (kod IATA: NAN), obsługiwany m.in. przez Air Pacific (narodowe linie lotnicze Fidżi), Air New Zealand, Freedom Air i Qantas. 

</doc>
<doc id="153001" url="https://pl.wikipedia.org/wiki?curid=153001" title="Ragnarok (manhwa)">
Ragnarok (manhwa)

Ragnarök (kor. 라그나로크) – koreańska manhwa autorstwa Lee Myung-Jin, historia fantasy. Istnieje również gra MMORPG stworzona na jej podstawie, "Ragnarok Online".

</doc>
<doc id="153002" url="https://pl.wikipedia.org/wiki?curid=153002" title="Wyspa Clippertona">
Wyspa Clippertona

Wyspa Clippertona (dawniej: "Clipperton"; lub nieoficjalnie ) – terytorium zależne Francji, niezamieszkany koralowy atol na Oceanie Spokojnym (dawniej administrowany z Polinezji Francuskiej) o powierzchni 6 km² położony 1280 km na południowy zachód od meksykańskiego Acapulco.
Geografia.
Wyspa Clippertona geograficznie zaliczana jest do Ameryki Północnej, choć politycznie związana jest z Oceanią. 950 km dzieli ją od najbliższej wyspy – Socorro w meksykańskich wyspach Revillagigedo, zaś samego kontynentu północnoamerykańskiego – 1080 km (wybrzeże Meksyku koło Menzanillo). Jej odległość od najbliższych wysp w Oceanii wynosi natomiast około 3950 km (Markizy), a od Hawajów dzieli ją zaś około 5000 km.
Charakterystyka atolu.
Lądowy pierścień całkowicie otacza lagunę w kształcie zbliżonym do elipsy o wymiarach 2,4 × 3,8 km i ma 11 km obwodu. Szerokość tego pierścienia wynosi od 50 do 200 m, a powierzchnia lądu ok. 1,7 km². Powierzchnia atolu, uformowana z twardej skały koralowej, wznosi się średnio 3 m n.p.m., jedynie w południowo-wschodnim krańcu laguny wznosi się skała Clipperton Rock o wysokości 29 m, pochodzenia wulkanicznego – najwyższy punkt atolu. Rafy koralowe o szerokości ok. 50 m otaczają atol prawie ze wszystkich stron; jest on dostępny jedynie w dwóch miejscach: od północnego wschodu i południowego zachodu.
Pierwotnie laguna, o powierzchni ok. 7,1 km"2", posiadała dwa połączenia z oceanem: po stronie północno-wschodniej oraz południowo-wschodniej. W latach 1840–1858 laguna została odcięta od oceanu, zapewne na skutek sztormu. Obecnie laguna nie posiada połączenia z Oceanem. Izolacja wód laguny od oceanu doprowadziła do śmierci wielu koralowców i eutrofizacji środowiska, które w ten sposób tworzy specyficzny ekosystem, w którym np. nie występują żadne ryby. Głębokość laguny w większości nie przekracza 20 m p.p.m. W jej obrębie znajduje się kilka głębszych basenów, jednak wspominana często 90-metrowa głębia ("Trou sans fond" – „dziura bez dna”) z kwaśną, zawierającą kwas siarkowy wodą przy dnie, pomimo rozległych badań nie została zidentyfikowana.
Na terenie laguny, w pobliżu brzegów atolu, znajduje się łącznie dziesięć wysepek, których sumaryczna powierzchnia nie sięga 5 000 m². Gleba na nich składa się ze żwiru i piasku koralowego, często scementowanego ptasim guanem. Wyróżniają się tu "Les îles aux Œufs" (Wyspy Jaj), nazwane tak ze względu na mnogość gniazd zamieszkujących je populacji głuptaków.
Klimat.
Wyspa ma tropikalny oceaniczny, wilgotny klimat. Pora deszczowa trwa od maja do października. W tym czasie na wyspie występują tropikalne burze, a atol otrzymuje 80–100 mm opadów dziennie. Przynoszą je silne wiatry południowo-zachodnie. Pasat północno-wschodni wieje rzadziej i przynosi okresy rozpogodzeń. Wilgotność względna utrzymuje się na poziomie 70–100%. Przeciętne temperatury wynoszą 20–32 °C. Otaczające wody oceanu są ciepłe z zachodnim prądem, który płynie bezpośrednio od lądu stałego.
Flora i fauna.
Powierzchnia pierścienia atolu jest w ogromnej większości pozbawiona roślinności. Twardą skałę koralową pokrywa jedynie ok. 20-centymetrowej grubości warstwa luźnych okruchów zwietrzałego koralowca i czerwonawego piasku, zabarwionych na powierzchni na zielono przez glony. Do lat 60. XX w. tylko w jednym miejscu w południowo-zachodniej części wyspy rósł niewielki lasek palm kokosowych (fr. "Bois de Bougainville" – Las Bougainville’a), posadzony z końcem XIX w. W ciągu dziesięcioleci z rozkładających się liści, owoców kokosowych i ptasich odchodów wytworzyła się w nim cienka warstwa gleby, której grubość nie przekracza 20 cm. Dziś pojedyncze palmy lub ich niewielkie kępy znajdziemy jeszcze w kilku innych punktach wyspy. Lokalnie spotykane są również niewielkie płaty roślinności trawiastej. Kilka gatunków roślin zielnych obserwowano okresowo u stóp Skały Clippertona, a budujące ją skały są w wielu miejscach porośnięte przez glony.
W wodach terytorialnych Clipperton stwierdzono występowanie 115 gatunków ryb, ale jedynym przejawem działalności gospodarczej jest połów tuńczyków.
Historia.
Najprawdopodobniej atol został odkryty przez Europejczyków już w XVI w. Mieli tego dokonać żeglarze hiszpańscy. Jedne źródła podają tu ekspedycję Ferdynanda Magellana i rok 1521, co uczyniłoby Clipperton i niektóre wyspy Mikronezji pierwszymi obszarami Pacyfiku, do których dotarli Europejczycy. Inne, że wyspę odkrył Hiszpan Álvaro de Saavedra Cerón 15 listopada 1528 roku. Wyprawa ta została zlecona mu przez Hernána Cortésa, hiszpańskiego konkwistadora w Meksyku, w celu znalezienia drogi z kontynentu amerykańskiego na Filipiny oraz odszukania i uwolnienia załóg statków hiszpańskich, które rozbiły się w pobliżu Wysp Korzennych.
W 1705 r. na atol dotarł John Clipperton, angielski korsarz, skonfliktowany z Williamem Dampierem. Miał on tu uczynić na kilka lat swoją bazę, z której wyruszał w poszukiwaniu hiszpańskich statków, pełnych cennych ładunków. Przez długi czas krążyły pogłoski, że Clipperton ukrył na atolu wiele skarbów. W marcu 1711 r. francuskie fregaty „La Princesse” i „La Découverte”, dowodzone przez Martina de Chassiron i Michela du Bocage, wyruszyły z wybrzeży Peru do Chin w poszukiwaniu jedwabiu i złota. Po drodze królewscy żeglarze zobaczyli na środku oceanu wyłaniającą się znikąd wyspę, którą ochrzcili jako Wyspę Męki Pańskiej (fr. "Île de la Passion"), ponieważ odkryli ją w Wielki Piątek (wówczas 3 kwietnia), dzień męki Chrystusa. Sporządzili oni pierwszą mapę i zajęli atol dla Francji. Pierwsza ekspedycja naukowa miała miejsce w 1725 r. Prowadzona była ponownie przez M. Bocage’a, który spędził na wyspie kilka miesięcy.
W 1858 r. Francja formalnie zgłosiła roszczenia do atolu i zaanektowała go. Wyspa została wcielona w skład Kolonii Oceanii, czyli późniejszej Polinezji Francuskiej. W tym czasie armator z Hawru, Lockhardt, otrzymał od Napoleona III monopol na eksploatację guana na atolu. Okazało się jednak, że złoża tego nawozu na wyspie są zbyt małe, by ich eksploatacja była opłacalna. W roku 1895 próbę eksploatacji guana podjęła tu brytyjska "Pacific Islands Company" (później Nauruańska Korporacja Fosforytowa). Francuzi nie dopuścili jednak do penetracji atolu przez konkurencję. Równolegle z interwencją na drodze dyplomatycznej wysłali w rejon wyspy Clippertona swój krążownik. Gdy przedsiębiorcy zrezygnowali z prac a okręt francuski odpłynął, w 1897 r. atol zajął Meksyk, a w 1906 r. wybudował na nim niewielką latarnię morską i zostawił tam strażników. Aby podkreślić meksykańską suwerenność nad atolem, w 1907 roku meksykański prezydent Porfirio Díaz wysłał tam mały oddział złożony z jedenastu żołnierzy wraz z żonami, pod rozkazami kapitana Ramona Arnauda. Meksykańska marynarka miała dostarczać na wyspę paliwo do palnika latarni, wodę, prowiant i inne niezbędne do życia produkty trzy razy do roku, jednak dostawy przerwano. Zapomniani w ferworze kolejnych przewrotów rządowych Meksykanie w większości wymarli, a niedobitków zabrała w lipcu 1917 r. amerykańska kanonierka USS Yorktown.
W następnych latach własność wyspy była przedmiotem sporu między Francją a Meksykiem. W końcu Francja zwróciła się w 1930 r. do Watykanu o rozstrzygnięcie sporu, kto jest właścicielem samotnego atolu. Stolica papieska przekazała temat do rozstrzygnięcia królowi Włoch, Wiktorowi Emanuelowi II, który ostatecznie w 1931 r. przyznał atol Francji.
W 1935 roku z wyspy utworzono osobną posiadłość ("Domaine public de l’État français") administrowaną przez Wysokiego Komisarza Francji w Polinezji Francuskiej. Kiedy Clipperton został ostatecznie uznany za własność francuską, odbudowano dawną latarnię morską, a Francuzi założyli na wyspie placówkę wojskową. Placówka pozostała tam tylko przez siedem lat, po czym Francuzi ją opuścili.
Pod koniec lat 30. XX w. atol był dwukrotnie odwiedzany przez prezydenta Franklina D. Roosevelta, który chciał, aby został on przejęty przez USA i wykorzystywany jako baza lotnicza na Pacyfiku. Plany te jednak nie zostały wówczas zrealizowane. Natomiast w roku 1944 w trakcie tajnej operacji armii amerykańskiej na wyspę przybyła niewielka załoga wojskowa. Do 1945 r. funkcjonowała tu stacja meteorologiczna, niewielki skład amunicji, a szeroki pas plaży w północno-zachodniej części atolu wykorzystywany był jako lądowisko dla samolotów.
W 2007 roku administracja wyspą została przekazana bezpośrednio francuskiemu rządowi, a administratorem jest Minister Terytoriów Zamorskich. Od tego czasu wyspa nie posiada formalnie żadnych powiązań z Polinezją Francuską.

</doc>
<doc id="153005" url="https://pl.wikipedia.org/wiki?curid=153005" title="Îles Australes">
Îles Australes

Îles Australes ("Îles Tubuai", "Wyspy Południowe", "Wyspy Australskie") – grupa kilkunastu drobnych wysepek wulkanicznych otoczonych atolami koralowymi w Polinezji, rozrzuconych na przestrzeni 800 km koło Zwrotnika Koziorożca, stanowiąca wysuniętą najbardziej na południe część Polinezji Francuskiej, jednocześnie jedną z pięciu jednostek administracyjnych tego terytorium. Klimat umiarkowany, podzwrotnikowy; roślinność uboga, palma kokosowa rzadko spotykana, chlebowiec nie owocuje, udaje się natomiast kawa. Łączna powierzchnia wysp archipelagu wynosi 164 km². W 2012 roku archipelag zamieszkiwało 6839 osób.
Najważniejsze wyspy archipelagu (z północnego zachodu na południowy wschód) to:

</doc>
<doc id="153006" url="https://pl.wikipedia.org/wiki?curid=153006" title="Cardcaptor Sakura">
Cardcaptor Sakura

 – shōjo-manga zespołu mangaczek Clamp. Seria ta wydawana była w magazynie Nakayoshi przez wydawnictwo Kōdansha w latach 1996–2000. Od 2016 roku wydawany jest sequel mangi, zatytułowany .
Na podstawie mangi powstały trzy serie anime, dwa filmy kinowe i kilka odcinków specjalnych. Na podstawie sequela również powstaje seria anime.
Większość postaci z "Cardcaptor Sakura" pojawia się również w nowszych mangach Clamp, takich jak "Tsubasa Reservoir Chronicle" i "×××HOLiC".
Manga jest wydawana w Polsce od 2019 roku przez wydawnictwo Waneko. Pierwszy tom ukazał się również w 2002 roku w „Mangamiksie”.
Fabuła.
10-letnia Sakura Kinomoto otwiera tajemniczą książkę i tym samym powoduje, że Karty Clowa, które się w niej znajdowały, uciekły i rozproszyły się po okolicy. Sakura posiada jednak specjalne moce, których częścią jest również łamanie magicznych pieczęci i jej obowiązkiem staje się ponowne odzyskanie straconych kart. Zadanie obejmuje odnalezienie każdej karty, stoczenie z nią magicznej walki i ponowne zapieczętowanie jej. Asystuje jej w tym Cerberus (Kerberos, znany również jako Kero-chan), "Beast of the Seal" ("Bestia Pieczęci") wyznaczony do pilnowania kart, ale który sobie smacznie spał, gdy Sakura otworzyła Książkę Clow. Kero-chan, który przez większość serii wygląda jak pluszowa maskotka, wspomaga Sakurę, podczas gdy ona rozwija swoje moce jako "Cardcaptor".
(1–46).
Pierwszy i drugi sezon anime oraz pierwsze sześć tomów mangi skupia się na zadaniu Sakury polegającym na pochwyceniu zbiegłych Clow Cards. Cerberus w tym celu pełni rolę jej przewodnika i mentora, podczas gdy jej koleżanka z klasy i najlepsza przyjaciółka Tomoyo Daidouji asystuje w tworzeniu kostiumów dla Sakury i filmowaniu jej przygód. Sakura również współzawodniczy ze Syaoranem Li, potomkiem twórcy Clow Cards, Clow Reeda, w ich pochwyceniu. 
"Gekijōban Cardcaptor Sakura".
Fabuła dzieje się pomiędzy odcinkami 35 i 36 pierwszego i drugiego sezonu. Film zabiera Sakurę i spółkę do Hongkongu podczas ich ferii zimowych. Sakura wciąż jest w trakcie wykonywania zadania pochwycenia Clow Cards. Sakura musi stawić czoło nowym wyzwaniom, niektóre z nich mają miejsce w złowieszczych snach. Sakura musi pokonać mściwą czarownicę pokonaną w przeszłości przez Clow Reeda bądź stracić swoją rodzinę i przyjaciół.
(47–70).
Trzeci sezon anime i sześć ostatnich tomów mangi wprowadza paru nowych bohaterów, wliczając w to tajemniczego Eriola Hiiragizawa. Odkąd Sakura stała się nowym "Master of the Clow Cards" musi zmienić je pod wpływem swojej magii w "Sakura Cards". W tym samym czasie, nowe dziwne zakłócenia mają miejsce w Tomoeda, które zwiększają presję na wykonaniu zadania przez Sakurę. Tymczasem Syaoran zakochuje się w Sakurze i próbuje znaleźć drogę jak okazać jej swoje uczucia.
"Cardcaptor Sakura fūin sareta Card".
 – Akcja dzieje się po zakończeniu trzeciego sezonu anime. Film przybliża nam relacje pomiędzy Sakurą i Syaoranem, które zostały niewytłumaczone w ostatnim odcinku serii TV. Tak jak pierwszy film, drugi film nie wzoruje się na żadnym wydarzeniu przedstawionym w mandze, jednakże dokańcza anime w odrobinę innym stylu. Syaoran już wyznał Sakurze swoje uczucia, ale ona jeszcze nie dała mu odpowiedzi. Sprawy zdają się przybierać korzystny obrót, gdy Syaoran w czasie lata przybywa do Tomoeda i bierze udział w szkolnej zabawie wraz z Sakurą podczas festiwalu Nadeshiko. Jednakże, Sakura ma wiele innych pilnych zajęć oprócz znalezienia chwilki czasu, by wyznać uczucia Syaoranowi. Dziwne moce zaczynają wykradać "Sakura Cards" i wymazywać częściowo szkołę Tomoeda. W niedługim czasie, Sakura musi stawić czoło kacie Clowa zwanej The Nothing (Nic), przeciwieństwie 52 Sakura Cards posiadającej tak wiele złej mocy, co wszystkie jej dobre karty razem wzięte.
Manga.
Manga ukazywała się w magazynie "Nakayoshi" od czerwcowego numeru czasopisma w 1996 roku, ostatni rozdział pojawił się w tym samym czasopiśmie w sierpniowym numerze w 2000 roku.
"Cardcaptor Sakura: Clear Card".
Powstawanie serii zostało ogłoszone 3 marca 2016 roku w kwietniowym numerze czasopisma "Nakayoshi" wydawnictwa Kōdansha. Pierwszy rozdział mangi ukazał się w tym magazynie 3 czerwca 2016 roku, w lipcowym numerze. 
Pierwszy tom tej mangi w okresie od 2 grudnia 2016 roku do 19 listopada 2017 roku został sprzedany w 536 453 egzemplarzach. 
Anime.
Filmy.
Oba filmy zostały wyprodukowane przez studio Madhouse.

</doc>
<doc id="153008" url="https://pl.wikipedia.org/wiki?curid=153008" title="Pacanów (gmina)">
Pacanów (gmina)

Pacanów – gmina miejsko-wiejska w województwie świętokrzyskim, w południowo-wschodniej części powiatu buskiego. W latach 1975–1998 gmina położona była w województwie kieleckim.
Siedziba gminy to Pacanów.
W 2010 r. gminę zamieszkiwało 7007 osób.
Historia.
W okresie Królestwa Polskiego gmina należała do powiatu stopnickiego w guberni kieleckiej. do gminy przyłączono pozbawiony praw miejskich i przekształcony w osadę miejską Pacanów.
Struktura powierzchni.
1 stycznia 2011 r. powierzchnia gminy wynosiła 124,58 km².
W 2007 r. 87% obszaru gminy stanowiły użytki rolne, a 2% – użytki leśne.
Demografia.
Dane z 31 grudnia 2010:
Budżet.
Rysunek 1.1 Dochody ogółem w Gminie Pacanów w latach 1995-2010 (w zł)
Rysunek 1.2 Wydatki ogółem w Gminie Pacanów w latach 1995-2010 (w zł)
Biechów, Biskupice, Chrzanów, Grabowica, Karsy Dolne, Karsy Duże, Karsy Małe, Kępa Lubawska, Komorów, Kółko Żabieckie, Książnice, Kwasów, Niegosławice, Oblekoń, Podwale, Rataje Karskie, Rataje Słupskie, Słupia, Sroczków, Trzebica, Wola Biechowska, Wójcza, Wójeczka, Zborówek, Zborówek Nowy, Zołcza-Ugory, Żabiec
Charakterystyka gospodarcza.
Gmina ma charakter typowo rolniczy. Na urodzajnych glebach, na skalę przemysłową uprawia się warzywa, rośliny okopowe, zboża. 450 ha zajmują stawy hodowlane. Zarejestrowanych jest 135 podmiotów gospodarczych. Liczba bezrobotnych – 347 osób.
Infrastruktura.
Infrastruktura techniczna gminy ulega systematycznej poprawie. 9 sołectw korzysta z gazu przewodowego. Prawie cała gmina ma wodociąg. W budowie jest ostatni wodociąg we wsi Sroczków. Działa automatyczna centrala telefoniczna. OSP – 11 jednostek.
Sołectwa.
Biechów, Biskupice, Chrzanów, Grabowica, Karsy Dolne, Karsy Duże, Karsy Małe, Kępa Lubawska, Komorów, Kółko Żabieckie, Książnice, Kwasów, Niegosławice, Oblekoń, Pacanów, Podwale, Rataje Karskie, Rataje Słupskie, Słupia, Sroczków, Trzebica, Wola Biechowska, Wójcza, Wójeczka, Zborówek, Zborówek Nowy, Zołcza-Ugory, Żabiec.
Sąsiednie gminy.
Łubnice, Mędrzechów, Nowy Korczyn, Oleśnica, Solec-Zdrój, Stopnica, Szczucin

</doc>
<doc id="153010" url="https://pl.wikipedia.org/wiki?curid=153010" title="Wuerzburg">
Wuerzburg



</doc>
<doc id="153011" url="https://pl.wikipedia.org/wiki?curid=153011" title="Wurzburg">
Wurzburg



</doc>
<doc id="153012" url="https://pl.wikipedia.org/wiki?curid=153012" title="Podział administracyjny Korei Południowej">
Podział administracyjny Korei Południowej

Korea Południowa podzielona jest na 1 miasto specjalne ("teukbyeolsi"), 1 specjalne miasto autonomiczne ("teukbyeoljachisi"), 6 metropolii ("gwangyeoksi") i 9 prowincji ("do"). Te jednostki administracyjne podzielone są na różne mniejsze części, wliczając w to: miasta ("si"), powiaty ("gun"), okręgi miejskie ("gu"), miasteczka ("eup"), dystrykty ("myeon"), sąsiedztwa ("dong") oraz wsie ("ri").
"Teukbyeolsi" ("miasto specjalne"; 특별시; 特別市).
"Teukbyeolsi" jest jedną z podstawowych jednostek administracyjnych kraju wraz z "teukbyeoljachisi", "gwangyeoksi" oraz "do". W Korei Południowej jest tylko jedno miasto specjalne Seul, który jest podzielony na dzielnice ("gu").
"Teukbyeoljachisi" ("specjalne miasto autonomiczne"; 특별자치시; 特別自治市).
"Teukbyeoljachisi" jest jedną z podstawowych jednostek administracyjnych kraju wraz z "Teukbyeolsi", "Gwangyeoksi" oraz "Do." W Korei Południowej jest tylko jedno specjalne miasto autonomiczne Sedżong, powołane jako jednostka administracyjna w lipcu 2012 roku.
"Gwangyeoksi" ("metropolia"; 광역시; 廣域市).
Wraz z "teukbyeolsi", "teukbyeoljachisi" oraz "do" są podstawowymi jednostkami administracyjnymi. W Korei Południowej znajduje się 6 metropolii: Pusan, Daegu, Incheon, Gwangju, Daejeon oraz Ulsan. Gwangju i Daejeon podzielone są na dzielnice ("gu"); pozostałe na dzielnice ("gu") i osobne powiaty ("gun").
"Do" ("prowincja"; 도; 道).
"Do" jest podstawową jednostką podziału kraju, wraz z "teukbyeolsi", "teukbyeoljachisi" i "gwangyeoksi". W Korei Południowej jest 9 prowincji: Chungcheong Północny i Południowy, Gangwon, Gyeonggi, Gyeongsang Północny i Południowy, Czedżu oraz Jeolla Północna i Południowa. Każda prowincja jest podzielona na miasta ("si") i powiaty ("gun").
"Si" ("miasto"; 시; 市).
Miasta mają populację większą niż 50 000 mieszkańców, w momencie kiedy powiat ("Gun") osiągnie tę liczbę staje się miastem. Miasta z liczbą ludności większą niż 500 000 (czyli Suwŏn, Cheongju, oraz Jeonju) podzielone są na dzielnice ("gu"); mniejsze miasta są podzielone na sąsiedztwa ("dong").
"Gun" ("powiat"; 군; 郡).
"Gun" wraz z "Si" są częścią województwa, a także, wraz z "Gu", metropolii (Pusan, Taegu, Incheon oraz Ulsan). "Gun" ma populację mniejszą niż 50 000 mieszkańców i mniejszą gęstość zaludnienia niż "gu". Powiaty dzielą się na miasteczka ("eup") i dystrykty ("myeon").
"Gu" ("okręg miejski", "dzielnica"; 구; 區).
"Gu" jest jedyną jednostką administracyjna Seulu, miast metropolii Gwangju i Daejeon oraz miast Suwon, Cheongju i Jeonju i jedną z jednostek administracyjnych metropolii Pusan, Daegu, Incheon, i Ulsan. Władze "gu" mają podobne prawa i obowiązki jak władze miejskie w innych obszarach, jednakże w Suwon, Cheongju i Jeonju ta władza jest mniejsza niż w Seulu i metropoliach. "Gu" jest podzielone na sąsiedztwa ("dong").
"Eup" ("miasteczko"; 읍; 邑).
"Eup" wraz z "myeon" i niektórymi miastami mniejszymi niż 500 000 ludności jest jednostką administracyjną powiatu ("gun"). Miasteczka podzielone są na wsie ("ri").
"Myeon" ("dystrykt"; 면; 面).
"Myeon" wraz z "eup" i niektórymi miastami mniejszymi niż 500 000 ludności jest jednostką administracyjną powiatu ("gun"). Posiada mniejszą liczbę mieszkańców niż "eup" i reprezentuje wiejskie tereny powiatu czy miasta. "Myeon" podzielony jest na wsie ("ri").
"Dong" ("osiedle", "sąsiedztwo"; 동; 洞).
"Dong" jest jedyną jednostką dzielnicy ("gu") i miast ("si"), które nie są podzielone na dzielnice. Zazwyczaj ogranicza się do administracji kilku budynków miejskich. Niektóre duże "dong" podzielone są jeszcze na "ga" (가; 街), które nie są osobną jednostką samorządową, ale istnieją by ułatwić odnajdowanie adresów.
"Ri" ("wieś"; 리; 里).
"Ri" jest jedyną jednostką miasteczek ("eup") i dystryktów ("myeon"). Jest najniższym poziomem w administracji państwowej.

</doc>
<doc id="153014" url="https://pl.wikipedia.org/wiki?curid=153014" title="Rozgwiazdy">
Rozgwiazdy

Rozgwiazdy (Asteroidea) – gromada morskich drapieżników z typu szkarłupni (Echinodermata). Są to wolno żyjące zwierzęta o wyraźnie gwiaździstej budowie oraz ogromnej różnorodności barw, kształtów i rozmiarów.
Środowisko.
Żyją na dnie mórz i oceanów, pod skałami i na rafach koralowych na głębokości od 0,5 do 300 m. Niektóre gatunki zamieszkują głębsze obszary morza. Występują na wszystkich rodzajach dna: piaszczystym, skalistym lub na łąkach traw morskich. Zasiedlają głównie morza pełnosłone, jednak jeden gatunek – rozgwiazda czerwona ("Asterias rubens") – występuje także w Bałtyku.
Zachowanie.
Są bardzo powolne, pełzają leniwie, z przeciętną prędkością 5–15 cm na minutę, poszukując zdobyczy. Trudno je czasem zauważyć, bo chowają się w szczelinach i zakamarkach skał. Poruszają się po dnie morskim w dowolnym kierunku za pomocą nóżek ambulakralnych. Każde ramię posiada dwa rzędy takich nóżek. Służą one również do rozpoznawania pokarmu i chwytania zdobyczy. Wiele gatunków rozgwiazd żywi się padliną, mułem dennym i detrytusem (detrytofagi). Większość tych zwierząt to drapieżcy. Niektóre, jak rozgwiazda grzebieniasta, są nocnymi myśliwymi. Polują na jeżowce i małże. Po wschodzie słońca zakopują się w piachu i czekają, aż zapadnie zmrok. Niektóre rozgwiazdy najchętniej polują na małże i ślimaki. Należy do nich rozgwiazda czerwona. Zwierzę przysysa się za pomocą nóżek ambulakralnych do muszli małża. Siła mięśni rozgwiazdy jest tak duża, że w końcu muszla zostaje uchylona. Rozgwiazda natychmiast to wykorzystuje. Wynicowuje przez otwór gębowy żołądek i wciska go do środka muszli małża. Wydzielone soki trawienne rozpuszczają ciało ofiary, które następnie zostaje wessane w strawionej postaci. Taki posiłek trwa około 10 godzin. Część rozgwiazd kruszy muszle ślimaków i małży, inne połykają całe zwierzę i wypluwają potem pustą muszlę. Inne gatunki, jak korona cierniowa, żywią się polipami koralowców. Zwierzę sunie powoli po koralowcach, działając na nie swoimi sokami trawiennymi. Po nadtrawianiu delikatnej tkanki polipów wsysa ją do środka. Niektóre rozgwiazdy są odporne na parzydełka ukwiałów, które stanowią ich zdobycz.
Znaczenie w ekosystemach.
Rozgwiazdy są uważane za szkodniki. Od 1966 korony cierniowe pojawiły się masowo w okolicach Wielkiej Rafy Koralowej, niszcząc ją w tempie 80 km rocznie. Naukowcy przypuszczają, że to działalność człowieka umożliwiła koronom cierniowym tak liczne występowanie na terenach rafy. Zanieczyszczone wody spowodowały śmierć ślimaków morskich – trytonów. Są one naturalnym wrogiem rozgwiazd. Pożerając je, ograniczały ich liczebność. Rozgwiazdy odżywiające się jadanymi przez człowieka ostrygami i małżami nieraz powodują ogromne straty w hodowli tych mięczaków.
Rozmnażanie.
Prawie wszystkie rozgwiazdy są rozdzielnopłciowe. Zapłodnienie jest zewnętrzne. Zwierzęta wyrzucają do wody miliony komórek jajowych i plemników. Z zapłodnionych komórek jajowych rozwijają się wolno pływające larwy. Pierwsze stadium larwalne to bipinnaria (dwurzęsica). Larwa ta jest dwubocznie symetryczna. Po kilku tygodniach bipinnaria przechodzi w stadium larwalne nazywane brachiolaria (ramienica). W tym stadium larwa osiada na dnie morskim i rozwija się z niej maleńka, właściwa postać rozgwiazdy. W porównaniu do wyprodukowanych gamet liczba larw, które przekształcają się w formę dorosłą jest niewielka. Większość larw ginie, pożarta przez inne zwierzęta. Niektóre gatunki rozgwiazd żyjących w chłodnych morzach opiekują się swym potomstwem. Samica składa do kilkuset jaj. Strzeże ich, tworząc nad nimi baldachim, wsparta na czubkach ramion. Inne gatunki są jajożyworodne. Po grzbietowej stronie samicy umieszczone są specjalne jamy, w których rozwijają się larwy. Dorosłe osobniki gatunku "Trophodiscus uber" noszą swoje dzieci na grzbiecie i bronią je przed drapieżnikami. Rozgwiazdy rozmnażają się również bezpłciowo – na drodze autotomii. Oznacza to, że zwierzę samorzutnie rozpada się na kilka kawałków, z których zregenerują się nowe organizmy.
Budowa.
Ciało składa się z centralnej tarczy i z 5–20 ramion (promieni). Czasem ramiona nie są wyodrębnione i rozgwiazda ma kształt pięcioboku. Szkielet wewnętrzny zbudowany z płytek, połączonych ze sobą ruchomo. Są zwierzętami wtóroustymi. Otwór gębowy znajduje się na stronie spodniej zwierzęcia, a odbytowy na wierzchniej.
Układ pokarmowy – otwór gębowy znajduje się w środkowej części dolnej powierzchni ciała. Jest otoczony twardą błoną perystomu i zamykany przez zwieracz. Za nim występuje krótki przełyk, prowadzący do żołądka, podzielonego przewężeniem na część większą, sercową oraz mniejszą, odźwiernikową.  Część odźwiernikowa żołądka wchodzi w głąb każdego ramienia zwierzęcia za pomocą dwóch rozgałęzionych rurek, które nazywamy uchyłkami żołądka. Występują tam liczne gruczoły wydzielające enzymy trawienne. Krótkie jelito grube biegnie od odźwiernikowej części żołądka, kończąc się małym odbytem na wierzchołku górnej powierzchni ciała.
Prymitywne rozgwiazdy połykają swoją ofiarę w całości, zaś muszle i inne materiały niejadalne są wyrzucane przez ich usta. U bardziej zaawansowanych gatunków rozgwiazd, żołądek, a dokładnie jego część sercowa może być wyrzucona na zewnątrz, w celu strawienia i wchłonięcia pokarmu. Następnie żołądek wciągany jest z powrotem do środka, a pożywienie przechodzi do części odźwiernikowej żołądka, gdzie jest dalej trawione oraz wchłaniane.
Narząd oddychania – skrzela skórne (papule), u nasady których znajdują się drobne szczypcowate wyrostki – pedicellaria – czyszczą powierzchnię ciała rozgwiazd.
Układ krwionośny – słabo rozwinięty. Roznoszeniem pokarmu zajmuje się płyn wypełniający celomę – w nim zanurzone są narządy wewnętrzne. Zbędne produkty przemiany materii wydostają się drogą dyfuzji. U rozgwiazd występują trzy układy krążenia – oprócz układu krwionośnego, w którym zamiast serca występuje kurczliwe naczynie, jest jeszcze układ ambulakralny (wodny), przez który woda morska trafia do nóżek ambulakralnych oraz układ pseudohemalny składający się z połączonych jam i przestworów międzykomórkowych. Układ wodny rozgwiazd zawiera produkujące celomocyty ciałka Tiedemanna oraz magazynujące płyn pęcherze Poliego.
Narząd ruchu – nóżki ambulakralne, po spodniej stronie każdego ramienia.
Układ nerwowy składa się z pierścienia okołogębowego i 5 pni nerwowych. Brak zwojów.
Systematyka.
Znanych jest około 2100 gatunków żyjących współcześnie. Ich klasyfikacja nie została jeszcze ustalona. Dawniej dzielone były na trzy rzędy:
W latach 1987–1989 D.B. Blake wyróżnił 7 rzędów, do których w 2006 C.L. Mah dodał kołonice i podzielił rozgwiazdy na dwie grupy:
Badacze są jednak zgodni, co do tego, że dla ustalenia rzeczywistych relacji pokrewieństwa pomiędzy rozgwiazdami niezbędne są dalsze badania morfologiczne i molekularne.
Rozgwiazdy w kulturze.
Rozgwiazdy były motywem zdobniczym, używanym w stylu morskim ceramiki starożytnej kultury minojskiej. Możliwe, że występowały też w portugalskim stylu manuelińskim.

</doc>
<doc id="153018" url="https://pl.wikipedia.org/wiki?curid=153018" title="Numanuma">
Numanuma



</doc>
<doc id="153022" url="https://pl.wikipedia.org/wiki?curid=153022" title="Diecezja sandomierska">
Diecezja sandomierska

Diecezja sandomierska ("łac. Dioecesis Sandomiriensis") – jedna z 3 diecezji obrządku łacińskiego w metropolii lubelskiej w Polsce.
Historia.
Diecezja sandomierska powstała 30 czerwca 1818 roku. Papież Pius VII bullą "Ex imposita nobis" wydzielił ją z terenu diecezji krakowskiej. Do nowej diecezji weszły m.in. archidiakonaty zawichojski i opatowski. Naturalnymi granicami diecezji były rzeki: Wisła, Pilica, Czarna a także pasmo Gór Świętokrzyskich, toteż wówczas swym kształtem przypominała nieco Afrykę. W tym kształcie dotrwała aż do 25 marca 1992 roku, kiedy to papież Jan Paweł II bullą "Totus Tuus Poloniae Populus" przeorganizował strukturę diecezji w Polsce. Na mocy tego dokumentu z terenu dawnej diecezji sandomierskiej powstała diecezja radomska, zaś do pozostałych 8 dekanatów zostały dołączone 2 dekanaty z diecezji lubelskiej, 7 dekanatów z diecezji przemyskiej oraz 1 dekanat z diecezji tarnowskiej. Obecnie diecezja sandomierska jest diecezją sufraganalną metropolii lubelskiej. W latach 2010-2016 nastąpiła reorganizacja dekanatów. Dekretami biskupa ordynariusza Krzysztofa Nitkiewicza likwidacji uległy dekanaty: Stalowa Wola-Północ, Stalowa Wola-Południe, Tarnobrzeg-Północ, Tarnobrzeg-Południe, a powstały nowe: Stalowa Wola, Pysznica, Tarnobrzeg, Nowa Dęba i Kunów.

</doc>
<doc id="153025" url="https://pl.wikipedia.org/wiki?curid=153025" title="Angelic Layer">
Angelic Layer

, zwane również – manga grupy CLAMP i powstałe na jej podstawie anime.
Manga.
Manga, tworząca serię zamkniętą i składająca się z 5 tomików, została wydana w Japonii przez wydawnictwo Kadokawa Shoten i po angielsku przez Tokyopop. Była też publikowana w magazynie "Gekkan Shōnen Ace" od 1 lipca 1999 do 1 października 2001.
Anime.
Seria telewizyjna "Angelic Layer" stworzona przez studio Bones i Dentsu liczy sobie 26 odcinków i była emitowana na kanale TV Tokyo od 1 kwietnia 2001 do 2 września 2001. Siedem woluminów anime zostało wydane przez ADV Films na kasetach VHS i płytach DVD w 2003 r. Zostało ponownie wydane w 2005.
Fabuła.
Główną postacią w "Angelic Layer" jest 12-letnia Misaki Suzuhara, która przeprowadziła się do swojej rodziny do Tokio. Po przybyciu do miasta na wielkim ekranie obok Stacji Tokio zauważa bojową lalkę Athenę, walczącą ze swoim przeciwnikiem. Zainteresowało ją to i już wkrótce zaczyna się zagłębiać w świat popularnej zabawy, zwanej "Angelic Layer", w której gracze (zwani Deus) kupują i samodzielnie kreują lalki zwane aniołami ("angels"). Anioły są poruszane siłą woli swojego Deusa po torze zwanym "layer" ("warstwą"). Layery są jednak bardzo drogie i większość ludzi używa ich odpłatnie przy stanowiskach w kafejkach internetowych.
Ekscentryczny mężczyzna, noszący biały kitel i ciemne okulary, zwący sam siebie "Icchan" (Itchan), zachęca Misaki do zakupu i stworzenia swojego własnego anioła. Misaki nadaje swojemu nowemu aniołowi imię Hikaru, wzorując się na Hikaru Shidou z mangi CLAMP "Wojowniczki z Krainy Marzeń", ponieważ chce by jej anioł był "niewielką, ale silną i szczęśliwą dziewczyną" jak jej imienniczka i ona sama ("Rayearth" jest popularną mangą w świecie "Angelic Layer" i Misaki identyfikuje się z Hikaru). Pomimo że Misaki jest totalnie zielona w tej grze, niedługo potem bierze udział w turnieju, w którym asystuje i doradza jej Icchan. Jak się później okazuje, Icchan naprawdę nazywa się Ichiro Mihara i jest jednym z twórców gry "Angelic Layer".
Misaki zaczyna uczęszczać do akademii Eriol, w której naucza się od poziomu przedszkola do liceum. Zaprzyjaźnia się z przedszkolaczką Hatoko Kobayashi, która jest znanym Deusem i ekspertką w dziedzinie "Angelic Layer". Jej niesamowicie szybki anioł Suzuka jest faworytem podczas rozgrywek turniejowych. Misaki zaprzyjaźnia się też z Koutarou Kobayashi, starszym bratem Hatoko, oraz jego przyjaciółką Tamayo Kizaki, która fascynuje się sztukami walki. Obydwoje okazują się chodzić do tej samej klasy, co ona.
Misaki jako cel obiera sobie odnalezienie swojej matki, której nie widziała od czasu, gdy zaczęła chodzić do szkoły. Dowiaduje się, że chcąc wynaleźć idealną protezę, która pomogłaby jej w walce ze stwardnieniem rozsianym, które przykuło ją do wózka inwalidzkiego, postanowiła asystować nad rozwojem gry "Angelic Layer" i jest Deusem anioła Atheny oraz championką "Angelic Layer" (wersja historii w anime).
Manga "Angelic Layer" jest umieszczona w tym samym świecie co Chobits, ale rozgrywa się parę lat przed wydarzeniami przedstawionymi w tej drugiej. Icchan odgrywa ważną rolę w mandze "Chobits", ale jego wkład w anime został zminimalizowane do jednej sceny. Icchan znajduje się przez chwilę na ekranie "Chobits", ale nie zostaje nazwany z imienia. Minoru, młodszy brat Kaede, również występuje w "Chobits". W mandze matka Misaki nie ma stwardnienia rozsianego i nie jest przedstawiana na wózku inwalidzkim. Zakończenie mangi też jest odrobinę inne.
Crossover.
Oprócz wspólnych postaci, które przewijają się głównie w Chobits, można zauważyć też inne podobieństwa.

</doc>
<doc id="153029" url="https://pl.wikipedia.org/wiki?curid=153029" title="René Harris">
René Harris

René Reynaldo Harris (ur. 11 listopada 1947 w Aiwo, zm. 5 lipca 2008 w Denigomodu) – nauruański polityk, czterokrotny prezydent Nauru.
Był członkiem 18-osobowego nauruańskiego parlamentu od 1977. Pełnił urząd prezydenta Republiki w latach 1999-2000, 2001-2003, 2003 i 2003-2004. Został odsunięty od władzy na rzecz Ludwiga Scotty'ego.
Jego rząd doprowadził do uzyskania przez Nauru członkostwa w ONZ i pełnego członkostwa we Wspólnocie Narodów. 
Harris był krytykowany przez opozycję i międzynarodowe wspólnoty działające przeciw korupcji i na rzecz praw człowieka.
Harris zmarł na atak serca 5 lipca 2008.
Linki zewnętrzne.
 * René Harris

</doc>
<doc id="153030" url="https://pl.wikipedia.org/wiki?curid=153030" title="Rene Harris">
Rene Harris



</doc>
<doc id="153031" url="https://pl.wikipedia.org/wiki?curid=153031" title="Ludwig Scotty">
Ludwig Scotty

Ludwig Derangadage Scotty (ur. 20 czerwca 1948 w Anabar) – nauruański polityk, dwukrotny prezydent Nauru. Przewodniczący Parlamentu Nauru od 1 listopada 2010 do lipca 2016.
Kariera.
Scotty od 1960 do 1964 uczęszczał do szkoły średniej. Później studiował prawo na Uniwersytecie Południowego Pacyfiku.
15 marca 1983 został po raz pierwszy wybrany do Parlamentu Nauru, jako poseł z okręgu Anabar. Podczas swojej długiej kadencji, był m.in. prezesem Nauruańskiego Banku, Nauruańskiej Korporacji Rehabilitacyjnej, a także był jednym z członków zarządu Linii lotniczych Nauru. Od 2000 do 2003, a następnie od 2010 do 2016, Scotty był także przewodniczącym Parlamentu Nauru.
Po raz pierwszy wybrano go na prezydenta po krótkim okresie przejściowych rządów Deroga Gioury. Jego przeciwnikiem w wyborach prezydenckich był lider i założyciel nieformalnej Partii Centrum oraz prezydent Nauru w latach 1997-1998, Kinza Clodumar. Scotty pokonał Clodumara stosunkiem głosów 10-7. Popierał go wtedy Gioura i jego administracja. Gabinet Scotty'ego składał się z następujących polityków:
W sierpniu 2003 jego rząd upadł na skutek wniosku o wotum nieufności. Prezydentem ponownie został René Harris. Jednakże Scotty powrócił 22 czerwca 2004, kiedy jego stronnicy wygrali wybory. 19 grudnia 2007 odwołany wraz z rządem przez parlament w wyniku wotum nieufności. Od 1 listopada 2010 do lipca 2016 Scotty był przewodniczącym Parlamentu Nauru.
Polityka prezydenta.
Priorytetami administracji Scotty'ego były:

</doc>
<doc id="153032" url="https://pl.wikipedia.org/wiki?curid=153032" title="Andre Marie">
Andre Marie



</doc>
<doc id="153034" url="https://pl.wikipedia.org/wiki?curid=153034" title="Antoni Leszczewicz">
Antoni Leszczewicz

Antoni Leszczewicz MIC (ur. 30 września 1890 w Abramowszczyźnie, zm. 17 lutego 1943 w Rosicy) – polski duchowny katolicki, błogosławiony Kościoła rzymskokatolickiego.
Życiorys.
Był synem Jana i Karoliny Sadowskiej. W 1909 wstąpił do seminarium duchownego w Petersburgu. Święcenia kapłańskie przyjął 13 kwietnia 1914. Był wikariuszem, nauczycielem religii i łaciny oraz proboszczem w Irkucku, Czycie i Harbinie. Pod koniec 1937 wyjechał do Japonii, a na początku 1938 był w Rzymie. W 1939 wstąpił do nowicjatu Zgromadzenia Księży Marianów w Drui i Skórcu. W nowicjacie obchodził 25-lecie kapłaństwa, a 13 czerwca 1939 złożył śluby zakonne. Ponownie wyjechał do Drui, by zająć się duszpasterstwem w tamtejszej parafii. Już podczas okupacji niemieckiej wraz z późniejszym błogosławionym ks. Jerzym Kaszyrą MIC wyruszył za Dźwinę na misje. Był przełożonym grupy misyjnej i sióstr eucharystek na terenie BSRR w Rosicy k. Dryssy.
Rząd polski uhonorował w 1934 roku ks. Antoniego Leszczewicza Srebrnym Krzyżem Zasługi, za jego działalność na rzecz biednych.
Po wybuchu II wojny światowej przeżył okupację sowiecką, a po 1941 znalazł się na terenach przejętych przez Niemców. Dnia 17 lutego 1943 został żywcem spalony przez Niemców w stajni w Rosicy, wraz z grupą wiernych. Ks. Leszczewicz nie opuścił swoich wiernych, pomimo że był ostrzeżony o pacyfikacji.
Kult.
Został beatyfikowany przez papieża Jana Pawła II 13 czerwca 1999 wraz z grupą 108 błogosławionych polskich męczenników okresu II wojny światowej.
Jego wspomnienie liturgiczne obchodzone jest tradycyjnie w dzienną pamiątkę śmierci (17 lutego) lub 12 czerwca w grupie 108 błogosławionych.
Kościół parafialny w Rosicy został ustanowiony sanktuarium Męczenników bł. ks. Antoniego Leszczewicza i bł. ks. Jerzego Kaszyry.

</doc>
<doc id="153035" url="https://pl.wikipedia.org/wiki?curid=153035" title="Zgromadzenie Księży Marianów">
Zgromadzenie Księży Marianów



</doc>
<doc id="153036" url="https://pl.wikipedia.org/wiki?curid=153036" title="Dekanat Koprzywnica">
Dekanat Koprzywnica

Dekanat Koprzywnica – jeden z 25 dekanatów w rzymskokatolickiej diecezji sandomierskiej.
Parafie.
W skład dekanatu wchodzi 9 parafii:
Sąsiednie dekanaty.
Baranów Sandomierski, Klimontów, Połaniec, Sandomierz, Staszów, Nowa Dęba, Tarnobrzeg

</doc>
<doc id="153040" url="https://pl.wikipedia.org/wiki?curid=153040" title="Teksańska Masakra Piłą Mechaniczną">
Teksańska Masakra Piłą Mechaniczną



</doc>
<doc id="153047" url="https://pl.wikipedia.org/wiki?curid=153047" title="Halotan">
Halotan

Halotan (łac. "Halothanum") – organiczny związek chemiczny; fluorowcowa pochodna etanu.
Związek ten ma silne działanie usypiające. Jest stosowany we wziewnym znieczuleniu ogólnym, samodzielnie lub w połączeniu z innymi anestetykami. 
W temperaturze pokojowej jest to niepalna, bezbarwna ciecz o temperaturze wrzenia 50 °C.
Działanie.
Charakteryzuje się silnym działaniem anestetycznym, słabym przeciwbólowym i niewielkim rozkurczającym na mięśnie szkieletowe. W mieszaninie łączony jest z powietrzem, tlenem lub z mieszaniną tlen-podtlenek azotu i w ciągu kilku minut wywołuje znieczulenie, którego głębokość jest proporcjonalna do zastosowanej dawki. Znieczulenie chirurgiczne występuje przy stężeniu 12 mg% halotanu we krwi. Szybko wydala się przez płuca w 80%, pozostała część jest metabolizowana w wątrobie i wydalona przez nerki.
Przeciwwskazania.
Nie należy stosować łącznie z:
Dawki.
Wprowadzenie do znieczulenia 2-4% obj.
Utrzymanie znieczulenia: 2,5-3% jako pojedynczy anestetyk, 0,25-2,0% obj. w połączeniu z innymi.

</doc>
<doc id="153053" url="https://pl.wikipedia.org/wiki?curid=153053" title="Sagittarius A">
Sagittarius A

Sagittarius A – złożone radioźródło w centrum Drogi Mlecznej znajdujące się w gwiazdozbiorze Strzelca.
Supermasywna czarna dziura.
Wielu astronomów uważa, że w centrum Drogi Mlecznej istnieje supermasywna czarna dziura. Istnieje zgodność opinii, że Sagittarius A* jest wiarygodną lokalizacją tej czarnej dziury. Międzynarodowy zespół pod przewodnictwem Rainera Schödela z Instytutu Maxa Plancka w Monachium obserwował ruch gwiazdy S2 w pobliżu Sagittarius A* w okresie 10 lat. Te obserwacje są potwierdzeniem, że Sagittarius A* jest wysoce zwartym masywnym obiektem. Jest to silnym potwierdzeniem hipotezy, że Sagittarius A* jest czarną dziurą.
Badanie orbity keplerowskiej gwiazdy S2 (jej okres obiegu wynosi 15,2 lat, zaś perycentrum znajduje się w odległości 17 godzin świetlnych, czyli 120 j.a. od radioźródła) pozwoliło ocenić masę Sagittarius A* na 3,7 ± 1,5 miliona mas Słońca. Profesor Reinhard Genzel, który nadzorował badania w Instytucie Maxa Plancka, oświadczył, że dane potwierdzają, że supermasywna czarna dziura w centrum galaktyki istnieje „poza wszelką wątpliwością”. Masa tej czarnej dziury jest równa masie czterech milionów Słońc. Odległość Ziemi od źródła Sagittarius A wynosi 27 tysięcy lat świetlnych.

</doc>
<doc id="153059" url="https://pl.wikipedia.org/wiki?curid=153059" title="Wyspy Pod Wiatrem">
Wyspy Pod Wiatrem

Wyspy Pod Wiatrem (fr.: "Îles sous le Vent", ang. "Leeward Islands") – grupa wysp w archipelagu Wyspy Towarzystwa, należących do Polinezji Francuskiej. Stanowią jedną z 5 jednostek podziału administracyjnego tego terytorium. Ich łączna powierzchnia to 471 km², a ludność – 30,2 tys. (2002). Stolicą regionu jest Uturoa (3,6 tys., 2002) na wyspie Raiatea.
Wyspy zostały odkryte przez Jamesa Cooka 12 kwietnia 1769 podczas brytyjskiej ekspedycji naukowej na Ocean Spokojny, której celem miała być obserwacja przejścia Wenus przez tarczę słoneczną, co było niezwykle ważne dla Admiralicji Brytyjskiej dla obliczenia dokładnie wymiarów Ziemi w celach kartograficznych. Całej grupie wysp wraz z sąsiednimi Wyspami Na Wietrze (ang.: "Windward Islands") nadał nazwę Wysp Towarzystwa (ang.: "Society Islands") na cześć brytyjskiego Royal Society. W 1843 wyspy zostały francuskim protektoratem, a od 1880 – kolonią.
Wyspy są górzyste, zbudowane ze skał wulkanicznych – trachitów, dolerytów i bazaltów. Działalność wulkaniczna na obszarze wysp już się zakończyła.

</doc>
<doc id="153060" url="https://pl.wikipedia.org/wiki?curid=153060" title="Ferdynand Zarzycki">
Ferdynand Zarzycki

Ferdynand Zarzycki (ur. 22 grudnia 1888 w Tarnowie, zm. 10 października 1958 w Chicago) – generał brygady Wojska Polskiego, minister przemysłu i handlu (1931–1934), senator w II Rzeczypospolitej, zastępca Komendanta Naczelnego Związku Legionistów Polskich od 1936 roku.
Życiorys.
Syn Franciszka i Teofili z Nostalików. Był młodszym bratem Leopolda, doktora praw, sędziego Sądu Najwyższego, zmarłego 24 października 1930 roku w Meranie, we Włoszech.
Ukończył filozofię w Krakowie. Swoją pierwszą pracę podjął w c.k. Gimnazjum w Nowym Targu w roku szkolnym 1912/13. Był nauczycielem języków: polskiego, łacińskiego i greckiego. W 1912 roku założył przy gimnazjum I Drużynę Skautową im K. Pułaskiego. Wraz ze starszymi skautami wstąpił do Drużyny Podhalańskiej w Nowym Targu. 26 sierpnia 1913 roku Rada Szkolna Krajowa przeniosła go do c.k. II Gimnazjum w Tarnowie.
Od sierpnia 1914 do lipca 1917 roku w Związku Strzeleckim; adiutant w Legionach Polskich, a następnie dowódca kompanii szkolnej w Polskiej Sile Zbrojnej. Od 1 kwietnia 1918 do 17 lutego 1919 roku – (z przerwami), dowodził 8 pułkiem piechoty Legionów. Był pierwszym dowódcą tego reaktywowanego po latach oddziału, który pod jego dowództwem wyruszył na odsiecz Lwowa. 17 lutego, w czasie wypadu do Rzęsny Ruskiej, Kozic, Domażyra i Haraszynowa, został ranny. Od 20 lipca do 24 września 1919 roku dowodził II Brygadą Piechoty Legionów.
W okresie od 25 września 1919 do 30 kwietnia 1920 roku oraz od 1 grudnia 1920 do lipca 1921 roku był komendantem Szkoły Aplikacyjnej Oficerów Piechoty w Rembertowie. W międzyczasie pełnił służbę na stanowiskach: szefa Wydziału Szkół Piechoty Oddziału III Sztabu Ministerstwa Spraw Wojskowych (od 1 maja 1920 roku), dowódcy 2 Grupy Operacyjnej (od 1 sierpnia 1920 roku). 22 maja 1920 roku został zatwierdzony z dniem 1 kwietnia 1920 roku w stopniu pułkownika, w piechocie, w „grupie oficerów byłych Legionów Polskich”.
W okresie od 22 sierpnia do 24 września 1920 roku dowodził w zastępstwie 4 Dywizją Piechoty. 3 maja 1922 roku został zweryfikowany w stopniu pułkownika ze starszeństwem z dniem 1 czerwca 1919 roku i 56. lokatą w korpusie oficerów piechoty, a jego oddziałem macierzystym był 4 pułk piechoty Legionów. 30 grudnia 1922 roku został przeniesiony do komendy miasta Warszawy na stanowisko zastępcy komendanta. 28 czerwca 1923 roku został przeniesiony do Komendy Doświadczalnego Centrum Wyszkolenia Armii w Rembertowie na stanowisko zastępcy komendanta.
1 grudnia 1924 roku Prezydent RP Stanisław Wojciechowski, na wniosek Ministra Spraw Wojskowych generała dywizji Władysława Sikorskiego, nadał mu stopień generała brygady ze starszeństwem z dniem 15 sierpnia 1924 roku i 30. lokatą w korpusie generałów. 3 grudnia 1924 roku został mianowany dowódcą 4 Dywizji Piechoty w Toruniu. 31 lipca 1927 roku został mianowany I zastępcą Wiceministra Spraw Wojskowych i szefa Administracji Armii. 1 stycznia 1930 roku został zwolniony ze stanowiska I zastępcy Wiceministra Spraw Wojskowych i szefa Administracji Armii, i mianowany generałem do zleceń I zastępcy Wiceministra Spraw Wojskowych i szefa Administracji Armii z zachowaniem dotychczasowych dodatków służbowych.
Od 26 maja 1931 do 13 marca 1934 roku był ministrem przemysłu i handlu. Z dniem 31 maja 1934 roku został przeniesiony w stan spoczynku. Był senatorem RP IV kadencji (1935–1938) i V kadencji (1938–1939) z województwa stanisławowskiego. W latach 30. był prezesem rady Izby Handlowej Polsko-Łacińsko-Amerykańskiej.
Po kampanii wrześniowej przebywał na Bliskim Wschodzie do września 1947 w tzw. 2 Grupie, ale bez przydziału wojskowego. Po demobilizacji osiedlił się w USA.
Zmarł 10 października 1958 roku w Chicago i tam został pochowany.

</doc>
<doc id="153063" url="https://pl.wikipedia.org/wiki?curid=153063" title="Hermann Mörchen">
Hermann Mörchen

Hermann Mörchen (ur. 27 kwietnia 1906 w Köselitz bei Koswig, zm. 6 maja 1990) – niemiecki filozof, wydawca kilku tomów dzieł Martina Heideggera, działacz partii socjaldemokratycznej.
Życiorys.
Urodził się w rodzinie pastora. Uczęszczał do gimnazjum w Zerbst i Köthen. W latach 1924 – 1925 studiował filozofię i teologię, a także germanistykę i anglistykę w Halle, a następnie w latach 1925 – 1929 w Marburgu, gdzie doktoryzował się w 1928 u Heideggera. Egzaminy państwowe zdał w 1929 i 1931. 
W latach 1929 – 1940 był nauczycielem gimnazjalnym w Kessel, Salem, Bad Ems, Montabaur i Frankenburgu. W 1931 zawarł związek małżeński z Gertrug Wilhelmy, z którą miał czworo dzieci. W latach 1941 – 1945 służył w wojsku; w 1945 dostał się do niewoli radzieckiej, w której przebywał do 1948. W latach 1949 – 1971 nauczał w szkołach Frankfurtu nad Menem; ostatnie dziesięć lat był kierownikiem Studium Języka Niemieckiego w tym mieście. W 1971 przeszedł na emeryturę.

</doc>
<doc id="153064" url="https://pl.wikipedia.org/wiki?curid=153064" title="Kazimierz Wyszyński">
Kazimierz Wyszyński

Kazimierz Wyszyński (; właściwie January Franciszek Wyszyński, herbu Grabie; imię zakonne Kazimierz od św. Józefa; ur. 19 sierpnia 1700 w Jeziorze Wielkiej, zm. 21 października 1755 w Balsamão, w Portugalii) – zakonnik, prezbiter, dwukrotny generał Zgromadzenia Księży Marianów Niepokalanego Poczęcia NMP (marianów) oraz Czcigodny Sługa Boży Kościoła katolickiego.
Życiorys.
January Franciszek Wyszyński urodził się w 1700 w szlacheckiej rodzinie wielodzietnej, pieczętującej się herbem Grabie, jako syn Jana Kazimierza Wyszyńskiego i Jadwigi Rogali z Zawadzkich. Miał siedmioro rodzeństwa (dwie siostry: Annę i Katarzynę oraz pięcioro braci: Antoniego, Andrzeja Jana, Józefa, Michała Gabriela Rafała i Jana). Warto dodać, że oprócz niego dwaj jego bracia poświęcili się również życiu konsekrowanemu: Andrzej Jan (późniejszy o. Walerian SP) został pijarem a Jan został lazarystą. Jego stryj natomiast Józef Wyszyński (o. Paulin OP) został dominikaninem. Ród Wyszyńskich pochodził z Czech, przybyłych do Polski w XIII wieku, do ziemi sieradzkiej. Rodzice jego od 1695 byli dziedzicami dwóch majątków Jeziora Wielka i Załęże Wielkie w pobliżu Grójca.
Kiedy miał dwa lata rodzina jego zmuszona była do opuszczenia swoich posiadłości w wyniku najazdu wojsk szwedzkich w wojnie północnej. Po tułaczce, wrócili oni do majątku w 1708. Następnie został wysłany wraz z bratem Janem do szkoły pijarów w Górze Kalwarii, gdzie rektorem był jego stryj Wacław od św. Franciszka Rogala Zawadzki, ale nie był pilnym uczniem, gdyż jak stwierdził to jego szkolny kolega Wojciech Magnuszewski, zamiast nauki czas pożytkował na praktyki pobożnościowe i modlitwy, m.in. codzienne msze święte, odmawianie litanii, różańca czy rozmyślania duchowe. Po ukończeniu szkoły w Górze Kalwarii oddali go rodzice do szkoły pijarów w Warszawie. W trakcie nauki na skutek surowości swojego ojca postanowił uciec i udać się na pielgrzymkę do Rzymu, jednak powiadomieni o tym rodzice, zawrócili go w odległości około 70 km od Warszawy i udaremnili jego dalsze plany. Ojciec jego oddał go następnie do Kancelarii Grodzkiej w Warszawie, by tam pod kierunkiem wiceregenta przygotował się do zawodu prawnika. Podczas tego pobytu uczynił on ślub, aby odbyć pielgrzymkę do grobu św. Jakuba, do hiszpańskiego Santiago de Composteli. Pomimo trudności jakie czynił mu jego ojciec, wyruszył on na tę pielgrzymkę i w październiku 1721 dotarł do Rzymu, skąd ruszył w dalszą podróż z grupą pielgrzymów. Podążając dalej, w pobliżu granicy francusko-hiszpańskiej zapadł na zdrowiu i na skutek decyzji lekarzy zawrócił do Rzymu. Tutaj zamieniono mu ślubowanie pielgrzymki na inne dzieła dobroczynne oraz nawiedzanie rzymskich kościołów. W 1723 pracował on czasowo w salinach morskich, będących pod zarządem Stolicy Apostolskiej, a następnie jako pomocnik u adwokatów, pomagając w przepisywaniu akt.
Kluczowym momentem w jego życiu, było przypadkowe spotkanie w drugiej połowie 1723, w Rzymie o. Joachima Kozłowskiego MIC, prokuratora Zakonu marianów. Dowiedział się on wtedy od niego, że jego brat Józef, porzucił służbę wojskową i wstąpiwszy do mariańskiego nowicjatu wyrządził Zakonowi wiele szkód. W odpowiedzi na to January Franciszek, dogłębnie poruszony odpowiedział mu: 
18 listopada 1723 w kościele św. Stanisław Biskupa i Męczennika przywdział on biały habit mariański i otrzymał imię zakonne Kazimierz od św. Józefa. Wkrótce po obłóczynach rozpoczął on (po powrocie do Polski) 19 marca 1724 roczny nowicjat w Puszczy Korabiewskiej (eremie), po ukończeniu którego złożył uroczyste śluby zakonne 19 marca 1725 na ręce przełożonego klasztoru o. Joachima Kozłowskiego MIC. W Wielką Sobotę, 31 marca 1725 w Kościele św. Jana Chrzciciela w Warszawie, Kazimierz otrzymał tonsurę i cztery święcenia niższe (ostiariat, lektorat, egzorcystat oraz akolitat), a następnie 22 grudnia przyjął subdiakonat, a potem 16 marca 1726 diakonat. 20 kwietnia 1726 w tymże warszawskim Kościele został wyświęcony na kapłana przez biskupa Jana Joachima Tarły. Po złożeniu profesji został mianowany lektorem teologii, a po święceniach kapłańskich wyznaczono go na mistrza nowicjatu (do końca 1730). W latach 1731-1734 przebywał w Rzymie, gdzie mieszkał w klasztorze Ara Coeli u franciszkanów.
Po powrocie do Polski pełnił wiele różnych funkcji zakonnych (m.in. wiceprzełożonego i ojca duchowego klasztoru w Puszczy Korabiewskiej, lektora teologii moralnej), a następnie 12 grudnia 1737 wybrany został na przełożonego generalnego Zakonu. Funkcję tę pełnił do dnia 8 sierpnia 1741, kiedy to generałem został mianowany o. Bernard Ostrowski MIC, a on został przeorem klasztoru w Górze Kalwarii. Podjął on w tym czasie starania o rozpoczęcie procesu beatyfikacyjnego założyciela marianów, o. Stanisława Papczyńskiego MIC oraz przyczynił się do wzrostu liczby powołań, poprzez werbowanie do zakonu obcokrajowców (m.in. Czechów). Na kapitule generalnej w Skórcu 19 czerwca 1747 został powtórnie wybrany generałem Zakonu marianów na lata 1747-1750. W tym okresie z jego inicjatywy powstały nowe fundacje mariańskie w Raśnie na Polesiu, nowicjat w Mariampolu oraz klasztor w Berezdowie na Wołyniu. Potem, w latach 1750-1753 był prokuratorem generalnym Zakonu w Rzymie. Tam otrzymał wiadomość o możliwości podjęcia misji mariańskiej w Portugalii, do której przybył w październiku 1753 wraz z towarzyszącym mu o. Benonem Bujalskim MIC. Następnie po przybyciu do klasztoru reformatów św. Piotra z Alkantary w Lizbonie, oblókł 25 marca 1754 pierwszego Portugalczyka w habit mariański João de Deus da Conceição oraz zorganizował 13 kwietnia 1755 klasztor na wzgórzu Balsamão. W kilka miesięcy później, 21 października 1755 około godziny 3:00 zmarł w opinii świętości i tego samego dnia został pochowany początkowo pod podłogą kościoła Matki Bożej w Balsamão, w piasku, bez trumny. W 1759 jego szczątki wydobyto z piasku i złożono w trumnie, gdzie były do 1955, kiedy to przeniesiono je do specjalnego miejsca ekspozycji w ścianie kościoła.
Pisma.
Ojciec Kazimierz Wyszyński pozostawił po sobie następujące główne pozycje piśmiennicze:
Proces beatyfikacji.
Kilka lat po jego śmierci z inicjatywy Zgromadzenia Księży Marianów Niepokalanego Poczęcia NMP został rozpoczęty proces beatyfikacyjny w Portugalii, a następnie w Polsce i Rzymie. Proces ten został przerwany z powodu rozbiorów Polski w XVIII wieku oraz zamieszek politycznych w Portugalii, a następnie wznowiony w Rzymie, w 1953. 14 października 1986 odbyła się sesja konsultorów historycznych w Rzymie, a w 1987 złożono tzw. "positio", wymagane w dalszej procedurze beatyfikacyjnej. 25 listopada 1988 Stolica Apostolska wydała dekret o ważności procesu informacyjnego i apostolskiego, po czym 21 marca 1989 odbyło się w Rzymie posiedzenie konsultorów teologicznych. 7 listopada 1989 odbyło się posiedzenie kardynałów i biskupów Kongregacji Spraw Kanonizacyjnych, którzy zaakceptowali dokumentację procesu, po czym 21 grudnia tegoż roku papież Jan Paweł II podpisał dekret o heroiczności życia i cnót Sługi Bożego o. Kazimierza Wyszyńskiego. Odtąd przysługuje mu tytuł Czcigodnego Sługi Bożego.

</doc>
<doc id="153065" url="https://pl.wikipedia.org/wiki?curid=153065" title="Zaczarowane jezioro">
Zaczarowane jezioro

Zaczarowane jezioro – tytuł poematu symfonicznego Anatolija Ladowa z 1909 roku.
Kompozytor, podobnie jak w swoich pozostałych utworach orkiestralnych: "Baba Jaga" i "Kikimora", również w tym przypadku zbudował dzieło, w którym najistotniejszym elementem jest nastrój.
Założeniem Ladowa było przedstawienie za pomocą kolorystyki orkiestrowej krajobrazu, który jest "fantastyczny, zły, martwy i bez ludzi". Dzieło pozbawione jest właściwie typowych dla muzyki środków formotwórczych: do minimum zredukowana została rytmika, przyjmując postać łagodnej pulsacji, brak jest wyraźnych tematów czy motywów melodycznych. Niesamowity charakter pejzażu kompozytor osiągnął koncentrując się w zasadzie wyłącznie na barwie instrumentów, opartej na bardzo wysublimowanej dynamice, chwilami ledwo słyszalnej, wykorzystaniu wysokich rejestrów dźwięków.

</doc>
<doc id="153068" url="https://pl.wikipedia.org/wiki?curid=153068" title="Zakonnik">
Zakonnik

Zakonnik – człowiek, który wybrał życie w pewnej wspólnocie religijnej (zakonie). 
W Kościele katolickim zakonnicy najczęściej składają trzy śluby: czystości (obejmujący m.in. zobowiązanie do życia w celibacie), ubóstwa i posłuszeństwa. Zakonnicy określani są formalnie jako „osoby konsekrowane”, „prowadzący życie konsekrowane”.
Kapłana zakonnika często nazywa się ojcem ("pater"), a zakonników którzy nie są kapłanami nazywa się braćmi ("frater").
U kapucynów słowo „brat” często stosuje się również w odniesieniu do zakonników kapłanów.

</doc>
<doc id="153069" url="https://pl.wikipedia.org/wiki?curid=153069" title="Jan XIV (papież)">
Jan XIV (papież)

Jan XIV (łac. "Ioannes XIV", właśc. Pietro Canipanova, ur. w Pawii, zm. 20 sierpnia 984 w Rzymie) – papież w okresie od grudnia 983 do 20 sierpnia 984.
Życiorys.
Urodził się w Pawii jako "Pietro Canipanova", gdzie sprawował funkcję biskupa. Początkowo Otton II chciał zaproponować na Stolicę Piotrową Majolusa, opata Cluny.
Przed podniesieniem do rangi papieskiej był arcykanclerzem na dworze Ottona II. Z powodu szacunku dla pierwszego papieża św. Piotra nie przyjął imienia Piotr II, ale zmienił je na Jan XIV. Od tego papieża począwszy, upowszechnił się zwyczaj, że niemal każdy biskup Rzymu rozpoczynał pontyfikat od przyjęcia nowego imienia.
Wybór Jana nie był z nikim konsultowany, a zatem papież nie miał żadnych sprzymierzeńców wśród rodów arystokratycznych. Jan nadał paliusz biskupowi Benewentu, Alonowi. Wkrótce po objęciu Stolicy Piotrowej, do Rzymu powrócił Otton II, gdzie zmarł 7 grudnia 983. Następca tronu niemieckiego, Otton III miał wówczas trzy lata, zatem nie mógł objąć władzy. Sytuacja ta wywołała znaczne osłabienie pozycji Jana w Rzymie, którą wykorzystał antypapież Bonifacy VII, powracając z Konstantynopola i zajmując Lateran. W kwietniu 984 roku, Jan został aresztowany, znieważony i umieszczony w Zamku św. Anioła, gdzie kilka miesięcy później zmarł z wyczerpania lub głodu. Według innej teorii został otruty.

</doc>
<doc id="153071" url="https://pl.wikipedia.org/wiki?curid=153071" title="The Corrs">
The Corrs

The Corrs – irlandzki zespół muzyczny, grający muzykę z pogranicza popu, rocka i folku. Tworzy go rodzeństwo – trzy siostry i brat: Andrea Corr (wokal, flażolet irlandzki), Caroline Corr (perkusja, bodhran, chórki), Sharon Corr (skrzypce, chórki) i Jim Corr (klawisze, gitara).
Wszyscy członkowie zespołu potrafią grać (w różnym stopniu zaawansowania) na fortepianie. Gry na tym instrumencie uczył ich ojciec, Gerry Corr.
Historia.
Urodzili się w Irlandii, w Dundalk, w hrabstwie Louth.
Zespół został założony w 1990 roku, przez najstarszego z rodzeństwa – Jima, który wcześniej występował w innych kapelach. W kwietniu 1994 roku rodzeństwo zostało zauważone podczas gry w dublińskim barze przez amerykańskiego ambasadora, któremu zespół bardzo przypadł do gustu. Dlatego zaprosił ich do Stanów Zjednoczonych, gdzie The Corrs zagrali na otwarciu Mistrzostw Świata w piłce nożnej w Bostonie. Spotkali się z Davidem Fosterem, który był pod dużym wrażeniem zespołu.
We wrześniu 1995 roku wyszedł pierwszy album The Corrs pt. "Forgiven Not Forgotten." Album osiągnął ponad dwumilionową sprzedaż, a w Irlandii stał się jednym z najlepiej sprzedających się albumów. Zespół utorował sobie drogę dla swojej debiutanckiej płyty, grając jako support podczas trasy koncertowej Céline Dion na Igrzyskach Olimpijskich w Atlancie. Po tych sukcesach, zespół w październiku 1997 roku wydał drugi album pt. "Talk On Corners", dzięki któremu stał się znany na całym świecie. The Corrs wyruszyli w pierwszą trasę koncertową. Byli zaskoczeni swoją wielką popularnością, zwłaszcza w Irlandii.
Jednak największą sławę przyniósł album pt. "In Blue", wydany w lipcu 2000 roku. 29 listopada 2003 zagrali na charytatywnym koncercie zorganizowanym pod patronatem Nelson Mandeli w ramach akcji "46664" na rzecz chorych na AIDS. Pod koniec maja 2004 roku wyszedł ich czwarty album pt. "Borrowed Heaven", zadedykowany zmarłej matce Jean i ojcu Gerry'emu. Na płycie znalazł się utwór "Time Enough for Tears", którego współautorem jest Bono. 2 lipca 2005 zespół wziął udział w koncercie w Edynburgu kończącym akcję Live 8. 26 sierpnia 2005 ukazała się ich kolejna płyta pt. "Home".

</doc>
<doc id="153073" url="https://pl.wikipedia.org/wiki?curid=153073" title="Grand Prix San Marino 2005">
Grand Prix San Marino 2005

Wyniki Grand Prix San Marino, czwartej rundy Mistrzostw Świata Formuły 1 w sezonie 2005.
Wyniki sesji.
Wyścig.
 
 

</doc>
<doc id="153080" url="https://pl.wikipedia.org/wiki?curid=153080" title="Awangarda klasy">
Awangarda klasy

Awangarda klasy – pojęcie wywodzące się z teorii klas, myśli społecznej marksizmu. Jest to według tej teorii przodująca część danej klasy społecznej, jej siła kierownicza. 
Według tej teorii w społeczeństwach nowożytnych awangardą klasy są członkowie partii politycznych. W szczególności awangardę klasy robotniczej stanowią rewolucjoniści, członkowie, aktywiści i przywódcy komunistycznych i robotniczych partii, grup i kierunków.

</doc>
<doc id="153082" url="https://pl.wikipedia.org/wiki?curid=153082" title="Klemens VII">
Klemens VII



</doc>
<doc id="153083" url="https://pl.wikipedia.org/wiki?curid=153083" title="Skitching">
Skitching

Skitching – trzymanie się przez snowboardera lub deskorolkarza zderzaka jadącego pojazdu. 
W filmie "Powrót do przyszłości" (1985) trik ten wykonuje Michael J. Fox.

</doc>
<doc id="153087" url="https://pl.wikipedia.org/wiki?curid=153087" title="Mały gończy anglo-francuski">
Mały gończy anglo-francuski

Mały gończy anglo-francuski – rasa psa, należąca do grupy VI, zaklasyfikowana do sekcji 1.2.
Przeciętna długość życia – 12 lat.
Rys historyczny.
Rasa wyhodowana w I połowie XX wieku w wyniku krzyżowania poitevina, porcelaina i beagla albo beagle harriera. Pierwszy standard rasy opracowano w 1978 roku.
Użytkowość.
Pies myśliwski używany do polowań na małą zwierzynę (bażanty, przepiórki i króliki), zarówno w sforze, jak i indywidualnie.
Zachowanie i charakter.
Spokojny, dobrze układa się w sforze, w miarę posłuszny.
Popularność.
Bardzo rzadki w Polsce.

</doc>
<doc id="153089" url="https://pl.wikipedia.org/wiki?curid=153089" title="Kikimora (Ladow)">
Kikimora (Ladow)

Kikimora – poemat symfoniczny Anatolija Ladowa z 1910 roku. Dzieło jest symfoniczną baśnią, której temat został zaczerpnięty z "Podań rosyjskiego ludu" I.P. Zacharowa.
W pierwszej części utworu ("adagio"), tytułowa kikimora mieszka w skalistych górach u czarownika. Cały dzień maleńką Kikimorę kot czarownika zabawia opowieściami o zamorskich krajach, kołysząc ją w kryształowej kołysce. Temat tej części został zaczerpnięty z rosyjskiej ludowej kołysanki. Kryształową kołyskę naśladuje czelesta.
Druga część ("presto") przedstawia zabawę siedmioletniej kikimory. Stuka, świszczy i hałasuje od rana do wieczora. Kiedy dorasta, przędzie zło przeciw całej ludzkości. Świszczący temat, obrazujący zabawę, pojawia się kolejno w wykonaniu różnych instrumentów.

</doc>
<doc id="153093" url="https://pl.wikipedia.org/wiki?curid=153093" title="Kazimierz Ochocki">
Kazimierz Ochocki

Kazimierz Ochocki (ur. w 1924 w Dąbrowie Górniczej, zm. 29 marca 1983) – profesor doktor habilitowany filozofii, marksista, pułkownik Wojska Polskiego.
Życiorys.
Był synem Wincentego. Studiował prawo na Uniwersytecie Łódzkim i filozofię na Uniwersytecie Warszawskim oraz w Instytucie Kształcenia Kadr Naukowych przy Komitecie Centralnym PZPR. Doktoryzował się na Uniwersytecie Warszawskim, a habilitował w Instytucie Filozofii i Socjologii PAN. Sprawował funkcję dziekana Wydziału Nauk Pedagogicznych Wojskowej Akademii Politycznej im. Feliksa Dzierżyńskiego. Autor ponad 70 prac naukowych, publikowanych w czasopismach naukowych polskich i zagranicznych.
Zajmował się problematyką historii filozofii marksistowskiej, filozoficznymi problemami nauk wojskowych i kontrowersjami ideologicznymi we współczesnej filozofii.
10 października 1983 gen. broni Florian Siwicki, w zastępstwie Ministra Obrony Narodowej, wyróżnił go pośmiertnie wpisem do „Honorowej Księgi Czynów Żołnierskich”.
Żonaty z prof. dr hab. nauk medycznych Marią Reginą Ochocką z domu Kurkiewicz (1924-2016). Jest pochowany na Cmentarzu Wojskowym na Powązkach kwatera H III
Rząd: 3, Grób: 34.
Najważniejsze publikacje.
Teksty Ochockiego są wyrazistym przejawem zasad leninowskiej „filozofii walki” stanowiąc przede wszystkim dokument uprawiania filozofii i jej historii jako zadania wyznaczonego przez ideologię.

</doc>
<doc id="153094" url="https://pl.wikipedia.org/wiki?curid=153094" title="Tlenek dichloru">
Tlenek dichloru

Tlenek dichloru (), – nieorganiczny związek chemiczny z grupy tlenków kwasowych, bezwodnik kwasu podchlorawego ("bezwodnik podchlorawy"). Został odkryty w 1834 roku.
Budowa i właściwości.
Tworzy cząsteczki o symetrii C2V i długości wiązań 170,0 pm, z kątem pomiędzy nimi wynoszącym 110,9°. W temperaturze pokojowej jest żółtobrunatnym gazem, w niższych temperaturach w postaci cieczy lub ciała stałego ma barwę czerwonobrunatną. Dobrze rozpuszcza się w wodzie, w której występuje w równowadze z kwasem podchlorawym:
Jest niestabilny i wybucha po ogrzaniu bądź pod wpływem iskry, wybuchowe są również jego mieszaniny z amoniakiem.
Otrzymywanie.
Tlenku dichloru nie można otrzymać przez bezpośrednią syntezę z pierwiastków, dlatego stosuje się inne metody, jak np. reakcje tlenku rtęci(II) bądź wilgotnego węglanu sodu z chlorem:
Obie metody mają zastosowanie przemysłowe.
Zastosowanie.
Wykorzystywany jest do produkcji podchlorynów (np. podchlorynu wapnia), wybielania pulpy drzewnej i tkanin, otrzymywania m.in. chloroizocyjanuranów i rozpuszczalników chlorowanych.

</doc>
<doc id="153098" url="https://pl.wikipedia.org/wiki?curid=153098" title="Nasri Maalouf">
Nasri Maalouf

Nasri Maalouf (ur. 11 lutego 1911 w Mashrae, zm. 2 kwietnia 2005 w Abu Zabi), polityk libański, prawnik.
Życiorys.
Ukończył studia prawnicze na Uniwersytecie Damasceńskim. W latach 1951-1992 wielokrotnie pełnił funkcje ministerialne; był ministrem finansów, gospodarki i spraw socjalnych (1951, 1968), turystyki (1969), obrony narodowej (1973), sprawiedliwości i spraw zagranicznych (1992). Zasiadał także w parlamencie, wybierany w okręgu Bejrut w 1968, 1972 i 1995. Był jednym z reprezentantów strony chrześcijańskiej przy podpisaniu porozumienia kończącego libańską wojnę domową.

</doc>
<doc id="153100" url="https://pl.wikipedia.org/wiki?curid=153100" title="Łaziska Średnie">
Łaziska Średnie

Łaziska Średnie () – dzielnica (część miasta) Łazisk Górnych.
Historia.
Pierwsza wzmianka notowana w 1287 r. Jest to najstarsza dzielnica Łazisk, założona na terenach zwanych łazami lub łysinami. Przez wiele lat była w rękach szlacheckich, dopiero w 1814 r. została włączona do własności władców pszczyńskiego państwa stanowego. W XVI w. posiadający wieś ród Zawadzkich i większość mieszkańców przyjęła ewangelicyzm. W kolejnym stuleciu Zawadzcy ufundowali w Łaziskach drewniany kościół, który jednak nie zachował się nawet do następnego wieku. Dzielnica ta leży na styku dwóch krain geograficznych: Garbu Mikołowskiego (część Wyżyny Śląsko - Krakowskiej) i Kotliny Oświęcimskiej. 
W alfabetycznym spisie miejscowości na terenie prowincji śląskiej wydanym w 1830 r. we Wrocławiu przez Johanna Knie wieś występuje pod niemiecką nazwą "Mittel Lazisk".
W XIX w. na charakter osady wpłynęły bogate złoża węgla kamiennego i ich eksploatacja. Słownik geograficzny Królestwa Polskiego i innych krajów słowiańskich wymienia w 1884 5 działających w Łaziskach Średnich kopalń - "Martha-Valesca" ("Waleska"), "Herzogin-Auguste", "Gottmituns" ("Szczęść Boże"), "Trautscholtsegen" i "Bonaparte". W miejscowości stało 69 budynków, w tym 58 domów mieszkalnych, szkoła i młyn. W 1910 spis wykazał w gminie 1406 mieszkańców, a w obszarze dworskim 373
Podczas plebiscytu w 1921 r. 580 mieszkańców głosowało za Polską, a 166 za Niemcami.
Do dnia dzisiejszego pracuje kopalnia "Bolesław Śmiały".
W latach 1945–1954 siedziba gminy Łaziska Średnie. W 1954 r. powołano gromadę Łaziska Średnie, ale zanim zaczęła funkcjonować zniesiono ją powołując osiedle funkcjonujące do końca 1972, od 1973 część Łazisk Górnych.
Przekształcenie gromady w osiedle sprawiło, że pozostałe miejscowości gromady (Łaziska Dolne) stały się integralną częścią osiedla

</doc>
<doc id="153101" url="https://pl.wikipedia.org/wiki?curid=153101" title="Antonio Labriola">
Antonio Labriola

Antonio Labriola (ur. 2 lipca 1843 w Cassino, zm. 2 lutego 1904 w Rzymie) – włoski filozof-marksista, działacz włoskiego ruchu robotniczego.
Życiorys.
Labriola kształcił się w Neapolu w środowisku heglistów, którym przewodził Bertrando Spaventa; ślady wpływu heglizmu nosi pierwsza jego rozprawa filozoficzna "Contro il "ritorno a Kant" propugnato da Eduardo Zeller" ("Przeciw "powrotowi do Kanta" głoszonemu przez Edwarda Zellera", 1862), w której Labriola kwalifikował dialektykę G.W.F. Hegla jako najwyższe dotąd osiągnięcie myśli filozoficznej. Obok Hegla autorytetem dla młodego Labrioli był Baruch de Spinoza, który "ujmuje człowieka jedynie jako moc naturalną" i problem wolności rozstrzyga nie wychodząc "poza rozważanie rzeczy z punktu widzenia przyczynowości"; świadectwem jest studium "Pochodzenie i natura afektów w "Etyce" Spinozy" ("Origine e natura delle passioni secondo l'Etica di Spinoza", 1866). Tę podwójną inspirację heglowsko-spinozjańską dostrzec można w kolejnej rozprawie "Doktryna Sokratesa według Ksenofonta, Platona i Arystotelesa" ("La dottrina di Socrate secondo Senofonte, Platone e Aristotile", 1870), gdzie Labriola po heglowsku widział w Sokratesie przykład tragicznego losu wielkiego człowieka, a zarazem dostrzegał w jego życiu realizację spinozjańskiego ideału życia wolnego, to znaczy podporządkowanego powinnościom określonym przez samowiedzę.
Rozprawa o Sokratesie kończy w biografii Labrioli okres zwany "heglowskim"; po 1870 roku zaczyna się tzw. faza "herbartowska". Johann Friedrich Herbart choć wyparł wpływ Hegla, to jednak nie Spinozy: Studia z lat 70. "O wolności moralnej" ("Della liberta morale", 1873), "Moralność i religia" ("Morale e religione", 1873) oraz "O nauczaniu historii" ("Dell'insegnamento della storia", 1876) świadczą, że z opracowanej przez Herbarta metody introspekcji psychologicznej Labriola korzystał po to, by w zmodyfikowany sposób ponownie podjąć spinozjański problem wolności. Nie negując bowiem tezy o determinacji aktów woli ("punktu widzenie przyczynowości"), Labriola znajdował źródło wolności w przysługującej człowiekowi zdolności sądzenia zarówno determinant, jak i samej woli; traktując tę zdolność jako wyróżnik ludzkiej natury, budował na tej podstawie szeroki program pedagogiki społecznej.
Po 1876 roku Labriola, dotąd sympatyzujący z politycznym programem umiarkowanych liberałów (z kręgu Spaventy), zbliżył się do stronnictwa radykalnych demokratów i współpracował z nim coraz ściślej. Zarazem prowadził ożywioną działalność pedagogiczną, wykładając na Uniwersytecie Rzymskim (od 1873) filozofię i teorię prawa, kierując przez parę lat (od 1877) placówką metodyczną dokształcającą nauczycieli pod nazwą Muzeum Oświaty i Wychowania, opracowując dla władz szkolnych ekspertyzy dotyczące systemów szkolnych różnych krajów itd. W pracy naukowej Labriola interesował się wówczas psychologią społeczną uprawianą przez herbartystów (Heymann Steinthal, Moritz Lazarus) oraz antropologią kulturową (Adolf Bastian, Lewis Henry Morgan). Pod wpływem tych inspiracji Labriola w studiach teoretycznych: "O pojęciu wolności" ("Del concetto della liberta", 1878) oraz "Zagadnienia filozofii historii" ("I problemi della filosofia della storia", 1887) porzucił punkt widzenia psychologii indywidualnej i przekonany, że "najważniejszymi aspektami życia ludzkiego są fakty wynikające ze współżycia ludzkiego", podjął, zwłaszcza w drugim z wymienionych szkiców, wnikliwą refleksję dotyczącą procesu rozwojowego, praw historycznych, postępu itd., przezwyciężając przy tym zarówno arbitralne konstrukcje historyczne Hegla, jak i uproszczony ewolucjonizm pozytywistów (Henry Thomas Buckle).
Lata 1887-1892 były okresem najżywszego uczestnictwa Labrioli w życiu politycznym. Przeszedł wtedy do obozu socjalistów. O zmianie postawy świadczy zwłaszcza artykuł "Proletariat i radykałowie" (1890). Nie przerywając pracy dydaktycznej na uniwersytecie, Labriola brał udział w antyrządowych kampaniach prasowych, bronił bezrobotnych robotników w czasie "kryzysu budowlanego", organizował pierwsze we Włoszech manifestacje 1-majowe. Nawiązał kontakt z przywódcami socjaldemokracji europejskiej, żywo korespondował z Fryderykiem Engelsem.
Po 1892 roku Labriola poświęcił się ponownie pracy teoretycznej; główne swoje zadanie widział w rozwijaniu i propagowaniu we Włoszech filozofii marksistowskiej. Przygotowaniem do tej pracy były wykłady uniwersyteckie, w których Labriola wyjaśniał genezę socjalizmu naukowego i analizował teorię marksizmu. Efektem tych przemyśleń były trzy studia, dzięki którym Labriola zajął trwałe miejsce w dziejach marksistowskiej myśli filozoficznej: "Ku upamiętnieniu Manifestu Komunistycznego" ("In memoria del Manifesto dei comunisti", 1895), "O materializmie historycznym" ("Del materialismo storico", 1896) oraz "Z rozmów o socjalizmie i filozofii" ("Discorrendo di socialismo e filosofia", 1897).
W studiach tych Labriola przedstawiał materializm historyczny jako "filozofię niezależną i oryginalną" (wedle słów Antonio Gramsciego), w pełni uprawnioną do tego, by być teoretyczną podstawą strategii praktycznych działań na rzecz socjalizmu. Wyprowadzając wnioski z gruntownej i wnikliwej analizy myśli Marksa i Engelsa Labriola rozwijał wizję dziejów, zgodnie z którą działanie obiektywnych praw, korzeniami sięgających ekonomiki, spaja wewnętrznie wszystkie formy ludzkiej aktywności i nadaje ruchowi historii wspólny, w ostatecznym wyniku postępowy kierunek, wiodący ku coraz wyższym stadiom rozwoju społecznego. Konsekwentnie broniąc zasady determinizmu i w znakomitych, błyskotliwych analizach dowodząc historycznego charakteru zjawisk kulturowych ("idee nie spadają z nieba"), Labriola zarazem energicznie walczył z uproszczoną, "ekonomiczną" wykładnią związków kultury z życiem społecznym i podkreślał doniosłą rolę świadomości w dziejach ludzkich.
Po 1897 roku Labriola prowadził wielostronną polemikę z rzecznikami rewizjonizmu: Georges Sorelem, Eduardem Bernsteinem, Tomášem Masarykiem i innymi, występując z ostrą krytyką głoszonej przez nich tezy o "kryzysie marksizmu". W ostatnich latach życia Labriola podjął ambitną próbę opracowania diagnozy "współczesnej oceny świata cywilizowanego". Choroba wytrąciła mu pióro z ręki, zanim to studium ukończył; przygotowane przezeń fragmenty i materiały zestawił i opublikował pośmiertnie Luigi Dal Pane w tomie pt. "Na przełomie dwóch wieków" ("Da un secolo all'altro", 1925).
Dyskusja nad kwestią odzyskania niepodległości przez Polskę w połowie lat dziewięćdziesiątych XIX wieku weszła na forum międzynarodowego ruchu socjalistycznego. W tych polemikach wziął udział również A. Labriola. Tematyką polską zainteresował się nie przypadkowo, ponieważ należał do tej grupy ówczesnych działaczy międzynarodowego ruchu socjalistycznego, którzy nie wahali się manifestować przekonania o konieczności walki o niepodległą Polskę. A ponadto uznawał, że zaangażowanie się w kwestii polskiej było próbą wyrażenia wdzięczności za udział Polaków w procesie jednoczenia Włoch. To właśnie jeden z nich, Teodor Tripplin, nauczył go w 1867 r. języka polskiego .

</doc>
<doc id="153102" url="https://pl.wikipedia.org/wiki?curid=153102" title="Ahnenerbe">
Ahnenerbe

Ahnenerbe – nazistowska organizacja badawcza, założona w 1935 jako Studiengesellschaft für Geistesurgeschichte‚ Deutsches Ahnenerbe e.V. (pol. Towarzystwo Badawcze nad Pradziejami Spuścizny Duchowej, Niemieckie Dziedzictwo Przodków) przez Heinricha Himmlera (Reichsführera-SS), Richarda Waltera Darré (Reichsbauerführera) i holenderskiego pseudonaukowca Hermana Wirtha. W 1937 towarzystwo zmieniło nazwę na Forschungs- und Lehrgemeinschaft das Ahnenerbe e.V. (pol. Stowarzyszenie Badawczo-Dydaktyczne Dziedzictwo Przodków). Z początkiem 1939 organizacja została włączona do SS. Podczas II wojny światowej Ahnenerbe wspierała eksperymenty medyczne przeprowadzane na więźniach obozów koncentracyjnych i prowadziła planowe grabieże dorobku naukowego i kulturowego w państwach okupowanych przez III Rzeszę. Po wojnie uznana przez Międzynarodowy Trybunał Wojskowy w Norymberdze za organizację zbrodniczą.
Historia.
Z początku Ahnenerbe wspierała badania holenderskiego pseudonaukowca Hermana Wirtha, który poszukiwał potwierdzenia swoich teorii o historii ludu niemieckiego. Zamierzeniem Himmlera było przekształcenie instytucji w poważną jednostkę badawczą i Wirth został usunięty z towarzystwa w 1937, a sama organizacja została przekształcona w instytucję badawczo-dydaktyczną z nowym prezesem na czele – Waltherem Wüstem, specjalistą w zakresie indoeuropeistyki. Początkowym celem Ahnenerbe było udowodnienie nazistowskich teorii o wyższości rasy aryjskiej przez badania historyczne, etnograficzne, antropologiczne i archeologiczne. Z czasem Ahnenerbe zaczęła rozbudowywać działy zajmujące się badaniami w zakresie nauk przyrodniczych. Organizacja zajmowała się prowadzeniem badań nad procesami czarownic i mężczyzn oskarżonych o stosowanie magii. Himmler zamierzał przekształcić Ahnenerbe w akademię nauk SS, jednak wybuch wojny uniemożliwił realizację tych planów. 
Przed 1939 Ahnenerbe zorganizowała kilka ekspedycji naukowych, m.in. na Bliski Wschód, do Boliwii i Tybetu. W 1938 ekspedycję do Tybetu poprowadził zoolog Ernst Schäfer (członek SS od 1933), a wszyscy jej uczestnicy rekrutowali się z szeregów SS, m.in. antropolog Bruno Beger.
Podczas wojny organizacja prowadziła planowe grabieże kolekcji naukowych i bibliotek, materiałów archiwalnych, artefaktów archeologicznych i różnych innych dzieł sztuki. Początkowo to ona zajmowała się grabieżą dzieł sztuki z Polski. Jej członkowie uważali, że dziedzictwo kulturowe na ziemiach polskich jest tak naprawdę dziedzictwem germańskim, które należało zabezpieczyć. 4 września Ahnenerbe wystosowała list do Himmlera, aby ten wydał zgodę na rozpoczęcie „zabezpieczania” dzieł sztuki. Sześć dni później powstała lista zabytków, które były w obszarze zainteresowania organizacji. Operacją miał się zająć oddział profesora prehistorii Uniwersytetu Berlińskiego SS-Untersturmführera Petera Paulsena – Einsatzkommando Paulsen (pełna nazwa brzmiała "Kommando Paulsen für die Sichenstellung von Kulturhistorischen Denkmälern in Polen"), przy wsparciu Einsatzgruppen. Celem miało być przejmowanie prywatnych i państwowych dzieł sztuki. Paulsenowi pomagali prof. Ernst Petersen, prof. Heinz Clasen, prof. Eduard Tratz, prof. Heinrich Harmjanz, prof. Hans Schleif, dr Günther Thaeringen, dr Paul Dittel i dr Alfred Herrmann. Organizacja odpowiedzialna jest za grabież eksponatów Muzeum Wojska Polskiego, rękopisów Biblioteki Zamoyskich, eksponatów Muzeum Historii Naturalnej, rękopisów i książek Biblioteki Żydowskiej, zbiorów krakowskiego Muzeum Narodowego, Muzeum Rzemiosła Artystycznego, Muzeum Etnograficznego, Muzeum Prehistorii, zbiorów krakowskiej Akademii Nauk i zbiorów biblioteki Sejmu i Senatu. To oddział Paulsena odnalazł i wywiózł do Niemiec ołtarz Wita Stwosza. Działalność prowadzona przez niego i Ahnenerbe została wstrzymana po 22 listopada 1939 roku, kiedy Hans Frank wydał zarządzenie zabraniające wywozu dzieł sztuki byłego państwa polskiego poza granice Generalnego Gubernatorstwa.
Organizacja przeprowadzała również eksperymenty medyczne na więźniach obozów koncentracyjnych (m.in. w Dachau). Wspierała m.in. działalność anatoma Augusta Hirta, gromadzącego kolekcję czaszek i szkieletów więźniów różnych typów antropologicznych, wieku i płci. W 1943 roku 29 kobiet i 57 mężczyzn, więźniów Auschwitz, zostało wyselekcjonowanych przez Bruno Begera, przewiezionych do KL Natzweiler-Struthof w Alzacji i w tym celu uśmierconych.
W powojennym procesie lekarzy przed Międzynarodowym Trybunałem Wojskowym w Norymberdze, Ahnenerbe uznano za organizację zbrodniczą, a jej kierownika Wolframa Sieversa skazano na śmierć za zbrodnie przeciwko ludzkości.

</doc>
<doc id="153107" url="https://pl.wikipedia.org/wiki?curid=153107" title="Psychoterapia humanistyczna">
Psychoterapia humanistyczna

Psychoterapia humanistyczna - ogólna nazwa niektórych form psychoterapii. Zalicza się do niej m.in.:

</doc>
<doc id="153111" url="https://pl.wikipedia.org/wiki?curid=153111" title="Exciter Tour">
Exciter Tour

The Exciter Tour – szesnasta trasa koncertowa grupy muzycznej Depeche Mode, w jej trakcie odbyły się osiemdziesiąt cztery koncerty. 

</doc>
<doc id="153112" url="https://pl.wikipedia.org/wiki?curid=153112" title="Małżeństwa homoseksualne">
Małżeństwa homoseksualne



</doc>
<doc id="153114" url="https://pl.wikipedia.org/wiki?curid=153114" title="Eurodance">
Eurodance

Eurodance – gatunek elektronicznej muzyki tanecznej (klubowej) popularny w latach 90. XX wieku, będący podgatunkiem muzyki dance.
Pochodzenie i nazwa.
Gatunek powstał w latach 80. XX wieku w Europie i wywodzi się głównie z muzyki disco, Hi-NRG i house oraz podgatunku muzyki electro – freestyle, a także muzyki hip-hop, hip house, dance-pop, euro disco i techno, a pod koniec lat 90. XX wieku wpływ na ten gatunek muzyczny wywarła także muzyka trance. Nazwa "eurodance" jest związana z faktem, że gatunek powstał i jest produkowany głównie w Europie, przede wszystkim w takich krajach jak Włochy, Niemcy, Szwecja i Holandia. 
Muzyka eurodance nazywana jest także jako muzyka "euro", "euro-house" lub "handbag". W Europie gatunek często nazywany jest muzyką "dancefloor" lub ogólnie muzyką "dance". 
Charakterystyka.
Charakteryzuje się rytmicznym i szybkim, jednocześnie jednak melodyjnym brzmieniem. Zazwyczaj dzieliły się na partie śpiewane przez wokalistkę oraz kwestie rapowane przez mężczyznę. Słowa utworów eurodance zwykle były proste i „wpadające w ucho”, niosące banalne, najczęściej optymistyczne przesłanie. Prawie wszystkie utwory muzyki eurodance kładą nacisk na brzmienie perkusyjne i rytm, a tempo utworów wynosi zwykle około 140 uderzeń na minutę, ale w niektórych kompozycjach może wynosić od 110 do 150 BPM. W eurodance na porządku dziennym był tzw. "millivanilizm" – utwory były komponowane przez grupę producentów, często stojących za kilkoma projektami naraz, a głosy należały do profesjonalnych wokalistów – oficjalnymi twarzami olbrzymiej części zespołów byli atrakcyjni fizycznie modele płci męskiej oraz żeńskiej. Stąd też powszechne stosowanie tzw. playbacku w czasie występów. W latach 1996–1997, eurodance w tradycyjnej formie zaczął zanikać, a jego miejsce stopniowo zajmował euro-rap, tworzony w dużej części przez "eurodance’owych" raperów – zarówno faktycznych wykonawców, jak i wspomnianych wcześniej modeli, którzy porzucili rodzime projekty i rozpoczęli nagrania solowe, bądź też w nowych grupach.
Historia.
Muzyka eurodance powstała w latach 80. XX wieku w Europie, głównie na terenie obecnych Niemiec, gdzie imprezy rave były coraz bardziej popularne. Gatunek wszedł do głównego nurtu muzycznego w 1989 roku, gdy niemieccy producenci muzyczni Michael Münzing i Luca Anzilotti (pod pseudonimami Benito Benites i John „Virgo” Garrett III) założyli zespół Snap! we Frankfurcie. Utwory zespołu Snap! stanowiły połączenie rapu i soulowych wokali dodając przy tym rytm dzięki użyciu technologii komputerowej i połączeniu elektronicznych dźwięków, basu i perkusji. W ten sposób powstał nowy gatunek muzyczny – eurodance. W tym samym roku karierę rozpoczął brytyjski muzyk tego gatunku pochodzenia jamajskiego Ice MC debiutując nagraniem do singla "Easy", którego producentem był włoski muzyk Roberto Zanetti znany z muzyki nurtu italo disco jako Savage. W latach 90. XX wieku gatunek ten był bardzo popularny w Europie i był szeroko emitowany na antenach stacji radiowych i telewizyjnych, w wyniku czego wiele singli muzyki eurodance występowało na listach przebojów np. we Włoszech pod koniec maja 1995 roku było siedem singli muzycznych tego gatunku w pierwszej dziesiątce w tabeli list przebojów. W Stanach Zjednoczonych poza większymi miastami takimi jak Nowy Jork, Los Angeles, Chicago, Miami, Houston nurt eurodance nie jest dobrze znany, czego przykładem jest utwór pt. „Scatman (Ski Ba Ba Bop Bop Dop)” z 1994 roku amerykańskiego artysty Johna Scatmana, który pomimo wejścia do list przebojów w wielu krajach europejskich m.in. osiągając numer 1 m.in. Finlandii i Austrii i numer 3 w Wielkiej Brytanii to w Stanach Zjednoczonych osiągnął tylko 60 miejsce na liście Hot 100 magazynu muzycznego „Billboard”. W 2000 roku przemysł muzyczny przestał promować ten nurt w Europie, przez co eurodance stracił popularność na rzecz innych stylów muzyki tanecznej takich jak nu-disco, electro house, dance-pop oraz współczesnej muzyki R&amp;B.
Muzyka eurodance w Polsce.
W Polsce muzyka eurodance wykonywana w języku polskim lub tworzona przez polskich twórców nazywana jest muzyką power dance. W latach 90. XX wieku często polski power dance charakteryzowało też ostrzejsze, „agresywniejsze” brzmienie w stosunku do utworów disco polo i zawierało też elementy muzyki techno. Współcześnie część zespołów muzycznych łączy muzykę power dance z muzyką disco polo. Z tego powodu wobec tych zespołów stosowane jest określenie ich twórczości jako "disco polo &amp; dance".

</doc>
<doc id="153115" url="https://pl.wikipedia.org/wiki?curid=153115" title="Henning Rümenapp">
Henning Rümenapp

Henning Rümenapp (ur. 23 kwietnia 1976), niemiecki gitarzysta rockowy, członek zespołu Guano Apes.
Jako kilkunastolatek był współzałożycielem zespołu Guano Apes, razem z basistą Stefanem Ude i perkusistą Dennisem Poschwattą (1990). Po maturze odbył służbę wojskową, następnie wrócił do grania; zespół Guano Apes zyskał dużą popularność w drugiej połowie lat 90. po dołączeniu wokalistki Sandry Nasić.

</doc>
<doc id="153116" url="https://pl.wikipedia.org/wiki?curid=153116" title="Tuaregowie">
Tuaregowie

Tuaregowie – lud berberyjski zamieszkujący obszary Sahary, głównie w Algierii, Libii, Mali, Nigrze i Burkina Faso. Sami mówią o sobie "kel tamasheq". Tradycyjnie są nomadami, podróżują po pustyni i jej obrzeżach, zajmują się hodowlą bydła i kóz, wytwarzaniem biżuterii i obsługą ruchu turystycznego. W 2012 r. podjęli próbę utworzenia suwerennego państwa Azawad na terenie północnego Mali.
W literaturze i tekstach piosenek (Berberowie posiadają stosunkowo bogaty repertuar muzyczny) można zetknąć się z nazwą "imazeghen" „wolni ludzie”, która oznacza po prostu wszystkich Berberów. Przedwojenne źródła podawały również „Kel tagoulmoust” oznaczającą ludzi noszących zasłonę („zasłaniający twarz”). Definitywne odrzucenie nazwy „tuareg” wiąże się z negatywnymi konotacjami tego słowa – jedna z proponowanych etymologii wywodzi znaczenie od arab. "tawariq", czyli „bezbożnik”.
Zwyczaje.
Zajmują się wypasem zwierząt (np. owiec, kóz, wielbłądów) oraz transportem karawanowym. Prowadzą koczowniczy tryb życia. Znane są przypadki uprawiania przez nich roli na obszarach Sahelu, jednak stoi to w sprzeczności z ich tradycją. Hodowla wielbłądów, która stanowi ważną jej część (mają wiele słów na określenie tych zwierząt), została ograniczona ze względu na nowe środki transportu (samochody), jak i postępującą w ostatnich latach urbanizację ludności.
Kobieta ma silną pozycję w społeczności – zajmuje się edukacją dzieci, podtrzymywaniem tradycji, prowadzeniem spraw domowych w czasie nieobecności męża. Dawniej (przed okresem kolonialnym) kobiety tuareskie posiadały majątek dziedziczny, którego minimum stanowiło bydło i namiot. Same wybierały sobie mężów. Obowiązywała zasada matriarchatu. Kłótnie małżeńskie były zawsze rozstrzygane z priorytetem kobiety, co często prowadziło do rozwodów. Po tymczasowym (kilkudziesięcioletnim), znacznym pogorszeniu się sytuacji kobiet w okresie kolonialnym, nadal utrzymują one swoją silną pozycję społeczną.
Chociaż Tuaregowie zamieszkują w rejonie Maghrebu i w związku z tym wyznają islam, kobiety chodzą tam z odkrytą twarzą, a mężczyźni przeciwnie, zasłaniają twarz fragmentem swego turbanu. Poza oczywistym wytłumaczeniem związanym z ochroną przed piaskami, w społeczności Tuaregów występują przesądy (zakrycie twarzy ma chronić przed „złymi siłami”, które wchodzą przez usta; podobnie kobiety noszą talizmany jak np. "khomessa" „ręka Fatimy”). Inny powód zakrywania twarzy przez mężczyzn to ukrycie uczuć. Okazywanie uczuć i mówienie o nich to u Tuaregów oznaka słabości, gdyż to czyny, a nie słowa świadczą o człowieku.
Obecnie, ze względu na trudności ekonomiczne, duża grupa Tuaregów mieszka w miastach. Często pracują jako przewodnicy wycieczek po pustyni.
Historia.
Są jedną z grup Berberów. Od tysięcy lat zajmowali się chwytaniem niewolników. Handlowali już z Rzymianami, Imperium Osmańskim, a następnie z Europejczykami. Część niewolników uległa naturalizacji, co stało się podstawą do utworzenia u nich rodzaju systemu feudalnego z podziałem na szlachtę i potomków niewolników. Historia niewolnictwa afrykańskiego obejmuje też pewien udział Afrykańczyków (Arabów i Tuaregów) w wywozie niewolników m.in. do Stanów Zjednoczonych.
Język i pismo.
Tuaregowie posługują się kilkoma dialektami języka tamaszek. Używają uaktualnionego, tradycyjnego alfabetu neo-tifinagh, stosowanego do zapisu języków berberyjskich. Do niedawna (graniczną datą jest „przebudzenie” narodów Amazigh z końcem XX w., w wyniku którego wprowadzono naukę tifinagh do szkół) był on wykorzystywany głównie przez kobiety do prywatnych zapisków i korespondencji, nie stosowano go nawet w poezji, a w życiu publicznym używany był alfabet arabski.

</doc>
<doc id="153118" url="https://pl.wikipedia.org/wiki?curid=153118" title="Eduardo Paolozzi">
Eduardo Paolozzi

Sir Eduardo Paolozzi (ur. 7 marca 1924 w Leith, zm. 22 kwietnia 2005 w Londynie) – szkocki artysta wizualny, znany głównie ze swoich rzeźb.
Życiorys.
Pochodził z rodziny emigrantów włoskich. Kształcił się w Edinburgh College of Art, później w Slade School of Fine Art w Londynie. Był czołową postacią pop-artu w Anglii, jednym z założycieli „Independent Group” (lata 60.). Początkowo działał jako malarz i projektant, potem zasłynął jako rzeźbiarz. Był twórcą m.in. rzeźb przedstawiających postaci ludzkie, łączących realizm z elementami kubizmu.
Wykładał na wielu uczelniach angielskich (Royal College of Art w Londynie), amerykańskich (University of California w Berkeley) i niemieckich (Fachhochschule w Kolonii i Akademie der Bildenden Künste w Monachium). 
W 1968 został odznaczony Komandorią Orderu Imperium Brytyjskiego (CBE), w 1979 przyjęto go w poczet członków londyńskiej Royal Academy of Arts. Od 1986 do końca życia nosił honorowy tytuł Rzeźbiarza Jej Królewskiej Mości w Szkocji. W 1989 otrzymał tytuł szlachecki "Sir". W ostatnich latach życia ciężko chorował i był zmuszony korzystać z wózka inwalidzkiego.

</doc>
<doc id="153121" url="https://pl.wikipedia.org/wiki?curid=153121" title="Stefan Ude">
Stefan Ude

Stefan Ude (ur. 14 października 1974), niemiecki muzyk rockowy, basista zespołu Guano Apes.
Z wykształcenia technik kreślarstwa. W 1990 wspólnie z gitarzystą Henningiem Rümenappem i perkusistą Dennisem Poschwattą założył w Getyndze zespół Guano Apes, który zyskał sławę w połowie lat 90. po dołączeniu wokalistki Sandry Nasić. Gitara basowa odgrywa w zespole dużą rolę, nie ograniczając się tylko do tła muzycznego.

</doc>
<doc id="153124" url="https://pl.wikipedia.org/wiki?curid=153124" title="Boris Akunin">
Boris Akunin

Boris Akunin (ros. "Борис Акунин", właśc. Grigorij Szałwowicz Czchartiszwili (ros. "Григорий Шалвович Чхартишвили", gruz. "გრიგოლ შალვას ძე ჩხარტიშვილი" – "Grigol Szalwas dze Czchartiszwili"); ur. 20 maja 1956 w Zestaponi, Gruzińska SRR) – rosyjski pisarz pochodzenia gruzińsko-żydowskiego, eseista, tłumacz z języka japońskiego, autor kryminałów przeważnie rozgrywających się w realiach carskiej Rosji.
„Akunin” (悪人) to słowo japońskie, które można przetłumaczyć jako „łotr”. W swojej powieści "Diamentowa karoca" autor definiuje „akunina” jako osobę, która sama tworzy swoje zasady. Pseudonim „B. Akunin” to również aluzja do anarchisty Michaiła Bakunina (akronim jego nazwiska).
Życiorys.
Grigorij Czchartiszwili urodził się w rodzinie oficera-artylerzysty Szawła Czchartiszwili i nauczycielki języka rosyjskiego i literatury Berty Brazińskiej (1923–2007). W 1958 roku rodzina przeprowadziła się do Moskwy. W 1973 roku ukończył szkołę Nr 36 z rozszerzonym językiem angielskim. Pod wpływem japońskiego teatru Kabuki rozpoczął naukę na wydziale historyczno-filologicznym Instytutu Krajów Azji i Afryki Moskiewskiego Uniwersytetu Państwowego im. M.W. Łomonosowa, uzyskał dyplom historyka-japonisty. Pracował jako tłumacz literatury japońskiej i angielskiej. W jego przekładzie na język rosyjski wydano dzieła japońskich autorów: Yukio Mishima, Kenji Maruyama, Yasushi Inoue, Masahiko Shimada, Kōbō Abe, Shin’ichi Hoshi, Takeshi Kaikō, Shōhei Ōoka, a także przedstawicieli literatury amerykańskiej i angielskiej.
Pracował jako zastępca głównego redaktora magazynu „Literatura obca” «Иностранная литература» (1994—2000), był głównym redaktorem 20-tomowej "Antologii literatury japońskiej", prezesem zarządu dużego projektu "Biblioteka Puszkina" ("Пушкинская библиотека") (Fundusz Sorosa). Od roku 1998 Grigorij Czchartiszwili pisze jako prozaik pod pseudonimem „Boris Akunin”. Jako krytyk i dokumentalista publikuje swoje prace, podpisując się swoim prawdziwym imieniem i nazwiskiem.
Oprócz powieści z serii "Nowa powieść detektywistyczna" ("Przygody Erasta Fandorina"), które przyniosły mu rozgłos, Akunin stworzył serie: "Prowincjonalna powieść detektywistyczna" ("Przygody siostry Pelagii"), "Przygody Magistra", czyli historie Nicholasa Fandorina, wnuka Erasta, "Gatunki" (powieści, każda reprezentująca inny rodzaj – "gatunek"): „Książka dla dzieci”, „Powieść szpiegowska”, „Fantastyka”), opracował także zbiór najbardziej mrocznych dzieł współczesnych zachodnich beletrystów – "Lekarstwo na nudę". Specjalnością pisarza są historie umieszczone na przełomie XIX i XX w Imperium Rosyjskim.
20 marca 2013 roku Boris Akunin zapowiedział na swym blogu zaprzestanie pisania książek detektywistycznych, jednocześnie zapewniając, że cykl o Eraście Fandorinie zostanie zgodnie z planem zakończony. Akunin postanowił skupić się na stworzeniu cyklu książek popularnonaukowych dotyczących historii Rosji. W swym nowym przedsięwzięciu zamierza wzorować się na monumentalnej pracy Nikołaja Karamzina, „Historii państwa rosyjskiego”. Akunin podkreślił potrzebę stworzenia takiej historii Rosji, która napisana językiem potocznym, byłaby zrozumiała dla wszystkich. Pragnie też stworzyć dzieło będące apolityczne i aideologiczne, które w jak najbardziej obiektywny sposób będzie prezentować dzieje rosyjskie. Pierwszy tom ma obejmować wydarzenia do momentu mongolskiego najazdu na Ruś.
Nagrody i wyróżnienia.
W 2000 Akunin był nominowany do Nagrody Bookera. We wrześniu 2000 został „Rosyjskim Pisarzem Roku”.
W 2003 brytyjskie Stowarzyszenie Pisarzy Literatury Kryminalnej przyznało powieści "Azazel" drugą nagrodę Złotego Sztyletu, tzw. "Srebrny Sztylet".
Od 29 kwietnia 2009 Boris Akunin jest kawalerem Orderu Wschodzącego Słońca czwartego stopnia. Nagrodę wręczono 20 maja w ambasadzie Japonii w Moskwie.
10 sierpnia 2009 za wkład w rozwój kulturalnych więzi między Rosją i Japonią Borisowi Akuniniowi przyznano nagrodę funduszu działającego pod egidą rządu Japonii.
Słuchowisko „Mewa” według sztuki Borysa Akunina w reżyserii Igora Gorzkowskiego i realizacji akustycznej Andrzeja Brzoski zostało nagrodzone Grand Prix XIII Festiwalu „Dwa Teatry – Sopot 2013”.
Twórczość.
Cykle powieściowe.
Przygody Erasta Fandorina (ros. "Приключения Эраста Фандорина").
Seria ta jest zakończona
Prowincjonalny kryminał czyli przygody siostry Pelagii ("Приключения Пелагии").
Seria ta jest zakończona.
Gatunki ("Жанры").
Seria ta będzie kontynuowana, powstaną jeszcze przynajmniej dwie książki, w tym druga część "Powieści szpiegowskiej".
Bruderschaft ze śmiercią ("Смерть на брудершафт").
Seria ta jest zakończona.

</doc>
<doc id="153134" url="https://pl.wikipedia.org/wiki?curid=153134" title="Maurits Cornelis Escher">
Maurits Cornelis Escher

Maurits Cornelis Escher (ur. 17 czerwca 1898 w Leeuwarden; zm. 27 marca 1972 w Hilversum) – holenderski malarz i grafik.
Życiorys.
Był najmłodszym synem inżyniera budownictwa i jego drugiej żony Sary Gleichman. W 1903 rodzina przeniosła się do Arnhem, gdzie uczęszczał do szkoły podstawowej i średniej do 1918 roku. Znany przyjaciołom i rodzinie jako „Mauk” – był chorowitym dzieckiem i został umieszczony w szkole specjalnej w wieku siedmiu lat; oblał drugą klasę. Chociaż celował w rysunku, jego oceny były mierne. Do trzynastego roku życia pobierał lekcje stolarstwa i gry na fortepianie. Pierwsze nauki z zakresu malarstwa pobierał w szkole średniej w Arnhem. Przeniósł się do miasta Haarlem i w 1918 wstąpił na Uniwersytet Techniczny w Delfcie. Następnie w latach 1919–1922 studiował w Szkole Architektury i Sztuk Dekoracyjnych, gdzie uczył się rysunku i sztuki wykonywania drzeworytów. Przez krótki czas studiował architekturę, ale nie zaliczył wielu przedmiotów, częściowo z powodu uporczywej infekcji skóry. Głównie uczył się sztuk dekoracyjnych pod kierunkiem grafika Samuela Jessurana de Mesquita.
W 1922 sporo podróżował. We Włoszech odwiedził Florencję, San Gimignano, Volterrę, Sienę i Ravello. W tym samym roku podróżował także po Hiszpanii, odwiedzając Madryt, Toledo i Granadę. Był pod wrażeniem włoskiej wsi, a w Granadzie – mauretańskiej architektury XIV-wiecznej Alhambry. Skomplikowane projekty dekoracyjne Alhambry, oparte na geometrycznych symetriach, z przeplatającymi się, powtarzającymi się wzorami w kolorowych płytkach lub rzeźbionymi w ścianach i sufitach, wywołały jego zainteresowanie matematyką i wywarły silny wpływ na jego twórczość.
Escher wrócił do Włoch i mieszkał w Rzymie od 1923 do 1935 roku. Podczas pobytu we Włoszech Escher poznał Jettę Umiker – Szwajcarkę, która podobnie jak on była zafascynowana tym krajem – ich ślub odbył się w 1924 roku. Para osiadła w Rzymie, gdzie ich pierwszy syn, Giorgio (George) Arnaldo Escher, został nazwany na cześć dziadka. Escher i Jetta mieli później jeszcze dwóch synów – Artura i Jana. We Włoszech powstała ponad połowa jego prac. Starał się przedstawić w swych dziełach wszystko to, co go otaczało i ocalić to od zapomnienia. Światową sławę zdobył jako autor grafik, w których – często z inspiracji matematycznych – formy przestrzenne były ukazywane w sposób sprzeczny z doświadczeniem wzrokowym.
Po dojściu do władzy Mussoliniego, Escher zdecydował się opuścić Włochy i w 1935 roku przeniósł się do Szwajcarii. W tym samym roku poczta holenderska zleciła Escherowi zaprojektowanie w znaczka pocztowego dla „Funduszu Lotniczego” (holenderski: "Het Nationaal Luchtvaartfonds") i ponownie w 1949 zaprojektował znaczki holenderskie. Były to obchody 75. rocznicy Światowego Związku Pocztowego; inny wzór został wykorzystany przez Surinam i Antyle Holenderskie dla tego samego upamiętnienia. 
Escher, który bardzo lubił i inspirował się pejzażami we Włoszech, był zdecydowanie nieszczęśliwy w Szwajcarii. W 1937 rodzina przeniosła się ponownie do Uccle (Ukkel), na przedmieściach Brukseli w Belgii. 
II wojna światowa zmusiła ich do przeniesienia się w styczniu 1941 roku, tym razem do Baarn w Holandii, gdzie Escher mieszkał do 1970 roku. Większość najbardziej znanych dzieł Eschera pochodzi z tego okresu. Czasami pochmurna, zimna i wilgotna pogoda w Holandii pozwoliła mu skupić się na pracy.
Po 1953 Escher dużo pracował jako wykładowca akademicki. Planowana jego seria wykładów w Ameryce Północnej w 1962, została jednak odwołana z powodu choroby, która na pewien czas również uniemożliwiła mu tworzenie dzieł sztuki. 
Dwukrotnie został odznaczony Orderem Oranje-Nassau w 1955 jako Kawaler i później w 1967 jako Oficer. 
W lipcu 1969 ukończył swoją ostatnią pracę, duży drzeworyt z potrójną symetrią obrotową zatytułowany "Snakes", w którym węże wiją się przez wzór połączonych pierścieni. Kurczą się do nieskończoności zarówno w kierunku środka, jak i krawędzi koła. Był wyjątkowo skomplikowany, wydrukowany przy użyciu trzech bloków, z których każdy został obrócony trzykrotnie wokół środka obrazu i precyzyjnie wyrównany, aby uniknąć przerw i nakładania się. Obraz oddaje zamiłowanie Eschera do symetrii, zazębiających się wzorów, a pod koniec życia o jego zbliżaniu się do nieskończoności. 
W 1970 Escher przeniósł się do domu starców artystów Rosa Spier Huis w Laren, w którym posiadał własną pracownię. 
Zmarł w szpitalu w Hilversum 27 marca 1972 roku w wieku 73 lat . Został pochowany na Nowym Cmentarzu w Baarn.

</doc>
<doc id="153135" url="https://pl.wikipedia.org/wiki?curid=153135" title="M. C. Escher">
M. C. Escher



</doc>
<doc id="153138" url="https://pl.wikipedia.org/wiki?curid=153138" title="Eugeniusz I">
Eugeniusz I

Eugeniusz I (ur. w Rzymie, zm. 2 czerwca 657 tamże) – święty katolicki, 75. papież w okresie od 10 sierpnia 654 do 2 czerwca 657.
Życiorys.
Urodził się w Rzymie, był synem Rufiniana; w momencie wyboru na papieża był już w podeszłym wieku.
Został wybrany jeszcze za życia Marcina I (który przebywał w więzieniu), pod naciskiem cesarza bizantyńskiego Konstansa II (miało to miejsce 10 sierpnia 654). Starał się przywrócić stosunki pomiędzy Stolicą Piotrową, a Konstantynopolem i w tym celu wysłał tam swoich wysłanników. Papież chciał uregulować kwestię dwóch natur Chrystusa, lecz kiedy już udało się w 655 roku osiągnąć kompromis, lud rzymski się zbuntował i nie dopuścił papieża do głosu, dopóki ten nie odrzucił propozycji. Z tego powodu, zamiast pokoju, nastąpiła nowa schizma, która niechybnie skończyłaby się dla papieża zesłaniem, jednak Eugeniusz zmarł, zanim cesarz poczynił jakiekolwiek kroki.
Oparł się intrygom cesarza powiadamiając kraje Europy o męczeństwie Marcina I.
Został pochowany w bazylice św. Piotra. Jego wspomnienie liturgiczne w Kościele katolickim obchodzone jest 2 czerwca.

</doc>
<doc id="153139" url="https://pl.wikipedia.org/wiki?curid=153139" title="Witalian">
Witalian

Witalian (ur. 600 r. w Segni zm. 27 stycznia 672 roku w Rzymie) – święty Kościoła katolickiego, 76. papież w okresie od 30 lipca 657 do 27 stycznia 672 roku.
Życiorys.
Pochodził z Segni w okolicach Rzymu; był synem Anastazego.
Dążył do pojednania z Bizancjum z pominięciem wszystkich teologicznych kwestii spornych, więc zaraz po swoim wyborze, poinformował o tym cesarza. Konstans II przyjechał do Rzymu, zrabował skarby kultury i odjechał. Ponadto 1 marca 666 ogłosił, że Rawenna, siedziba egzarchy będzie odtąd stolicą autokefaliczną, niezależną od Rzymu, która sama może wybierać swojego biskupa (z zatwierdzeniem cesarza).
Papież swoim dekretem z roku 666 oficjalnie wprowadził do liturgii organy i zreorganizował śpiewy kościelne. Było to jednak jedynie prawne zatwierdzenie istniejącego stanu rzeczy, gdyż organy rozbrzmiewały w kościołach już wcześniej.
W czasie jego pontyfikatu w 671 Longobardowie przyjęli chrześcijaństwo. 26 marca 668 wysłał do Anglii mnicha Teodora, wręczając mu paliusz i mianując arcybiskupem Canterbury. W tym samym roku 15 września Konstans II został zamordowany, a Witalian udzielił silnego poparcia prawowitemu następcy, Konstantynowi IV.
Wspomnienie liturgiczne w Kościele katolickim obchodzone jest 27 stycznia.

</doc>
<doc id="153141" url="https://pl.wikipedia.org/wiki?curid=153141" title="Art déco">
Art déco

Art déco – styl w sztuce: architekturze, malarstwie, grafice oraz w architekturze wnętrz, rozpowszechniony w latach 1919–1939. Nazwa wywodzi się od francuskiego "art" – sztuka i "décoratif" – dekoracyjny, w rozumieniu jakie język polski łączy z urządzaniem wnętrz (czyli „dekorowaniem”); termin "décoratif" nie oznacza w tym wypadku „zdobienia”.
Art déco był reakcją na secesję (Art nouveau), wyrazem sprzeciwu wobec – typowego dla sztuki secesyjnej – braku dyscypliny przestrzennej. Już w secesji pojawił się nurt projektowania masowych wyrobów przemysłowych – wzornictwo przemysłowe, ale dopiero w okresie art déco podjęto się bardziej nowoczesnego projektowania, z myślą o funkcji i wpływie przedmiotu na fizyczne i społeczne otoczenie człowieka. Było to działanie świadome, próba stworzenia stylu w sztuce na wzór dawnych stylów, ale wybiegającego w przyszłość i z optymizmem szukającego wyrazu dla nowoczesności świata produkcji taśmowej i rodzących się mass mediów. Sprzeczność polegała na tym, że twórcy art déco przykładali też wielką wagę do perfekcyjnego wykonania przedmiotu użytkowego (np. meble ze złoconego brązu, hebanu, lawinitu, inkrustowane kością słoniową) – nie mogły być więc one tanie, ani dostępne dla szerokiej klienteli.
Art déco charakteryzował się klasycyzującym zgeometryzowaniem i dążeniem do syntetycznego ujmowania form, poszukiwaniem piękna w funkcji przedmiotu użytkowego i jasności przekazu w grafice czy malarstwie. Żywą i jasną kolorystykę odziedziczył po fowizmie. Szczyt popularności przypadał na lata 20. zeszłego stulecia, a Międzynarodowa Wystawa Sztuki Dekoracyjnej i Wzornictwa w Paryżu w roku 1925 zgromadziła najwięcej dzieł sztuki i przedmiotów użytkowych charakterystycznych dla epoki. W latach 30. art déco powoli ustępował na rzecz nowego stylu, Bauhausu, szkoły, która stała się pierwszą wyższą uczelnią nowoczesnego projektowania i studiowania sztuk pięknych. Do dnia dzisiejszego pojawiają się dzieła i przedmioty użytkowe nawiązujące do art déco.

</doc>
<doc id="153142" url="https://pl.wikipedia.org/wiki?curid=153142" title="Dominus Iesus">
Dominus Iesus

Dominus Iesus / "Pan Jezus"/, pełna nazwa – Deklaracja o jedyności i powszechności zbawczej Jezusa Chrystusa i Kościoła «Dominus Iesus». Dokument Kongregacji Nauki Wiary Kościoła Rzymskokatolickiego, dotyczący zagadnień chrystologicznych, soteriologicznych i eklezjologicznych.
Kontekst kościelny i cel wydania deklaracji.
Deklaracja została przygotowana w latach 1998–2000 przez Kongregację Nauki Wiary. Ogłosił ją 6 sierpnia 2000 prefekt Kongregacji kardynał Józef Ratzinger po zatwierdzeniu 16 czerwca 2000 przez papieża Jana Pawła II. Potrzeba jej opublikowania wyniknęła z sytuacji Kościoła w Azji, szczególnie zaś w Indiach. W teologii Kościoła katolickiego na świecie, zwłaszcza w Azji, pojawiły się bowiem poglądy relatywizujące znaczenie chrześcijańskiego Objawienia – uznające je nie za źródło i istotę wiary chrześcijańskiej, lecz tylko (w pewnym uproszczeniu) za mit, ewentualnie tylko za część prawdy o Bogu. Pogląd ten ukształtował się pod wpływem wielokulturowego i wieloreligijnego otoczenia, w którym działa Kościół w krajach Azji, szczególnie w Indiach, oraz pod wpływem światopoglądowego relatywizmu i indyferentyzmu współczesnych społeczeństw wysoko rozwiniętych.
Tak więc zasadniczym celem Deklaracji "Dominus Iesus" było przeciwstawienie się współczesnym tendencjom relatywizującym wiarę chrześcijańską, uważającym ją tylko za jedną z równorzędnych prawd o Bogu, a w konsekwencji tylko za jedną z dróg do zbawienia.
Inne zagadnienia i aspekty Objawienia zostały w Deklaracji poruszone tylko marginalnie. W szczególności zostały przytoczone wyjątki z dokumentów soborowych dotyczących ruchu ekumenicznego i stosunku do innych religii, znane od kilkudziesięciu lat. 
Treść.
W odpowiedzi na te tendencje Deklaracja wskazuje właściwy sposób rozumienia nauki Kościoła katolickiego o Objawieniu i o zbawieniu, o ich rzeczywistości, o zawartej w nich prawdzie oraz o zobowiązaniu Kościoła do jej głoszenia. Stanowi rozwinięcie nauki o tych zagadnieniach przyjętej przez Sobór watykański II, zwłaszcza w konstytucjach "Lumen gentium" i "Gaudium et spes", w dekrecie "Unitatis redintegratio" i w deklaracji "Nostra aetate" oraz rozwijanej w nauczaniu papieskim, szczególnie w encyklice papieża Jana Pawła II "Ut unum sint". Stanowczo przeciwstawiając się poglądom relatywistycznym, Deklaracja przypomina, że: 
W konsekwencji Deklaracja podtrzymuje naukę, że jedyną drogą do zbawienia jest uczestnictwo w Kościele Chrystusa, wobec czego Kościół ma obowiązek głoszenia słowa Bożego. 
Deklaracja w p. 17 tłumaczy wyrażenie «subsistit in» Konstytucji Soborowej Lumen gentium, 22 użyte w odniesieniu do Kościoła katolickiego oraz uściśla status eklezjalny prawosławia oraz protestantyzmu:
Reakcje.
Deklaracja wywołała spore kontrowersje wśród interpretatorów. Według niektórych stanowi ona rozwinięcie II Soboru Watykańskiego, według innych – anty–ekumenizm i całkowite zaprzeczenie Soboru.
Powszechne przyjęcie Deklaracji okazało się inne niż zamierzone – Deklaracja została nagłośniona przez środki masowego przekazu jako akt dotyczący przede wszystkim stosunków Kościoła katolickiego z innymi wyznaniami i religiami. Tak rozumiana Deklaracja spotkała się z krytycznym przyjęciem, m.in. ze strony niektórych wyznań protestanckich, którym odmawia ona statusu Kościołów, nazywając je „wspólnotami kościelnymi” – ze względu na brak prawomocnego episkopatu i sprawowania Eucharystii w klasycznym rozumieniu (część Kościołów protestanckich nie praktykuje Eucharystii stricte, a np. Pamiątkę Wieczerzy Pańskiej – występują różnice w jej rozumieniu).
Abp Kurt Koch, ówczesny przewodniczący episkopatu Szwajcarii, a obecny przewodniczący Papieskiej Rady do spraw Popierania Jedności Chrześcijan, w lipcu 2007 bronił sformułowań deklaracji "Dominus Iesus", precyzujących pojęcie Kościoła oraz status kościelny poszczególnych gałęzi chrześcijaństwa. Szwajcarski biskup przyznał, że dokument mógł się jawić jako raniący dla protestantów i ekumenicznie nastawionych katolików. Powiedział jednak, że deklaracja i jej recepcja pokazały różnice w zadaniach, jakie stawiają wobec ruchu ekumenicznego rzymscy katolicy i prawosławni z jednej strony, a protestanci z drugiej. 
Dyskusje i komentarze na temat deklaracji następująco podsumował ks. Adam Boniecki MIC: 
Ówczesny prawosławny metropolita Smoleńska i Królewca, a obecny patriarcha moskiewski Cyryl powiedział natomiast w wywiadzie, że deklaracja "jest uczciwym dokumentem, lepszym niż tzw. „kościelna dyplomacja”. Pokazuje jak blisko jesteśmy, albo, przeciwnie, jak jesteśmy podzieleni".
Thomas Wipf, przewodniczący Wspólnoty Protestanckich Kościołów w Europie, nie zgadzając się z deklaracją co do definicji kościoła, stwierdził równocześnie, że dokument może prowadzić do większej jasności w dialogu ekumenicznym.
Przedstawiciele religii niechrześcijańskich zaś wyrażali obawę, że z deklaracja ukazuje dialog z nimi jedynie jako element akcji ewangelizacyjnej. Wskazywali oni szczególnie następujący fragment:

</doc>
<doc id="153143" url="https://pl.wikipedia.org/wiki?curid=153143" title="Długopłetwiec oceaniczny">
Długopłetwiec oceaniczny

Długopłetwiec oceaniczny, humbak ("Megaptera novaeangliae") – gatunek ssaka z rodziny płetwalowatych (Balaenopteridae) w podrzędzie fiszbinowców (Mysticeti). Jeden z większych fałdowców, dorosłe osobniki osiągają zazwyczaj 14–17 metrów długości i 30–45 ton masy. Gatunek ten wyróżnia się specyficzną budową, w tym długimi, przypominającymi skrzydła płetwami piersiowymi i pokrytą guzkami głową. Często można zaobserwować, jak zwierzę wyskakuje nad wodę, czasami całkowicie się wynurzając. Długopłetwiec słynie z wydawania wyjątkowych "pieśni", niskich złożonych dźwięków, słyszalnych na przestrzeni setek kilometrów, trwających około 10–25 minut. Naukowcy nie są pewni czemu służą te dźwięki, mogą być elementem godów lub formą porozumiewania się na otwartym oceanie.
"Megaptera novaeangliae" występuje prawie we wszystkich morzach i oceanach świata prócz skrajnych obszarów arktycznych. Główny pokarm tych zwierząt to kryl i małe ryby, odfiltrowywane z wody za pomocą fiszbinów. Pobierają pokarm tylko latem, podczas zimy odżywiają się rezerwami tłuszczu, który chroni je także przed utratą ciepła. W lecie humbaki przebywają w wodach polarnych. Na zimę migrują do cieplejszych wód tropikalnych i subtropikalnych, by przejść gody i urodzić młode. Rocznie mogą przepłynąć do 25 tysięcy kilometrów.
Podobnie jak inne gatunki wielorybów, również humbak był celem poszukiwań wielorybników. Poprzez liczne polowania jego populacja zmniejszyła się do 1946 o ponad 90%, kiedy to powstała Międzynarodowa Komisja Wielorybnictwa (IWC) mająca za zadanie nadzorować i korygować ograniczenia ustalone przez Międzynarodową Konwencję o Regulacji Wielorybnictwa. Od tamtego czasu populacja stopniowo wzrasta, jednak na skutek nieprzepisowego rybołówstwa, kolizji ze statkami i zanieczyszczenia wciąż odnajduje się liczne martwe humbaki na plażach lub w wodach przybrzeżnych. Obecnie ich populację szacuje się na około 80 tysięcy osobników. Niegdyś stanowiły przedmiot polowań, obecnie długopłetwce stały się obiektem obserwacji. W wielu miejscach na świecie organizuje się nurkowania z humbakami.
Taksonomia.
Humbak jest waleniem z rodziny płetwalowatych (Balaenopteridae), która obejmuje również płetwala zwyczajnego ("Balaenoptera physalus"), czerniakowego ("B. borealis"), błękitnego ("B. musculus"), tropikalnego ("B. edeni"), karłowatego ("B. acutorostrata"), skrytego ("B. omurai"), antarktycznego ("B. bonaerensis"), "B. ricei" oraz pływacza szarego ("Eschrichtius robustus"). Uważa się, że rodzina ta zaczynała kształtować się już w środkowym miocenie. Być może wyewoluowała z form podobnych do "Cetotherium".
Choć jest blisko spokrewniony z wielkimi wielorybami z rodzaju "Balaenoptera", humbak jest zaliczany do odrębnego, monotypowego rodzaju "Megaptera", opisanego przez Johna Edwarda Graya w 1846 roku. Analiza DNA wykazała, że zwierzę to bliżej spokrewnione jest z płetwalem szarym ("Eschrichtius robustus") i finwalem ("Balaenoptera physalus"), niż z innymi waleniami z podrzędu fiszbinowców. Dalsze badania potwierdziły te relacje, co wskazuje, iż konieczna jest ponowna klasyfikacja waleni.
Humbak po raz pierwszy został zidentyfikowany jako „baleine de la Nouvelle Angleterre” przez Mathurina Jacques’a Brissona w jego "Regnum Animale" z 1756 roku. W 1781 roku Georg Heinrich Borowski opisał ten gatunek po raz pierwszy zgodnie z zasadami nazewnictwa binominalnego, przekształcając określenie Brissona na łacińską nazwę "Balaena Novae Angliae". Na początku XIX wieku francuski biolog Bernard Germain de Lacépède umieścił humbaka w rodzinie Balaenidae, zmieniając przy tym dotychczasową nazwę na "Balaenoptera jubartes". W 1846 roku John Edward Gray utworzył nowy rodzaj "Megaptera" z "Megaptera longpinna", jako gatunkiem typowym, zaś w 1932 roku Remington Kellogg przemianował epitet gatunkowy na zaproponowany przez Borowskiego „"novaeangliae"”.
Dane genetyczne poparły ostatnio uznanie podgatunków. Podstawowe dane taksonomiczne podgatunków (oprócz nominatywnego) przedstawia poniższa tabelka:
Opis i cykl życiowy.
Zwierzę to można łatwo rozpoznać dzięki krępej budowie ciała, widocznemu na pierwszy rzut oka garbowi i matowoczarnej barwie grzbietu. Głowę i żuchwę pokrywają charakterystyczne guzki, które są pozostałością po mieszkach włosowych. Otwór nosowy humbaka składa się z dwóch części, które odpowiadają nozdrzom. Otwierają się one jednocześnie dzięki skurczom mięśni. Podczas wydechu zawartość płuc zostaje wyrzucona z taką siłą, że para wodna skrapla się w zimnym powietrzu. Humbaki wyrzucają fontanny pary wodnej osiągające wysokość 3 m. Płetwa ogonowa, często widoczna podczas nurkowania, ma rozpiętość 2-3 m i podłużne faliste rowki. Światowa populacja humbaka dzieli się na cztery mniejsze: północnopacyficzną, atlantycką i południowopacyficzną, które migrują pomiędzy obszarami Atlantyku i Pacyfiku, oraz indyjską, nie odbywającą dłuższych migracji, ograniczoną przez brzegi Azji na północy, Antarktydy na południu, Afryki na zachodzie oraz Filipin i Australii na wschodzie.
Duża, z wierzchu czarna, od spodu biała płetwa ogonowa o kształcie przypominającym serce, której szerokość stanowi niekiedy 1/3 długości ciała zwierzęcia, ma unikalne wzory, dzięki którym można rozpoznać poszczególne osobniki. Istnieje kilka hipotez wyjaśniających wytworzenie u humbaka najdłuższych płetw piersiowych spośród wszystkich waleni. Dwie najpopularniejsze mówią, że płetwy te pomagają długopłetwcowi lepiej kontrolować temperaturę ciała, gdy migruje pomiędzy ciepłymi a zimnymi wodami oraz że zwierzę tej wielkości potrzebuje tak dużych płetw umożliwiających lepsze sterowanie podczas długich podróży. Tej ostatniej zaprzeczają krótsze płetwy u dużo większego płetwala błękitnego czy finwala, które osiągają ponad 25 metrów długości ciała.
Humbaki mają od 270 do 400 ciemno ubarwionych płyt fiszbinowych po obu stronach szczęki. Płyty te mierzą od około 45 cm na przedzie pyska do 90 cm w głębi jamy gębowej. Brzuszne bruzdy biegną od pyska zwierzęcia aż po dalsze fragmenty podbrzusza, na spodniej części ciała. Długopłetwce mają ich stosunkowo mało (zwykle 16-20) w porównaniu do innych waleni, dlatego też są one tak widoczne. Płetwa grzbietowa staje się widoczna chwilę po wyskoku i uderzeniu o wodę, lecz znika, gdy nad powierzchnię wody wynurza się ogon. Humbaki wyskakują nad wodę zazwyczaj na wysokość około 3 metrów, choć dawniej odnotowywano skoki dorosłych osobników na wysokość ponad 6 metrów. Dokumentacje wielorybników zawierają niekiedy opisy charakterystycznych dla tego gatunku skoków (ich kształt i wysokość).
Nowo narodzone młode są długości głowy swojej matki. Samica o długości 15 metrów może urodzić mierzące 6,1 m młode o wadze prawie 2 ton. Wielorybiątko przychodzi na świat ogonem do przodu. Taki poród zmniejsza niebezpieczeństwo dostania się wody do płuc noworodka. Tuż po porodzie płetwy maleństwa są miękkie co utrudnia sprawne pływanie. Z tego też powodu matka musi pomóc młodemu wypłynąć na powierzchnię, by zaczerpnęło pierwszy oddech. Noworodki dobrze słyszą i widzą. Matka opiekuje się swoim potomstwem. Młode karmione są mlekiem przez około sześć miesięcy, po czym przez kolejne pół roku opieki odżywiają się same. Mleko humbaka jest koloru różowego o zawartości tłuszczu na poziomie 50%. Po skończeniu 11 miesięcy młode pływają w szkołach przy doświadczonych osobnikach. W tym czasie uczą się łowienia za pomocą pęcherzyków, technikę tę opanowują w 2 roku życia. Z czasem coraz bardziej oddalają się od matek jednak całkowitą samodzielność osiągają ok. 4 roku życia. U wybrzeży Alaski obserwuje się niekiedy samotne młode, bez opieki samicy.
Samice humbaka osiągają dojrzałość płciową w wieku 5 lat, rosnąc jeszcze trochę przez krótki czas. Według najnowszych badań samce osiągają dojrzałość po około 6–7 latach. W pełni dojrzały samiec mierzy średnio 14–16 metrów. Samice są nieco większe, osiągają nawet 16,5–17 metrów przy wadze 40–45 ton. Największy zarejestrowany osobnik mierzył 19 metrów długości, a jego płetwy piersiowe miały ponad 6 metrów każda. Natomiast największym okazem zanotowanym przez wielorybników była samica zabita na Karaibach. Mierzyła prawie 27 metrów długości i ważyła przeszło 82 tony.
Samice mają półkulisty ("hemisferyczny") płat o średnicy około 15 centymetrów w okolicy narządów płciowych. Dzięki niemu samiec może rozpoznać samicę od spodu. Penis samca zwykle pozostaje schowany w genitalnej pochwie. Samce często mają blizny na głowach i grzbietach, będące pamiątką po starciach ze sporymi samicami.
Okres ciąży u humbaka trwa około 11,5 miesiąca. Samice rodzą co około 2–3 lata, choć zdarzało się, że niektóre samice rodziły młode przez dwa lata z rzędu. Niegdyś sądzono, że długopłetwce mogą żyć 50–60 lat. Najnowsze badania aminokwasów przeprowadzone na jednym z wielorybów grenlandzkich wykazały jednak, że zwierzę mogło mieć w czasie śmierci ok. 211 lat (177-245). Szczątki tego osobnika pochodziły z osad innuickich spoza Alaski. Wciąż trwają badania nad wiekiem humbaków i innych waleni.
Identyfikacja.
Każdy humbak ma inny wzór na płetwie ogonowej, dlatego też można odróżnić od siebie różne osobniki, podobnie jak ludzi po odciskach palców. Cecha ta jest obecna jedynie u waleni długopłetwców z wyjątkiem orki i wieloryba biskajskiego południowego. Badania dotyczące północnoatlantyckiej subpopulacji przeprowadzone pomiędzy 1973 a 1998 rokiem dostarczyły naukowcom wielu informacji na temat długości ciąży, tempa wzrostu i okresu dorastania humbaków oraz pozwoliły dokładniej ustalić wielkość populacji atlantyckiej. Fotograficzny katalog obejmujący zdjęcia wszystkich znanych osobników z północnego Atlantyku posiada obecnie Wheelock College. Podobny katalog z obszarów północnego Pacyfiku tworzy SPLASH (Structure of Populations, Levels of Abundance and Status of Humpbacks). Inna organizacja, Cascadia Research Collective, założona przez znanego biologa morskiego Johna Calambokidisa we współpracy z Narodową Administracją Oceanu i Atmosfery USA (NOAA), tworzy publiczny multimedialny katalog obejmujący ponad 3500 fotografii płetw ogonowych humbaków.
Więzi społeczne i zaloty.
Humbaki nie tworzą zbyt rozwiniętych więzi społecznych. Zwykle żyją samotnie lub w małych przejściowych grupach, które łączą się i rozpadają niekiedy w ciągu kilku godzin. Grupy takie obserwuje się najczęściej latem. Zwierzęta te łączą się, by wspólnie polować na drobne skorupiaki lub ławice małych ryb. Rzadko kiedy obserwuje się grupy żyjące razem kilka miesięcy lub lat. Najnowsze obserwacje dowodzą, że samice przebywają z młodymi przez dłuższy czas. Przez ostatnich 10 lat spostrzeżono wiele takich par w wodach Alaski. Możliwe, że samice tworzą między sobą więzi na całe życie. Obszar występowania humbaków pokrywa się z obszarami występowań wielu waleni, jednakże poszczególne gatunki rzadko kiedy oddziałują na siebie. Wyjątkiem są obserwacje młodych długopłetwców, przebywających przez dłuższy czas ze stadami delfinów butlonosych u wybrzeży Hawajów.
Zaloty odbywają się podczas zimowych miesięcy, gdy humbaki migrują w obszary równika z letnich terenów żywieniowych położonych na biegunach. Badacz Louis Herman zaobserwował zaloty samców do ciężarnych oraz opiekujących się potomstwem samic. Rywalizacja jest zwykle zacięta. Grupy liczące niekiedy 20-30 samców zbierają się wokół jednej samicy lub małej grupy samic, po czy zaczyna się prezentacja. Samce próbują zainteresować samicę dzięki popisom, w tym wysokim wyskokom nad wodę czy też uderzeniom płetw ogonowych o powierzchnię wody. Zaloty mogą trwać nawet kilka godzin, ponieważ w miejsce odrzuconych samców pojawiają się kolejne. Niekiedy obserwuje się zaloty ponad 40 samców próbujących uzyskać względy u jednej samicy.
Uważa się, że pieśni humbaków odgrywają dużą rolę w komunikacji między osobnikami, choć do końca nie wiadomo, jaką pełnią funkcję. Możliwe, że służą do ustalenia dominacji i rozpoznawania się pomiędzy samcami, do nawoływania samców przez samice podczas okresu godowego czy też do obu tych celów. Zauważono jednak, że walenie te wydają dźwięki, gdy w najbliższej okolicy nie ma żadnych innych osobników tego samego gatunku, oraz że nawoływania samców przyciągają inne samce. W 2006 roku wysunięto hipotezę, według której wielorybie pieśni służą do porozumiewania się osobników danej populacji podczas migracji. Dźwięki te obserwuje się także tuż po zakończeniu rywalizacji godowych podczas zalotów.
Pożywienie.
Długopłetwce pobierają pokarm jedynie podczas lata, zimą zużywają tłuszcz, który odkłada się pod skórą zwierzęcia. W zimie odżywiają się rzadko. Głównymi składnikami pokarmowymi na obszarach północnego Atlantyku jest kryl z gatunku "Meganyctiphanes norvegica" i gatunki małych ryb, jak śledź atlantycki, gromadnik, łosoś szlachetny, dobijak amerykański, makrela, czarniak i wątłusz srebrzysty.
Frost i Lowry w swojej pracy z 1981 roku zamieścili listę gatunków, którymi żywią się humbaki w północnym Pacyfiku. W skład niej wchodziły ryby: gromadnik, mintaj, terpuga okonik, olakon, dobijak pacyficzny, czerniak, dorsz pacyficzny, wachnia, sajka, łosoś z rodzaju "Oncorhynchus" oraz karmazyn ("Sebastes" spp.). Wymieniono również kilka gatunków bezkręgowców, w tym "Calanus" sp., "Eualus gaimardii", "Mysis oculata", "Pandalus goniurus", "Parathemisto libellula" i "Thysanoessa raschii". U wybrzeży południowo-zachodniej Alaski odżywiają się śledziem pacyficznym oraz krylem "Euphausia pacifica", "Thysanoessa spinifera", "Thysanoessa raschii" i "Thysanoessa longipes".
W wodach Australii i Nowej Zelandii żywią się głównie etmalozą, krylem ("Euphausia spinifera", "Euphausia hemigibba" i "Nyctiphanes austrais") i larwami "Munida gregaria", zaś w Antarktyce głównym składnikiem ich diety jest kryl "Euphausia superba", widłonóg "Calanus propinquus" i obunóg "Parathemisto gaudichaudii".
Zazwyczaj polują na ryby poprzez bezpośredni atak lub osaczenie i ogłuszenie uderzeniami wielkich płetw ogonowych. Potrafią pobierać pokarm dzięki fiszbinom na więcej sposobów, niż inne walenie. Najbardziej efektowną i efektywną metodą połowu jest współpraca grupy wielorybów w celu upolowania ławicy ryb. Polega ona na otoczeniu ryb z boku i z dołu i zacieśnianiu kręgu. Z początku kilka osobników osacza i dezorientuje wybraną ławicę poprzez wyskoki nad wodę i uderzenie płetw ogonowych. Po pewnym czasie któryś z humbaków nurkuje i poprzez wypuszczanie bąbelków powietrza kieruje ryby ku powierzchni. Chwilę po tym następuje atak z dołu i boków. W ten sposób jeden osobnik może pochłonąć nawet kilka tysięcy ryb za jednym razem. Zazwyczaj udział w takim polowaniu bierze od 6 do 14 sztuk waleni, choć niekiedy obserwuje się podobne polowanie w wykonaniu zaledwie dwóch lub trzech sztuk. Innym sposobem połowu jest ogłuszanie ryb za pomocą niskich dźwięków.
Długopłetwce nie rozporządzają systemem echolokacji używanym przez inne walenie przy poszukiwaniu zdobyczy, przypuszcza się, że poza stosunkowo dobrym zmysłem wzroku wykorzystują do tego włoski czuciowe znajdujące się na guzowatym wzniesieniu na głowie. Każdy włosek ma własne naczynie krwionośne oraz własną sieć nerwów i reaguje na dotyk.
Niekiedy same humbaki stają się celem ataków. Zazwyczaj jednak kończy się to niezagrażającymi życiu uszkodzeniami skóry, która jest bardzo gruba u waleni. Jednakże młode humbaki niekiedy padają łupem orek.
Pieśni.
Zarówno samiec jak i samica wydają dźwięki, jednakże tylko samce emitują długie, głośne pieśni. Każda z nich składa się z kilku dźwięków o niskim tonie oraz zmieniającej się amplitudzie i częstotliwości. Zwykle trwają 10-20 minut, jednak obserwowano humbaki, które śpiewały przez prawie 24 godziny z małymi przerwami na oddechy. Walenie nie mają strun głosowych, dźwięki generują wydmuchując powietrza przez masywne nozdrza.
Osobniki żyjące na jednym obszarze wydają te same dźwięki. Podczas gdy humbaki z północnego Atlantyku śpiewają jedną pieśń, to osobniki z północnego Pacyfiku emitują inne dźwięki. Można jednak zaobserwować ich zmianę na przestrzeni kilku lat migrowania osobnika z północy na południe i z powrotem. Następuje to poprzez komunikację z osobnikami z innej populacji.
Wciąż jednak nie wiadomo, do czego służy wielorybom wydawanie dźwięków. Sądzono, że śpiew samców ma za zadanie zwrócić uwagę samicy, jednak na nawoływania często odpowiadały inne samce, co kończyło się konfliktem. Dlatego może przypuszczać, że służą do ustalenia hierarchii między samcami z tego samego obszaru. Inna teoria głosi, że humbaki wydają dźwięki w celu echolokacji i orientacji w oceanie. Udowodniono też, że niskie głośne dźwięki są często używane podczas polowania, służąc do dezorientowania ryb. Niewykluczone, że dźwięki te mają wiele zastosowań.
Jedną z zagadek gatunku jest sposób wydawania dźwięku przez te zwierzęta: potrafią to robić bez wydychania powietrza. Być może tworzy ono obieg w głowie waleni wprawiając w drganie odpowiednie narządy.
Pąkle i zawszele.
Na ciemnej skórze humbaków często można zaobserwować jasne muszle pąkli, ich średnica to ok. 6 cm, znajdują się najczęściej na wysokości podbródka, głowy i płetw piersiowych. Obecność tych skorupiaków nie szkodzi waleniom pomijając lekkie podrażnienie skóry. Inaczej jest w przypadku zawszeli. Pasożyty te tworzą często wianuszki otaczające muszle pąkli, jednak gdy występują masowo mogą powodować dotkliwe rany. Humbak może nosić na ciele do 500 kg pąkli.
Wielkość populacji i migracje.
Zwierzę to żyje we wszystkich oceanach świata, cechuje się szerokim zasięgiem występowania, od brzegów Antarktydy na południu po 65°N szerokości geograficznej na północy, oprócz wód wschodniego Morza Śródziemnego i Morza Bałtyckiego. Populacja humbaka oceniana jest na 80 000 osobników, w tym 18-20 tysięcy w północnym Pacyfiku, około 12 tysięcy w północnym Atlantyku i około 50 tysięcy na półkuli południowej, gdzie przed rozwojem wielorybnictwa żyło ich prawie 125 tysięcy.
Rozmieszczeni geograficzne w zależności od podgatunku:
Humbaki odbywają migracje cykliczne. Okres letni spędzają w chłodniejszych wodach na północy i południu (w zależności od populacji), lecz na zimę wyruszają w kierunku cieplejszych wód tropikalnych i podzwrotnikowych, gdzie odbywają gody i rodzą potomstwo. Wyjątkiem jest na przykład subpopulacja z Morza Arabskiego, która przez cały rok pozostaje na jednym obszarze.
W 2007 roku przedstawiono południowopacyficzne dane migracyjne z lat 2001–2004. Według nich siedem osobników (w tym matki z młodymi) odbyło podróż z brzegów Antarktydy po wybrzeża Kostaryki. Przebyły od 8299 do 8461 kilometrów w ciągu sezonu, co dowodzi, że humbak jest najdalej migrującym ssakiem. Poszczególne osobniki zostały zidentyfikowane dzięki unikatowym wzorom na płetwach ogonowych.
W Australii rozróżniono dwie główne trasy migracji, wzdłuż zachodniego i wschodniego brzegu. Każda z nich obejmuje inne populacje, indyjską i południowopacyficzną, jednakże co roku kilka osobników zbacza z kursu i dołącza do "obcej" grupy zwierząt.
Dawniej występowały licznie u wybrzeży europejskich, a nawet zdarzało się, że pojedyncze sztuki wpływały do Bałtyku. Jeden z takich przypadków miał miejsce w lipcu 2008 r.
Wielorybnictwo.
Jedne z pierwszych prób polowań na humbaki miały miejsce u wybrzeży stanu Maine w pierwszej połowie XVII wieku. Notatki na ten temat opublikował John Smith z Jamestown w 1614 roku. W ciągu kolejnych dziesięcioleci zwiększyło się tempo polowań, aż do XVIII wieku, gdy to długopłetwce stały się głównym celem wielorybników między innymi z powodu częstego przebywania w płytkich wodach przybrzeżnych oraz co sezonowego powracania na te same obszary. Do XIX wieku wiele narodów (szczególnie Amerykanie) coraz intensywniej polowało na północy Atlantyku, mniej w Oceanie Indyjskim i Spokojnym. Przełomem było działo harpunnicze opatentowane w 1864 roku przez Svenda Foyna, światowej sławy norweskiego łowcę fok i wielorybów. Wynalazek ten znacznie ułatwił polowania na większe walenie, w tym humbaki czy płetwale błękitne. Wydarzenie to wraz z zapoczątkowaniem polowań w 1904 roku na Oceanie Antarktycznym doprowadziło do gwałtownego spadku wielkości populacji.
Zabijano je głównie dla tłuszczu, mięsa oraz fiszbinów. Oceniono, że do pierwszej połowy XIX wieku śmierć z rąk wielorybników poniosło ponad 90-95% światowej populacji długopłetwca. Na północnym Pacyfiku z 15 tysięcy osobników do 1900 roku przetrwało mniej niż 700 zwierząt. Przełomowym momentem było powstanie w 1946 roku Międzynarodowej Komisji Wielorybnictwa (IWC), mającej za zadanie nadzorować i korygować ograniczenia ustalone przez Międzynarodową Konwencję o Regulacji Wielorybnictwa oraz wydanie zakazu delegalizującego komercyjne polowania na humbaki w 1966 roku. Przed tym rokiem światowa populacja nie przekraczała 5000 osobników. Jednak dzięki staraniom biologów i ekologów oraz ochronie populacja zaczyna coraz szybciej rosnąć. Obecnie humbaki uważa się za gatunek niższego ryzyka, w przeciwieństwie do innych większych waleni, które są przynajmniej zagrożone.
Przed rozwojem wielorybnictwa na świecie żyło około 125 000 humbaków. Według danych i zapisów wielorybniczych na północnym Pacyfiku upolowano 28 000 zwierząt, choć liczba ta była pewnie większa. Sam Związek Socjalistycznych Republik Radzieckich zarejestrował jedynie 2820 upolowanych humbaków, podczas gdy naprawdę liczba ta dochodziła aż do 48 tysięcy.
Wielorybnictwo z Bequia.
Karaibska wyspa Bequia należącą do wyspiarskiego państwa Saint Vincent i Grenadyny jest jednym z niewielu miejsc, na obszarze których wciąż legalnie poluje się na humbaki. W latach siedemdziesiątych XIX wieku William Wallace zapoczątkował polowania na ssaki morskie w Zatoce Przyjaźni. Wkrótce przykład z niego wzięli francuscy osadnicy, którzy zajęli się połowami wokół pobliskiej wyspy Petit Nevis. Przez ponad 130 lat miejscowa ludność kontynuowała tradycję wielorybniczą dla zaspokojenia własnych potrzeb na wielorybie mięso i tłuszcz. W połowie XX wieku z powodu międzynarodowego zakazu zaprzestano połowów. Dopiero po około 40 latach Międzynarodowa Komisja Wielorybnictwa zezwoliła miejscowym rybakom złowić rocznie 2 osobniki pomiędzy 2004–2007 rokiem, używając do tego tradycyjnych metod, czyli ręcznych harpunów i małych, drewnianych łódek. Choć nie jest to duża liczba, to i tak okazała się niemożliwa do osiągnięcia, gdyż mieszkańcy wyspy mają tylko jedyną łódź zdolną do takowych połowów. Co więcej w latach 2005–2006 nie upolowano ani jednego osobnika, dlatego też zezwolono na odłów kolejnych 20 zwierząt pomiędzy 2008 a 2012 rokiem. Jest to możliwe, gdyż karaibska subpopulacja jest uważana za nie zagrożoną. Na wyspie znajduje się Muzeum Wielorybnicze założone przez Athneala Ollivierre, przedstawiające wieloletnią tradycję polowań na ssaki morskie.
Wielorybnictwo w Japonii.
Obecnie największym zagrożeniem dla północnopacyficznych i antarktycznych populacji humbaków jest japoński przemysł wielorybniczy. 18 listopada 2007 roku ogłoszono, że w ramach projektu JARPA II (Japanese Whale Research Program in the Antarctic) w sezonie 2007/2008 japońscy wielorybnicy zamierzają upolować 50 humbaków, 50 sejwali oraz 850 mniejszych płetwali karłowatych. Informacja ta wywołała protesty na całym świecie. Hideki Moronuki, rzecznik japońskiego ministerstwa rolnictwa, leśnictwa i rybołówstwa, na konferencji prasowej przedstawił dane, według których antarktyczna populacja długopłetwca zwiększyła się wystarczająco, by nie odczuć straty 50 osobników. W dodatku zaprzeczył, by polowanie miało komercyjne cele. Upolowane zwierzęta miały posłużyć japońskim biologom do badań narządów wewnętrznych waleni. Przeciwnicy zarzucali Japonii, że chce utrzymać przy życiu upadający przemysł wielorybniczy. Przewodniczący Międzynarodowej Komisji Wielorybnictwa podczas wizyty w Tokio próbował zmienić zdanie Japończyków, przedstawiając argumenty przeciw polowaniu na walenie. Po dłuższej dyskusji potwierdzono, że żaden z humbaków nie zginie podczas dwuletniego projektu.
Turystyka.
Humbaki są ciekawymi obiektami obserwacji w środowisku naturalnym. Niektóre „przyjazne” osobniki często zbliżają się do łodzi z turystami, po czym przez kilka lub kilkanaście minut płyną w jej towarzystwie. Dzięki swojej wielkości, ale również ciekawemu zachowaniu, w tym pokaźnym wyskokom i uderzeniom płetwy ogonowej o powierzchnię wody, zwierzęta te stały się jednym z podstawowych morskich obiektów zainteresowań na całym świecie.
Wiele podmiotów z całego świata organizuje wycieczki dla turystów, których największą atrakcją pozostają humbaki:
Najczęściej obiektem obserwacji są samce, ponieważ ciężarne oraz opiekujące się potomstwem samice mogłyby zaatakować łódź. Dlatego też doświadczeni organizatorzy wycieczek wybierają odpowiednie osobniki, wnioskując z ich zachowania i wyglądu.
Sławne humbaki.
„Migaloo”.
Albinotyczny osobnik humbaka, migrujący wzdłuż wschodniego wybrzeża Australii stał się sławny z powodu nietypowego zabarwienia skóry. Do 2006 roku był jedynym poznanym białym humbakiem na świecie. Po raz pierwszy zaobserwowano go w 1991 roku, gdy miał około 3-5 lat. Wtedy też nadano mu imię „Migaloo” oznaczające „białego gościa” (ang. "white fellow") w języku australijskich Aborygenów. W 1992 roku wpadł na trimaran w pobliżu Townsville. Wedle relacji operatora łodzi „Migaloo” wynurzył się niespodziewanie przed trzykadłubowcem. Według późniejszych relacji okazało się, że nie odniósł większych obrażeń i może normalnie pływać. Długo spekulowano nad płcią „Migaloo”, aż do października 2004 roku, gdy badacze z Uniwersytetu Southern Cross pobrali próbkę naskórka w wodach Lennox Head. Analiza próbek wykazała, że jest to samiec. Z powodu dużego zainteresowania nietypowym humbakiem naukowcy martwili się, że zwierzę może dezorientować się z powodu ciągłego towarzystwa łodzi z turystami i nurkami. Dlatego też władze Queensland i Nowej Południowej Walii wprowadziły ustawę, według której żadna nieuprawniona łódź nie może zbliżać się do humbaka na mniej niż 500 metrów. Naukowcy spekulują, że poprzez stały kontakt ze słońcem i brak pigmentu w skórze „Migaloo” może mieć raka. W 2006 roku w wodach zatoki Byron u brzegu Nowej Południowej Walii spostrzeżono albinotycznego młodego wraz z matką. Niewykluczone, że jest to potomstwo „białego gościa”.
„Humphrey”.
Humphrey jest jednym z najlepiej poznanych humbaków w historii. Zwierzę to już dwukrotnie zboczyło z trasy wędrówki prowadzącej z Meksyku na żerowiska na Alasce i wpłynęło do Zatoki San Francisco. Jest to nietypowe zachowanie jak na walenia tej wielkości, dlatego przyciągnęło dużą uwagę mediów z wielu państw. Pechowe sytuacje miały miejsce w 1985 i 1990 roku. Za każdym razem 12-metrowy ważący 36 ton humbak ratowany był przez pracowników Centrum Zwierząt Morskich z okręgu Marin w Kalifornii, Straż Wybrzeża Stanów Zjednoczonych oraz wielu ochotników, gdy osiadł na mieliźnie i nie mógł wrócić do oceanu. Po wyswobodzeniu należało walenia wyprowadzić z zatoki i skierować na otwarte wody. Używano do tego dwóch rodzajów dźwięków: straszących zwierzę, by nie cofnęło się na mieliznę oraz nagranych wielorybich pieśni. Humphreya ostatnio widziano w pobliżu Wysp Farallońskich w 1991 roku.
„Delta i Dawn”.
W maju 2007 roku samica z młodym wpłynęła do Zatoki San Francisco. Zamiast popłynąć na północ, zwierzęta skierowały się w górę rzeki Sacramento w kierunku Portu Sacramento. Po raz pierwszy zaobserwowano je 13 maja, po czym zyskały duży pogłos w mediach. Samicę nazwano „Delta”, a młodego „Dawn”. Nie były w najlepszym stanie, w dodatku ich skórę pokrywały rany spowodowane prawdopodobnie przez śruby napędowe łodzi. Ku zmartwieniu wielbicieli zwierząt, humbaki przez dłuższy czas przebywały w słonawych wodach, kierując się wciąż w górę rzeki, nie potrafiąc odnaleźć drogi do oceanu. Niespodziewanie po tygodniu, 20 maja, zwierzęta zatrzymały się w pobliżu mostu Rio Vista. 10 dni później, w nocy poprzedzającej Memorial Day (amerykańskie święto ku czci żołnierzy poległych we wszystkich wojnach), „Delta” i „Dawn” wypłynęły z zatoki San Francisco pod mostem Golden Gate, kierując się na otwarte wody Oceanu Spokojnego.
„Mister Splashy Pants”.
Mister Splashy Pants jest dorosłym osobnikiem z południowego Pacyfiku. Zwierzę to zostało wyśledzone przez satelitę Greenpeace dzięki nadajnikowi wszczepionemu pod skórę w ramach projektu Great Whale Trail Expedition. Imię dla wieloryba zostało wybrane w internetowym głosowaniu przeprowadzonym przez kilka stron, w tym Boing Boing i Reddit. Zwycięska propozycja „Mister Splashy Pants” otrzymała 78% wszystkich głosów.
„Colin”.
Colin to imię nadane młodemu samotnemu humbakowi, który został zaobserwowany w sierpniu 2008 roku w Pittwater, na północ od Sydney u wybrzeży Australii. Młode przebywało blisko łodzi, próbując przy tym zmusić je do wytwarzania pokarmu. Choć próbowano ponownie połączyć je z innymi dorosłymi humbakami na otwartym morzu, młode wciąż wracało do Pittwater. Wkrótce po tym pojawiły się podzielone opinie mówiące o próbach karmienia humbaka przez ludzi lub uśpieniu.
Ostatecznie młode zostało uśpione 22 sierpnia 2008 roku z powodu pogarszającego się stanu zdrowia. Sprawa ta zwróciła dużą uwagę mediów z całego świata jak np. ze Stanów Zjednoczonych, Wielkiej Brytanii, Włoch, Holandii, Rosji, Kanady i Nowej Zelandii. Autopsja wykazała, że Colin miał chorą trzustkę, wrzody na żołądku i przełyku, niewydolność jelit oraz sporo ran po atakach rekinów. Wiek młodego oceniono na 7-10 dni, z czego można wywnioskować, że został oddzielony od matki tuż po narodzinach.
Młody samiec z Tamizy.
12 września 2009 roku w pobliżu Londynu pojawił się humbak – mierzący 9,5 m młody samiec. Było to o tyle ciekawe, ponieważ jeszcze nigdy żaden waleń nie wpłynął tak daleko w głąb Tamizy. Dwa dni później humbak zdechł i został wyrzucony na mieliznę w pobliżu mostu Dartford. Sekcja zwłok przeprowadzona przez członków Londyńskiego Towarzystwa Zoologicznego (ZSL) wykazała, że osobnik ten umarł z głodu. Nie wyjaśniła jednak, dlaczego wpłynął do rzeki. Eksperci zasugerowali, że jest to spowodowane coraz większą ekspansją ludzi na terenach skolonizowanych przez wieloryby.
„Buckie” – humbak z Bałtyku.
23 lipca 2008 roku duńscy obserwatorzy zauważyli humbaka w rejonie wyspy Ven w Cieśninie Sund. Później zwierzę było widziane 25 lipca u wybrzeży Przylądka Arkona na wyspie Rugia. Kilka dni później, 29 lipca, zwierzę pojawiło się u polskich wybrzeży w Darłówku, a dwa dni później w Rowach, Czołpiniu i Orzechowie. 2 sierpnia pojawił się w okolicach Kuźnicy na Mierzei Helskiej. Naukowcy oraz ekolodzy obawiali się, że zwierzę zdechnie z braku pożywienia. Jednak po około 3 tygodniach „Buckie”, bo tak nazwały go niemieckie media, skierował się w stronę Danii do Morza Północnego. Humbaka ostatnio widziano 18 sierpnia, mierzył około 10-12 metrów. Nie ustalono jego płci ani wieku. Nie był to pierwszy przypadek, już dużo wcześniej zdarzały się wizyty wielorybów u polskich wybrzeży. Najwcześniejszym znanym przypadkiem był kaszalot z 1291 roku. Często także polską strefę Bałtyku odwiedzały finwale (w 1874 roku koło Gdańska, w 1899 roku niedaleko Dziwnowa oraz w Zatoce Puckiej w 1930 roku), sejwale (w 1590 roku) czy wale biskajskie (1365 rok). W 2006 roku w Zatoce Gdańskiej pojawił się także młodociany samiec humbaka. Na terenie polskich wód terytorialnych wszystkie te gatunki objęte są ścisłą ochroną gatunkową.

</doc>
<doc id="153144" url="https://pl.wikipedia.org/wiki?curid=153144" title="Hrabia de Saint-Germain">
Hrabia de Saint-Germain

Hrabia de Saint-Germain (ur. ? , zm. przypuszczalnie 27 lutego 1784), znany też jako „Cudowny Człowiek” (der Wundermann) – szlachcic, dworzanin, podróżnik, wynalazca, wirtuoz pianina i skrzypiec, malarz i poeta. Wykazywał też zdolności w dziedzinie alchemii i prekognicji. Po jego śmierci wiele organizacji okultystycznych (np. The Summit Lighthouse) uznało go za swojego duchowego patrona. W przeciągu lat wiele osób twierdziło, że są hrabią de Saint Germain.
Życiorys.
Pochodzenie.
Niewiele wiadomo o przeszłości i prawdziwej tożsamości hrabiego Saint Germain. Istnieje wiele spekulacji na temat jego pochodzenia i przodków. Niektóre zakładają możliwość, że był nieślubnym dzieckiem hrabiego Adanero z Bayonne i Marii Anny Neuburskiej, wdowy po Karolu II Habsburgu, królu Hiszpanii. Inne, że był synem Franciszka II Rakoczego, księcia Siedmiogrodu. 
Na dworach Europy.
Po raz pierwszy hrabia de Saint Germain pojawił się w roku 1710 w Wenecji, gdzie poznał młodą hrabinę de Georgy. Przedstawiał się wówczas jako markiz Balletti. Jego wiek oceniono na około 40 lat. Z różnych źródeł wynika, że hrabia był w następnych latach gościem wielu lóż wolnomularskich i tajnych stowarzyszeń.
De Saint-Germain pojawił się Londynie w 1743 i w Edynburgu w 1745, gdzie został aresztowany za szpiegostwo, lecz wkrótce wypuszczony. W tym czasie zdobył reputację wspaniałego wiolonczelisty. Spotkał też Jana Jakuba Rousseau. W 1746 zniknął. Horace Walpole, który poznał go w Londynie rok wcześniej, opisał go następująco: „Śpiewa, wspaniale gra na wiolonczeli, komponuje, jest szalony i niezbyt rozsądny”. 
Ponownie pojawił się w Wersalu w 1758. Wywołało to wielkie poruszenie. Nabył kwatery w Zamku Chambord. Hrabia Saint-Germain zasłynął ze swoich olbrzymich bogactw, często pokazywał się obwieszony drogocennymi kamieniami. Rozdawał też liczne prezenty, tkaniny barwione nowymi technikami, a nawet diamenty. Mimo to mówiono, że nie mają dla niego większej wartości. W tym okresie pojawiła się też plotka o długowieczności tajemniczego szlachcica. Saint Germain był bliskim znajomym i doradcą Ludwika XV Burbona i jego metresy Madame de Pompadour. W tamtym okresie nadworny błazen i mim, Gower, zaczął parodiować salonowe maniery hrabiego, żartując, że ten mógł być doradcą nawet samego Jezusa. Opuścił Paryż w 1760, po tym, jak Étienne-François de Choiseul próbował go aresztować. 
Po tych wydarzeniach Saint Germain wyjechał do Rosji. Prawdopodobnie był w Sankt Petersburgu, w czasie, gdy Katarzyna II Wielka obejmowała tron. Późniejsze teorie spiskowe zakładały, że była to zasługa hrabiego. Rok później Saint Germain wyjechał do Północnych Niderlandów (obecnie Belgia). Tam kupił ziemię i przyjął nazwisko Surmount. Próbował zaoferować swoje usługi – obróbkę drzewa, skóry, wytwarzanie farb olejnych. W trakcie negocjacji z ministrem Karlem von Cobenzl napomknął o swoim królewskim rodowodzie oraz dokonał rzekomej transmutacji, zamieniając kawałek żelaza, w coś do złudzenia przypominającego złoto. Po tych wydarzeniach słuch o nim zaginął na 11 lat.
Powrót po latach.
Ponownie pojawił się w 1774, przedstawiając się bawarskiemu hrabiemu jako Freiherr Reinhard Gemmingen-Guttenberg, hrabia Tsarogy. W 1776 Saint Germain był w Niemczech, gdzie tytułował się hrabią Welldone i ponownie oferował swoje wyroby – kosmetyki, wina, alkohole, kość słoniową. Zraził jednak wysłanników króla Fryderyka II swoimi opowieściami o transmutacji i tym, że porównał siebie do Boga. Królowi Fryderykowi osobiście oświadczył, że jest wolnomularzem.
Osiadł w domu księcia Karla von Hesse-Kassel, gubernatora Schleswig-Holstein. Tam spędzał czas na studiowaniu ziołolecznictwa i chemii. Księciu oświadczył, że jest Franciszkiem II Rakoczym, księciem Siedmiogrodu. 
Hrabia Saint Germain zmarł na dworze księcia, 27 lutego w 1784 prawdopodobnie na zapalenie płuc. Pogrzeb odbył się 2 marca, co odnotowano w księgach parafialnych kościoła w Eckernförde. Gdy kilka dni później otwarto trumnę, okazała się pusta.
„Życie po życiu”.
Niespełna rok później, 15 lutego 1785, roku Saint-Germaina rzekomo widziano w towarzystwie alchemika Cagliostro, lekarza Franza Mesmera i francuskiego pisarza i filozofa Luois-Claude’a de Saint-Martina na wielkim zjeździe okultystów w Wilhelmsbad.
Kolejne pogłoski o nadal żyjącym Saint Germainie pojawiły się w Paryżu w 1835 roku. W 1836 roku pojawił się na pogrzebie Karola z Hesji-Kassel, gdzie rozpoznało go wielu spośród tysięcy przybyłych. Lord Lytton nazwał go w 1842 roku bliskim przyjacielem, zaś w 1867 roku hrabia wziął udział w spotkaniu Wielkiej Loży Mediolanu. Ostatni raz z Saint-Germainem spotykała się w 1896 roku teozofka Annie Besant (kontynuatorka prac Heleny Bławatskiej). Podobno też w 1902 miał się spotkać z Saint-Germainem Rudolf Steiner (wg książki Steinera „Droga do wtajemniczenia”).

</doc>
<doc id="153145" url="https://pl.wikipedia.org/wiki?curid=153145" title="Hrabia de Saint Germain">
Hrabia de Saint Germain



</doc>
<doc id="153148" url="https://pl.wikipedia.org/wiki?curid=153148" title="Catching Up with Depeche Mode">
Catching Up with Depeche Mode

Catching Up With Depeche Mode – album grupy Depeche Mode, wydany 11 listopada 1985.
Opis albumu.
"Catching Up With Depeche Mode" jest siódmym albumem zespołu (wydanym tylko w USA – to już drugi taki przypadek po albumie "People Are People"). Jest to odpowiednik płyty "The Singles 81-85", wydanej w Wielkiej Brytanii. Na albumie znalazły się utwory z singli promujących wcześniejsze albumy grupy. Jest to zbiór najlepszych utworów Depeche Mode według wytwórni Sire Records oraz amerykańskich rozgłośni radiowych.

</doc>
<doc id="153149" url="https://pl.wikipedia.org/wiki?curid=153149" title="Pępowo (województwo wielkopolskie)">
Pępowo (województwo wielkopolskie)

Pępowo – wieś w Polsce, położona w województwie wielkopolskim, w powiecie gostyńskim, w gminie Pępowo, nad rzeką Dąbroczną, 16 km na południowy wschód od Gostynia.
Miejscowość jest siedzibą gminy Pępowo.
W miejscowości działało Państwowe Gospodarstwo Rolne – Stadnina Koni Pępowo. W 1994 jako po przekształceniu jako Stadnina Koni Skarbu Państwa Pępowo. Obecnie jako Stadnina Koni Pępowo Sp. z o.o. z siedzibą w Gogolewie.
Historia.
Pierwsze wzmianki dotyczące Pępowa pochodzą z XII w. Zapis z 1136 mówi o tym, że wieś należała do majątku biskupa gnieźnieńskiego. W 1257 r. utworzona została we wsi odrębna parafia. Wtedy to prawdopodobnie zbudowana została pierwsza świątynia pod wezwaniem św. Andrzeja. W 1383 r. część ziem została odsprzedana staroście wielkopolskiemu. W 1444 jako właściciela części Pępowa wymienia się Peregryna Pampowskiego. Po śmierci ostatniego z rodu Pampowskich w 1571 właścicielem wsi został Melchior Konarzewski herbu Korczak wraz z żoną Anną Siedlecką herbu Grzymała. W posiadaniu Konarzewskich Pępowo pozostawało do XVIII w., kiedy to Weronika Konarzewska wychodząc za mąż za Macieja Mycielskiego herbu Dołęga wniosła mu w posagu dobra pępowskie.
W okresie Wielkiego Księstwa Poznańskiego (1815–1848) miejscowość wzmiankowana jako Pampowo należała do wsi większych w ówczesnym pruskim powiecie Kröben (krobskim) w rejencji poznańskiej. Pampowo należało do okręgu krobskiego tego powiatu i stanowiło część majątku Chociszewice, którego właścicielem był wówczas (1846) Teodor Mycielski. Według spisu urzędowego z 1837 roku wieś liczyła 164 mieszkańców, którzy zamieszkiwali 20 dymów (domostw).
W 1876 r. jego prawnuk Ignacy Mycielski sprzedał majątek przemysłowcowi Adolfowi Hansemanowi (ojcu Ferdinanda von Hansemanna, współtwórcy Hakaty), potem pozostał on w rękach rodziny von Oertzen do końca II wojny światowej.
W czasie wojny wieś składała się tylko z dzisiejszej ul. Powstańców Wielkopolskich i z ul. Stanisławy Nadstawek i liczyła około 200 mieszkańców. Dynamiczny rozwój wsi nastąpił dopiero po II wojnie światowej, kiedy to wybudowano nowe drogi i połączono Pępowo z Chociszewicami.
W latach 1975–1998 miejscowość należała do województwa leszczyńskiego.
W 1923 w Pępowie urodziła się Stanisława Nadstawek (zm. 1945) – podporucznik Ludowego Wojska Polskiego.
Ochotnicza straż pożarna.
W Pępowie znajduje się remiza ochotniczej straży pożarnej, której początki datuje się na rok 1881. Wtedy to właściciel majątku ziemskiego w Pępowie, von Hansemann, zakupił dla swych gospodarstw w Pępowie, Siedlcu i Babkowicach sikawki ręczne z wężami, prądownicami oraz wiadra i bosaki. Zorganizowano też grupy ogniowe, składające się z pracowników gospodarstw. Ochotnicza straż pożarna zachowała ciągłość istnienia do czasów współczesnych. W 1995 została włączona do Krajowego Systemu Ratowniczo-Gaśniczego. W roku 2021 OSP Pępowo obchodzi 140-lecie swojego istnienia. W dniu 26 listopada 2021 jednostka zakupiła nowy ciężki wóz bojowy Scania P370 4X4 Szczęśniak.
Sport.
Działa tu klub piłkarski Dąbroczanka Pępowo, który gra w IV Lidze Południowej. Sekcję taekwondo otworzył we wrześniu 2014 r. klub sportowy „Tiger Wielkopolska”.

</doc>
<doc id="153151" url="https://pl.wikipedia.org/wiki?curid=153151" title="Georges Sorel">
Georges Sorel

Georges Eugene Sorel (ur. 2 listopada 1847 w Cherbourgu, zm. 29 sierpnia 1922 w Boulogne-sur-Seine) – francuski myśliciel społeczny, socjolog, początkowo zwolennik syndykalizmu, następnie teoretyk narodowego syndykalizmu.
Teoretyk rewolucyjnego syndykalizmu.
Georges Sorel identyfikował się z syndykalizmem jedynie przez kilka lat swojego życia. 
Sorel jest niekiedy kojarzony z anarchosyndykalizmem. Jak wskazuje Piotr Laskowski: 
Sorel krytykował tych anarchistów, którzy „pozostają wierni swojej literaturze rewolucyjnej” i są niechętni wstąpieniu swoich przyjaciół do syndykatów. Wychwalał zaś tych, którzy przystąpili do związków zawodowych i oderwali się od „teorii, które zostały sfabrykowane w kręgach filozoficznych”. Sorel potępiał socjalistów, którzy po sprawie Dreyfusa doszli do władzy – widział w ich poczynaniach koniec socjalizmu. 
W "Rozważaniach o przemocy", twierdził, że parlamentarne poszukiwanie kompromisu i ustawodawstwo socjalne prowadzi nie tylko do osłabienia proletariatu, ale też burżuazji. Walka klas zamiera, a to prowadzi do powolnej dekadencji − cywilizacja zmierza ku ruinie. Jedyna nadzieja − zdaniem Sorela − w proletariacie, który przy użyciu przemocy ma ponownie ustanowić podział między klasami. Celem jest uratowanie cywilizacji; stworzenie silnej kultury. Walka klas nie powinna być zatem redukowana do konfliktu ekonomicznego. 
Sorel postrzegał syndykaty jako miejsce, w którym tworzona jest nowa kultura moralna, w którym rodzi się "homo faber". Moralność właściciela zostanie wyparta przez moralność twórcy. 
Strajk generalny.
Sorel twierdził, że: Mitem, który wyzwoli robotniczy heroizm w syndykatach, jest strajk generalny.
Rewolucja socjalistyczna dokonać się może tylko w momencie, gdy proletariatem zawładnie idea strajku generalnego. Poprzez strajk dochodzą do głosu bohaterskie cnoty i solidarność między strajkującymi. Przemoc proletariatu nie wykracza tu poza pewne ramy. Strajk ma aspekt twórczy i służy odnowie moralnej.
Teoretyk narodowego syndykalizmu.
Po strajku generalnym we Francji w 1909 roku, Sorel i jego zwolennicy z pozycji lewicowych przeszli na pozycje skrajnej prawicy, starając się łączyć poglądy syndykalistyczne z francuskim patriotyzmem i wojującym katolicyzmem. W tym samym roku w pracy "Iluzja Postępu" potępił demokrację. W 1910 roku Sorel ostatecznie ogłosił, że zrywa z socjalizmem a cztery lata później odwołując się do Benedetto Croce, stwierdził, że socjalizm jest martwy, a rozkład marksizmu już nastąpił. 
W 1910 roku stał się zwolennikiem Charlesa Maurrasa.
Recepcja.
Marek Waldenberg twierdzi, że Sorel był najwybitniejszym intelektualistą zaliczanym do rewolucyjnego syndykalizmu i najbardziej reprezentatywnym tego kierunku ideologiem. Sorel nie inspirował syndykalistów − był on raczej przejawem tego ruchu. 
Jak zauważa Laskowski: „W gorącym, uwodliwym pisarstwie Sorela nie ma ani śladu anarchistycznych wątpliwości, gubi się jednostka, ginie złożoność myśli wolnościowej”.

</doc>
<doc id="153152" url="https://pl.wikipedia.org/wiki?curid=153152" title="Mazowiecki Park Krajobrazowy">
Mazowiecki Park Krajobrazowy

Mazowiecki Park Krajobrazowy im. Czesława Łaszka – utworzony w latach 1986–1988, obejmuje południowo-wschodnią część Warszawy (Wawer, Wesoła), Józefów, Otwock, Karczew, oraz gminy: Wiązowna, Celestynów, Osieck, Sobienie-Jeziory, Kołbiel. Powierzchnia parku wynosi 15 710 hektarów, dodatkowo w strefie ochronnej parku (otulinie) znalazł się obszar 7992 ha.
Wspólnie z Kampinoskim Parkiem Narodowym i Chojnowskim Parkiem Krajobrazowym tworzy system Zielonego Pierścienia Warszawy.
Historia.
Park został zaprojektowany na pograniczu ówczesnych województw siedleckiego i stołecznego warszawskiego. Autorem projektu parku był mgr inż. arch. Bolesław Król. Podbudowę naukową stanowił szereg prac magisterskich wykonanych w Instytucie Ochrony Środowiska warszawskiej Szkoły Głównej Gospodarstwa Wiejskiego pod kierunkiem prof. Henryka Zimnego i doc. Janusza Janeckiego.
W czerwcu 1986 r. ówczesna Wojewódzka Rada Narodowa w Siedlcach uchwaliła powołanie części parku (ok. 25% powierzchni) na swoich terenach. Park stał się faktem z chwilą ogłoszenia uchwały Rady Narodowej miasta stołecznego Warszawy o jego powołaniu na terenach stołecznych (Dziennik Urzędowy Woj. Stoł. Warszawskiego nr 9 z dn. 9 maja 1988 r.). Park powołano na powierzchni 14 370 ha (wraz ze strefą ochronną 22 193 ha).
W 2001 roku park otrzymał imię Czesława Łaszka, wieloletniego wojewódzkiego konserwatora przyrody, od lat związanego z Parkiem.
W dniu 16 kwietnia 2004 wojewoda mazowiecki ustanowił dla parku dwudziestoletni plan ochrony.
Położenie geograficzne.
Park obejmuje swoim zasięgiem lesiste pasmo ciągnące się równolegle do doliny Wisły, położone częściowo w Kotlinie Warszawskiej i częściowo na Wysoczyźnie Siedleckiej. Pasmo to jest pozostałością po znajdującej się tu jeszcze w XVIII wieku Puszczy Osieckiej. W granicach parku znajduje się fragment rzeki Świder i rzeki Mienia. Park składa się z dwóch osobnych płatów.
Zbiorowiska roślinne.
Ponad 70% powierzchni parku zajmują lasy, przede wszystkim lasy iglaste z niemal wszystkimi typami borów. Dominującym zespołem leśnym jest bór świeży, często występuje tu też bór wilgotny, porastający obniżenia między wydmami.
Na terenie parku zachowały się również torfowiska wszystkich typów, m.in. rozległe „Bagno Całowanie” oraz inne zespoły charakterystyczne dla obszarów podmokłych, takie jak olsy czy łęgi.
Flora.
Wśród drzew dominującym gatunkiem jest sosna zwyczajna. Na terenach bagiennych występuje w postaci karłowatej. Wśród drzew liściastych częste są: brzoza, olsza i dąb. Reliktem jest rosnąca na Bagnie Całowanie brzoza niska.
Na terenie Parku stwierdzono występowanie ok. 1000 gatunków roślin naczyniowych, z czego 60 gatunków jest chronionych bądź rzadkich, takich jak rosiczka okrągłolistna, pośrednia i długolistna, bagno zwyczajne, modrzewnica, mącznica lekarska, bobrek trójlistkowy, sasanka łąkowa, dzwonek boloński, goździk pyszny i goździk piaskowy, salwinia pływająca, kosaciec syberyjski, czosnek kątowaty i lilia złotogłów. W runie olsów można spotkać kaczyńca błotnego i psiankę słodkogórz. W sporadycznie występujących lasach grądowych runo tworzą: zawilec gajowy, pszeniec, miodunka wąskolistna, rutewka orlikolistna, miodownik melisowaty, perłówka zwisła, turówka wonna i turówka leśna oraz podkolan biały. Występuje tu także niewielki krzew wawrzynek wilczełyko.
Na łąkach spotkać można charakterystyczne dla tego obszaru zioła: krwawnicę, babkę lancetowatą, firletkę poszarpaną, rdest wężownik, rzeżuchę łąkową, gnidosza królewskiego oraz bardzo rzadkie storczykowate.
Fauna.
Wśród ok. 260 gatunków kręgowców wyróżniono 50 gatunków ssaków, 170 gatunków ptaków, w tym 140 gatunków obserwowanych w sezonie lęgowym, 5 gatunków gadów, 10 gatunków płazów i ponad 20 gatunków ryb.
Ssaki.
Największym ssakiem występującym na terenie parku jest łoś, którego liczebność stale wzrasta. Sporadycznie pojawiają się osobniki jelenia. Ponadto można spotkać również dzika, sarnę, borsuka, lisa, jenota, łasicę, kunę, bobry i wydrę. Najliczniejsze są ssaki z rzędu gryzoni, jak nornik zwyczajny, północny, darniówka, nornica ruda i myszowate oraz rzadka orzesznica leszczynowa. Rząd owadożernych jest reprezentowany przez jeża wschodniego, ryjówkę aksamitną i malutką, rzęsorka rzeczka oraz kreta. Lokalnie liczne są nietoperze, w tym szczególnie chronione jak mopek, nocek duży i borowiaczek (wykryty niedawno na terenie Lasu Wawerskiego - dane ze strony Parku). Program czynnej ochrony nietoperzy w MPK jest prowadzony od ponad 20 lat. 
Ptaki.
Na terenie parku żyje wiele gatunków ptaków, wśród których są gatunki zagrożone wyginięciem w skali światowej. Do najbardziej zagrożonych gatunków należą: derkacz, kania ruda, bielik, orlik krzykliwy, nur czarnoszyi, siewka złota, brodziec leśny, błotniak zbożowy, błotniak łąkowy, kropiatka i kulik wielki. W 2000 roku podjęto próbę reintrodukcji sokoła wędrownego.
Gady.
Jeszcze w latach 80. na terenie parku występował żółw błotny, obecnie trwają prace nad jego reintrodukcją. Dość częste są inne gatunki gadów, takie jak jaszczurka zwinka, jaszczurka żyworodna, padalec, zaskroniec i żmija zygzakowata.
Płazy.
W parku tę gromadę reprezentują przede wszystkim żaby i ropuchy, huczek ziemny, kumak nizinny, a także traszka zwyczajna i traszka grzebieniasta.
Inne kręgowce.
Na uwagę zasługują występujące w Świdrze dwa gatunki minoga: strumieniowy i rzeczny.
Rezerwaty.
Na terenie Parku utworzono rezerwaty przyrody:
Pomniki przyrody.
Na terenie Parku ustanowiono 60 pomników przyrody, z czego większość stanowią pojedyncze drzewa lub grupy drzew: dęby szypułkowe, sosny, klony, lipy. Największym i najstarszym pomnikiem jest lipa drobnolistna o obwodzie 6,8 m, rosnąca nad strugą Majdan w gminie Celestynów. Na uwagę zasługuje też 300 m zabytkowa aleja w miejscowości Zamajdan-Olszyny.

</doc>
<doc id="153153" url="https://pl.wikipedia.org/wiki?curid=153153" title="Jezioro Zemborzyckie">
Jezioro Zemborzyckie

Jezioro Zemborzyckie ("Zalew Zemborzycki") – zbiornik retencyjno-rekreacyjny na Bystrzycy, położony w granicach administracyjnych Lublina, w dzielnicy Zemborzyce. Zalew powstał w 1974 roku przy udziale prac społecznych mieszkańców Lublina.
Konsekwencją decyzji podjętych przy tworzeniu zbiornika jest niska jakość wody. Wieloletnim problemem są zakwity sinic. W 2019 Wody Polskie rozpoczęły program rewitalizacji jeziora. Remont może trwać do 4 lat i obejmować całkowite spuszczenie wody.
Otoczenie.
Jezioro znajduje się w granicach lubelskiej dzielnicy administracyjnej Zemborzyce, w najstarszej części dawnej wsi o tej samej nazwie. Przylegają do niego lasy: Dąbrowa i Stary Gaj. W okolicy, w widłach Bystrzycy i Nędznicy, znajduje się także las Rudki. Wszystkie wymienione, wraz z Jeziorem, znajdują się na terenie Czerniejowskiego Obszaru Chronionego Krajobrazu.
Historia.
Pomysłodawcą utworzenia jeziora był Kazimierz Bryński, geograf związany z UMCS. W połowie ubiegłego stulecia zaproponował on utworzenie w tym miejscu zbiornika retencyjno-rekreacyjnego. W tamtym czasie na tym obszarze znajdowały się łąki. Przez pierwsze kilka lat wykonanie pomysłu pozostawało niepewne, między innymi dlatego, że kolejarze rozważali zorganizowanie w tej samej okolicy dworca towarowego, do którego miały prowadzić tory biegnące wzdłuż Bystrzycy. Istniał też pomysł zbudowania na tym terenie stacji rozrządowej, ponadto było rozważane odtworzenie Wielkiego Stawu Królewskiego. Koncepcja zbiornika na Zemborzycach zwyciężyła dzięki mediom i opinii mieszkańców.
Prace planistyczne i przygotowawcze trwały od końca lat 50. aż do lat 70. Roboty budowlane podjęto w 1970. Wkrótce włączono do nich mieszkańców Lublina, którzy pracowali przy budowie w ramach czynu społecznego. Łącznie w pracach uczestniczyło ok. 40 tys. lublinian. 5 marca 1974 rozpoczęto gromadzenie wody, które trwało kilka miesięcy. W międzyczasie MOSiR Lublin zakupił różnorodne jednostki pływające (kajaki, łodzie, żaglówki, motorówki). 16 lipca 1974 zakończono budowę Jeziora i otwarto je do użytku. W uroczystości uczestniczył I sekretarz KC PZPR Edward Gierek.
Plany ówczesnych władz zakładały, że nad Jeziorem Zemborzyckim powstanie szereg ośrodków wypoczynkowych, podobnie jak nad Jeziorem Białym, które znajduje się na Równinie Łęczyńsko-Włodawskiej. Te zamiary uniemożliwił kryzys gospodarczy w latach 80.
Pierwotne założenia uwzględniały usunięcie torfu i oczyszczanie dna przyszłego zbiornika. Ze względu na brak czasu i środków zrezygnowano z tej części planów i ostatecznie zalano wodą podmokłe łąki. Po kilku dziesięcioleciach efektami tamtej decyzji są m.in.: zakwity sinicowe i zaleganie grubej warstwy mułu na dnie zbiornika. Na jakość wody zgromadzonej w jeziorze wpływa także skład chemiczny Bystrzycy, przepływającej przez tereny rolnicze.
Typologia.
Jezioro Zemborzyckie jest zbiornikiem zaporowym typu przejściowego między limnicznym a reolimnicznym, ze względu na okres retencji wynoszący 26 dób. Jako zbiornik zaporowy jest częścią wód rzecznych o nieokreślonym typie (typ 0). W systemie gospodarki wodnej jest jednolitą częścią wód Zbiornik Zemborzyce o międzynarodowym kodzie PLRW2000024653.
Ichtiofauna.
Zbiornik jest zarybiony. M. in. w czerwcu 2021 r. wyłowiono z niego na wędkę rekordowy okaz suma o długości 210 cm.
Awifauna.
Najwięcej gatunków ptaków można zaobserwować podczas przelotów. Liczebność nurów czarnoszyich ("Gavia arctica") dochodzi do kilkudziesięciu osobników. Obserwowano także w mniejszych ilościach nury rdzawoszyje ("G. stellata"), obserwowany był lodowiec ("G. immer"). Z blaszkodziobych występuje np. czernica ("Aythya fuligula"), ogorzałka ("A. marila"), gągoły ("Bucephala clangula") i nurogęś ("Mergus merganser"). Zimą na zalewie chętnie nocują mewy, jak śmieszka ("Chroicocephalus ridibundus"), której liczebność sięga ponad 10 tys. osobników. Nieopodal akwenu leży zimowisko sów uszatek ("Asio otus"). Kwiecień jest dobrą porą na obserwacje kobczyków ("Falco vespertinus") i kulików mniejszych ("Numenius phaeopus").
Ogólnie jednak zbiornik nie jest korzystnym miejscem życia dla siewkowców z powodu niedostatku odpowiednich żerowisk. Jedynie brodziec piskliwy ("Actitis hypoleucos") regularnie pojawia się w okolicy tamy w północnej części zalewu. W grudniu 2008 na zalewie pojawił się brodziec plamisty ("Actitis macularius"). Stale na zalewie przebywają łabędzie nieme ("C. olor"), obserwowano także łabędzie czarnodziobe ("C. columbianus").
Stan ekologiczny, rewitalizacja.
W 2019 potencjał ekologiczny wód zbiornika sklasyfikowano jako słaby, o czym zadecydował stan fitoplanktonu, podczas gdy stan makrozoobentosu był dobry. Zawartość substancji biogennych, tlenu i soli mineralnych w wodzie wskazywała bardzo dobry potencjał ekologiczny, a normy stanu dobrego przekraczało pięciodniowe biochemiczne zapotrzebowanie tlenu. Podobną sytuację stwierdzono w 2012 i 2016.
W 2019 rozpoczęto prace nad projektem „Rewitalizacja i przebudowa Zalewu Zembrzyckiego”. Całość ma na celu oczyszczenie i rewitalizację jeziora. W sierpniu 2020 Wody Polskie ogłosiły, że przy południowej części jeziora powstaną zbiornik wstępny i przepompownia, a także zostaną odbudowane groble. Od strony północnej zostanie przebudowana zapora. Przy zaporze, u zbiegu ul. Bryńskiego z al. Jasińskiego powstanie centrum operacyjno-edukacyjne.
Ponadto dno zbiornika ma zostać pogłębione. Rozważane są dwie koncepcje: usunięcie namułu z dna albo usunięcie namułu wraz z torfem. Druga opcja wiąże się z całkowitym spuszczeniem wody. Remont ma rozpocząć się w 2022 i (w zależności od wyboru ostatecznego wariantu) trwać 3–4 lata.
Rekreacja.
Nad zbiornikiem znajdują się ośrodki rekreacyjne Marina i Słoneczny Wrotków należące do Miejskiego Ośrodka Sportu i Rekreacji w Lublinie. Część Słonecznego Wrotkowa stanowią m.in.: kompleks basenów, zjeżdżalnie wodne, place zabaw i restauracja. W pobliżu znajdują się: wyciąg dla narciarzy wodnych oraz wypożyczalnia sprzętu oferująca kajaki, rowery górskie i wodne, a także sprzęt do sportu zespołowego. Funkcjonuje także ośrodek Playa Marina, który dysponuje plażą i sprzętem do windsurfingu. Ponadto akwen jest obiektem zainteresowania wędkarzy. Dookoła akwenu biegnie droga rowerowa. Jezioro znajduje się na trasie Szlaku Lasów Podlubelskich. W zimie z zamarzniętej tafli korzystają łyżwiarze i spacerowicze.

</doc>
<doc id="153154" url="https://pl.wikipedia.org/wiki?curid=153154" title="Świder">
Świder



</doc>
<doc id="153157" url="https://pl.wikipedia.org/wiki?curid=153157" title="Europa da się lubić">
Europa da się lubić

Europa da się lubić (w 2019 – Europa da się lubić – 15 lat później) – polski talk-show prowadzony przez Monikę Richardson emitowany na antenie TVP2 od 16 lutego 2003 do 21 czerwca 2008 oraz od 27 kwietnia 2019 do 8 czerwca 2019, oparty na francuskim formacie "Union Libre" (emitowanym w latach 1998–2002 na kanale France 2).
W 2019 Telewizja Polska podjęła decyzję o nagraniu specjalnej edycji programu z okazji 15-lecia wstąpienia Polski do Unii Europejskiej, natomiast premiera odbyła się 27 kwietnia.
Opis programu.
Do studia zapraszani byli obcokrajowcy mieszkający w Polsce oraz gość specjalny. Obcokrajowcy wypowiadali się o zwyczajach w swojej ojczyźnie w ramach tematu danego odcinka. Program miał charakter rozrywkowy, zdobył popularność wśród telewidzów TVP2, przyczynił się też do wypromowania kilku celebrytów.
Nazwę programu wymyślił Wojciech Mazurkiewicz. Scenariusz programu inspirowany był widowiskiem "Tour de Maryla" realizowanym w 2001 dla TVP przez Marylę Rodowicz.
Do pierwszej edycji piosenkę tytułową „Europo, witaj nam” do tekstu Jacka Cygana do melodii opartej na utworze „Dla Elizy” Ludwiga van Beethovena nagrał Krzysztof Krawczyk, która była wykorzystywana jako motyw przewodni programu przez kolejne sześć sezonów. W siódmej odsłonie posłużono się tym samym utworem (ze zmienionym tekstem), a jego wykonawcą został Marcin Sójka.
Uczestnicy programu.
Kevin Aiston.
Strażak pochodzący z Wielkiej Brytanii. Urodził się w Londynie 25 maja 1969. W 1991 przyjechał do Polski. Zagrał strażaka Sama w serialu "Na dobre i na złe". Wraz ze Steffenem Möllerem otrzymał Telekamerę 2004 w kategorii Rozrywka.
Paolo Cozza.
Włoski przedsiębiorca w branży motoryzacyjnej. Urodzony w 1963, z wykształcenia prawnik, od 1996 mieszkający w Polsce. Wystąpił w trzeciej edycji programu "Taniec z gwiazdami". Do 2008 był bohaterem łącznie 72 odcinków programu, najwięcej spośród wszystkich obcokrajowców.
Elisabeth Duda.
Aktorka i konferansjerka. Urodziła się w 1979 we Francji. W lipcu 2004 ukończyła studia na Wydziale Aktorskim PWSFTVIT w Łodzi. W 2008 wzięła udział w siódmej edycji "Tańca z gwiazdami".
Toni Hyyryläinen.
Pochodzi z Finlandii, jest synem Fina i Polki. Żonaty. Wystąpił w reklamie "Nordea Bank".
Martina Karlová.
Ekonomistka z Czech. Pochodzi z małej miejscowości pod Pilznem. Pracuje w firmie kosmetycznej Sephora.
Conrado Moreno.
Urodził się w Madrycie w 1981. Studiował stosunki międzynarodowe na Collegium Civitas. Jesienią 2005 uczestniczył w drugiej edycji "Tańca z gwiazdami".
Steffen Möller.
Niemiecki aktor i kabareciarz. Znany z roli Stefana Müllera w serialu "M jak miłość" oraz z prowadzenia pierwszej edycji programu TVP2 "Załóż się". Wraz z Kevinem Aistonem otrzymał Telekamerę 2004 w kategorii Rozrywka.
Dmitrij Strelnikoff.
Rosyjski pisarz, poeta, fotografik, zoolog, podróżnik, dziennikarz, aktor i muzyk.
Steve Terret.
Prawnik z Liverpoolu. Ukończył studia doktoranckie, był wykładowcą na Uniwersytecie w Cambridge, następnie został wykładowcą prawa na Uniwersytecie Warszawskim. Żonaty z Katarzyną.
Theofilos Wafidis.
Grecki kucharz i restaurator, szef kuchni sieci restauracji Restauracje Świata, członek Kapituły Klubu Szefów Kuchni.

</doc>
<doc id="153158" url="https://pl.wikipedia.org/wiki?curid=153158" title="Czesław Mościcki">
Czesław Mościcki

Czesław Mościcki (ur. 1922, zm. 1990) – nauczyciel geografii i astronomii; pierwszy dyrektor Liceum Ogólnokształcącego nr XII im. Bolesława Chrobrego we Wrocławiu w latach 1956–1982. 
Podczas II wojny światowej działał w konspiracji w Wilnie. Został aresztowany w 1944 roku i wywieziony do Kazachstanu. W 1946 roku powrócił do Polski i osiadł we Wrocławiu. Był założycielem i twórcą XII LO. Jako popularyzator turystyki, założył Związek Przyjaciół Sękatego Kija. Prowadził wykłady w ODN (Ośrodek Doskonalenia Nauczycieli).
Odznaczony Krzyżem Kawalerskim Orderu Odrodzenia Polski. 

</doc>
<doc id="153159" url="https://pl.wikipedia.org/wiki?curid=153159" title="Świder (Otwock)">
Świder (Otwock)

Świder (dawn. "Wille Świderskie") – dawniej samodzielna miejscowość, obecnie część (SIMC 0921349) Otwocka, w województwie mazowieckim, w powiecie otwockim. Leży w północnej części Otwocka, nad rzeką Świder, przy granicy z józefowskimi Świdrami Małymi.
Opis.
W latach 1867–1916 w gminie Otwock, a 1916–1924 w gminie Karczew (do 1916 w powiecie mińskim, od 1916 w warszawskim). W 1921 roku Świder liczył 553 stałych mieszkańców. 
1 stycznia 1925 Wille Świderskie włączono do nowo utworzonej gminy Letnisko Falenica w powiecie warszawskim.
20 października 1933 utworzono gromadę Świder w granicach gminy Letnisko Falenica, składającą się z miejscowości Świder i Świder-Anielin.
Podczas II wojny światowej w Generalnym Gubernatorstwie, w dystrykcie warszawskim. W 1943 gromada Świder (w gminie Falenica) liczyła 1246 mieszkańców.
15 maja 1951, w związku ze zniesieniem gminy Falenica Letnisko (i włączeniem jej większej części do Warszawy), gromada Świder weszła w skład gminy Józefów.
1 lipca 1952, w związku z likwidacją powiatu warszawskiego, Świder wyłączono z gminy Józefów i włączono do miasta Otwocka, przez co Świder stał się integralną częścią miasta. Równocześnie Otwock włączono do nowo utworzonego powiatu miejsko-uzdrowiskowego Otwock, który przetrwał do końca 1957 roku, kiedy to został przekształcony w powiat otwocki.
Świder dzieli się na Świder Zachodni i Świder Wschodni, które rozdziela linia kolejowa z przystankiem kolejowym Otwock Świder.

</doc>
<doc id="153163" url="https://pl.wikipedia.org/wiki?curid=153163" title="Świder (rzeka)">
Świder (rzeka)

Świder – rzeka na Mazowszu, prawy dopływ Wisły, o długości około 89 km.
Przebieg.
Źródła znajdują się na wysokości 178 m n.p.m. ujście 85 m n.p.m. Spadek wynosi średnio 116 cm/km, maksymalna rozpiętość stanów wody 3 m, a średni przepływ roczny 4,86 m³/s. Źródła znajdują się na Wysoczyźnie Żelechowskiej w pobliżu Stoczka Łukowskiego. Świder powstaje z dwóch strug źródłowych: jedna o nazwie Świder wypływa na południe od Stoczka Łukowskiego pod wsią Ciechomin, druga nazywana Świdrem lub Różanką – na wschód od miasta Stoczka, pod wsią Róża Podgórna na łąkach przyległych do zachodniego skraju rozległych Lasów Łukowskich. Świder uchodzi do Wisły w jej 490. km, na granicy miasta Józefów i dzielnicy Świdry Wielkie należącej do Otwocka. Powierzchnia dorzecza – 1310 km². Płynie m.in. w pobliżu Seroczyna, Latowicza i Dłużewa.
Nazwa.
Nazwa rzeki pochodzi prawdopodobnie od prasłowiańskiego wyrazu "swid" lub "świd" (praindoeuropejski rdzeń "sweld"), który oznacza "woda, wilgotny, błyszczeć", "lśnić". Znaczenie etymologiczne może mieć też kręty charakter rzeki, jak również powstające w jej nurcie wiry wodne – „świdry”.
Charakterystyka przyrodnicza.
Bieg rzeki jest kręty, charakterystyczne są liczne zakola, nazywane meandrami (np. w okolicy wsi Wola Karczewska). W niektórych miejscach znajdują się starorzecza, jak w okolicy wsi Sępochów. Zdarza się, że brzeg jest stromy, mając charakter klifu, jak w okolicy Rudzienka. Nurt jest miejscami bystry, woda stosunkowo czysta. W korytarzu rzeki powstają na niektórych odcinkach charakterystyczne łachy – piaszczyste wysepki. Interesującym elementem w korycie rzeki są także progi, zwane szypotami. Piaszczyste dno, niewielka głębokość i ciekawe otoczenie sprawiają, że jest to dobre miejsce na spływy kajakowe i wycieczki.
Rezerwat przyrody Świder.
41-kilometrowy odcinek Świdra od wsi Dłużew do ujścia ze względu na walory przyrodnicze i krajobrazowe został w roku 1978 uznany za rezerwat przyrody. Rezerwat Świder zajmuje obszar 238 ha.

</doc>
<doc id="153167" url="https://pl.wikipedia.org/wiki?curid=153167" title="Port lotniczy Szczecin-Goleniów">
Port lotniczy Szczecin-Goleniów

Port Lotniczy Szczecin-Goleniów im. NSZZ „Solidarność” (ang. "Solidarity Szczecin-Goleniow Airport", niem. "Solidarnosc-Flughafen Szczecin-Goleniow", kod IATA: SZZ, kod ICAO: EPSC) – międzynarodowy port lotniczy położony w pobliżu wsi Glewice, 46 km na północny wschód od centrum Szczecina, w pobliżu drogi ekspresowej S6.
Historia.
Lotnisko zostało zbudowane w latach szczególnego nasilenia „zimnej wojny”, czyli w latach 1953–1956, 5 km na wschód od Goleniowa. To było wówczas standardowe lotnisko wojskowe z drogą startową 1800 m długości, szeroką na 45 m i niezbędnymi podstawowymi zabudowaniami (wieżą kontroli lotów, hangarem, niewielką bazą sprzętową i 2 magazynami paliw). W wyniku decyzji rządu i MON na lotnisko przebazowano z Bydgoszczy w 1957 roku 2 Pułk Lotnictwa Myśliwskiego „Kraków”, który stacjonował tu do rozwiązania jednostki w styczniu 1994 roku. W 1967 r. na wojskowym lotnisku w Goleniowie utworzono wydzieloną część cywilną „Port Lotniczy Szczecin-Goleniów”, przeniesiony 23 maja 1967 roku z lotniska Szczecin-Dąbie. 30 października 1995 roku zostało ustanowione lotnicze przejście graniczne Szczecin-Goleniów, które zaczęło funkcjonować wraz z momentem otwarcia międzynarodowych połączeń lotniczych na „goleniowskim” lotnisku. Odprawę graniczną do 15 maja 1991 roku wykonywały organa Wojsk Ochrony Pogranicza, a od 16 maja 1991 roku Straży Granicznej.
Lotnisko było kilkakrotnie modernizowane. W latach 1976–1977 wydłużono drogę startową do 2500 m i wybudowano, ówcześnie najnowocześniejszy w Polsce, dworzec lotniczy. W 1998 r. wykonano remont drogi startowej i głównej płaszczyzny postojowej. W 1999 roku dokonano przebudowy układu energetycznego zasilającego urządzenia lotniskowe i zainstalowano nowoczesny system oświetlenia drogi startowej i podejścia. W 2001 roku oddano do użytku nowy terminal pasażerski, a w 2005 r. rozpoczęto jego rozbudowę. W 2004 roku rozpoczęto budowę nowej wieży kontroli lotów, którą oddano do użytku w listopadzie 2005 roku. Pod koniec kwietnia 2006 r., po kilkuletniej budowie, oddano do użytku terminal lotniczy, zwiększający możliwości odprawy pasażerów do miliona pasażerów rocznie.
9 czerwca 2013 roku uruchomiony został przystanek kolejowy Port Lotniczy Szczecin Goleniów, obsługujący kursowanie pociągów na lotnisko ze Szczecina Głównego i Kołobrzegu.
Opis przejścia granicznego.
Szczecin-Goleniów jest regionalnym portem lotniczym województwa zachodniopomorskiego. W promieniu 100 kilometrów od niego mieszka około 1,5 mln osób. W 2017 roku lotnisko obsłużyło 579 tys. pasażerów, co daje mu pod tym względem 9. miejsce w Polsce. Port posiada terminal pasażerski o łącznej przepustowości około miliona pasażerów rocznie.
Statystyki ruchu lotniczego.
Statystyka roczna.
"Źródło:"
Statystyki kierunków lotów.
"Źródło:"

</doc>
<doc id="153168" url="https://pl.wikipedia.org/wiki?curid=153168" title="Mika Kojonkoski">
Mika Kojonkoski

Mika Kojonkoski (ur. 19 kwietnia 1963 w Raumie w Finlandii) – fiński skoczek narciarski, trener i polityk.
Kariera skoczka.
Jego największym sukcesem było 9. miejsce w zawodach Pucharu Świata w Chamonix w 1986 roku. Poza tym najwyżej klasyfikowany był w drugiej dziesiątce (zimą w sezonie 1985/86 oraz 1986/87).
Studia.
Po zakończeniu kariery skoczka, przez dwa lata studiował matematykę na Uniwersytecie w Jyväskylä. Naukę tę jednak przerwał, by zająć się trenowaniem. Ukończył biologię sportu oraz studia psychologiczne na tej samej uczelni.
Kariera trenerska.
Mika Kojonkoski jest jednym z najlepszych trenerów skoczków narciarskich na świecie. Potwierdzeniem tego jest m.in. wielokrotne zdobywanie przez niego tytułów „trenera roku”. Często wykorzystuje zdobytą wiedzę w dziedzinie psychologii.
Reprezentacja Austrii.
Mika Kojonkoski w 1997 roku został trenerem reprezentacji Austrii, którym był do 1999 roku. W tamtym okresie jedynym liczącym się w światowej czołówce austriackim skoczkiem narciarskim był Stefan Horngacher. Pod wodzą Kojonkoskiego w reprezentacji Austrii nastąpił wyraźny postęp: pierwsze sukcesy odnosił Andreas Widhölzl. W 1999 roku został zastąpiony przez Aloisa Lipburgera.
Sukcesy podopiecznych Kojonkoskiego w Austrii w latach 1997-1999 (chronologicznie)
Reprezentacja Finlandii.
Następnie w 1999 roku Kojonkoski został trenerem reprezentacji Finlandii, która pod jego wodzą również odniosła sukcesy na międzynarodowych zawodach. Jednym z najlepszych zawodników reprezentacji Finlandii był Janne Ahonen, a sukcesy także odnosili: Risto Jussilainen i Matti Hautamäki. Po sezonie 2001/2002 odszedł z reprezentacji Finlandii, a jego następcą został Tommi Nikunen.
Sukcesy podopiecznych Kojonkoskiego w Finlandii w latach 1999-2002 (chronologicznie)
Reprezentacja Norwegii.
Następnie Kojonkoski został trenerem będącej wówczas w poważnej kryzysie reprezentacji Norwegii. Zawodnicy nie osiągali dobrych wyników i niemalże nie liczyli się na arenie międzynarodowej. Praca Kojonkoskiego zaczęła jednak przynosić szybkie efekty, kiedy to w sezonie 2002/2003 jedne z pierwszych zawodów w norweskim Trondheim okazały się wielkim norweskich skoczków. Również na mistrzostwach świata 2003 we włoskim Predazzo osiągali sukcesy: Tommy Ingebrigtsen zdobył wicemistrzostwo świata na skoczni normalnej, natomiast reprezentacja Norwegii zdobyła brązowy medal w konkursie drużynowym.
Najbardziej udanym okresem norweskiej kadry był sezon 2003/04, drużyna zajęła wtedy pierwsze miejsca we wszystkich konkursach drużynowych. Na drugim miejscu w ogólnej klasyfikacji PŚ uplasował się Roar Ljøkelsøy, a na trzecim Bjørn Einar Romøren. Na igrzyskach olimpijskich w Turynie w 2006 roku norwescy skoczkowie wywalczyli brąz drużynowo, natomiast Lars Bystøl zdobył złoty i brązowy medal. Roar Ljøkelsøy dwukrotnie został mistrzem świata w lotach. Ponadto rekord świata (nieoficjalny) w długości skoku narciarskiego należy do Johana Remena Evensena (246,5 metra, Vikersund, 2011 r.). Na mistrzostwach świata w japońskim Sapporo w 2007 roku podopieczni Miki Kojonkoskiego zdobyli srebrny medal, natomiast Roar Ljøkelsøy wywalczył brązowy medal na dużej skoczni.
W sezonie 2006/07 Mika Kojonkoski odmłodził kadrę narodową, wprowadzając dwóch nowych zawodników – Andersa Jacobsena i Toma Hilde. Pierwszy z nich odniósł błyskawicznie duży sukces skokach narciarskich, wszedł do czołówki Pucharu Świata. Ostatecznie zajął 2. miejsce w generalnej klasyfikacji PŚ (pierwszy był wówczas Adam Małysz). Jacobsen jest też zwycięzcą 55. Turnieju Czterech Skoczni. W słabszym dla Norwegów sezonie 2008/09 podopieczni Miki Kojonkoskiego zdobyli na mistrzostwach świata w Libercu srebrne medale, a Jacobsen stanął na najniższym stopniu podium w konkursie indywidualnym. Na igrzyskach olimpijskich w 2010 roku norwescy skoczkowie zajęli 3. miejsce w zawodach drużynowych, a na mistrzostwach świata w lotach narciarskich przegrali jedynie z Austriakami.
Kojonkoski z Norwegami osiągał największe sukcesy, szczególnie w sezonie 2003/04, ale także w kolejnych latach. Ponadto w pierwszej dziesiątce Pucharu Świata zawsze znajdował się zawodnik z Norwegii. Od sezonu 2002/2003 drużyna zajmowała następujące miejsca w klasyfikacji końcowej Pucharu Narodów:
Kojonkoski po sezonie 2010/2011 odszedł z reprezentacji Norwegii.
Sukcesy podopiecznych Kojonkoskiego w Norwegii w latach 2002-2011 (chronologicznie)
Reprezentacja Chin.
We wrześniu 2018 ogłoszono, iż Kojonkoski będzie wspomagał Chiny w przygotowaniach do Zimowych Igrzysk Olimpijskich 2022. Jego zadania zostały określone jako nadzorowanie pracy trzydziestu skoczków i wyszkolenie sześciu trenerów w ośrodku narciarskim w fińskim Kuopio.
Współpracownikami Kojonkoskiego zostali Janne Happonen i Pekka Niemelä. W listopadzie 2018 początkujący chińscy skoczkowie i skoczkinie narciarskie rozpoczęli pierwsze treningi pod okiem Kojonkoskiego. W październiku 2021 został zwolniony ze stanowiska.
Życie prywatne.
Mika Kojonkoski jest żonaty z Ulle. Ma troje dzieci: dwie córki – Rosę i Ripsę oraz syna – Rene. Interesuje się poezją i psychologią. Lubi grać w golfa. Ma posiadłość w Hiszpanii, gdzie spędza czas między sezonami.
Polityka.
Angażuje się również w politykę, choć twierdzi, że nie jest w tym dobry. Przyznaje, iż nie interesuje go polityka sama w sobie, lecz wszystkie społeczne aspekty życia. Otrzymał również propozycję startu w wyborach do Parlamentu Europejskiego, jednak z niej nie skorzystał. Zasiada z ramienia Partii Koalicji Narodowej w Radzie Miasta Kuopio.
W 2018 roku zakończył pracę w Fińskim Komitecie Olimpijskim.

</doc>
<doc id="153170" url="https://pl.wikipedia.org/wiki?curid=153170" title="Ortogonalność">
Ortogonalność

Ortogonalność (z gr. "ortho" – prosto, prosty, "gonia" – kąt) – uogólnienie pojęcia prostopadłości znanego z geometrii euklidesowej na abstrakcyjne przestrzenie z określonym iloczynem skalarnym, jak np. przestrzenie unitarne (w tym przestrzenie Hilberta) czy przestrzenie ortogonalne. Pojęcie ortogonalności bywa uogólnianie również na przestrzenie unormowane w których nie ma naturalnej struktury iloczynu skalarnego (ortogonalność w sensie Pitagorasa, ortogonalność w sensie Jamesa, ortogonalność w sensie Birkhoffa, T-ortogonalność).
Definicja.
Elementy formula_1 i formula_2 przestrzeni unitarnej formula_3 z iloczynem skalarnym formula_4 nazywa się ortogonalnymi, gdy
Relację formula_6 zapisuje się symbolicznie formula_7 Podzbiór formula_8 przestrzeni unitarnej formula_3 nazywa się układem ortogonalnym, gdy każde dwa różne jego elementy są ortogonalne.
Ortogonalność wektorów w przestrzeni trójwymiarowej.
Długość wektora formula_10 w trójwymiarowej przestrzeni euklidesowej wyraża się wzorem
Jeżeli formula_10 i formula_13 są wektorami z przestrzeni trójwymiarowej, to długość wektora formula_14 wynosi
Liczby formula_16 są długościami boków trójkąta formula_17 gdzie formula_18
Wektory formula_19 są prostopadłe wtedy i tylko wtedy, gdy trójkąt formula_20 jest prostokątny, a to jest równoważne na mocy prostego i odwrotnego twierdzenia Pitagorasa zależności:
tzn.
Zastosowanie wzoru na kwadrat różnicy do powyższej równości implikuje równość
która upraszcza się do wyrażenia
Lewa strona powyższej równości pokrywa się ze wzorem na iloczyn skalarny wektorów formula_25 i formula_26 w przestrzeni trójwymiarowej.
Przykłady.
Wektory formula_27 i formula_28 na płaszczyźnie są ortogonalne (prostopadłe), ponieważ
Wektor zerowy jest ortogonalny do każdego wektora.
Ortogonalność pojawia się również w kontekście przestrzeni funkcyjnych, w których określony jest pewien iloczyn skalarny. Z tego powodu mówi się często o "funkcjach ortogonalnych", czy "wielomianach ortogonalnych". Klasycznym przykładem jest przestrzeń formula_30, tj. przestrzeń wszystkich funkcji, określonych na przedziale formula_31 o wartościach zespolonych, całkowalnych w drugiej potędze. Iloczyn skalarny elementów formula_32 i formula_33 tej przestrzeni definiuje się wzorem
W przypadku, gdy formula_35 to rodzina funkcji
jest przykładem układu ortogonalnego. Inne przykłady ortogonalnych układów funkcji to np. wielomiany Legendre’a czy wielomiany Czebyszewa.

</doc>
<doc id="153178" url="https://pl.wikipedia.org/wiki?curid=153178" title="Grappa">
Grappa

Grappa – włoski napój alkoholowy, destylat przefermentowanych wytłoków i pestek winogron, odpadów z procesu produkcji wina. 
Trunek jest przezroczysty (z wyjątkiem grapp starzonych), o charakterystycznym smaku, wysokiej zawartości garbników oraz intensywnym zapachu. Minimalna zawartość alkoholu jest określona według norm europejskich na 37,5%. Smak grappy w dużym stopniu zależy od jakości surowca. Produkuje się m.in. grappy jednoodmianowe ("grappa di monovitigno", z jednego szczepu winogron) oraz starzone w beczkach (nabierają złotego koloru).
Ojczyzną grappy są północne Włochy. Destylat z wytłoków produkuje się pod nazwą grappa również w Kalifornii. Analogiczny wyrób jest wytwarzany we Francji pod nazwą marc, Portugalii (pod nazwą "bagaceira") oraz Hiszpanii (jako "aguardiente", przy czym termin aguardiente ma tam szersze znaczenie).
Grappa jest najczęściej spożywana bez dodatków.

</doc>
<doc id="153179" url="https://pl.wikipedia.org/wiki?curid=153179" title="Paper Monsters">
Paper Monsters

Paper Monsters – solowa płyta wokalisty i frontmana grupy Depeche Mode, Davida Gahana. Wydana została przez Mute i Sire 2 czerwca i 3 czerwca 2003 w Europie i Ameryce Północnej.
Album wyprodukowany został przez Kena Thomasa, który znany jest ze współpracy z islandzkim zespołem Sigur Rós. Po wydaniu album zdobył mieszane recenzje. Stał się ogromnym sukcesem w Wielkiej Brytanii, gdzie zadebiutował na #36 miejscu. Również w niemieckich, szwedzkich i szwajcarskich rankingach okazał się sukcesem komercyjnym znajdując się w Top 40. Po wydaniu albumu Gahan wyruszył w trasę „Paper Monsters Tour”. Gdy odbywał się koncert w Olympii w Paryżu, zezwolono na jego nagranie które potem wydano na płycie DVD "Live Monsters", z której wydano singel „A Little Piece”.
Z albumu wydano trzy single, „Dirty Sticky Floors”, „I Need You” i „Bottle Living/Hold on”. Dotarły one do Top 40.
"Paper Monsters" jest pierwszą płytą solową po dziesiątym albumie studyjnym "Exciter" grupy Depeche Mode z 2001 roku. Na albumie znalazły się kompozycje stworzone przez Gahana i Knoxa Chandlera. Gahan udowadnia tym albumem, że sam również potrafi tworzyć i po wcześniejszych osobistych problemach jest w pełni dojrzały do dalszej pracy.
Lista utworów.
Wszystkie utwory zostały stworzone przez Davida Gahana i Knoxa Chandlera
Trasa koncertowa Live Monsters.
Live Monsters pierwsza solowa trasa koncertowa Dave’a Gahana promująca album Paper Monsters; obejmuje siedemdziesiąt jeden koncertów.

</doc>
<doc id="153180" url="https://pl.wikipedia.org/wiki?curid=153180" title="Quiet Riot">
Quiet Riot

Quiet Riot – amerykański zespół grający hard rock/heavy metal założony w 1973 r. z inicjatywy Randy’ego Rhoadsa – późniejszego gitarzystę grupy Ozzy’ego Osbourne’a oraz basistę Kelly’ego Garniego. Wkrótce do składu dołączył perkusista Drew Forsythe i wokalista Kevin DuBrow. Zespół szybko zdobył popularność na lokalnej scenie w Hollywood, głównie za sprawą doskonałych umiejętności gitarzysty Randy’ego Rhoadsa, który wysuwał się na frontmana grupy i rozkwitowi sceny glamrockowej. Quiet Riot grając hard rock wylansowała wiele przebojów, jak np: „Cum On Feel the Noize” czy „Metal Health”.
Po tragicznej śmierci gitarzysty w 1982 r. grupa zawiesiła działalność. Kilka lat później nastąpiła reaktywacja, lecz bez Rhoadsa grupa nie cieszyła się takim powodzeniem jak przedtem. Grupa wielokrotnie była „definitywnie” rozwiązywana, jednak za każdym razem wznawiała działalność. Po śmierci Kevina w listopadzie 2007 zespół został rozwiązany. W 2010 Quiet Riot ponownie wznawia działalność, z nowym członkiem zespołu, a zarazem wokalistą, którym jest James Durbin.
Quiet Riot tak jak wiele innych zespołów z lat siedemdziesiątych i osiemdziesiątych ma swoją maskotkę (tak jak np. „Eddie the Head” w Iron Maiden, „Vic Rattlehead” Megadethu czy „Snaggletooth” w Motörhead).
Jest nią mężczyzna w metalowej masce i „kaftanie bezpieczeństwa”, jest ona wzorowana na Hannibalu Lecterze.
Historia zespołu.
Lata 70..
Od założenia zespołu przez Randy’ego Rhoadsa w roku 1973, do roku 1975, uważanego za oficjalny początek kariery zespołu, Quiet Riot zdążyło zdobyć dużą grupę fanów w ich „ojczystym” Los Angeles, jednak do wydania pierwszego albumu zatytułowanego po prostu "Quiet Riot" (często nazywanego również przez fanów zespołu "QR I") miały minąć jeszcze dwa lata.
W roku 1977, w Japonii wydany został pierwszy album "Quiet Riot", nagrany przez oryginalny skład zespołu czyli
Kevina DuBrow, Randy’ego Rhoadsa, Kelly’ego Garni i Drewa Forsyntha. Kilka miesięcy później Kelly Garni jako pierwszy opuścił zespół. Na jego miejsce przyszedł nowy basista – Rudy Sarzo. W roku 1978 na rynku japońskim pojawia się drugi album – "Quiet Riot II" (lub "QR II") nagrany w wytwórni The Record Plant.
W roku 1979 po nieudanej próbie wydania albumu na rynku amerykańskim, po radzie swojego przyjaciela Randy Rhoads jako drugi opuścił zespół i przeniósł się do Ozzy Osbourne Band. DuBrow i Forsythe natomiast starali się utrzymać Quiet Riot na powierzchni i uratować przed rozpadem.
Lata 80..
W latach 1980–1982 nazwę „Quiet Riot” zmieniono na „DuBrow”.
Po śmierci Randy’ego Rhoadsa w katastrofie lotniczej 19 marca 1982, Kevin DuBrow podjął próby ponownego połączenia sił, jednakże żaden z oryginalnych członków zespołu nie był tym zainteresowany, dlatego Kevin DuBrow zaczął szukać nowych muzyków.
Bardzo szybko pojawił się nowy skład: Kevin DuBrow jako wokalista, Carlos Cavazo na gitarze,
na bas wrócił Rudy Sarzo, a skład dopełnił jako perkusista Frankie Banali.
We wrześniu 1982 roku, z małą pomocą producenta Spencera Proffer, Quiet Riot podpisało kontrakt z CBS Records, a 11 marca 1983 roku ich fani mogli usłyszeć ich debiutancki na amerykańskim rynku album – „Metal Health” (dwa poprzednie albumy wówczas nadal nie zostały wydane w USA).
27 sierpnia 1983 roku został wydany drugi singel „Cum On Feel the Noize/Run for Cover”.
„Cum on Feel the Noize”, cover angielskiej glamrockowej grupy Slade przez 2 tygodnie zajmował piąte miejsce listy przebojów Billboard Hot 100. Był to pierwszy heavymetalowy utwór który dotarł do "Top 5" tej listy. Sukces tego utworu bardzo pomógł wypromować album "Metal Health" – był to pierwszy heavymetalowy album, który dotarł do szczytu najbardziej poważanej listy przebojów i stał się numerem 1 w USA. Quiet Riot w dużej mierze sukces ten zawdzięcza teledyskowi do tego utworu i MTV, która nadawała go niemal bez przerwy.
Quiet Riot zdeklasowało nawet The Police.
Grupa poszła za ciosem i 7 lipca 1984 wydała kolejny album "Condition Critical". Został on uznany za dużo gorszy przez krytyków, a wyniki jego sprzedaży nie były najlepsze – sprzedano około jednego miliona kopii. Wydawnictwo to zawierało kolejny cover Slade, a mianowicie „Mama Weer All Crazee Now”. Nie wiadomo czy była to decyzja zespołu czy producenta. W tym czasie frustracja Kevina DuBrow zaczęła narastać, tak bardzo, że zaczął okazywać młodszym zespołom „komu zawdzięczają swój sukces”. 
Atmosfera konfliktu spowodowała odejście Rudy’ego Sarzo w roku 1985. Na jego miejsce przyjęty został Chuck Wright. W roku 1986 na półki sklepowe trafił album "QR III", który okazał się kolejnym komercyjnym niewypałem. Zdenerwowani członkowie zespołu wyrzucają Kevina, z zespołu, którego był założycielem, a jego miejsce zajmuje wokalista Rough Cutt, Paul Shortino. Zwolniony również został Chuck Wright, a na jego miejsce przyszedł Sean McNabb.
W 1988 zespół wreszcie wydaje "Quiet Riot", który technicznie jest albumem nagranym jeszcze z Randym Rhoadsem. W 1989 zespół poróżnił się po zakończeniu trasy koncertowej na Hawajach, Kevin DuBrow walczył o prawa do nazwy „Quiet Riot”.
Lata 90..
W roku 1991 sytuacja zaczęła się powoli stabilizować, relacje między byłymi członkami powoli przestawały być tak napięte, DuBrow i Cavazzo utworzyli zespół Heat. Szybko jednak zmienili nazwę z powrotem na „Quiet Riot” i wydali album "Terrified" razem z dawnymi członkami – Frankiem Banalim i Kennym Hillery.
Wrócili też na sceny. Razem z Wisconsin’s Slam I Am jako supportem ruszyli w trasę.
W tym samym roku wydano płytę „Randy Rhoads Years” będącą kompilacją zawierająca utwory z płyt nagranych w wytwórni Columbia jeszcze z Randym Rhoadsem, z na nowo nagranymi partiami wokalnymi oraz wcześniej nie wydanych utworów.
W 1995 roku Kelly Hillery opuścił zespół i piątego czerwca 1996 roku popełnił samobójstwo.
Do zespołu ponownie zawitał Chuck Wright, co zaowocowało albumem "Down To The Bone".
W tym samym roku Quiet Riot wydało także album kompilacyjny "Greatest Hits" zawierający utwory z lat 80.
W 1997 do zespołu wraca Rudy Sarzo i Quiet Riot ponownie wyrusza w trasę.
Trasy tej nie można uznać za udaną, zespół kilkukrotnie został aresztowany, a jeden wściekły fan wytacza Kevinowi proces sądowy za odniesione podczas koncertu obrażenia.
Grupa jednak się nie poddaje i w roku 1999 wydaje kolejny album "Alive And Well".
2000 i później.
W 2001 roku grupa ponownie wraca z nowym albumem – "Guilty Pleasures".
Dwa lata później oficjalnie zostaje rozwiązana.
Jednak po kolejnych dwóch latach ponownie łączą swoje siły w składzie:
W styczniu 2006 z zespołu odchodzą Wright i Grossi, w grupie powstały duże rotacje wśród muzyków, zanim jednak sytuacja się wyklarowała w zespole znów byli
Wright i Grossi.
3 października 2006 premierę ma płyta „Rehab” nagrana w składzie:
Gościnnie pojawia się także Glenn Hughes.
13 lipca 2007 roku grupa zagrała na glamrockowym festiwalu Rocklahoma, a 19 września 2007 zagrała darmowy koncert w Biloxi w stanie Missouri.
Dnia 25 listopada 2007 roku, w wieku 52 lat, na skutek przypadkowego przedawkowania kokainy zmarł frontman grupy Kevin DuBrow.
27 czerwca 2014 roku grupa wydała album "Quiet Riot 10", pierwszy wydany album studyjny zespołu od 8 lat.
4 sierpnia 2017 roku ukazał się trzynasty album studyjny zespołu, zatytułowany "Road Rage".
Muzycy.
Kompletna chronologiczna lista wszystkich składów Quiet Riot od roku 1975 do 2013.
Skład

</doc>
<doc id="153181" url="https://pl.wikipedia.org/wiki?curid=153181" title="Anatolij Ladow">
Anatolij Ladow

Anatolij Konstantinowicz Ladow (; ur. w Petersburgu, zm. 28 sierpnia 1914 w Połynowce k. Nowogrodu) – rosyjski kompozytor, pedagog i etnograf.
Życiorys.
Był synem dyrygenta operowego i działał jako kapelmistrz operowy. Kształcił się pod kierunkiem Nikołaja Rimskiego-Korsakowa w konserwatorium petersburskim (w wieku 22 lat asystował Rimskiemu-Korsakowowi przy orkiestracji "Tańców Połowieckich" z opery "Kniaź Igor" Aleksandra Borodina), obdarzony również wielką wrażliwością kolorystyczną, posiadł podobnie znakomity warsztat instrumentacyjny. W 1878 został wykładowcą teorii muzyki, potem także kompozycji w konserwatorium w Petersburgu. Jego uczniami byli m.in. Siergiej Prokofjew i Nikołaj Miaskowski.
Jego twórczość, mająca narodowy charakter, pozostawała pod wpływem Chopina, Schumanna oraz "Potężnej Gromadki", a w późniejszych latach także Skriabina i impresjonistów.
Znaczną część swojej działalności skupił na studiach nad folklorem rosyjskim.
Twórczość.
Ladow komponował bardzo powoli, niewiele (jego przyjaciele mówili nawet, że "komponował przy pomocy lupy", zaś skomponowanie 3-minutowego poematu symfonicznego "Baba Jaga" zajęło mu 10 lat), ponadto bardzo krytycznie podchodził do swojej twórczości – stąd pozostawiony przez niego dorobek kompozytorski jest raczej skromny. Osiągnął mistrzostwo w kompozycjach orkiestrowych, do dziś zachwycających gęstą i bogatą fakturą oraz wspaniałą instrumentacją. Ponadto opracowywał utwory ludowe.
Był autorem pomysłowych w instrumentacji poematów symfonicznych, opartych na baśniowej tematyce rosyjskiego folkloru ("Baba Jaga", "Zaczarowane jezioro", "Kikimora"). Motywy rosyjskie występują również w 8 ludowych "Pieśniach rosyjskich na orkiestrę" (1906). W utworze symfonicznym "Z Apokalipsy" (1913) przejawia się wpływ Aleksandra Skriabina.
Ważną pozycję w twórczości Ladowa stanowią kompozycje fortepianowe, gdzie wyraźnie zaznaczają się wpływy twórczości Roberta Schumanna i Fryderyka Chopina – etiudy, bagatele, "Barkarola Fis-dur" (1898), mazurki, polonezy, preludia, popularna "Tabakierka" (1893), "Wariacje na temat polski".

</doc>
<doc id="153182" url="https://pl.wikipedia.org/wiki?curid=153182" title="Porozumienie Obywatelskie Centrum">
Porozumienie Obywatelskie Centrum

Porozumienie Obywatelskie Centrum – komitet wyborczy startujący w wyborach do parlamentu w 1991 (lista nr 12).
Porozumienie Obywatelskie Centrum było koalicją wyborczą, do której weszły: Porozumienie Centrum, Komitety Obywatelskie i Polskie Forum Ludowo-Chrześcijańskie „Ojcowizna”. W 8 okręgach listy Porozumienia zblokowane były z listami NSZZ „Solidarność” (ordynacja wyborcza stwarzała taką możliwość), a w jednym z listami NSZZ „Solidarność” i Wyborczej Akcji Katolickiej.
Liderzy listy ogólnopolskiej: 
Komitet, który wylosował nr 12, zarejestrował listy wyborcze we wszystkich 37 okręgach, w 44 zdobył mandaty. Uzyskał 8,71% głosów.
Z list Porozumienia Obywatelskiego Centrum zostało wybranych do Sejmu I kadencji 44 posłów, w tym 37 w okręgach wyborczych i 7 z listy ogólnopolskiej. Wśród nich było: 
Członkowie Porozumienia Centrum utworzyli Parlamentarny Klub Porozumienia Centrum (przewodniczący Marek Dziubek), do którego dołączył bezpartyjny Lech Kaczyński oraz Wojciech Włodarczyk, sekretarz Krajowego Komitetu Obywatelskiego. Klub ten liczył na początku kadencji 42 posłów.
Roman Bartoszcze z „Ojcowizny” i bezpartyjny Edward Rzepka pozostali niezrzeszeni.
Do Senatu wybrano 9 senatorów popieranych przez Porozumienie Obywatelskie Centrum.

</doc>
<doc id="153183" url="https://pl.wikipedia.org/wiki?curid=153183" title="Totus Tuus">
Totus Tuus

Totus Tuus (z łac. „Cały Twój”) – dewiza papieża Jana Pawła II, kilkakrotnie powtórzona w jego testamencie. Jest ona cytatem z modlitwy z "Traktatu o prawdziwym nabożeństwie do Najświętszej Maryi Panny" św. Ludwika Marii Grignion de Montfort (1673–1716) o dzieci poczęte nienarodzone. Była ona jego zawołaniem biskupim już w czasach krakowskich. Modlitwa ta brzmi:
Co w przełożeniu na polski brzmi:
"Jestem cały Twój i wszystko, co moje, do Ciebie należy. Przyjmuję Ciebie całym sobą. Daj mi Swoje serce, Maryjo."

</doc>
<doc id="153185" url="https://pl.wikipedia.org/wiki?curid=153185" title="Ajjubidzi">
Ajjubidzi

Ajjubidzi, arab. الأيوبيون – sunnicka dynastia pochodzenia kurdyjskiego, panująca w różnych regionach Bliskiego Wschodu od roku 1174 do roku 1342, u szczytu potęgi na przełomie XII i XIII wieku rządząca w Egipcie, Lewancie, Al-Dżazirze i Jemenie.
Historia.
Początki dynastii.
Eponimicznym protoplastą dynastii był Ajjub Ibn Szazi, wywodzący się z kurdyjskiego klanu Rawwadydów, należącego do plemienia Hazbani. Szazi, ojciec Ajjuba, służył również kurdyjskim władcom Dwinu z rodu Szaddadydów, kiedy jednak w roku 1130 ci utracili miasto, Szazi wstąpił na służbę seldżuckiego namiestnika Iraku, Bihruza, który oddał mu w zarząd miasto Tikrit. Po śmierci ojca Ajjub przejął jego urząd, po czym w roku 1138 wraz ze swoim bratem Szirkuhem przeszedł na służbę władcy Mosulu i Aleppo Zengiego (1127 - 1146). Bracia odgrywali zasadniczą rolę w politycznych i wojskowych przedsięwzięciach Zengiego i jego syna Nur ad-Dina (1146 - 1174). W szczególności w latach 1164 - 1169 Szirkuh trzykrotnie poprowadził zengidzkie wojska do fatymidzkiego Egiptu, interweniując przeciwko chcącym podbić kraj krzyżowcom i ostatecznie w roku 1169 obejmując urząd wezyra ostatniego Fatymidy Al-Adida (1160 - 1171). Jeszcze w tym samym roku Szirkuh zmarł, jednak wezyrat przejął obecny przy nim bratanek, Saladyn (1174 - 1193), który był właściwym założycielem dynastii Ajjubidów.
Saladyn szybko umocnił swoją władzę w Egipcie i w roku 1171 ostatecznie pozbawił rządów Al-Adida, kończąc tym samym panowanie Fatymidów. Formalnie Saladyn był odtąd jedynie namiestnikiem Nur ad-Dina w Egipcie, w rzeczywistości jednak jego potęga co najmniej dorównywała sile jego pana. Bojąc się utraty władzy w Egipcie, Saladyn starał się zdobyć ziemie poza strefą wpływów Zengidów – zaatakował Nubię w roku 1173 i Jemen w 1174. Ta ostatnia wyprawa dała początek rządom Ajjubidów nad tym krajem, które trwały aż do roku 1232. Do otwartego konfliktu pomiędzy Nur ad-Dinem a Saladynem jednak nie doszło, ponieważ Zengida zmarł w roku 1174, pozostawiając po sobie małoletniego syna As-Saliha Isma'ila (1174 - 1181). Regentem u boku As-Saliha w Aleppo został eunuch Kumusztakin, zaś Saladyn, także pretendujący do opieki nad młodym Zengidą, jeszcze w tym samym 1174 roku zajął Damaszek. W latach 1175 i 1176 Saladyn pokonał siły As-Saliha w dwóch bitwach i faktycznie zmusił do uznania swojej zwierzchności, ujmując ją jako obowiązek dostarczania wojska na wojnę z Frankami. W grudniu 1181 roku As-Salih zmarł i władzę w Aleppo przejął jego kuzyn Izz ad-Din Masud (1180 - 1193) z Mosulu. Szybko wybuchła wojna pomiędzy Izz ad-Dinem a Saladynem i ten ostatni w roku 1183 zajął Aleppo, pomimo kolejnych prób nie udało mu się jednak zdobyć Mosulu i ostatecznie w roku 1186 zadowolił się jedynie uznaniem swojego zwierzchnictwa nad tym miastem.
Do tego momentu doszło jedynie do dwóch poważnych starć pomiędzy Saladynem a Frankami: w roku 1177 został on pokonany przez króla Baldwina IV (1174 - 1185) w bitwie pod Montgisard, zaś w roku 1179 zdobył nowo zbudowany przez Franków zamek przy tzw. Brodzie Jakuba nad Jordanem, na szlaku z Damaszku do wybrzeża palestyńskiego. Na ogół przeważały jednak okresy zawieszenia broni, a w roku 1185 Saladyn zawarł czteroletni rozejm z Królestwem Jerozolimskim. Sytuacja zmieniła się, kiedy w roku 1186 królem został Gwidon de Lusignan (1186 - 1192, 1192 - 1194) i do głosu wśród krzyżowców doszła partia wojenna. W roku 1187 Saladyn całkowicie zniszczył armię krzyżowców pod Hittinem. Ponieważ w jej skład wchodzili niemal wszyscy zdolni do walki mężczyźni królestwa, wkrótce Saladyn zdobył wszystkie miasta i twierdze państwa Franków, z wyjątkiem Tyru, pozbawione obrońców były one bowiem właściwie bezbronne. Klęska pod Hittinem i utrata Jerozolimy doprowadziły do zwołania w Europie nowej wyprawy krzyżowej, która w roku 1191 przybyła do Ziemi Świętej. Przywódcy krucjaty Ryszardowi Lwie Serce (1189 - 1199) udało się odbić z rąk muzułmanów Akkę, Jafę i Askalon, jednak nie Jerozolimę. Armia Saladyna została pokonana przez krzyżowców w bitwie pod Arsuf, jednak nie przestała istnieć i nadal im zagrażała. Sytuacja stała się patowa i we wrześniu 1192 roku zawarto trzyletni rozejm, zgodnie z którym krzyżowcy zatrzymywali wybrzeże aż po Jafę, jednak poza tym zdobycze Saladyna z lat poprzednich pozostały nienaruszone.
Następcy Saladyna.
Saladyn zmarł 4 marca 1193 roku. Jeszcze za życia podzielił swoje posiadłości pomiędzy członków rodu Ajjubidów, co było zgodne zarówno z tureckimi, jak i kurdyjskimi tradycjami sprawowania władzy. Najważniejsze posiadłości otrzymali jego trzej synowie: Al-Afdal Ali (1193 - 1196) Damaszek, Al-Aziz Usman (1193 - 1198) Egipt zaś Az-Zahir Ghazi (1193 - 1216) Aleppo. W zamierzeniu ojca najstarszy Al-Afdal miał przejąć jego rolę przywódcy rodowej konfederacji, jednak szybko okazało się, że nie posiada ku temu jakichkolwiek kwalifikacji. W roku 1196 utracił on Damaszek na rzecz brata Saladyna, Al-Adila Sajf ad-Dina (1200 - 1218), który miał nim rządzić w imieniu nowego najwyższego sułtana Ajjubidów, Al-Aziza. Po przedwczesnej śmierci Al-Aziza w roku 1198 Al-Adil przejął Egipt i do roku 1202 zmusił do uznania swojego zwierzchnictwa pozostałych Ajjubidów, przy czym spośród dzieci Saladyna u władzy utrzymał się jedynie Az-Zahir w Aleppo. Al-Adil starał się prowadzić raczej pokojową politykę, w szczególności zawierając kolejne rozejmy z państwami krzyżowymi, zmierzając do odbudowy gospodarki po latach wyniszczających wojen. Tak samo jak Saladyn jeszcze za życia wydzielił dzielnice swoim synom: Al-Kamil Muhammad (1218 - 1238) otrzymał Egipt, Al-Mu’azzam Isa (1218 - 1227) Damaszek, zaś Al-Aszraf Musa (1218 - 1237) Al-Dżazirę. Pomimo dyplomatycznych zabiegów Al-Adila w roku 1218 siły piątej wyprawy krzyżowej uderzyły na Egipt. Jednocześnie seldżucki sułtan Kajkawus I (1211 - 1220) zaatakował Aleppo, zaś wkrótce potem Al-Kamil musiał stawić czoła wojskowemu przewrotowi, na którego czele stał kurdyjski emir. W tym krytycznym momencie Al-Adil zmarł.
Ajjubidzi przetrwali ten kryzys ponieważ „ku zadziwieniu współczesnych obserwatorów trzej bracia utrzymali skuteczny sojusz podczas trudnych lat piątej wyprawy krzyżowej. Przewrót skierowany przeciwko Al-Kamilowi został szybko stłumiony, Seldżukidzi Rumu zostali przepędzeni przez Al-Aszrafa, a krzyżowcy, którzy dwukrotnie odmówili przyjęcia Jerozolimy w zamian za ewakuację Damietty musieli opuścić Egipt całkowicie pokonani we wrześniu 1221 roku”. Po ustaniu kryzysu napięcia pomiędzy członkami rodu Ajjubidów wybuchły z nową siłą. Walka toczyła się pomiędzy Al-Kamilem sprzymierzonym z Al-Aszrafem a Al-Mu'azzamem. Jednocześnie Ajjubidzi spotkali się z nowym zagrożeniem ze wschodu. Od początku istnienia dynastii prowadziła ona aktywną politykę na północnym wschodzie. W roku 1180 Saladyn podporządkował swojej władzy Artukidów, w roku 1207 Ajjubidzi zdobyli Ahlat, zaś Al-Adil pokonał gruzińską królową Tamarę (1184 - 1213), na mocy rozejmu z 1209/1210 roku zapewniając sobie kontrolę nad regionem wokół jeziora Wan. Od roku 1225 politykę w tym regionie zdominowało jednak pojawienie się chorezmszaha Dżalal ad-Dina (1220 - 1231), który sprzymierzył się z Al-Mu'azzamem i innymi oponentami Al-Kamila z regionu Al-Dżaziry. W roku 1229 Dżalal ad-Din zdobył i straszliwie złupił Ahlat. W tej sytuacji Al-Kamil wolał uniknąć kolejnego bezpośredniego starcia z krzyżowcami i zaproponował cesarzowi Fryderykowi II (1212 - 1250) oddanie Jerozolimy pod warunkiem zachowania kontroli nad Kopułą na Skale i meczetem Al-Aksa. Ku oburzeniu zarówno wielu chrześcijan, jak i muzułmanów, do zawarcia traktatu na tych warunkach doszło w lutym 1229 roku.
Al-Mu'azzam zmarł w roku 1227 i dwa lata później jego braciom udało się ostatecznie pokonać jego syna i następcę An-Nasira Dawuda (1227 - 1249). Al-Aszraf przejął teraz Damaszek, zaś Al-Kamil Palestynę i Zajordanie. Z kolei w roku 1230 Dżalal ad-Din został ostatecznie pokonany nieopodal Erzincanu przez połączone siły seldżuckiego sułtana i Al-Aszrafa. Pokój pomiędzy Ajjubidami przetrwał do śmierci Al-Aszrafa w roku 1237. Jego brat i sukcesor As-Salih Isma’il (1237 - 1246) został wyparty z Damaszku przez Al-Kamila, ten jednak wkrótce potem zmarł w marcu 1238 roku. Natychmiast wybuchła walka o sukcesję po Al-Kamilu, przy czym najpoważniejszym pretendentem do władzy był rządzący w Al-Dżazirze najstarszy syn zmarłego As-Salih Ajjub (1238 - 1249). W Al-Dżazirze As-Salih Ajjub sprzymierzył się z tzw. Chorezmijczykami, grupą najemników będącą pozostałością po rozbitej armii Dżalal ad-Dina. W roku 1240 As-Salih Ajjub pokonał swojego rządzącego w Egipcie brata Al-Adila Abu Bakra (1238 - 1240), zaś w roku 1244 wspólnie z Chorezmijczykami rozbił koalicję krzyżowców i syryjskich Ajjubidów w bitwie pod Harbijją i odzyskał Jerozolimę. W roku 1245 As-Salih Ajjub zajął należący ponownie do As-Saliha Isma'ila Damaszek. W roku 1249 As-Salih Ajjub musiał się jednak zmierzyć z kolejną krucjatą, tym razem pod wodzą króla Francji Ludwika IX (1226 - 1270). W czerwcu 1249 roku krzyżowcy zajęli Damiettę, zaś ciężko chory As-Salih Ajjub zmarł w listopadzie tego samego roku.
Upadek.
Za panowania As-Saliha Ajjuba państwo Ajjubidów zasadniczo zmieniło swój charakter. W uproszczeniu, przestało ono być rodzinną konfederacją, a stało się unitarnym państwem rządzonym przez funkcjonariuszy wyznaczonych przez jego władcę, a nie przez jego krewnych. Gdy bowiem w roku 1245 As-Salih Ajjub zdobył Damaszek przestał być on autonomiczną dziedziną ajjubidzkiego księcia, a został stolicą prowincji zarządzanej przez mianowanego przez niego gubernatora. W następnych latach zniesiono autonomię także innych ajjubidzkich państewek w południowej Syrii i „cały region objęto scentralizowaną strukturą administracyjną podlegającą Egiptowi”. Podobną politykę w środkowej i północnej Syrii zaczął także prowadzić panujący w Aleppo An-Nasir Jusuf (1236 - 1260), jedyny Ajjubida, który nie zrezygnował z ambicji utrzymania niezależności od As-Saliha Ajjuba. Jednocześnie ten ostatni zaczął rozbudowywać oddziały podlegających mu bezpośrednio mameluków, rekrutujących się głównie spośród Kipczaków, których nazywano Bahrytami. Pełne znaczenie reform As-Saliha Ajjuba objawiło się po jego śmierci. Początkowo faktyczną władzę przejęła wdowa po nim, Szadżar ad-Durr (1250), działająca w porozumieniu z Bahrytami, którzy pokonali krzyżowców i zmusili ich do odwrotu z Egiptu w maju 1250 roku. W międzyczasie sukcesor As-Saliha Ajjuba, Al-Mu’azzam Turan Szah (1249 - 1250), zdążył przybyć z Al-Dżaziry do Egiptu i przejąć władzę, jednak wkrótce został zabity przez niezadowolonych z utraty wpływów Bahrytów. Szadżar ad-Durr zawarła małżeństwo z emirem Bahrytów Ajbakiem (1250 - 1257) i chociaż szybko nominalnym sułtanem obwołano małoletniego Ajjubidę Al-Aszrafa Musę (1250 - 1254), to faktycznie oznaczało to koniec rządów tej dynastii w Egipcie. Ajbak, uważany za założyciela nowej dynastii Mameluków, w roku 1251 odparł atak syryjskich Ajjubidów pod wodzą An-Nasira i obie strony w obliczu zagrożenia mongolskiego zawarły pokój w roku 1253. W roku 1254 Ajbak złożył z tronu Al-Aszrafa i formalnie objął sułtanat. Pozostali panujący w Syrii Ajjubidzi zostali teraz podbici przez Mongołów, którzy w roku 1260 zdobyli Aleppo i Damaszek. An-Nasir zginął w mongolskiej niewoli i po tym jak Mongołowie zostali wyparci z Syrii po bitwach pod Ajn Dżalut i Himsem w rękach Ajjubidów pozostały tylko Hims, Hama i Al-Karak. Linia z Himsu wygasła w roku 1262, zaś Al-Karak został zajęty przez Bajbarsa (1260 - 1277) w roku 1263. Dłużej przetrwało jedynie państewko Ajjubidów w Hamie, które istniało aż do roku 1342, a jest znane przede wszystkim z literackiej działalności Abu al-Fidy (1312 - 1331). Inna gałąź rodu, sprowadzona do roli lokalnych seniorów w regionie Hisn Kajfy (dzis. Hasankeyf), trwała aż do XV wieku, kiedy została ostatecznie wyzuta ze swych ziem przez Ak Kojunlu.
Kultura, religia, gospodarka.
Ajjubidzi byli dynastią pochodzenia kurdyjskiego i „podejście do rządzenia w ajjubidzkiej konfederacji może być oczywiście powiązane z politycznymi instytucjami ich pierwotnego kraju pochodzenia. Z drugiej jednak strony te instytucje nie różniły się w znaczący sposób od podstawowych struktur współczesnych państw tureckich i pod wieloma względami Ajjubidzi mogą być rozumiani po prostu jako sukcesorzy Seldżuków”. Ajjubidzi rekrutowali do swojej armii wielką liczbę Kurdów, nie różnili się jednak w tej kwestii zasadniczo od Zengidów. W ich ekspansji w regionie jeziora Wan możemy widzieć dążenie do opanowania ich dawnej kurdyjskiej ojczyzny, pozostaje to jednak kwestią spekulacji. Poza tym Ajjubidzi rządzili regionem w którym dominujący był język arabski i wielu z nich nader sprawnie posługiwało się nim także na gruncie literackim i naukowym. Za najwybitniejszego poetę dynastii uchodzi panujący w Baalbeku Al-Amdżad Bahram Szah (1182 - 1228), zaś autorem ważnego zbioru listów był wspomniany już An-Nasir Dawud. Na polu historii odznaczyli się dwaj przedstawiciele rodu z Hamy, Al-Mansur Muhammad (1192 - 1220) i Abu al-Fida. Ten ostatni był także autorem bardzo ważnych prac z dziedziny geografii. Niemniej możemy dostrzec także liczne oznaki kontynuacji powiązań Ajjubidów z ich oryginalną irańską kulturą. Wiemy, że Al-Adil Sajf ad-Din i jego syn Al-Mu’azzam Isa nadal mówili po kurdyjsku, jeśli nie po persku. Zainteresowanie Al-Mu'azzama Iranem objawiło się w szczególności w jego patronacie w stosunku do dwóch dzieł w języku arabskim napisanych przez Al-Bundariego: przekładu „Szahname” oraz skróconego tłumaczenia historii Seldżuków napisanej w języku perskim przez Al-Isfahaniego. Poza tym jednak nie mamy świadectw rozpowszechnionego ruchu tłumaczeniowego wśród Ajjubidów ani generalnego oddania perskim klasykom.
Jak pisze Claude Cahen „Trzynastowieczna Syria była prawdziwym sercem muzułmańskiej kultury w języku arabskim”, a Egipt wkrótce miał zacząć rywalizować z nią na tym polu. Sam Saladyn cenił sobie szczególnie twórczość Usamy Ibn Munkiza, a na jego dworze działali tacy słynni styliści jak wspomniany już Al-Isfahani i Kadi al-Fadil. Do tych ostatnich należy zaliczyć także Ibn al-Asira, wezyra syna Saladyna, Al-Afdala. Al-Isfahani oraz inny bliski towarzysz Saladyna, Baha ad-Din Szaddad, są autorami ważnych biografii sułtana. Innym znanym historykiem okresu, wywodzącym się z Hamy, był Ibn Wasil. Przedstawicielami poezji sufickiej byli Ibn al-Farid i pochodzący z Andaluzji Ibn Arabi. Ten ostatni wraz z Ibn Saną al-Mulkiem byli odpowiedzialni za pojawienie się w literaturze Egiptu i Syrii poezji stroficznej, muwaszszaha. Kolejnym ważnym poetą okresu był blisko związany z dynastią Baha ad-Din Zuhajr.
Ajjubidzi byli zdecydowanymi obrońcami i propagatorami sunnizmu. Objawiło się to już na początku historii dynastii w nominalnym przywróceniu panowania abbasydzkiego kalifatu w Egipcie, później zaś znajdowało swój wyraz w różnych formach okazywania szacunku wobec kalifów, w tym także okazjonalnego korzystania z mediacji ich przedstawicieli. Ponadto Ajjubidzi, podobnie jak inni władcy tego okresu, wstąpili do stworzonej przez kalifa An-Nasira (1180 - 1225) organizacji futuwwa. Dynastia wspierała także budowę madras na rządzonym przez siebie terytorium. W odróżnieniu od Turków Ajjubidzi byli nie hanafitami, ale szafi'itami. Jednakże Al-Mu’azzam Isa i jego syn An-Nasir Dawud byli hanafitami, co być może częściowo wyjaśnia wrogość pomiędzy nimi a Al-Kamilem Muhammadem. Pomimo swojej sunnickiej żarliwości generalnie Ajjubidzi prowadzili tolerancyjną politykę religijną, zarówno w stosunku do mniejszościowych odłamów islamu, jak i Żydów oraz chrześcijan. Jeżeli zdarzały się wyjątki od tego postępowania, to miały one raczej przyczyny polityczne, niż konfesyjne. Żydzi zostali nawet zaproszeni do powrotu do Jerozolimy i uciekinierzy z Półwyspu Iberyjskiego, tacy jak Majmonides, byli chętnie przyjmowani. Najsłynniejszym męczennikiem epoki Ajjubidów był muzułmanin, irański filozof Szihab ad-Din as-Suhrawardi, który na wyraźne żądanie pobożnych kręgów Aleppo został skazany na śmierć w roku 1191. Obok Majmonidesa i Suhrawardiego trzecim wielkim myślicielem religijnym żyjącym pod rządami Ajjubidów był wspomniany już jako poeta Ibn Arabi.
Panowanie Ajjubidów generalnie było okresem gospodarczej pomyślności dla Syrii i Egiptu, co było spowodowane względnym wewnętrznym pokojem oraz rozkwitem ożywionego handlu z Europą, będącego pokłosiem obecności krzyżowców na wybrzeżu Palestyny i Syrii. Jak pisze Stephen Humpreys: „W ramach jednej z tych ironii, które ożywiają historię każdej epoki, krzyżowcy napędzali finansowanie politycznej i ekonomicznej rewitalizacji swoich oponentów. Wzrost śródziemnomorskiego handlu nie był oczywiście jedynym czynnikiem powrotu ekonomicznej pomyślności w muzułmańskiej Syrii, ale z pewnością był znaczącym elementem procesu”. Saladyn przyznał szereg przywilejów włoskim kupcom osiedlającym się w Aleksandrii i zostały one potwierdzone oraz rozszerzone za panowania jego następców. Było to częściowo spowodowane także koniecznością importu materiałów wojennych, w szczególności na budowę statków. Oprócz handlu śródziemnomorskiego, w którym muzułmanie pełnili bierną rolę dostarczycieli towarów na wymianę oraz poborców podatków Egipt prowadził także handel na Oceanie Indyjskim, odbywający się całkowicie za pośrednictwem żeglarzy muzułmańskich. Saladyn wśród historyków ma opinię osoby, która nie potrafiła zarządzać swoimi finansami. Ze względów propagandowych zniósł on wszędzie podatki niezgodne z szariatem oraz zastąpił fatymidzkie monety swoimi własnymi, które jednak były zdecydowanie gorszej jakości. W wyniku tego rodzaju działań, braku nadzoru nad finansami i kosztami ciągłych wojen Saladyn bezustannie znajdował się na granicy bankructwa. Al-Adil oraz jego syn Al-Kamil prowadzili rozsądniejszą politykę gospodarczą oraz sprawowali ścisły nadzór nad finansami państwa, co z biegiem czasu przyniosło pozytywne efekty i pozwoliło m.in. bić monety o standardzie sprzed czasów Saladyna. Armia Ajjubidów niemal w całości opierała się na systemie ikta, który jednak szczególnie w Egipcie posiadał pewne specyficzne cechy. Żołnierz formalnie otrzymywał rodzaj senioralnej autonomii nad określonym terenem, ale w praktyce nie sprawował nad nim administracji. Suma otrzymywanych przez niego dochodów była określana z góry, ciążył jednak na nim obowiązek zebrania wszystkich płatności w okresie żniw i był to główny powód, dla którego Ajjubidzi mieli ogromne trudności z utrzymaniem armii w polu przez cały rok.

</doc>
<doc id="153187" url="https://pl.wikipedia.org/wiki?curid=153187" title="Mistrzostwa Polski w Łyżwiarstwie Figurowym 2004">
Mistrzostwa Polski w Łyżwiarstwie Figurowym 2004

Mistrzostwa Polski w łyżwiarstwie figurowym na sezon 2003/2004 odbyły się w dniach od 12 – 14 grudnia 2003 w Łodzi, w kategoriach Seniorów, Juniorów i Juniorów Młodszych oraz w łyżwiarstwie synchronicznym.
Wyniki.
Pełne wyniki dostępne są na stronie PZŁF

</doc>
<doc id="153192" url="https://pl.wikipedia.org/wiki?curid=153192" title="Andrea Corr">
Andrea Corr

Andrea Corr, właśc. Andrea Jane Corr-Desmond (ur. 17 maja 1974 w Dundalk) – irlandzka wokalistka i flażolecistka oraz aktorka. Członkini rodzinnego zespołu The Corrs, który oprócz niej tworzą jej dwie starsze siostry: Caroline (ur. 1973) i Sharon (ur. 1970) oraz starszy brat Jim (ur. 1964). Matką była Jean (zm. 1999), a ojcem Gerrard Corr.
W 2003 roku zagrała jedną z głównych ról w filmie "The Boys And Girl From County Clare". W 2005 wystąpiła w krótkometrażowym filmie "The Bridge".

</doc>
<doc id="153195" url="https://pl.wikipedia.org/wiki?curid=153195" title="Anglesey">
Anglesey

Anglesey (wym. ; wal. "Ynys Môn", wym. ) – największa wyspa Walii, położona u jej północno-zachodniego wybrzeża, siódma pod względem powierzchni wyspa Wielkiej Brytanii (678,9 km²). Pod względem administracyjnym stanowi część hrabstwa Anglesey. Oblewają ją wody Morza Irlandzkiego (na północy) oraz Kanału Świętego Jerzego (na zachodzie). Na południowym wschodzie od stałego lądu (wyspy Wielka Brytania oddzielona jest wąską cieśniną Menai Strait. Wyspa połączona jest z lądem stałym za pomocą dwóch mostów. Menai Suspension Bridge wybudował Thomas Telford w 1826 roku jako połączenie drogowe. Po nowszym, dwukrotnie przebudowywanym Britannia Bridge, przechodzą droga i linia kolejowa.
Na wyspie rozwinął się przemysł włókienniczy. Ludność wyspy zajmują się rybołówstwem oraz hodowlą bydła i owiec.
Główne miasta na wyspie to Menai Bridge i Llangefni.
Historia.
Historia Anglesey długo była powiązana z historią druidów. W 60 roku n.e. wódz rzymski Swetoniusz Paulinus postanowił złamać ich potęgę, zaatakował wyspę, zniszczył celtyckie świątynie i święte groby. Rzymianie nazywali wyspę Mona. Następnie po Rzymianach wyspę najeżdżali wikingowie, Sasi, i Normanowie, jeszcze zanim angielski król Edward I opanował ją na dobre w XIII wieku.
"Môn" (wal. krowa) jest walijską nazwą wyspy. Angielska nazwa jest nieprawidłową formą nazwy pochodzącej z języka staronordyjskiego i oznacza "Wyspę Ongull". Natomiast starowalijskie nazwy to "Ynys Dywyll" ("Mroczna Wyspa") i "Ynys y cedairn" ("cedyrn lub kedyrn", co oznacza "Wyspę dzielnego ludu").

</doc>
<doc id="153196" url="https://pl.wikipedia.org/wiki?curid=153196" title="Stanisław Hniedziewicz">
Stanisław Hniedziewicz

Stanisław Przemysław Hniedziewicz (ur. 19 listopada 1943 w Warszawie, zm. 1 stycznia 2017 tamże) – polski polityk i prawnik, poseł na Sejm I kadencji.
Życiorys.
Syn Stanisława i Hanny. Ukończył w 1968 studia na Wydziale Prawa i Administracji Uniwersytetu Warszawskiego. Od 1966 był pracownikiem i działaczem Stowarzyszenia PAX, m.in. przewodniczącym warszawskiego koła młodzieży. Pracował także w Zjednoczonych Zakładach Gospodarczych będących zapleczem ekonomicznym stowarzyszenia. Od 1980 należał do współpracowników przewodniczącego PAX-u Ryszarda Reiffa. W 1981 został przewodniczącym oddziału warszawskiego i członkiem zarządu głównego tej organizacji. W 1982 usunięto go ze Stowarzyszenia. Pracował później w firmach prywatnych i polonijnych.
Był jednym z założycieli, a następnie wiceprzewodniczącym Klubu Myśli Politycznej „Dziekania” (1985). W 1989 należał do grupy inicjatywnej, która doprowadziła do powstania Porozumienia Centrum. W PC pełnił funkcję sekretarza generalnego tymczasowej rady politycznej, następnie wiceprezesa naczelnej rady politycznej. Był także członkiem Forum Myśli Chrześcijańsko-Społecznej. W 1990 został przewodniczącym komitetu wyborczego Lecha Wałęsy w Porozumieniu Centrum.
W wyborach parlamentarnych w 1991 uzyskał mandat posła na Sejm I kadencji z listy Porozumienia Obywatelskiego Centrum w okręgu płocko-skierniewickim. Zasiadał w Komisji Konstytucyjnej Zgromadzenia Narodowego i trzech komisji nadzwyczajnych pracujących nad przepisami konstytucyjnymi, a także Komisji Spraw Zagranicznych i Komisji do Spraw Układu Europejskiego. W 1992 należał do współzałożycieli Ruchu dla Rzeczypospolitej Jana Olszewskiego. Opuścił tę partię w grudniu 1993, powracając później do PC.
W latach 1998–2002 zasiadał w radzie miejskiej Warszawy III kadencji z ramienia Akcji Wyborczej Solidarność, krótko działał w Ruchu Społecznym. W 2004 znalazł się wśród współtwórców najpierw Inicjatywy Centrum, potem Partii Centrum Zbigniewa Religi i Janusza Steinhoffa, od 2005 pełnił funkcję sekretarza generalnego tej partii (w 2008 wykreślonej z ewidencji).
Pochowany na cmentarzu Powązkowskim w Warszawie.
Odznaczenia.
Odznaczony Krzyżem Kawalerskim Orderu Odrodzenia Polski (2014).

</doc>
<doc id="153199" url="https://pl.wikipedia.org/wiki?curid=153199" title="Salazar Slytherin">
Salazar Slytherin



</doc>
<doc id="153200" url="https://pl.wikipedia.org/wiki?curid=153200" title="Metryka Koronna">
Metryka Koronna

Metryka Koronna, właściwie Metryka Królestwa Polskiego () – w dawnej Polsce księgi wpisów akt, dokumentów i listów wychodzących z kancelarii monarchy prowadzone od początków XV w. do 1795; archiwalne księgi metrykalne znajdują się w zbiorach Archiwum Głównego Akt Dawnych w Warszawie.
Metryka.
Najstarsza znana księga Metryki Koronnej pochodzi z roku 1447. Księgi metryki dzieliły się w zależności od podmiotu prowadzącego na kanclerskie i podkanclerskie. Nie było między nimi różnic merytorycznych, tak jak nie było rozdzielenia zakresu obowiązków pomiędzy kanclerzem a podkanclerzym. Wpisu dokonywano do księgi tego dygnitarza, którego kancelaria sporządziła dokument. Robili to pracujący w kancelariach powyższych urzędników zaprzysiężeni pisarze. Ich praca polegała na skopiowaniu do metryki dokumentu w całości. Wtedy gdy dokonywano jednocześnie wpisu kilku dokumentów o tej samej treści (np. indywidualne przywileje), jeden wpisywano w całości, a z pozostałych tworzono regesty.
Początkowo nie wszystkie dokumenty były oblatowane w księgach, ale wraz z upływem czasu zwyczaj wpisywania dokumentów do Metryki Koronnej przerodził się w obowiązek. Wraz z rozwojem organizacji państwa wzrastał też zakres spraw objętych wpisami.
Rozwój ksiąg.
Do lat 80. XV wieku istniały jedynie "Libri Inscriptionum" (Księgi Wpisów), odrębnie dokonywano tylko wpisów dotyczących spraw skarbowych monarchy (lustracje i rewizje dóbr królewskich). Pod względem rzeczowym przedmiotem wpisów do "Libri Inscriptionum" były przykładowo: nadania i potwierdzenia nadań królewskich, nominacje, ogłoszenia wici, uchwały sejmowe, zwoływanie sejmów i sejmików.
Pod koniec XV wieku wyodrębniono trzecią serię ksiąg, dotyczącą głównie spraw zagranicznych – "Libri Legationum" (Księgi Poselstw). Tu wpisywano korespondencję dyplomatyczną (również przychodzącą), listy uwierzytelniające, instrukcje dla posłów wysyłanych za granicę, sprawozdania posłów, układy i traktaty międzypaństwowe. Zgodnie z dosłowną nazwą księgi zamieszczano tu również wyciągi z mów posłów sejmowych, instrukcje posłów otrzymywane od sejmików, postanowienia sejmowe, a także korespondencję z miastami królewskimi i dygnitarzami koronnymi.
W połowie XVI wieku powstała kolejna seria ksiąg dotycząca początkowo spraw sądu asesorskiego, a później również referendarskiego, relacyjnego i sejmowego. Wcześniej wpisów tych dokonywano do ksiąg ziemskich krakowskich.
W połowie XVII wieku wyodrębniono serię ksiąg zatytułowaną "Sigillata" (Księga Pieczętna). Jej powstanie wiązało się z tym, że w XVII wieku dopuszczono do stosowania zasadę, że do Metryki Koronnej, podobnie jak do ksiąg grodzkich czy ziemskich, osoby prywatne mogą wnosić do oblaty ważne dla nich dokumenty. Wpisy dotyczące spraw prywatnych (transakcje sprzedaży i zamiany dóbr, zabezpieczenia posagów itp.) zdominowały wtedy "Libri Inscriptionum". W "Sigillata" zaczęto umieszczać dokumenty oficjalne, mające moc prawną (zaopatrzone pieczęcią kanclerską, większą – kanclerza lub mniejszą – podkanclerzego).
W latach 30. XVIII wieku powstała seria Księgi Kanclerskie (Spraw Publicznych). Tu wciągano dokumenty i listy królewskie dotyczące spraw publicznych i politycznych, jak również nadania, potwierdzenia i zezwolenia królewskie. W 1764 roku Księgi Kanclerskie podzielono rzeczowo na 4 grupy: nadania urzędów i tytułów, inne nadania i zezwolenia królewskie, potwierdzenia królewskie, zarządzenia i decyzje króla w formie listów, reskryptów i glejtów.
W 1539 roku włączono do Metryki Koronnej księgi wpisów kancelarii książąt mazowieckich. Od unii lubelskiej do 1673 roku odrębnie prowadzona była Metryka Ruska (Wołyńska).
Historia ksiąg.
Księgi Metryki Koronnej przechowywano początkowo w Krakowie, a od czasów Zygmunta III Wazy w Warszawie. W czasie potopu szwedzkiego Metryka Koronna została wywieziona do Szwecji. Udało ją się w całości rewindykować po wojnie i wtedy też zdano sobie sprawę z możliwości utraty ksiąg stanowiących szczegółowy zapis działalności państwa od ponad dwóch wieków. Dlatego dokonano dokładnej inwentaryzacji i spisu Metryki. W 1795 roku Rosjanie wywieźli całą Metrykę do Petersburga. W 1799 roku większość ksiąg Metryki Koronnej wróciła do pruskiej Warszawy i tu została, z epizodem w latach 1812–1813, gdy "Libri Inscriptionum" zostały wywiezione do Saksonii, skąd wróciły bez strat. Resztę udało się odzyskać po zawarciu pokoju ryskiego (1921). Obecnie księgi Metryki Królestwa Polskiego są przechowywane w Archiwum Głównym Akt Dawnych w Warszawie.
Metryka Litewska.
W tym samym czasie co Metryka Koronna powstała również Metryka Litewska (pierwsze zapisy z 1440 roku). Rozwijała się ona podobnie jak Metryka Koronna i dzieliła jej losy aż do 1795 roku. Wpisy w Metryce Litewskiej były dokonywane w języku ruskim (starobiałoruskim) i po łacinie, a od końca XVII wieku po polsku i po łacinie. Do dziś pozostaje w Rosji i jej księgi są przechowywane w Centralnym Państwowym Archiwum Akt Dawnych ("Centralnyj Gosudarstwiennyj Archiw Driewnich Aktow") w Moskwie. W warszawskim AGAD znajduje się część serii polskiej transkrypcji oryginalnych ksiąg oraz Summariusz Metryki Litewskiej za lata 1474–1751 odzyskany na mocy postanowień traktatu ryskiego.
Metryka Koronna i Litewska stanowią bezcenne źródła do historii Polski. Część ksiąg jest w kiepskim stanie z powodu upływu czasu. Już w XVIII wieku 11 ksiąg najbardziej uszkodzonych zostało przepisanych. Archiwum Główne Akt Dawnych prowadzi działania mające na celu zapobieżenie dalszemu postępowi działania czasu.

</doc>
<doc id="153201" url="https://pl.wikipedia.org/wiki?curid=153201" title="Matryka koronna">
Matryka koronna



</doc>
<doc id="153205" url="https://pl.wikipedia.org/wiki?curid=153205" title="Metryka">
Metryka



</doc>
<doc id="153208" url="https://pl.wikipedia.org/wiki?curid=153208" title="Przedstawicielstwo">
Przedstawicielstwo

Przedstawicielstwo – czynność prawna dokonywana przez osobę zwaną przedstawicielem, w imieniu osoby zwanej dalej reprezentowanym, pociągająca za sobą skutki bezpośrednio dla reprezentowanego. Przedstawicielstwo może opierać się na ustawie (przedstawicielstwo ustawowe) lub na oświadczeniu reprezentowanego (pełnomocnictwo). Przykładowo: przedstawicielem ustawowym małoletnich dzieci są ich rodzice, natomiast prokurent jest pełnomocnikiem przedsiębiorcy podlegającego obowiązkowi wpisu do rejestru przedsiębiorców.
Przedstawicielstwo w zasadzie może dotyczyć każdej czynności prawnej, chyba że ma ona ściśle osobisty charakter. Poza przypadkami wyraźnie wskazanymi w ustawie (np. art. 95 KC), niedopuszczalność dokonania czynności prawnej może wynikać z „właściwości” czynności prawnej.
Zakres działania przedstawicielstwa może obejmować wyłącznie prowadzenie działalności w zakresie reklamy i promocji przedsiębiorcy zagranicznego (art. 22 ustawy z dnia 6 marca 2018 r. o zasadach uczestnictwa przedsiębiorców zagranicznych i innych osób zagranicznych w obrocie gospodarczym na terytorium Rzeczypospolitej Polskiej ().
W prawie prywatnym międzynarodowym.
Ustawa Prawo prywatne międzynarodowe z 2011 roku przewiduje, że przedstawicielstwo podlega prawu właściwemu dla stosunku prawnego, z którego wynika umocowanie do reprezentowania. W myśl ustawy z 1965 r. upoważnienie rodziców do reprezentowania dzieci pozostających pod władzą rodziców podlegało prawu ojczystemu dziecka, upoważnienie przysposabiającego – prawu ojczystemu przysposobionego, a opiekuna – prawu ojczystemu dla której opieka została ustanowiona.
Ustawa z 1965 r. nie wskazywała prawa właściwego dla pełnomocnictwa. W doktrynie wskazywano, że pełnomocnictwo podlegało prawu wybranemu przez mocodawcę, a gdy ten nie dokonał wyboru – prawo miejsca działania pełnomocnika. Jeżeli dana osoba zawodowo trudniła się działalnością w charakterze pełnomocnika, wtedy prawem właściwym było miejsce stałej siedziby. Skutki działania bez umocowania lub działania z przekroczeniem przedstawicielstwa oceniano według statutu pełnomocnictwa.

</doc>
<doc id="153210" url="https://pl.wikipedia.org/wiki?curid=153210" title="Sithowie">
Sithowie

Sithowie – w świecie "Gwiezdnych wojen" wyznawcy Ciemnej Strony Mocy oraz czerpiący z dorobku i tradycji rasy Sithów.
Byli oni opozycją w stosunku do Zakonu Jedi i Republiki, kilkakrotnie podejmując próby opanowania Galaktyki. Najczęściej posługiwali się mieczami świetlnymi o czerwonym ostrzu. Kolor broni miał związek z użytym w tym celu kryształem, dzięki praktykowanej przez nich alchemii potrafili wyhodować kryształy o takiej właśnie barwie. Nowe imiona Sithów z reguły poprzedzał tytuł Dartha, co sugerowało wysoką pozycję.
Ideologia Sithów.
Sithowie korzystają z Ciemnej Strony Mocy. Nawiązują do sposobów jej kontrolowania zaczerpniętych od Sithów z czasów ich pierwszego Imperium. W przeciwieństwie do Jedi wierzyli, że silne emocje są naturalne i pomagają w osiągnięciu prawdziwej potęgi. Podczas gdy Mroczny Jedi to każdy Jedi, który przeszedł na Ciemną Stronę, Sithowie dodatkowo świadomie nawiązują do tradycji łączącej się z ich mianem. Od czasu wprowadzenia przez Dartha Bane'a „Zasady Dwóch”, mogło być tylko dwóch Sithów – mistrz i uczeń. Jeden miał posiadać całą potęgę Ciemnej Strony, a drugi zaś jej pożądać. Kiedy uczeń czuł się wystarczająco silny wyzywał swojego mistrza na pojedynek i zabijał go, bądź sam ginął z jego ręki.
"Code of the Sith" napisany przez Sorzus Syn:
&lt;poem&gt;
"Spokój to kłamstwo – Jest tylko pasja;"
"Dzięki pasji osiągam siłę;"
"Dzięki sile osiągam potęgę;"
"Dzięki potędze osiągam zwycięstwo;" 
"Dzięki zwycięstwu zrywam łańcuchy."
"Moc mnie uwolni."
&lt;/poem&gt;
Historia.
Druga wielka schizma.
Około roku 7000 BBY część rycerzy Jedi, nazywana czasem Mrocznymi, odłączyła się od reszty Zakonu w wyniku konfliktu dotyczącego korzystania z ciemnej strony Mocy, zwanego drugą wielką schizmą. Zakon nie zaakceptował ich tezy o tym, iż można wyzwalać w sobie negatywne emocje w walce czy w ogóle w stosowaniu Mocy. Mroczni Jedi uważali bowiem, że zachowując kontrolę nad mrocznymi uczuciami można ich używać do wzmacniania swojej siły, a jednocześnie nie ulegać im.
Szybko okazało się jednak, że nie panują oni nad swoją Ciemną Stroną, ale to ona panuje nad nimi. Ogarnęły ich uczucia chciwości, żądzy władzy, sławy, nienawiść, gniew i strach. Mroczni Jedi – jednym z ich przywódców był Ajunta Pall – podjęli walkę mającą na celu opanowanie galaktyki, a gdy zostali odparci, a ich niedobitki – wygnane z obszarów Republiki, opanowali planety należące do prymitywnej rasy Sithów i przejęli władzę nad ich imperium. Wkrótce zaczęli być nazywani Lordami Sithów, a ich przywódca przyjął tytuł Mrocznego Lorda Sithów. Zaczęli również łączyć tradycyjne dla Jedi sposoby korzystania z Mocy z magicznymi rytuałami rasy Sithów, co stało się na długie tysiąclecia jedną z bardziej charakterystycznych cech ich podejścia do Mocy.
Imperium Sithów.
Kiedy w okresie około roku 5000 BBY Imperium Sithów zostało odkryte przez zwiadowców Republiki, przeżywało ono okres przez niektórych z nich postrzegany jako stagnacja. Po śmierci Mrocznego Lorda Sithów Marki Ragnosa wybuchł konflikt między jego następcą, lordem Ludo Kresshem a lordem Naga Sadowem, przywódcą frakcji pożądającej ekspansji i podbojów. Konflikt ten doprowadził do wybuchu wielkiej wojny nadprzestrzennej (nie mylić z wojną nadprzestrzenną Starka) między Imperium Sithów a Republiką. W jej wyniku Imperium zostało pokonane, Kressh zginął, Sadow zaś umknął na swoim ostatnim ocalałym okręcie na Yavin IV. Klęskę w wielkiej wojnie nadprzestrzennej przyjęło się uważać za koniec pierwszego, „oryginalnego” Imperium Sithów.
Kolejne wystąpienia.
Ideologia Sithów nie została jednak zapomniana. Pozostawione przez nich pisma i artefakty wykorzystywane były przez zdeklarowanych Mrocznych Jedi lub tych Jedi, którzy odnaleźli je i okazywali się niewystarczająco odporni na pokusy Ciemnej Strony. Osoby korzystające z Mocy na sposób wykorzystujący elementy „magii” Sithów z czasem przyjęło się także nazywać Sithami.
Działania Sithów doprowadziły do wielu konfliktów, w tym na skalę galaktyczną:
Ruusan i Doktryna Bane'a.
Kolejny zmasowany powrót Sithów datuje się na około 2000 rok BBY i trwa aż do roku 1000 BBY, a cały ten okres znany jest pod nazwą nowych wojen Sithów. Pod koniec tego okresu lordów Sithów jest już wielu, nasilają się też między nimi konflikty. Apogeum osiągają one podczas serii bitew z Jedi na Ruusan, gdzie w ostatnim starciu giną wszyscy Lordowie (Lord Kaan i jego bractwo ciemności zdetonowali bombę myśli) poza Darthem Bane'em, który powołuje Bractwo Sithów, wprowadzając równocześnie zasadę, że Sithów może być tylko dwóch – mistrz i uczeń.
Drogą awansu dla ucznia jest zazwyczaj pokonanie i obalenie swojego mistrza, również aby zostać uczniem Sitha, trzeba usunąć jednego z aktualnych uczniów. Przykładem podjęcia pierwszego z tych działań jest Darth Sidious, który zabił podczas snu swojego mistrza Dartha Plagueisa, a następnie przyjął na nauki Dartha Maula. Drugą możliwość stosował sam Sidious wobec swoich uczniów – najpierw Darth Tyranus został zastąpiony przez Anakina Skywalkera (Dartha Vadera), a następnie w planach Imperatora Luke Skywalker miał stać się następcą Vadera.
Palpatine.
Od czasów Ruusan Sithowie pozostawali w ukryciu przez blisko tysiąc lat, stosując się do Doktryny Bane'a, aż do momentu, w którym Darth Sidious (takie imię przyjął dla swojego „mrocznego alter ego” pochodzący z Naboo Palpatine) skutecznie przeprowadził swoją intrygę mającą na celu przejęcie władzy nad Republiką. Historia dojścia przez Palpatine’a do władzy oraz jego upadku przedstawiona jest w filmach z serii "Gwiezdne wojny".

</doc>
<doc id="153211" url="https://pl.wikipedia.org/wiki?curid=153211" title="Stanisław Węgłowski">
Stanisław Węgłowski

Stanisław Węgłowski (ur. 2 grudnia 1938 w Dzierżeninie, zm. 8 lipca 1997 w Załuskach) – polski polityk i geodeta, poseł na Sejm X i I kadencji.
Życiorys.
Ukończył Technikum Geodezyjne w Warszawie, następnie studia inżynierskie na Wydziale Geodezji i Kartografii Politechniki Warszawskiej (1973), magisterskie na Akademii Rolniczej we Wrocławiu oraz podyplomowe na Akademii Rolniczo-Technicznej w Olsztynie. W latach 1962–1986 pracował jako geodeta w Warszawie, Pułtusku, Kielcach i Ciechanowie. Od 1986 do 1997 był zatrudniony w Banku Gospodarki Żywnościowej w Ciechanowie.
W latach 1980–1981 działał w „Solidarności”, był organizatorem związku w Biurze Geodezji w Ciechanowie, pełnił funkcję przewodniczącego komisji zakładowej. Był wiceprzewodniczącym oddziału ciechanowskiego związku oraz jednym z przewodniczących Wojewódzkiej Komisji Porozumiewawczej. Wielokrotnie przewodził stronie solidarnościowej w negocjacjach na szczeblu wojewódzkim.
W 1989 kandydował do Sejmu z ramienia Komitetu Obywatelskiego w okręgu ciechanowskim. Uzyskał 67,03% ważnych głosów i został posłem na Sejm X kadencji. Należał do Obywatelskiego Klubu Parlamentarnego, w 1990 stał na czele wojewódzkiego sztabu wyborczego Lecha Wałęsy w Ciechanowie.
Został członkiem Porozumienia Centrum, w wyborach parlamentarnych w 1991 kandydował z listy Porozumienia Obywatelskiego Centrum w okręgu ciechanowsko-łomżyńsko-ostrołęckim, uzyskując mandat posła na Sejm I kadencji. Był przewodniczącym sejmowej Komisji Polityki Przestrzennej, Budowlanej i Mieszkaniowej, inicjatorem i organizatorem I Kongresu Mieszkaniowego, członkiem Komisji Łączności z Polakami za Granicą. Należał do Rady Ekonomicznej przy prezesie Narodowego Banku Polskiego.
W 1992 opuścił Porozumienie Centrum, stając się jednym ze współzałożycieli Ruchu dla Rzeczypospolitej Jana Olszewskiego. W maju 1994 kongres nadzwyczajny tej partii wybrał go na przewodniczącego (uchwał tego kongresu nie uznali zwolennicy wybranego wcześniej Romualda Szeremietiewa). Uczestniczył w obradach Konwentu Świętej Katarzyny, popierał kandydaturę Jana Olszewskiego w wyborach prezydenckich w 1995.
Zginął w wypadku drogowym.

</doc>
<doc id="153212" url="https://pl.wikipedia.org/wiki?curid=153212" title="Tom Marvolo Riddle">
Tom Marvolo Riddle



</doc>
<doc id="153215" url="https://pl.wikipedia.org/wiki?curid=153215" title="Podział administracyjny Walii">
Podział administracyjny Walii

Ostatnia reforma administracyjna w Walii miała miejsce 1 kwietnia 1996 roku, wtedy to Walia została podzielona na 22 jednostki administracyjne ("principal areas"), spośród których 11 nazywanych jest hrabstwami ("counties"), a kolejnych 11 hrabstwami miejskimi ("county boroughs").
Hrabstwa:
Hrabstwa miejskie:
Podział ceremonialny.
Dla celów ceremonialnych zachowany został tradycyjny podział Walii na hrabstwa ("preserved counties"). Stosowany jest m.in. w związku z uroczystościami dworskimi i przy mianowaniu Lorda Lieutenanta. Podział ten pokrywa się z podziałem administracyjnym z lat 1972-1996. 

</doc>
<doc id="153216" url="https://pl.wikipedia.org/wiki?curid=153216" title="Jerzy Joachim Retyk">
Jerzy Joachim Retyk

Georg Joachim von Lauchen, właściwie Georg Joachim Iserin, używał też nazwiska matki de Porris i jego niemieckiego tłumaczenia von Lauchen. Najbardziej znany z przybranego nazwiska Retyk (łac. Rheticus; ur. 16 lutego 1514 w Feldkirch, dzisiejsza Austria, zm. 4 grudnia 1574 w Koszycach, Węgry) – niemiecki uczony: astronom, matematyk, lekarz i kartograf; profesor i nauczyciel, twórca przyrządów nawigacyjnych i innych.
Życiorys.
Pochodzenie i nazwiska.
Lauchen to syn miejskiego lekarza i miejskiego urzędnika z Feldkirch, Georga Iserina i Włoszki, Thomasiny de Porris. Do 14 roku życia był nauczany i wychowywany przez ojca. W 1528 jego ojciec został oskarżony o czary, skazany i ścięty. W następstwie procesu o czary zakazane zostało używanie nazwiska ojca. Matka wraz z synem wróciła do nazwiska panieńskiego "de Porris", w przełożeniu na niemiecki "von Lauchen". W późniejszym okresie Georg von Lauchen przybrał też nazwisko "Retyk" – od rzymskiej prowincji Recja, w której się urodził.
Wykształcenie, działalność naukowa i spotkanie z Mikołajem Kopernikiem.
Pod wpływem swojego przyjaciela nauczyciela Achillesa Gassera, który przejął praktykę po straconym ojcu, Georg von Lauchen kontynuował naukę w łacińskiej szkole w Feldkirch, a następnie w latach 1528–1531 w Zurychu. W latach 1532–1536 studiował matematykę na Uniwersytecie w Wittenberdze. Na tymże uniwersytecie w 1537 objął katedrę matematyki niższej.
W październiku 1538 von Lauchen opuścił Wittenbergę i udał się w długą podróż naukową do Norymbergi na spotkanie z Johannesem Schönerem, aby omówić z nim ogólnie tylko znane tezy Mikołaja Kopernika. W Norymberdze von Lauchen spotkał się także z drukarzem Johannesem Petreiusem. W maju 1539 von Lauchen przybył do Fromborka, z zamiarem spotkania się z Kopernikiem i zapoznania z rękopisem jego dzieła. Przywiózł Kopernikowi w prezencie trzy duże tomy, które obejmowały pięć tytułów:
Trzy z tych pięciu tytułów zostały wydane przez Johannesa Petreiusa i stanowiły naoczny dowód, że Petreius poradzi sobie z wydaniem dzieła Kopernika. Von Lauchen przywiózł też Kopernikowi wyniki obserwacji Merkurego, które Kopernik wykorzystał do uwspółcześnienia fragmentów swojego dzieła, w części poświęconej tej planecie.
Wraz z Kopernikiem, lato 1539 spędził w Lubawie, u biskupa Tiedemanna Giesego. Von Lauchen stał się gorącym orędownikiem wydania drukiem rękopisu dzieła Kopernika. We wrześniu 1539 udał się do Gdańska, aby wydać "Narratio Prima" – krótkie przedstawienie najważniejszych tez poznanego u Kopernika rękopisu późniejszego "De revolutionibus orbium coelestium". "Narratio Prima" (pol. "Opowiadanie pierwsze") zawierało przystępny opis heliocentrycznej budowy świata, prezentując dyskusję dotyczącą „ruchów słońca”. Retyk merytorycznie przedstawił, dla których argumentów uznał system heliocentryczny za słuszny. Swoje argumenty podsumował następująco:
Zręcznym zabiegiem Jerzego Joachima von Lauchen było dodanie do "Narratio Prima" pochwały Prus. Takim działaniem von Lauchen zamierzał wpłynąć na Kopernika, aby ten zgodził się na wydanie drukiem swojego rękopisu, a jednocześnie zamierzał pozyskać patronat księcia Prus Albrechta.
W grudniu 1540 von Lauchen powrócił na chwilę do Wittenbergi, gdzie wygłosił cykl wykładów na podstawie "Tractatus de sphaeria" autorstwa Sacrobosco. Poinformował wówczas innych naukowców z tego uniwersytetu (Reinholda, Melantona) oraz Schönera o dziele Kopernika. Po ukończeniu wykładów Retyk udał się ponownie na spotkanie z Kopernikiem.
Jerzy Joachim von Lauchen opuścił Frombork w 1541, zabierając do druku w Norymberdze rękopis "De revolutionibus". W sierpniu 1541 przedstawił kopię swojej pracy nad mapą Prus księciu pruskiemu Albrechtowi, dając mu jednocześnie w darze instrument służący do pomiaru długości dnia. Von Lauchen wiedział, że książę bezskutecznie próbował ustalić, w jaki sposób obliczyć długości trwania dnia. Działaniami tymi von Lauchen chciał uzyskać przychylność i poparcie Hohezollerna. Książę poparł wydanie dzieła.
Opowiedzenie się przez Retyka po stronie heliocentryzmu spowodowało zaraz po powrocie do Wittenbergi (we wrześniu 1541) ostry konflikt z przywódcami Kościoła luterańskiego, przede wszystkim z samym Marcinem Lutrem oraz z Filipem Melanchtonem, który uznał naukę „sarmackiego filozofa” za absurd, niezgodny z tekstem Biblii. Nie chcąc dopuścić do zaognienia sytuacji, już jako dziekan wydziału humanistycznego w semestrze zimowym 1541/1542 dał wykład "Almagestu" Ptolemeusza oraz "Początków astronomii" Al-Fergana, pozornie wyrażając tym swoją aprobatę dla tradycyjnej geocentrycznej astronomii.
Udział w wydaniu "De revolutionibus".
Po powrocie do Wittenbergi został wybrany dziekanem wydziału nauk humanistycznych i zajął się sprawami wydania drukiem rękopisu Kopernika. W maju 1542 udał się do Norymbergi, gdzie zlecił wydanie książki norymberczykom (Schönerowi, Ossiandrowi i Petreiusowi). Dozorował druk "De Revolutionibus", ale zanim praca została skończona musiał on jechać do Lipska, by zacząć uczyć w październiku 1542. Dzieło zostało wydane w 1543. W latach 1542–1551 von Lauchen był profesorem wyższej matematyki na uniwersytecie w Lipsku, gdzie pozostał do 1545. W późniejszych latach często podróżował do Feldkirch, Mediolanu, Lindau (Bodensee) i Konstancji, gdzie nauczał matematyki. W 1547 zachorował, a po powrocie do zdrowia studiował medycynę w Zurychu i w 1548 wrócił do Lipska.
Skandal obyczajowy i okres późniejszy.
W roku 1550 wydał efemerydy na rok 1551 obliczone na podstawie "De Revolutionibus". W 1551 roku jego działalność naukową przerwał skandal – von Lauchen został oskarżony o stosunek homoseksualny ze studentem (kodeks karny cesarza Karola V z 1532 przewidywał za takie czyny karę śmierci na stosie). Zagrożony procesem obyczajowym zbiegł do Chemnitz, a następnie do Pragi. Podczas procesu pod nieobecność oskarżonego, sąd skazał go jedynie na relegację z uczelni na 101 lat, przy czym z uwagi na jego wysoką pozycję naukową, postanowiono nie ogłaszać publicznie wyroku. W latach 1554–1574 mieszkał w Krakowie, gdzie pracował m.in. nad dziesięciocyfrowymi tablicami trygonometrycznymi. W Krakowie Retyk zamieszkał w kamienicy Kaufmanowskiej w Rynku Głównym, gdzie intensywnie rozmyślał nad sposobem wybudowania niezbędnego do prowadzenia obserwacji i obliczeń astronomicznych obelisku. Prawdopodobnie ok. 1555 r. udało mu się wznieść obelisk o wys. 14,6 m, który został ustawiony na terenach posiadłości Bonerów w Balicach. Jako miejsce jego lokalizacji wskazuje się też niekiedy „ogród heretyków” na Wesołej. Na szczycie obelisku uczony umieścił kulę, aby dokładnie wyznaczać punkt, w którym znajduje się cień końca obelisku. Krakowski obelisk Retyka stał się centrum oryginalnego obserwatorium astronomicznego – pierwszego tego typu w Europie. Po wyjeździe uczonego z Krakowa, jego obelisk został w 1574 r. zniszczony przez studentów Akademii Krakowskiej, jako wytwór heretycki i godzący w nauki Kościoła. Pozostałości obelisku miały być widoczne jeszcze w XVII w. Podobiznę obelisku Retyk umieszczał na kartach tytułowych swoich prac matematycznych i astronomicznych. Od 1557 r. rysunek obelisku stał się godłem oficyny wydawniczej Łazarza Andrysowica. Przez ostatnie 20 lat życia utrzymywał się z prowadzenia praktyki lekarskiej. Zmarł w Koszycach w 1574.
Jerzy Joachim von Lauchen był właścicielem autografu "De revolutionibus", który po jego śmierci przejął jego uczeń i współpracownik, Walentyn Otho.
Patron.
Dla uczczenia jego pamięci jednemu z kraterów uderzeniowych na Księżyca nadano imię "Rhaeticus".
Jerzy Joachim Retyk w kulturze.
Postać Retyka i jego spotkanie z Mikołajem Kopernikiem zostało ukazane w polskim filmie historycznym z 1972 "Kopernik". Retyka zagrał w tym filmie niemiecki aktor Klaus-Peter Thiele.

</doc>
<doc id="153217" url="https://pl.wikipedia.org/wiki?curid=153217" title="Ajbak">
Ajbak

Ajbak, arab. أيبك (pełne imię: al-Malik al-Mu’izz Izz ad-Din Ajbak al-Turkmani as-Salihi; zm. 11 kwietnia 1257) – drugi sułtan z dynastii Mameluków, panujący od 31 lipca 1250 aż do śmierci.
Ajbak był jednym z najdłużej służących i najbardziej zaufanych mameluków sułtana As-Saliha Ajjuba (1238–1249). Pozostał on wierny As-Salihowi także w okresie jego uwięzienia w Al-Karaku, by potem wraz z nim przybyć do Egiptu w roku 1239. W Egipcie As-Salih nadał mu rangę emira i ustanowił go swoim oficjalnym „próbowaczem” ("kaszingir") jedzenia, by zademonstrować swoje zaufanie do niego. Ajbak wraz z innymi mamelukami z elitarnego regimentu Bahrytów wziął udział w spisku przeciwko władzy syna i następcy As-Saliha, Al-Mu’azzama Turan Szaha (1249 – 1250). Po jego zamordowaniu 2 maja 1250 Bahryci zdecydowali, że tron obejmie wdowa po As-Salihu, Szadżar ad-Durr (1250), która już wcześniej zajmowała się sprawami państwa pod nieobecność swojego męża i w okresie tuż po jego śmierci. Jako kobieta Szadżar ad-Durr nie mogła jednak sprawować funkcji naczelnego dowódcy ("atabak al-asakir"), zwyczajowo związanej z sułtanatem, stąd rozpoczęto poszukiwania mężczyzny do pełnienia tej roli. Po tym jak dwóch wysokich dostojników z dawnego otoczenia As-Saliha odmówiło (prawdopodobnie dlatego, gdyż obawiali się, że nie będą w stanie kontrolować Bahrytów) wybór padł na Ajbaka, „średniej rangi oficera” i „człowieka, który jak dotąd nie wsławił się żadnymi wielkimi osiągnięciami, wybranego być może dlatego ponieważ wydawał się wystarczająco słaby by być rządzonym przez swoich towarzyszy”.
Przysięga wierności miała być składana wspólnie Szadżar ad-Durr i Ajbakowi. Jednocześnie wdowa po sułtanie poślubiła Ajbaka, by, słowami jednego z komentatorów, uczynić go godnym jego nowej i znamienitej roli. Szadżar ad-Durr miała jednak nigdy nie dopuścić Ajbaka do siebie. W lipcu 1250 roku kurdyjski regiment Al-Kajmarijja poddał Damaszek bez walki najpotężniejszemu z nadal panujących w Syrii Ajjubidów, rządzącemu w Aleppo An-Nasirowi Jusufowi (1236–1260). W sytuacji zagrożenia przez ajjubidzkich legitymistów, skupionych wokół An-Nasira, mamelucy uznali że nie mogą dłużej pozwalać kobiecie na dzierżenie najwyższej władzy i 31 lipca 1250 roku Ajbak został ogłoszony sułtanem. Jednak już po czterech dniach abdykował, gdyż potężna frakcja Bahrytów dowodzona przez emirów Aktaja i Bajbarsa (1260–1277) doprowadziła do nominalnej restauracji dynastii Ajjubidów w osobie dziesięcioletniego prawnuka Al-Kamila (1218–1238), Al-Aszrafa Musy (1250–1254). „Formalnie Ajbak sprawował urząd atabega, lecz faktycznie rządził całym Egiptem, a nim rządziła Szadżar ad-Durr”.
W sytuacji jedynie nominalnych rządów małoletniego sułtana walka o faktyczną władzę toczyła się pomiędzy frakcjami mameluków Ajbaka i Aktaja. Jednocześnie intronizacja Al-Aszrafa Musy nie doprowadziła do przejednania syryjskich Ajjubidów i w sytuacji zagrożenia ich najazdem stronnictwa mameluków odłożyły swoje spory na później. W dniu 3 lutego 1251 roku Ajbak pokonał armię An-Nasira Jusufa pod Kurą, w pobliżu Delty Nilu, odpierając tym samym atak najeźdźców. Niedługo później kalif uznał faktyczną władzę mameluków nad Egiptem i był to koniec walki Ajjubidów o przywrócenie swojego panowania w tym kraju. Pokój pomiędzy dwiema stronami został jednak zawarty dopiero w kwietniu 1253, w wyniku mediacji kalifa Al-Mustasima (1242–1258), który dążył do pojednania zwaśnionych muzułmanów w obliczu inwazji Mongołów. Zgodnie z jego warunkami Ajbak scedował na rzecz An-Nasira wybrzeże Palestyny od Gazy do Nablusu, przy czym tereny te miały być przez Ajjubidę oddane we władanie ikta Bahrytom, którzy w międzyczasie przeszli na jego stronę, co miało osłabić ich motywację do walki o obalenie władzy Ajbaka w Egipcie. Jednocześnie Ajbak uznał władzę An-Nasira nad Syrią. Pomimo tych koncesji to mamelucy uzyskali najwięcej w wyniku tego traktatu, to jest milczące uznanie swojej władzy zarówno przez An-Nasira, jak i kalifa.
Gdy zniknęło zagrożenie ze strony Ajjubidów, rywalizacja pomiędzy frakcjami mameluków wybuchła z nową siłą. Ajbak opierał się na nowo utworzonym przez siebie regimencie Al-Mu’izzijja, oraz regimentach Salihijja (dawnych mamelukach As-Saliha, którzy nie należeli do Bahrytów) i Azizijja (mamelukach, którzy opuścili An-Nasira podczas bitwy pod Kurą). Tymczasem narastało napięcie pomiędzy Ajbakiem, a starymi regimentami Bahrijja i Dżamdarijja, wśród których dominujące wpływy posiadał Aktaj. W walce z nim Ajbaka wspierała także Szadżar ad-Durr. Ajbakowi udało się osłabić pozycję Bahrytów, doprowadzając do mianowania oficera Al-Mu’izzijja, Kutuza (1259–1260), na kluczowe stanowisko wicekróla Egiptu ("na’ib as-saltana bi-Misr"). Niedługo potem Aktaj osiągnął jednak znaczący polityczny sukces przez poślubienie ajjubidzkiej księżniczki z Hamy, co zdawało się pozwalać mu na wysuwanie pretensji do tronu. I rzeczywiście przybrał on tytuł królewski ("al-Malik") po czym zażądał, aby jego żona, jako córka Ajjubidów, miała swoją rezydencję w kairskiej cytadeli, od czasów Saladyna będącej stałą siedzibą władców Egiptu. W reakcji na te wydarzenia Ajbak uknuł plan zgładzenia Aktaja i 18 września 1254 roku został on zamordowany przez Kutuza i dwóch innych spiskowców. Wielu Bahrytów, na czele z Bajbarsem, uciekło teraz do Syrii i wstąpiło na służbę An-Nasira, podżegając go do inwazji Egiptu. Zagrożeni przez Ajbaka poczuli się teraz także mamelucy z regimentu Azizijja, którzy uknuli spisek na jego życie i sekretnie porozumieli się z An-Nasirem co do objęcia przez niego władzy w Egipcie po zamordowaniu ich dotychczasowego pana. Ajbak jednak wykrył spisek i w rezultacie większość Azizijja uciekła pod panowanie An-Nasira. Wybuch nowego konfliktu pomiędzy Ajbakiem a An-Nasirem ponownie zażegnała mediacja kalifa i gdzieś w roku 1255 lub na początku roku 1256 dwoje władców zawarło nowy traktat, oddający w ręce An-Nasira resztę Palestyny znajdującą się dotąd w rękach Ajbaka, lecz zobowiązujący go do odprawienia znajdujących się w jego służbie Bahrytów. W tej sytuacji ci ostatni zaoferowali swoje usługi innemu Ajjubidzie – panującemu na terenie Zajordania Al-Mughisowi Umarowi (1250–1263).
Po zamordowaniu Aktaja – lub być może wcześniej – Ajbak złożył z tronu Al-Aszrafa Musę, którego wygnał do Cesarstwa Nicejskiego, i sam objął sułtanat. Po tym jak pokonał swoich dawnych towarzyszy z korpusu mameluków do zdobycia pełni władzy Ajbakowi potrzebne było już tylko uwolnienie się od Szadżar ad-Durr, która przez cały ten czas kontrolowała skarb i nie dopuszczała swojego małżonka do spraw stricte państwowych, pozostawiając mu dowodzenie armią. Ajbak postanowił pójść drogą wyznaczoną przez Aktaja i zaaranżował swoje małżeństwo z córką władcy Mosulu Badr ad-Din Lulu (1232–1259). Kiedy Szadżar ad-Durr dowiedziała się o jego zamiarze zorganizowała zamach na jego życie i Ajbak zginął zamordowany w trakcie kąpieli w swoim pałacu 11 kwietnia 1257 roku. Dwa tygodnie później Szadżar ad-Durr została zamordowana przez byłą żonę Ajbaka, wspieraną przez jego mameluków Al-Mu’izzijja. W chwili śmierci Ajbaka Al-Mu’izzijja byli najpotężniejszym regimentem mameluków i to z nich wywodził się jego rzeczywisty następca, Kutuz. Jednak zanim oficjalnie objął on władzę, najpierw nominalnym sułtanem został piętnastoletni syn Ajbaka, Al-Mansur Ali (1257–1259). „Z powodu swoich burzliwych rządów Ajbak nie zdołał położyć podwalin pod nowe instytucje Mameluków, które zostały ustanowione później podczas panowania Bajbarsa (1260–1277). Jednakże głównym osiągnięciem Ajbaka była konsolidacja reżimu Mameluków w Egipcie i doprowadzenie do jego de facto uznania przez współczesny świat muzułmański”.

</doc>
<doc id="153218" url="https://pl.wikipedia.org/wiki?curid=153218" title="Almagest">
Almagest

Almagest (, ), zwany też "Mathematike Syntaxis, Mathematikes Sýntaxeos" ("Matematyczny zbiór"), "Megále Sýntaxis" ("Wielki zbiór"), "Megae syntaxis tes astronomia" ("Wielka rozprawa astronomiczna"); jeden z tłumaczy (Al-Hadżdżadż) nazwał go "Kitab al-Midżisti", stąd wziął się tytuł "Almagest" – dzieło Klaudiusza Ptolemeusza napisane ok. roku 140, zawierające kompendium ówczesnej wiedzy astronomicznej, matematyczny wykład astronomii geocentrycznej.
13 ksiąg "Almagestu".
"Almagest" jest największym zabytkiem starogreckiej wiedzy astronomicznej i kanonem wiedzy astronomicznej, aż do czasów upadku teorii geocentrycznej.
Dzieło obejmuje 13 ksiąg. Ptolemeusz bazował głównie na teoriach i ustaleniach poprzedników – przede wszystkim Hipparcha i obserwacjach astronomów babilońskich i aleksandryjskich.
Jest to pełny wykład astronomii matematycznej opartej na podstawowym założeniu, że Ziemia stanowi środek Wszechświata, a Słońce, Księżyc, planety i gwiazdy krążą wokół niej.
W poszczególnych księgach omówiona jest następująca tematyka:
Charakterystyka zawartości.
Intencją "Almagestu" jest opisanie matematycznej teorii ruchu planet na sferze niebieskiej i możliwość wykorzystania jej do precyzyjnego obliczenia położenia dowolnej planety w dowolnym momencie. Ptolemeusz użył skomplikowanego systemu deferentów, epicyklów i ekwantów, ale nie traktował ich jako rzeczywistych, lecz jako teoretyczne. Fizyczną teorię budowy świata przy użyciu wszystkich elementów opisał w innym, krótkim dziele – "Hypotyposes" ("Założenia").
W "Almageście" znajduje się krótki wykład trygonometrii płaskiej i sferycznej, a po nim następuje opis teorii ruchu Słońca, który jest wzorowany na teorii Hipparcha, oraz opis teorii ruchu Księżyca, wzbogacony przez Ptolemeusza o odkrycie nieregularności tego ruchu. Kolejne księgi zawierają katalog ponad tysiąca gwiazd stałych. Jest on rozszerzeniem niezachowanego katalogu Hipparcha. Ptolemeusz podzielił gwiazdy na sześć klas według ich jasności. Najjaśniejsze gwiazdy zostały opisane jako pierwszej wielkości, a najsłabsze widoczne okiem nieuzbrojonym – szóstej wielkości. Następne księgi zawierają szczegółowy opis rozbudowanych teorii ruchu planet oparty na wcześniejszych założeniach – również Hipparcha, wzbogacony o nowe rozwiązania – ekwant i teorię szerokości.
"Almagest" w Europie.
"Almagest" dotarł do Europy w IX wieku po uprzednim przetłumaczeniu z języka greckiego na język arabski. Przekładu z języka arabskiego na łacinę dokonał w XII wieku Gerard z Kremony. Tłumaczenie to było obarczone licznymi błędami powstałymi w procesie kilkukrotnych przekładów. W Europie Zachodniej pojawiły się także pochodzące z Bizancjum kopie "Almagestu" w oryginalnym, greckim tekście. Astronomowie z tzw. szkoły wiedeńskiej – Georg von Peurbach i Regiomontanus – podjęli próbę poprawnego przekładu. Zrealizowali jednak tylko opracowanie streszczenia "Almagestu" w "Epitoma in Almagestum Ptolemaei", wydane drukiem w 1496 w Wenecji.
W 1515 również w Wenecji ukazało się pierwsze wydanie "Almagestu" przetłumaczonego z greki na łacinę przez Gerarda z Kremony, a w 1538 wydano "Almagest" w Bazylei, w greckim oryginale, wraz z komentarzem Teona z Aleksandrii.
Mikołaj Kopernik miał w swojej bibliotece dwa egzemplarze "Almagestu": wydanie weneckie z 1515, oraz wydanie bazylejskie z 1538, które otrzymał w darze od Jerzego Joachima Retyka w 1539. Oba egzemplarze zachowały się. W czasie najazdów szwedzkich zostały zrabowane i wywiezione do Uppsali, gdzie przechowywane są w bibliotece uniwersyteckiej. Na ich kartach (a zwłaszcza na wydaniu weneckim) jest wiele odręcznych notatek (marginaliów) Kopernika.
"Almagest" nie został wydany w języku polskim – tłumaczenie na angielski jest dostępne w Bibliotece Narodowej w Warszawie.

</doc>
<doc id="153220" url="https://pl.wikipedia.org/wiki?curid=153220" title="CT">
CT



</doc>
<doc id="153221" url="https://pl.wikipedia.org/wiki?curid=153221" title="Powiat wyszkowski (1956–1975)">
Powiat wyszkowski (1956–1975)

Powiat wyszkowski – powiat w województwie warszawskim powołany dnia 1 stycznia 1956 roku, czyli 15 miesięcy po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat wyszkowski złożyły się 1 miasto i 23 gromady, które wyłączono z trzech ościennych powiatów w tymże województwie:
Z dniem 1 stycznia 1957 z powiatu węgrowskiego włączono do pow. wyszkowskiego gromadę Gwizdały.
W kolejnych latach łączono gromady w większe. W efekcie na początku lat 70. powiat dzielił się na miasto Wyszków i 12 gromad: Brańszczyk, Białebłoto-Kobyla, Chrzczanka Włościańska, Długosiodło, Kamieńczyk, Leszczydół Stary, Lubiel Nowy, Popowo Kościelne, Rząśnik, Somianka, Wola Mystkowska i Wyszków.
Po zniesieniu gromad i reaktywacji gmin z dniem 1 stycznia 1973 roku powiat wyszkowski podzielono na 1 miasto i 5 gmin:
W stosunku do obecnego obszaru powiatu wyszkowskiego, pierwszy utworzony w 1956 r. i istniejący do 1975 r. nie obejmował terenów obecnej gminy Zabrodzie.

</doc>
<doc id="153223" url="https://pl.wikipedia.org/wiki?curid=153223" title="Pal Engjëlli">
Pal Engjëlli

Pal Engjëlli (1416–1470) – przywódca albańskiego Kościoła katolickiego, arcybiskup Durrës.
Engjëlli jest autorem najstarszego zachowanego do dzisiaj zdania w języku albańskim. Zdanie to, będące formułą chrztu, brzmi: "Un'te paghesont' pr'emenit t'Atit e t'Birit e t'Spirit Senit" ("Ja ciebie chrzczę, w imię Ojca i Syna i Ducha świętego"). Formuła chrztu znajduje się w napisanym po łacinie liście pasterskim, napisanym przez Pala Engjëlli po jego wizycie w kościele Trójcy Świętej w miejscowości Mat. List jest datowany na 8 listopada 1462 r., natomiast formuła chrztu została podana jako obowiązująca podczas obrzędu, w którym uczestniczą osoby nieznające łaciny. Przypuszczalnie formuła ta miała być używana także przez Albańczyków w przypadku, gdyby trzeba było ochrzcić dziecko bez udziału kapłana.
Według niektórych źródeł Pal Engjëlli był przyjacielem, współpracownikiem i doradcą Skanderbega. Odbywał często podróże zagraniczne jako jego wysłannik, w poszukiwaniu pomocy przeciw imperium osmańskiemu.
Dokument, zawierający najstarsze zdanie w języku albańskim, przechowywany jest we florenckiej bibliotece Medicea Laurenziana. Został on odkryty w 1915 r. przez rumuńskiego badacza, Nicolae Iorgę.
"Engjëlli" znaczy po albańsku "anioł".

</doc>
<doc id="153252" url="https://pl.wikipedia.org/wiki?curid=153252" title="Gromada (podział administracyjny)">
Gromada (podział administracyjny)

Gromada – historyczna jednostka podziału administracyjnego Polski, mająca różne znaczenia w różnych okresach czasowych.
Pierwotne użycie nazwy.
Pierwotnie "gromada" była nazwą jednostki samorządu terytorialnego, rozwijającej się w XV–XVIII wieku na wsi.
Gromada jako jednostka pomocnicza gmin (1933/34–1954).
Gromady istniały w latach 1933/34–1954 jako jednostka pomocnicza gmin (a więc analogicznie do współczesnego sołectwa). Podczas międzywojnia, w celu ujednolicenia podziału administracyjnego Polski (jako następstwa zaborów) wprowadzono gminę zbiorową (składającą się z wielu miejscowości) jako podstawową jednostkę adminstracyjną kraju. Typ ten funkcjonował w województwach centralnych (byłej Kongresówki) już od reformy wiejskiej w 1867 roku, natomiast w województwach zachodnich (dawny zabór pruski), południowych (dawny zabór austriacki) i wschodnich (dawny zabór rosyjski poza Kongresówką), podstawową jednostką była gmina jednostkowa, składającą się nominalnie z jednej wsi (częściej jednak z jednej większej miejscowości i kilku mniejszych, takich jak kolonie, folwarki, zaścianki, osady młyńskie, osady fabryczne, osady kolejowe, leśniczówki, gajówki itp.). W zaborze pruskim i austriackim funkcjonowały dodatkowo obszary dworskie o oddzielnej administracji, choć często nosiły nazwy sąsiednich gmin jednostkowych. Na przełomie 1933/34 w województwach z gminami jednostkowymi wprowadzono podział na gminy zbiorowe, a dotychczasowe gminy jednostkowe w praktyce przekształcono na gromady, często łącząc je z obszarami dworskimi o tych samych nazwach. Natomiast gminy zbiorowe w województwach centralnych należało odpowiednio podzielić na gromady. Proces ten zakończono w 1934 roku; jedynie województwo śląskie zachowało podział na gminy jednostkowe do 1945 roku, kiedy to przeszło przez analogiczny proces.
W założeniach „ustawy z 23 marca 1933 o częściowej zmianie ustroju samorządu terytorialnego”, obszar każdej gminy (zbiorowej), o ile nie stanowił jednej miejscowości (gmin takich było stosunkowo mało po reformie), winien być podzielony na gromady. Gromadę mogła stanowić jedna lub kilka miejscowości. Każda nieruchomość w gminie wiejskiej należała do jednej z gromad. Gromada była podmiotem majątku, dobra gromadzkiego i innych praw majątkowych. Zmiany granic gromad, ich tworzenie i łączenie, bądź zmiany nazwy, następowały w drodze rozporządzenia wojewody, a za rozrachunki majątkowe odpowiadał właściwy wydział powiatowy. Gromada winna była współdziałać z gminą wykonywaniu zadań i zarządzaniu dochodami. Organem uchwalającym w gromadach była rada gromadzka albo zebranie gromadzkie, a organem wykonawczym był sołtys. Liczba członków rady gromadzkiej wahała się od 12 (w gromadach poniżej 500 mieszkańców) do 30 (ponad 2000 mieszkańców).
Podczas II wojny światowej, w Generalnym Gubernatorstwie okupant zachował podział gmin zbiorowych („Landgemeinden”) na gromady („Dorfgemeinden”) , które odtąd nazywano po prostu „Dörfer” („wsiami”).
W związku z reformą administacyjną kraju jesienią 1954 roku, zniesiono gminy oraz dotychczasowe gromady, zastępując je nowymi, dużo większymi gromadami, lecz także dużo mniejszymi od dotychczasowych gmin (patrz poniżej).
Gromada jako podstawowa jednostka administracyjna kraju (1954–1972).
W latach 1954–1972 gromada była najniższą (obok osiedli i miast) jednostką podziału administracyjnego Polskiej Rzeczypospolitej Ludowej. W okresie tym nie istniały więc gminy. Gromady z lat 1954–1972 były zatem dużo większe od gromad z lat 1933/34–1954 (kiedy to stanowiły one części składowe gmin), natomiast w dużej mierze były mniejsze od funkcjonujących do 1954 (i ponownie od 1973) gmin.
Utworzenie.
25 września 1954 uchwalono ustawę o reformie podziału administracyjnego wsi i powołaniu gromadzkich rad narodowych. W jej wyniku w miejsce 3001 gmin utworzono 8789 gromad. Stanowiły one mniejsze jednostki administracyjne obejmujące kilka wsi. Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972. 
Zmiany podstawowych jednostek administracyjnych PRL miały głównie cele polityczne.
Administracja.
W gromadzie działała gromadzka rada narodowa. Liczba jej członków wahała się od 9 (dla najmniej ludnych gromad) do 27 (dla najludniejszych).
Zniesienie.
1 stycznia 1973 w miejsce 4313 gromad (stan z dnia 1 stycznia 1972) utworzono 2366 znacznie większych gmin ("de facto" 2365, ponieważ planowana gmina Kuźnica Grabowska nie została utworzona). Jedynym przypadkiem powołania gminy mniejszej niż gromada było utworzenie gminy Stróże w powiecie gorlickim (3495 mieszkańców w 1973) w miejsce gromady Stróże, liczącej w 1970 roku 5779 mieszkańców.
Liczbę nowych gmin zmniejszono 2 lipca 1976 do 2129.

</doc>
<doc id="153258" url="https://pl.wikipedia.org/wiki?curid=153258" title="Heterodyna">
Heterodyna

Heterodyna, generator lokalny (gr. "hetero-" 'różny' i "dyna" 'moc') – stabilny i zazwyczaj o regulowanej częstotliwości generator drgań elektrycznych stosowany do modulacji (demodulacji) lub zmiany częstotliwości drgań w procesach tzw. heterodynowania (dudnienia/mieszania) elektrycznych przebiegów sinusoidalnych o nieznacznie różnych częstotliwościach.
Heterodyny używane są w odbiornikach zwanych superheterodynami. W odbiornikach tych, w wyniku mieszania sygnałów o różnych częstotliwościach (odbieranego i z heterodyny), uzyskuje się sygnał o częstotliwości równej sumie częstotliwości składowych jak i o różnicy częstotliwości składowych. Jeden z tych sygnałów jest wydzielany i dalej przetwarzany. Na takiej zasadzie działa zdecydowana większość obecnie produkowanych odbiorników radiowych, telewizyjnych i satelitarnych.
Heterodyny stosuje się również w falomierzach.
Heterodyny budowane są zazwyczaj jako generatory LC z obwodem reaktancyjnym; w nowoczesnych odbiornikach jako kondensatorów używa się diod pojemnościowych (warikapów) albo waraktorów. W odbiornikach z cyfrową syntezą częstotliwości heterodyna jest generatorem cyfrowym. 
Heterodyna wytwarzająca przebieg sinusoidalny o liniowo zmieniającej się częstotliwości wykorzystywana jest w analogowych analizatorach częstotliwości i harmonicznych.

</doc>
<doc id="153260" url="https://pl.wikipedia.org/wiki?curid=153260" title="Podział administracyjny Szkocji">
Podział administracyjny Szkocji

Począwszy od 1 kwietnia 1996 roku Szkocja podzielona jest na 32 jednostki administracyjne ("council areas"), z których 29 znajduje się na lądzie stałym, a 3 na wyspach:

</doc>
<doc id="153261" url="https://pl.wikipedia.org/wiki?curid=153261" title="Shirley Temple">
Shirley Temple

Shirley Temple Black, właśc. Shirley Jane Temple (ur. 23 kwietnia 1928 w Santa Monica, zm. 10 lutego 2014 w Woodside) – amerykańska aktorka filmowa, piosenkarka, tancerka, businesswoman i dyplomatka. Aktorka dziecięca o światowej sławie. Zagrała łącznie w 60 filmach, głównie w latach 30. XX wieku. American Film Institute umieścił ją na osiemnastym miejscu na liście największych aktorek wszech czasów ("The 50 Greatest American Screen Legends").
Życiorys.
Od trzeciego roku życia chodziła do szkoły tańca. W wieku 4 lat odkrył ją Charles Lamont, który był dyrektorem drugorzędnego studia Educational Pictures. Obsadził ją w serii zatytułowanej „The Baby Burlesques”. Naśladowała w nich takie gwiazdy jak np.: Marlena Dietrich. Następnie wystąpiła w kolejnej serii – „Frolics of Youth”. Potem zagrała w swoim pierwszym ważnym filmie „Stand Up and Cheer” w 1934 r. Film od razu stał się przebojem, a Shirley podpisała siedmioletni kontrakt z Fox Productions. We współpracy z wytwórnią wystąpiła w szeregu popularnych obrazów, m.in. „Mała miss Marker” (1934), „Złotowłosy brzdąc” (1935), „Mały pułkownik” (1935), „Biedna, mała dziewczynka” (1936), „Heidi” (1937), „Mała miss Broadway” (1938) i „Mała księżniczka” (1939).
W 1935 dostała Nagrodę Specjalną Akademii. Jej zarobki sięgnęły ok. 300 000 dolarów za tytuł. W filmach często bywała sierotą, odnajdującą wspaniały dom lub dzieckiem wychowywanym przez jednego rodzica, którego kojarzy z nowym partnerem. Zawsze znalazł się w nich czas na parę scenek tanecznych czy piosenek. Partnerowały jej w rolach dorosłych największe ówczesne gwiazdy, jak choćby Gary Cooper, Carole Lombard czy Victor McLaglen. Kiedy zaczęła dorastać, przeniosła się do MGM, gdzie nakręciła tylko jeden film. Następnie związała się kontraktem z Davidem O. Selznickiem i zagrała jako nastolatka w kilku jego produkcjach. Jednak żadna z nich nie odniosła większego sukcesu.
W 1945 wyszła za mąż za Johna Agara. Wystąpiła z nim w „Forcie Apaczów” w 1948. Rok później rozwiodła się z nim i poślubiła Charlesa A. Blacka. Miała dwie córki – Lindę (ur. 1948) i Lori (ur. 1954) oraz syna Charlesa (ur. 1952). W 1950 definitywnie pożegnała się z wielkim kinem i przez kilka lat poświęciła się życiu rodzinnemu. Pojawiła się jeszcze w telewizyjnej serii „Shirley Temple's Storybook” (1958–1959) i rozpoczęła karierę polityczną z ramienia Partii Republikańskiej. W 1969 r. była delegatką USA przy Zgromadzeniu Ogólnym ONZ. W 1976 w administracji prezydenta Geralda Forda otrzymała stanowisko szefa protokołu. Przez długi czas pracowała jako ambasador Stanów Zjednoczonych, pełniąc tę funkcję na placówkach w Ghanie (1974–1976) i Czechosłowacji (1989–1992).
W 1977 za całokształt twórczości otrzymała nagrodę od American Center of Films for Children. W 1988 opublikowała swoją autobiografię "Child Star". Shirley Temple zmarła w wieku 85 lat w swoim domu w Woodside, w otoczeniu rodziny i przyjaciół. Bezpośrednią przyczyną jej śmierci była przewlekła obturacyjna choroba płuc.

</doc>
<doc id="153262" url="https://pl.wikipedia.org/wiki?curid=153262" title="Ogranicznik">
Ogranicznik

Ogranicznik to obiekt (urządzenie mechaniczne, układ elektroniczny, program komputerowy itp.) automatycznie ograniczający zakres dopuszczalnych wartości pewnej wielkości fizycznej.

</doc>
<doc id="153264" url="https://pl.wikipedia.org/wiki?curid=153264" title="Nadajnik radiowy">
Nadajnik radiowy

Nadajnik radiowy – urządzenie elektroniczne służące do wytwarzania energii elektromagnetycznej wielkiej częstotliwości, przystosowanej do celów łączności za pośrednictwem fal radiowych. Nadajnik składa się z generatora drgań elektrycznych wielkiej częstotliwości, wzmacniaczy wielkiej częstotliwości, wzmacniaczy małej częstotliwości, modulatora (modulacja) oraz urządzeń pomocniczych (np. zasilacza, urządzeń rozrządczych).
W zależności od częstotliwości przebiegu nośnego oraz długości fali radiowej rozróżnia się nadajniki: długo-, średnio-, krótkofalowe i najczęściej spotykane – ultrakrótkofalowe.
W zależności od przeznaczenia rozróżnia się m.in.: nadajniki radiofoniczne, nadajniki telewizyjne, nadajniki radiokomunikacyjne, nadajniki radiolokacyjne.

</doc>
<doc id="153265" url="https://pl.wikipedia.org/wiki?curid=153265" title="Odbiornik radiowy">
Odbiornik radiowy



</doc>
<doc id="153266" url="https://pl.wikipedia.org/wiki?curid=153266" title="Tannu Tuwa">
Tannu Tuwa



</doc>
<doc id="153267" url="https://pl.wikipedia.org/wiki?curid=153267" title="Zakłócenia radiowe">
Zakłócenia radiowe

Zakłócenia radiowe – zjawiska zmieniające normalne warunki odbioru sygnału radiowego i powodujące, często trudne do wychwycenia, błędy w radionawigacji.
Do najważniejszych z nich należą:

</doc>
<doc id="153268" url="https://pl.wikipedia.org/wiki?curid=153268" title="Bioetyka">
Bioetyka

Bioetyka (, gr. "bios" „życie”, "ethos" „zachowanie”) – interdyscyplinarna dziedzina wiedzy teoretycznej i praktycznej wynikająca z refleksji nad etycznym wymiarem działań z zakresu biologii i medycyny.
Bioetycy analizują działania człowieka związane ze zdobywaniem wiedzy biologicznej i medycznej, jej zastosowaniami oraz z ingerencją człowieka w przyrodę. W badaniach bioetycznych wykorzystuje się pojęcia i metody badawcze filozofii, teologii, psychologii, prawoznawstwa, socjologii, nauk przyrodniczych i medycznych.
Główne działy bioetyki to między innymi etyka kliniczna, etyka badań naukowych, bioetyka regulacyjna, etyka relacji człowiek-inne zwierzęta, etyka środowiska naturalnego.
Historia.
Bioetyka zrodziła się jako odrębna dyscyplina naukowa w końcu lat siedemdziesiątych XX wieku w USA. Ukształtowała się pod wpływem badań Vana Rensselaera Pottera (1911–2001), profesora onkologii University of Wisconsin w Madison (USA) oraz André Hellegersa, ginekologa-położnika, współzałożyciela Center for Bioethics w Kennedy Institute w Georgetown University. Rozumienie bioetyki według Pottera koncentrowało się na problemach powodowanych przez rewolucję naukową i techniczną we współczesnym świecie oraz relacjach człowieka ze środowiskiem. W ujęciu Hellegersa zaś bioetyka zajmuje się przede wszystkim etycznymi zagadnieniami diagnostyki i leczenia oraz medycznych badań naukowych z udziałem człowieka.
Zagadnienia.
Bioetyka zajmuje się m.in. takimi zagadnieniami jak: , leczenie niepłodności (in vitro), antykoncepcja, aborcja, klonowanie, komórki macierzyste, inżynieria genetyczna, eugenika, genetycznie modyfikowana żywność, kriogenika, wykorzystanie tkanek i narządów do transplantacji, sztuczna inteligencja, eutanazja i wspomagane samobójstwo, wiwisekcja, etyka środowiskowa, , przedłużanie życia, z udziałem człowieka i badania kliniczne.

</doc>
<doc id="153269" url="https://pl.wikipedia.org/wiki?curid=153269" title="Martwa strefa radiowa">
Martwa strefa radiowa

Martwa strefa radiowa – strefa, w której niemożliwy jest odbiór sygnału radiowego (fal radiowych).
Dolną granicę tej strefy, licząc od nadajnika, określa maksymalny zasięg fali przyziemnej, a górną początek rejonu odbioru fali jonosferycznej.

</doc>
<doc id="153273" url="https://pl.wikipedia.org/wiki?curid=153273" title="Billy Fiske">
Billy Fiske

Billy Fiske, właśc. William Meade Lindsley Fiske III (ur. 4 czerwca 1911, zm. 17 sierpnia 1940) – amerykański sportowiec i lotnik, poległy w bitwie o Anglię, podczas której służył jako ochotnik w brytyjskich siłach powietrznych.
Kariera.
Urodził się 4 czerwca 1911 w Nowym Jorku w rodzinie bogatych finansistów. W 1924 rodzina Fiske przeniosła się do Paryża. Młody Billy zdradzał talent do sportów zimowych i w 1928 został członkiem reprezentacji USA na Zimowe Igrzyska Olimpijskie w St. Moritz, gdzie zdobył złoty medal w piątkach bobslejowych, jako najmłodszy amerykański złoty medalista olimpijski (16 lat). Na Zimowych Igrzyskach Olimpijskich w Lake Placid w 1932 również zdobył złoty medal. Próbował też w 1930 sił jako kierowca w wyścigu w Le Mans. Ukończył następnie studia: historię i ekonomię w Trinity Hall na Uniwersytecie Cambridge. Po studiach podjął pracę w korporacji finansowej w Anglii. W 1937 Fiske zainteresował się lotnictwem i uzyskał licencję pilota. W 1938 wygrał po raz drugi Grand National w skeletonie na słynnym Cresta Run w St. Moritz. W tym samym roku ożenił się z Rose Bingham, rozwiedzioną byłą hrabiną i w lipcu 1939 z żoną wrócił do USA.
II wojna światowa.
Po wybuchu II wojny światowej 1 września 1939, Fiske popłynął z powrotem do Wielkiej Brytanii, postanawiając wstąpić do brytyjskiego lotnictwa wojskowego. Pomimo że prawnie uniemożliwiało mu to obywatelstwo amerykańskie, wykorzystując swoje znajomości w Ministerstwie Lotnictwa 18 września 1939 został przyjęty do Royal Air Force (Królewskich Sił Powietrznych). Po przeszkoleniu, 12 kwietnia 1940 uzyskał stopień Acting Pilot Officer. Ponownie wykorzystując znajomości, uzyskał w lipcu przydział do 601. dywizjonu myśliwskiego „County of London” bazującego w Tangmere. Dopiero tam wykonał pierwsze loty na samolocie myśliwskim – Hawker Hurricane, którego opanowanie przyszło mu jednak łatwo.
20 lipca 1940 wykonał pierwszy patrol bojowy nad kanałem La Manche. Mimo rozpoczynającej się bitwy o Anglię, przez pewien czas nie dochodziło do starć z wrogiem. Dopiero 11 sierpnia Dywizjon 601 walczył z niemiecką wyprawą bombową. Fiske tego dnia odniósł swoje pierwsze prawdopodobne zwycięstwo, zgłaszając zestrzelenie myśliwca Messerschmitt Bf 110 i uszkodzenie innych samolotów. 13 sierpnia 1940, podczas wielkiego nalotu Luftwaffe o kryptonimie „Adler Tag”, Fiske zgłosił jako prawdopodobnie zestrzelony bombowiec Junkers Ju 88 i drugi jako uszkodzony.
16 sierpnia, podczas ataku na bombowce Junkers Ju 87 Stuka z pułku StG 2, samoloty 601. Dywizjonu zostały zaatakowane przez myśliwce Bf 109 eskorty z pułku JG 27. W walce myśliwiec Hurricane Fiskego, o znakach rozpoznawczych UF-H, został uszkodzony w nieustalonych bliżej okolicznościach i zapalił się, a on sam został ciężko ranny. Zdołał wylądować, lecz na skutek obrażeń zmarł 17 sierpnia 1940 w szpitalu. Został pochowany w Boxgrove Priory niedaleko Tangmere. William Fiske był pierwszym pilotem amerykańskim poległym w walkach II wojny światowej.

</doc>
<doc id="153274" url="https://pl.wikipedia.org/wiki?curid=153274" title="William Fiske">
William Fiske



</doc>
<doc id="153275" url="https://pl.wikipedia.org/wiki?curid=153275" title="Joachim Daniel Jauch">
Joachim Daniel Jauch

Joachim Daniel Jauch, właśc. Joachim Daniel von Jauch (ur. 22 marca 1688 w Güstrow, zm. 3 maja 1754 w Warszawie) – saski inżynier wojskowy i architekt, działający w Polsce.
Życiorys.
Od 1715 dyrektor królewskiego Urzędu Budowlanego w Warszawie. Od 1711 r. kapitan, uczestnik oblężenia Stralsundu podczas wojny północnej, od 1720 r. major, od 1736 pułkownik artylerii koronnej, od 1746 generał wojsk saskich i polskich.
Joachim von Jauch był projektantem wybudowanych w latach 1730–1732 w Warszawie Koszar Mirowskich. Projektował kilka budowli dla króla Augusta II Mocnego oraz warszawskie budowle sakralne. Pośredniczył przy wykupie przez króla niektórych nieruchomości. Poza pracą w Warszawie doradzał m.in. hetmanowi Janowi Klemensowi Branickiemu w pracach inżynieryjnych w pałacu w Białymstoku.
Ożenił się około 1720 roku z Evą Marią Münnich, córką późniejszego pogromcy Turków, rosyjskiego feldmarszałka Burkharda Christopha Münnicha, w latach 20. XVIII w. kolegi z warszawskiego Bauamtu, z którym przebudowywał pałac Mniszchów. Około 1730 r. otrzymał szlachectwo.
Zmarł w Warszawie, pochowano go w warszawskim kościele kapucynów.
Jedna z córek wyszła za mąż za Henryka Lelhoeffela, lekarza nadwornego Augusta III. Wnukiem Henryka Lelhoeffela i Konstancji z Jauchów był Joachim Lelewel, polski historyk.

</doc>
<doc id="153285" url="https://pl.wikipedia.org/wiki?curid=153285" title="Joachim Daniel von Jauch">
Joachim Daniel von Jauch



</doc>
<doc id="153286" url="https://pl.wikipedia.org/wiki?curid=153286" title="Lama pacos">
Lama pacos



</doc>
<doc id="153287" url="https://pl.wikipedia.org/wiki?curid=153287" title="Stwardnienie rozsiane">
Stwardnienie rozsiane

Stwardnienie rozsiane (, SM) – przewlekła, zapalna, demielinizacyjna choroba ośrodkowego układu nerwowego, w której dochodzi do wieloogniskowego uszkodzenia (demielinizacji i rozpadu aksonów) tkanki nerwowej.
Choroba ma najczęściej przebieg fazowy, z okresami zaostrzeń i remisji. Częstość jej występowania zależy od rejonu geograficznego i waha się od 2 do 150 na 100 000 ludności w zależności od kraju i konkretnej populacji. Stwardnienie rozsiane zostało po raz pierwszy opisane w 1868 roku przez Jeana-Martina Charcota. Dotyczy najczęściej osób młodych, ze szczytem występowania między 20. a 40. rokiem życia, i nieznaczną przewagą zachorowań u kobiet niż mężczyzn.
W ogólnym rozumieniu SM jest chorobą dotyczącą komórek nerwowych (neuronów), glejowych (oligodendrocyty), komórek odpornościowych mózgu (mikroglej) w której dochodzi do uszkodzenia osłonki mielinowej wokół wypustek komórek nerwowych, co powoduje niemożność prawidłowego przekazywania impulsów wzdłuż dróg nerwowych w mózgowiu i rdzeniu kręgowym. Określenie „rozsiane” odzwierciedla rozrzucenie procesu patologicznego w różne miejsca układu nerwowego, jak również odstęp zmian w czasie.
Aktualnie uważa się, iż stwardnienie rozsiane jest chorobą autoimmunologiczną, w której układ odpornościowy gospodarza zwalcza komórki własnego organizmu, w tym przypadku w tkance nerwowej. Mniej powszechny jest pogląd o neurodegeneracyjnym charakterze o niejasnym podłożu metabolicznym. Niektóre badania wskazują na zależność między występowaniem stwardnienia rozsianego a konsumpcją mleka (a konkretnie białek błony otaczającej kuleczkę tłuszczową mleka, MFGM). Rozważa się również rolę zakażeń wirusowych (np. wirusem Epsteina-Barr) oraz pewnych innych, nieznanych czynników środowiskowych. Niektórzy wskazują również na znaczenie niedoboru witaminy D przede wszystkim w dzieciństwie. Najnowsze doniesienia wskazują również, że przyczyną SM może być przewlekła mózgowo-rdzeniowa niewydolność żylna.
Stwardnienie rozsiane może powodować wiele objawów i zespołów objawów; najczęściej są to zaburzenia ruchowe, czuciowe, móżdżkowe (zaburzenia równowagi), zaburzenia widzenia, zaburzenia autonomiczne, zespoły bólowe oraz objawy psychiatryczne: zaburzenia poznawcze i zaburzenia nastroju. Częstym objawem jest również przewlekłe zmęczenie. Stwardnienie rozsiane jest jedną z najczęstszych przyczyn niepełnosprawności u osób młodych, aczkolwiek wielu pacjentów może doświadczać łagodnego przebiegu.
Stwardnienie rozsiane może przyjąć jedną z poniższych form:
Obecnie nie jest znane leczenie przyczynowe stwardnienia rozsianego, jednak znaczna liczba chorych na świecie i prowadzący do niepełnosprawności przebieg choroby sprawiają, że na świecie przeprowadza się liczne próby lecznicze z coraz to nowymi substancjami.
Historia.
Francuski neurolog Jean-Martin Charcot był pierwszym, który przedstawił stwardnienie rozsiane jako odrębną jednostkę chorobową; dokonał tego w 1868 roku. W podsumowaniu wcześniejszych doniesień naukowych i samodzielnych obserwacji klinicznych oraz patologicznych nazwał chorobę "sclerose en plaques". Trzy objawy SM znane są dziś jako triada Charcota, są to: dyzartria, ataksja i drżenie. Charcot opisał też zmiany poznawcze u pacjentów z SM, u których rozpoznał „wyraźne osłabienie pamięci” i „spowolnienie myślenia”.
Przed Charcotem opisy wielu klinicznych obserwacji choroby przedstawili McKenzie w 1840 roku, Robert Hooper, brytyjski patolog i praktykujący lekarz, Robert Carswell, brytyjski profesor patologii, i Jean Cruveilhier, francuski profesor anatomii patologicznej. Friedrich von Frerichs i Valentiner jako pierwsi określili nawroty jako cechę charakterystyczną choroby w 1849 roku. Georg Eduard Rindfleich w 1863 roku opisał ogniskową naturę zmian. Charcot cytował też starsze prace Frommanna, Ordensteina, Boucharda i Vulpiana.
W późniejszych latach odrębne postaci choroby, uważane niekiedy za odrębne jednostki chorobowe, opisywali Eugène Devic, Jozsef Balo, Paul Ferdinand Schilder, i Otto Marburg; obecnie określa się tę grupę chorób jako graniczne (borderline) postaci stwardnienia rozsianego.
Zachowało się wiele historycznych przekazów o ludziach minionych epok, którzy przypuszczalnie chorowali na stwardnienie rozsiane. Święta Ludwina z Schiedam, holenderska zakonnica, mogła być jedną z nich. Od 16 roku życia do śmierci w wieku 53 lat cierpiała od nawrotów bólu, miała słabość kończyn dolnych i słabnący wzrok – objawy typowe dla SM. Około sto lat więcej liczy historia z Islandii o młodej kobiecie imieniem Halla, która nagle straciła wzrok i zdolność mowy, ale po siedmiu dniach modlitw do świętych odzyskała je. Książę August Fryderyk d’Este, nieuznany wnuk króla Jerzego III niemal na pewno chorował na SM. D’Este pozostawił szczegółowe wspomnienia dokumentujące 22 lata jego choroby. Pisanie pamiętnika rozpoczął w 1822, a ostatni wpis pochodzi z 1846. Pierwsze objawy choroby księcia pojawiły się, gdy miał 28 lat: była to przejściowa utrata wzroku po tym, jak uczestniczył w pogrzebie przyjaciela. W przebiegu choroby pojawiły się u niego słabość nóg, niezdarność rąk, drętwienie, zawroty głowy, zaburzenia funkcji pęcherza moczowego i impotencja. W 1844 roku zmuszony był zacząć korzystać z wózka. Pomimo choroby, jego podejście do życia pozostało optymistyczne.
Innym wczesnym przekazem o SM jest pamiętnik W. N. P. Barbelliona, opublikowany w 1919 jako "The Journal of a Disappointed Man".
Objawy i przebieg.
Stwardnienie rozsiane może wywoływać całą gamę objawów, włączając w to zaburzenia czuciowe (niedoczulica, przeczulica, parestezje), osłabienie siły mięśniowej, kurcze mięśniowe, trudności w poruszaniu się, w koordynacji ruchowej i utrzymaniu równowagi. Mogą pojawić się również: problemy z mową (tzw. mowa skandowana przy uszkodzeniach móżdżku), połykaniem (dysfagia), widzeniem (np. spadek ostrości wzroku, oczopląs, widzenie podwójne), nasilone zmęczenie, ostre lub przewlekłe zespoły bólowe. Objawy porażenia międzyjądrowego, zwłaszcza u młodego pacjenta i porażenia obustronnego, powinny budzić podejrzenie SM. Częste są również zaburzenia poznawcze różnego stopnia oraz objawy depresji lub labilnego afektu. Ponadto często dochodzi do zaburzeń zwieraczy takich jak nietrzymanie moczu, nagłe parcie na mocz, zatrzymanie moczu, zaparcia. Pacjenci skarżą się również na uczucie „przebiegania prądu” wzdłuż kręgosłupa (tzw. objaw Lhermitte’a), choć nie jest to objaw patognomoniczny dla SM. Ból neuropatyczny jest najczęstszym rodzajem bólu w SM przynoszącym cierpienie i trudnym w leczeniu. Jest opisywany jako stały, uciążliwy, piekący lub jako intensywne mrowienie. Najczęściej występuje w kończynach dolnych. Parestezje mają postać mrowienia, ciarek, piekących bólów, uczucia ucisku, oraz powierzchni skóry o podwyższonej wrażliwości. Bóle związane z parestezjami mogą być gniotące, kłujące, pulsujące, opinające i mogą wywoływać uczucie zdrętwienia.
Głównym narzędziem oceny nasilenia objawów i niepełnosprawności, szeroko stosowaną także w badaniach naukowych, jest skala EDSS, czyli rozszerzona skala stanu niepełnosprawności (ang. Expanded Disability Status Scale).
Początkowe objawy są zazwyczaj przemijające, łagodne i samoograniczające się. Z tego też względu mogą nie powodować niepokoju i nie zmuszają do wizyty u lekarza. Często natomiast są ujawniane podczas dokładnego wywiadu retrospektywnie. Do tych objawów należą:
Do nieco rzadszych objawów można zaliczyć afazję lub MS zaburzenia psychiczne. 15% pacjentów przejawia kilka objawów, gdy po raz pierwszy poszukują pomocy lekarskiej. Zapalenie nerwu wzrokowego lub miejscowe osłabienie siły nóg może prowadzić do upadków i innych poważnych wypadków. W niektórych przypadkach pierwsze objawy są poprzedzone ogólnoustrojową infekcją, urazem lub nasilonym wysiłkiem fizycznym.
Charakterystyczne dla SM są rzuty choroby. Rzutem nazywa się wystąpienie nowego objawu lub nasilenie już istniejącego, trwające 24 godzin i więcej i powodujące pogorszenie stanu chorego o 1 i więcej pkt w skali EDSS.
Pęcherz moczowy.
Problemy z pęcherzem moczowym występują u 70-80 procent pacjentów z SM, co ma duże znaczenie zarówno dla zwyczajów higienicznych, jak i aktywności społecznej. Są one najczęściej związane z wysokim stopniem niepełnosprawności oraz objawami piramidowymi w kończynach dolnych.
Diagnostyka.
Stwardnienie rozsiane trudno jest rozpoznać na jego wczesnym etapie. W rzeczywistości pewna kliniczna diagnoza SM może być postawiona po wystąpieniu dwóch rzutów choroby lub po wykazaniu w badaniu obrazowym rozsiania zmian w czasie (tzn. wykazanie nowych zmian w MRI po okresie nie krótszym niż 30 dni). Do celów klinicznych i naukowych stosuje się tzw. kryteria McDonalda, opracowane w tym celu w roku 2001.
W przeszłości używane były różne kryteria rozpoznawania SM, jak np. kryteria Schumachera lub Posera. Obecnie obowiązującymi są kryteria McDonalda, będące stanowiskiem międzynarodowego panelu ekspertów w dziedzinie stwardnienia rozsianego. Oparte są one na danych klinicznych, wynikach badań dodatkowych tj. MRI głowy, potencjałów wywołanych i badaniu płynu mózgowo-rdzeniowego. Obecnie eksperci posługują się również tzw. Rewizją z 2005 kryteriów McDonalda.
Kolejnymi testami pomocnymi w diagnostyce SM mogą być testy w kierunku obecności przeciwciał przeciw białkom mieliny takim jak: glikoproteina mieliny oligodendrocytów (MOG) lub zasadowe białko mieliny (MBP – "myelin basic"), aczkolwiek ich przydatność kliniczna nie została do końca potwierdzona. Koherencyjna tomografia optyczna siatkówki oka jest także w trakcie badań, głównie jako narzędzie do mierzenia odpowiedzi na leczenie i stopnia degeneracji aksonalnej.
Diagnostyka różnicowa.
Objawy SM mogą być podobne do objawów wielu innych schorzeń układu nerwowego z kręgu demielinizacyjnych, takich jak: choroba Devica, choroba Schildera, stwardnienie koncentryczne Baló, choroba Marburga. Wśród innych chorób neurologicznych, które przebiegiem mogą przypominać SM należą również: udar mózgu, ostre rozsiane zapalenie mózgu i rdzenia, infekcje ośrodkowego układu nerwowego (np. choroba z Lyme, gruźlica, bruceloza),
guzy mózgu oraz inne choroby autoimmunologiczne jak np. toczeń układowy trzewny czy choroba Behçeta. Stwardnienie rozsiane należy również różnicować z chorobami takimi jak pierwotny zespół antyfosfolipidowy, neurosarkoidoza, zespół Arnolda-Chiariego, rodzinne porażenie kurczowe, chłoniaki, leukodystrofie o późnym początku, zapalenie naczyń mózgowych, naczyniaki jamiste i malformacje tętniczo-żylne. Czasami konieczne są dodatkowe badania celem wykluczenia powyższych schorzeń o podobnym przebiegu.
Przebieg choroby.
Przebieg choroby jest trudny do ustalenia na początku choroby. Możliwe jest zatrzymanie się procesu chorobowego, jak również dalszy powolny postęp schorzenia. Opisano kilka wzorców przebiegu choroby, a oparte są one na podstawie dotychczasowego jej przebiegu. Rozróżnienie to jest ważne nie tylko ze względu na diagnozę, ale także z uwagi na sposób leczenia i ocenę możliwości odpowiedzi leczniczej. W 1996 roku Narodowe Stowarzyszenie Stwardnienia Rozsianego w USA wyróżniło następujące postacie przebiegu SM.
Postępująco-nawracająca.
Niemniej jednak najwcześniejszą kliniczną manifestacją postaci rzutowo-remisyjnej SM jest "klinicznie izolowany zespół" (CIS, od "clinically isolated syndrome"). W klinicznie izolowanym zespole dochodzi do podostrego przebiegu wskazującego na demielinizację, lecz kryteria rozpoznania SM u pacjenta nie są spełnione. W kilku badaniach wykazano, że leczenie interferonami w czasie początkowego przebiegu choroby może zmniejszyć ryzyko rozwinięcia się klinicznego SM. Przypadki podejrzewane o SM w czasie przed wystąpieniem klinicznie izolowanego zespołu są czasami określane jako możliwe przedkliniczne przypadki SM.
Podobne choroby.
Opisywanych jest kilka innych postaci stwardnienia rozsianego jednak większość badaczy przedmiotu ma wątpliwości czy są to różne klinicznie prezentacje stwardnienia rozsianego, czy też raczej różne jednostki chorobowe o podobnym demielinizacyjnym charakterze. Wśród schorzeń tych znajdują się:
Czynniki wyzwalające rzuty choroby.
Rzuty w SM są często nieprzewidywalne i mogą się pojawić bez jakichkolwiek wcześniejszych czynników inicjujących. Jednak czasami czynnikiem spustowym ("triggerem") może być pora roku (częściej wiosną i latem, co wiąże się z niekorzystnym wpływem wyższej temperatury otoczenia), jak również infekcje wirusowe, głównie górnych dróg oddechowych: przeziębienia, grypa, nieżyt żołądkowo-jelitowy.
Wśród innych stanów mogących zapoczątkować rzut wymienia się również stres emocjonalny i fizyczny (ciężka, wyczerpująca praca, brak odpoczynku), jak również jakakolwiek poważniejsza choroba ogólnoustrojowa. Ze statystycznego punktu widzenia nie ma pewnych dowodów, iż uraz fizyczny lub zabieg operacyjny wyzwalają ostry rzut SM. Ludzie chorujący na SM mogą jak najbardziej uczestniczyć we wszystkich zajęciach sportowych i aktywności fizycznej w zakresie na jaki pozwala im sprawność ruchowa, aczkolwiek nie powinny to być forsowne ćwiczenia fizyczne ani sport wyczynowy (np. maraton), ponieważ ciepło może nasilać objawy. Chorzy często unikają korzystania z sauny, a nawet gorących pryszniców (fenomen ten jest znany jako objaw Uhthoffa, jednak podwyższona temperatura nie tak często powoduje rzut choroby).
Ciąża sama w sobie nie jest stanem wyzwalającym lub zapoczątkowującym chorobę. W czasie ciąży dochodzi do zwiększonej tolerancji immunologicznej organizmu, stąd odpowiedź zapalna jest z reguły słabsza (wynika to z konieczności zahamowania ewentualnego ataku układu odpornościowego na tkankowo obcy organizm płodu). Dlatego ostatni trymestr ciąży jest nawet uważany za chroniący przed rzutem. Do zaostrzeń dochodzi jednak często w okresie połogu, kiedy ryzyko to wzrasta 20–40%. Ciąża nie wpływa również na długoterminową sprawność. Dzieci matek chorych na SM nie wykazują zwiększonego ryzyka wad wrodzonych ani innych komplikacji okołoporodowych.
Zbadano wiele innych potencjalnych czynników pod kątem wywoływania nowych rzutów. Jak się okazuje szczepienia przeciw grypie są bezpieczne dla chorych, a nawet wskazane w celu profilaktyki zachorowań na grypę (spada ryzyko rzutu związanego z infekcją wirusową). Nie ma również dowodów na szkodliwość szczepienia przeciwko WZW B, ospie wietrznej, tężcowi czy gruźlicy.
Patofizjologia.
Chociaż dużo wiadomo na temat mechanizmów uszkodzeń zachodzących w stwardnieniu rozsianym, to przyczyny występowania stwardnienia rozsianego nie są znane. W chorobie tej dochodzi do degeneracji mieliny (substancji tłuszczowej pokrywającej aksony komórek nerwowych). Według ściśle immunologicznej teorii tłumaczącej patogenezę SM w inicjacji procesu zapalnego główną rolę odgrywają komórki T. U chorych regulatorowe limfocyty T posiadają kilkukrotnie mniejszą zdolność hamowania podziałów innych limfocytów.
Limfocyty rozpoznają mielinę jako obcą substancję i kierują przeciwko niej swoją odpowiedź. Zainicjowany proces zapalny angażuje także inne komórki układu odpornościowego, jak również cytokiny i przeciwciała. Zostaje naruszona bariera krew-mózg, co z kolei sprzyja takim uszkadzającym procesom, jak obrzęk, aktywacja makrofagów, i silniejsza aktywacja cytokin i enzymów niszczących tkanki, jak metaloproteinazy. Niedobór kwasu moczowego być może ma w tym swój udział.
Wiadomo, że we wczesnych okresach choroby zachodzi proces remielinizacji, jednak oligodendrocyty, które pierwotnie tworzą osłonkę mielinową, nie są w stanie całkowicie odbudować zniszczeń. Nowo utworzona osłonka mielinowa jest cieńsza i często nie pełni funkcji tak dobrze, jak wcześniej. Kolejne rzuty choroby doprowadzają do coraz mniejszej skuteczności remielinizacji, aż w jej miejscu (wokół aksonu) nie powstanie rodzaj blizny, tzw. blaszka lub plaka, do czego dochodzi w jednym z czterech typowych wzorców. Ośrodkowy układ nerwowy teoretycznie powinien dysponować komórkami pnia o zdolności przekształcenia się w oligodendrocyty, ale sądzi się, że nieznany czynnik nie dopuszcza tych komórek w zajęte obszary mózgu.
Zmiany w SM charakteryzują się predylekcją do pewnych obszarów mózgowia, którymi są:
Sam akson również może ulec zniszczeniu. Często mózg ma zdolność kompensacji zaistniałych ubytków funkcji; określa się to jako neuroplastyczność. Objawy SM rozwijają się jako wyraz kumulacji licznych uszkodzeń w mózgowiu i rdzeniu kręgowym. Ich zmienna liczba i lokalizacja to powód, dla którego poszczególni chorzy prezentują tak odmienne nasilenie objawów.
Etiologia.
Zidentyfikowano wiele czynników ryzyka dla SM, ale nie udało się znaleźć jednej bezpośredniej przyczyny choroby. Przypuszczalnie SM rozwija się jako wynik współdziałania czynników środowiskowych i predyspozycji genetycznych. Różne teorie próbują wyjaśnić, na podstawie uzyskanej wiedzy na temat schorzenia, w jaki sposób dochodzi do rozwoju choroby. Najpopularniejsza jest teoria autoimmunologiczna; wiele hipotez przyczyn SM upatruje w nieadekwatnej odpowiedzi układu odpornościowego organizmu na jeden lub wiele działających czynników środowiskowych. Wciąż proponowane są alternatywne teorie, jako że obecnie stosowane terapie oparte na immunomodulacji i immunosupresji są zbyt mało skuteczne, by można było uznać mechanizm autoimmunologiczny za wystarczający.
Czynniki środowiskowe.
Najpopularniejsze hipotezy to te o udziale infekcji wirusowej lub reaktywacji utajonego zakażenia retrowirusowego, które miałyby zainicjować późniejszą odpowiedź układu odpornościowego. Na poziomie molekularnym istniałoby podobieństwo między antygenem wirusa a własnym antygenem komórek ośrodkowego układu nerwowego, co wyjaśniałoby skierowanie odpowiedzi układu odpornościowego przeciwko własnym komórkom.
Ponieważ SM występuje częściej u ludzi żyjących dalej od strefy równikowej, postulowano udział obniżonej ekspozycji na światło słoneczne w patogenezie SM, np. za sprawą obniżonej syntezy witaminy D3. Teorię tę wspierają niedawne odkrycia, wskazujące, że witamina D jest istotnym regulatorem układu odpornościowego. Duże badanie przeprowadzone w 2006 roku przez Harvard School of Public Health wykazało większe ryzyko zachorowania przy niskim poziomie witaminy D tylko wśród białoskórych, a nie czarnoskórych. Badanie z 2007 roku wykazało, że przy braku predyspozycji genetycznych ekspozycja na światło słoneczne w dzieciństwie zmniejsza ryzyko zachorowania na SM.
Ponieważ SM jest częstsza u jedynaków, inna hipoteza mówi, że zmniejszona ekspozycja na antygeny czynników zakaźnych w dzieciństwie ma związek z późniejszą predyspozycją do nieadekwatnej odpowiedzi immunologicznej, mającej miejsce w SM. Wyjaśniać mogłaby to dysproporcja między limfocytami Th1 zwalczającymi infekcje a limfocytami Th2, bardziej aktywnymi w alergiach i mającymi większy udział w autoagresji.
Inne teorie przedstawiają SM jako wyraz odpowiedzi immunologicznej na przewlekłe zakażenie. Współistnienie SM z infekcją wirusem Epsteina-Barr sugeruje udział EBV w patogenezie SM przynajmniej u części pacjentów. Nadal spotyka się teorie, że SM może się rozwinąć pod wpływem przewlekłej infekcji krętkami, którą to hipotezę wspiera badania na małych grupach pacjentów, u których z płynu mózgowo-rdzeniowego izolowano postaci przetrwalnikowe bakterii. Z hodowli tych przetrwalników uzyskano krętki. Inną bakterią, której udział w patogenezie SM wysuwano, jest "Chlamydophila pneumoniae"; DNA tej bakterii izolowano wielokrotnie z płynu mózgowo-rdzeniowego pacjentów z SM, a w jednym badaniu udowodniono, że prążki oligoklonalne u 14 z 17 przebadanych pacjentów w istocie składały się z przeciwciał skierowanych przeciwko antygenom "Chlamydophila".
Silny stres też może być czynnikiem ryzyka SM. Badanie przeprowadzone w Danii wykazało, że rodzice którzy przeżyli nagłą śmierć dziecka mieli 50% większe ryzyko zachorowania na SM. Palenie tytoniu może być niezależnym czynnikiem ryzyka stwardnienia rozsianego.
Czynniki genetyczne.
SM nie jest uważane za chorobę dziedziczną. Gromadzone są jednak dowody na udział czynników genetycznych w predyspozycji do zachorowania na tę chorobę.
W niektórych populacjach (Romowie, Inuici, Bantu) zachorowania na SM występują rzadko. Zapadalność na SM u Indian i Azjatów również jest niska.
Szacunkowa częstość SM w populacji wynosi mniej niż 0,1%. Jeżeli w rodzinie choruje jedna osoba, jej krewni pierwszego stopnia są obarczeni 1–3% ryzykiem zachorowania.
U bliźniąt jednojajowych prawdopodobieństwo wystąpienia SM u drugiego z bliźniąt jeśli pierwsze choruje wynosi około 30%, u bliźniąt dwujajowych prawdopodobieństwo zachorowania obojga jest bliższe temu występującemu u dwójki niebliźniaczego rodzeństwa i wynosi około 4%. Fakt niestuprocentowego występowania choroby u bliźniąt jednojajowych sugeruje, że czynniki genetyczne mają ograniczone znaczenie w predyspozycji do choroby. Należy brać pod uwagę, że mogą tu odgrywać rolę czynniki środowiskowe, wspólne dla wychowujących się razem bliźniąt, a także że możliwy jest bezobjawowy przebieg choroby przez dłuższy okres życia.
Geny wrażliwości i oporności (z ang. "multiple sclerosis suscebility genes") – kolejne doniesienia, iż w rozwój SM zaangażowanych jest więcej niż jeden gen pochodzą z badań u rodzin, w których więcej niż jeden członek chorował na SM. W wielu badaniach wykazano, iż pacjenci z SM dziedziczą pewne regiony genów częściej niż ogólna populacja. Szczególnym zainteresowaniem badaczy cieszy się region chromosomu 6, w którym znajdują się geny głównego układu zgodności tkankowej (HLA). Kodowane tam białka są istotnymi dla funkcjonowania układu odpornościowego.
Uważa się, że być może pewien zestaw HLA może mieć działanie selekcjonujące do 15 roku życia – tzn. może uwrażliwiać lub uodparniać organizm przed określonymi zakażeniami wirusowymi, bowiem układ HLA może odpowiadać za obecność receptorów i przeciwciał przeciw antygenom wirusowym. Poza tymi białkami w regionie tym są kodowane także inne proteiny niezwiązane z układem odpornościowym.
Antygeny HLA u pacjentów z SM różnią się u chorych. Badania w północnej Europie i Ameryce wykazały istnienie trzech antygenów HLA częstszych w SM niż w populacji ogólnej. Badania w USA dowiodły także, że często u chorych stwierdza się więcej niż jeden z tych trzech antygenów HLA. Istnieją przesłanki ku temu, by przypuszczać, że układ HLA koreluje z przebiegiem choroby.
Duże badanie na 334 923 polimorfizmach pojedynczego nukleotydu (SNP) u 931 rodzin wykazało, że poza HLA-DRA są dwa geny, których SNP mogą predysponować do SM. Są to geny "IL2RA" (kodującego podjednostkę receptora IL-2) i "IL7RA" (podjednostki receptora IL-7). Mutacje w tych genach już wcześniej powiązano z cukrzycą typu 1 i innymi chorobami autoimmunologicznymi; potwierdzałoby to autoimmunologiczny charakter SM.
Badania nad rodzinnymi przypadkami SM i badania porównujące ekspresję genów u ludzi z SM i u myszy z EAE ("experimental autoimmune encephalitis)" sugerują, że inne locus związane z predyspozycją do SM znajduje się na chromosomie 5. Inne "loci" na chromosomach 2, 3, 7, 11, 17, 19 i X zostały wskazane jako potencjalne loci genów biorących udział w patogenezie schorzenia.
Badania te umacniają teorię o wieloczynnikowej etiologii SM. Rozwój choroby wydaje się zależeć od interakcji szeregu genów, z których każdy osobno ma raczej niewielki wpływ na rozwój SM. Dalsze badania są konieczne, by określić jakie geny znajdują się we wskazanych loci, jaka jest ich funkcja, i w jaki sposób zależności tych genów i czynników środowiskowych prowadzą do rozwoju choroby.
Uznane metody leczenia.
Nie ma leku, który pozwoliłby na całkowite zatrzymanie postępu choroby i wyleczenie, jednak dostępnych jest wiele metod leczniczych, które mogą być pomocne. Terapie są zróżnicowane w zależności od typu choroby i występujących objawów. Leczenie pozwala odzyskać funkcje utracone w wyniku rzutu choroby oraz zwolnić rozwój choroby.
Poniższe terapie modyfikujące przebieg choroby zostały zatwierdzone przez zajmujące się tym organizacje, takie jak amerykańska FDA, europejska EMA czy japońska PMDA.
Rzuty postaci rzutowo-remisyjnej też mogą być leczone. Pacjenci zazwyczaj otrzymują duże dawki kortykosteroidów dożylnie, takich jak metyloprednizolon, lub są poddawani plazmaferezie, co pozwala skrócić czas trwania rzutu choroby i ograniczyć następstwa.
Leczenie objawowe w SM obejmuje zwalczanie skutków ubocznych terapii oraz objawów składających się na obraz kliniczny: spastyczności, zaburzeń zwieraczy, niedowładów, niezborności, drżenia, zawrotów głowy, dysfunkcji seksualnej, zespołu zmęczenia, parestezji, bólu przewlekłego i innych.
Stosowane są też tzw. zabiegi CCSVI (udrożnienie żył szyjnych, bądź poprawienie działania zastawek w żyłach szyjnych). Zabieg jest stosunkowo drogi, nie leczy SM, daje jednak u większości pacjentów skokową poprawę jakości życia.
Rokowanie.
Rokowanie u osób ze stwardnieniem rozsianym zależy od podtypu choroby, a także płci, rasy, wieku, początkowych objawów oraz stopnia niepełnosprawności jaki dana osoba doświadcza. Oczekiwana długość życia osób ze stwardnieniem rozsianym jest już prawie taka sama, jak osób bez tej choroby. Jest to spowodowane głównie poprawieniem metod ograniczania niepełnosprawności, takimi jak fizjoterapia, terapia zajęciowa i logoterapia, w połączeniu z przynoszącym lepsze efekty leczeniem powikłań niepełnosprawności, takich jak zapalenie płuc i infekcje układu moczowego. Pomimo tego, połowa przyczyn śmierci u osób z SM jest bezpośrednio powiązana ze skutkami choroby, a dalsze 15% wynika z samobójstwa.
Obecnie nie ma klinicznie dostępnych badań laboratoryjnych, które mogłyby przewidzieć rokowanie lub odpowiedź na leczenie. Jednakże zaproponowano kilka obiecujących sposobów podejścia do tej kwestii. Jednym z nich jest oznaczenie dwóch przeciwciał przeciwko glikoproteinie mieliny oligodendrocytów i przeciwciała przeciwko zasadowemu białku mieliny, a także oznaczenie TRAIL (ligandu wywołującego apoptozę, związanego z TNF).
Epidemiologia.
Stwardnienie rozsiane występuje na całym świecie, ale z różną częstością. W północnej Europie, kontynentalnej części Ameryki Północnej i Australazji około 1 na 1000 mieszkańców choruje na SM, podczas gdy na półwyspie arabskim, w Azji i kontynentalnej części Ameryki Południowej chorobowość jest znacznie niższa. W Afryce Subsaharyjskiej stwardnienie rozsiane występuje niezwykle rzadko. Zachorowania na stwardnienie rozsiane są rzadsze wśród ludzi mieszkających bliżej równika (z pewnymi wyjątkami). Na półkuli północnej istnieje wzrastający gradient z południa na północ, a na półkuli południowej wzrastający gradient z północy na południe. Czynniki, które rozważa się jako prawdopodobnie mające znaczenie dla tych regionalnych różnic to klimat, dieta, geomagnetyzm, toksyny, ekspozycja na promieniowanie słoneczne, czynniki genetyczne i zakaźne. Czynniki środowiskowe mogą mieć istotne znaczenie dla zachorowań na stwardnienie rozsiane w późniejszym wieku. Jeśli migracja zajdzie po 15–20 roku życia z rejonu częstszego występowania SM do rejonu o rzadszym występowaniu SM, to osoby takie nabywają podatność na zachorowanie typową dla swojego nowego miejsca zamieszkania. Jeśli migracja jest z regionu o rzadszym występowaniu SM to migranci zachowują podatność na SM, ale nie ich dzieci, które przejmują podatność na zachorowanie na stwardnienie rozsiane typową dla nowego regionu.
Stwardnienie rozsiane występuje głównie wśród rasy białej. Chorobowość jest dwudziestokrotnie niższa wśród kanadyjskich Inuitów niż innych Kanadyjczyków żyjących w tym samym regionie. Rzadko występuje także wśród natywnych plemion Ameryki Północnej, australijskich Aborygenów i Maorysów z Nowej Zelandii. Wydaje się, że Szkocja ma najwyższy wskaźnik zachorowań na stwardnienie rozsiane. Przyczyny takiego stanu nie są znane. Te przykłady pokazują, że zarówno podłoże genetyczne, jak i styl życia oraz czynniki kulturowe odgrywają istotne znaczenie w zachorowaniach na stwardnienie rozsiane.
Podobnie jak to zaobserwowano w przypadku wielu chorób autoimmunologicznych, stwardnienie rozsiane występuje częściej wśród kobiet niż mężczyzn, ze średnim stosunkiem odpowiednio 2:1. U dzieci (które rzadko chorują na stwardnienie rozsiane) stosunek zachorowań może osiągać wartość nawet 3:1. Po 50. roku życia stwardnienie rozsiane występuje równie często u kobiet, jak i mężczyzn. Początek objawów przypada najczęściej na 15–40 rok życia; zachorowania rzadko zaczynają się przed 15. i po 60. roku życia.
4% rodzeństwa osób chorych na stwardnienie rozsiane również zachoruje na tę chorobę. Prawie połowa bliźniąt jednojajowych zachoruje na stwardnienie rozsiane i tylko 5% bliźniąt dwujajowych, jeśli drugie z bliźniąt jest chore. Gdy jedno z rodziców jest chore, to każde dziecko jest obciążone ryzykiem zachorowania tylko 2,5%. Są to przykłady potwierdzające znaczenie czynników genetycznych w rozwoju choroby.
Postępy w badaniach nad powiązanymi chorobami pokazały, że w pewnych przypadkach rozpoznanie stwardnienia rozsianego nie było poprawne. W rzeczywistości, wszystkie badania wykonane przed 2004 mogą być obarczone błędem nieodróżnienia zespołu Devica od stwardnienia rozsianego. Błąd może być istotny na pewnych obszarach. Uważa się, że może wynosić 30% w Japonii.
Stwardnienie rozsiane w kulturze.
Niemiecki film propagandowy "Oskarżam" (1941) Wolfganga Liebeneinera opowiadał o chorym na stwardnienie rozsiane, który chce, aby go zabito ponieważ sam nie jest w stanie tego dokonać.
W filmie "Duet for One" Julie Andrews gra wiolonczelistkę, której kariera zostaje zniszczona przez chorobę.
W amerykańskim serialu telewizyjnym "The West Wing" fikcyjna postać prezydenta USA, Josiah Bartlet, choruje na rzutowo-remisyjną postać choroby.
Calista z filmu "DreamLand" z 2006 roku choruje na SM.
Angielska wiolonczelistka Jacqueline du Pré zmarła na SM w 1987 w wieku 42 lat. Po długiej walce z chorobą straciła zdolność gry na instrumencie z powodu pogorszenia słuchu, koordynacji rąk i czucia w palcach. Jej przypadek przedstawiał film biograficzny z 1998 roku, "Hilary and Jackie". Wspomniana sztuka "Duet for One" również była zainspirowana życiem du Pré.

</doc>
<doc id="153292" url="https://pl.wikipedia.org/wiki?curid=153292" title="Iced Earth">
Iced Earth

Iced Earth – amerykański zespół powermetalowy założony w Tampie na Florydzie w 1984 roku. Jego liderem jest Jon Schaffer. Zespół łączy style heavy metalu, metalu progresywnego, opery i speed metalu z power metalem. Teksty Iced Earth dotyczą szerokiego zakresu moralności, egzystencji, przemiany, a także religii, filozofii czy fantastyki. Dodatkowo album "The Glorious Burden" zawierał utwory mówiące o historii, przeżyciach i odczuciach bohaterów historycznych, oraz o wydarzeniach, które wpłynęły na świat i ludzi.

</doc>
<doc id="153294" url="https://pl.wikipedia.org/wiki?curid=153294" title="Oranienburg">
Oranienburg

Oranienburg – miasto w Niemczech w kraju związkowym Brandenburgia, siedziba powiatu Oberhavel. Leży ok. 35 km na północ od centrum Berlina, dziś część berlińskiej aglomeracji. Według danych z 31 grudnia 2008 r. miasto zamieszkiwało 41 577 osób.
Historia.
Pierwotną niemiecką nazwą miejscowości było "Bötzow". W latach 1373–1415 wraz z Marchią Brandenburską Bötzow znajdował się pod panowaniem Królestwa Czech. Od 1701 część Królestwa Prus. W XVIII w. na fali holenderskiej kolonizacji tych obszarów osadnicy nazwali miejscowość na cześć małżonki „Wielkiego Elektora” Luizy Orańskiej Oranienburgiem. Od 1871 w granicach zjednoczonych Niemiec.
W czasach III Rzeszy i II wojny światowej siedziba wielu instytucji SS. W Oranienburgu istniał jeden z pierwszych niemieckich obozów koncentracyjnych – Oranienburg (KL). Od nazwy stacji kolejowej w Sachsenhausen (obecnie dzielnica Oranienburga), na której wysadzano więźniów tak, aby nie szli przez miasto – pochodzi nazwa obozu Sachsenhausen (KL).
W latach 1949–1990 część NRD.
Gospodarka.
W mieście rozwinął się przemysł chemiczny, metalowy oraz spożywczy.
Transport.
W mieście znajduje się stacja kolejowa.
Zabytki.
Niektóre obiekty zabytkowe na terenie Oranienburga:
Współpraca.
Miejscowości partnerskie:

</doc>
<doc id="153295" url="https://pl.wikipedia.org/wiki?curid=153295" title="Oranienburg (KL)">
Oranienburg (KL)

Konzentrationslager Oranienburg ("KZ Oranienburg") – niemiecki nazistowski obóz koncentracyjny założony w marcu 1933, w miejscowości Oranienburg; około 30 km na północ od Berlina. Funkcjonował do lipca 1935.
Historia.
Obóz został założony przez SA już w marcu 1933 roku w centrum miasteczka Oranienburg, w nieużywanych browarach. W ciągu kilku miesięcy obóz ten został uznany za państwowy i finansowany z budżetu państwa. Po przejęciu pełni władzy przez nazistów stał się głównym miejscem przetrzymywania opozycji antynazistowskiej z Berlina, stolicy III Rzeszy.
Liczba więźniów wzrastała szybko i latem 1933 roku już 170 strażników pilnowało ok. 1500 osób. W 1934 roku SS postanowiło zamknąć ten obóz, co wiązało się z rozprawą SS z konkurencyjnym SA. 13 lipca 1934 więźniowie zostali wysłani do KL Lichtenburg. Oranienburg został swoistym „obozem rezerwowym” do ewentualnego późniejszego użytku.
Miasteczko Oranienburg odegrało jeszcze wielką rolę w systemie niemieckich obozów. Wśród wielu organizacji SS tutaj została umieszczona centralna inspekcja SS ds. obozów. Nieopodal został zbudowany w 1936 roku KL Sachsenhausen.
Załoga.
Komendantem obozu był Sturmführer Werner Schäfer. W załodze obozu służyli: Gerhard Palitzsch, Edmund Zdrojewski, Johannes Hassebroek, Michael Körner, Hermann Hackmann, Franz Xaver Kraus, Maximilian List.
Więźniowie i ofiary.
Więźniami byli prawie wyłącznie członkowie niemieckiej politycznej opozycji względem nazistów (wpierw komuniści, później również socjaldemokraci, czasem inni politycy, również ukarani działacze NSDAP), berlińska inteligencja, dziennikarze, również Żydzi, Świadkowie Jehowy i Polacy. Podczas mniej więcej roku funkcjonowania obozu przetrzymywano tu ok. 3000 osób, wśród nich 16 osób zginęło z rąk strażników.
Więźniowie pracowali przy konstrukcji obozu, przy budowie i utrzymaniu dróg i torów kolejowych, przy pracach leśnych.
Dzieje powojenne.
Przez dziesięciolecia obóz, zniszczony pod koniec wojny, został jakby zapomniany. W latach 60. Volkspolizei zorganizowała w tym miejscu swoje garaże. Upamiętnienie tego wczesnego KL przypadło Muzeum – Miejscu Pamięci Sachsenhausen. W 2001 roku wystawa o Oranienburgu została kompletnie odnowiona.

</doc>
<doc id="153298" url="https://pl.wikipedia.org/wiki?curid=153298" title="Uruloki">
Uruloki



</doc>
<doc id="153301" url="https://pl.wikipedia.org/wiki?curid=153301" title="Laura Vicuna">
Laura Vicuna



</doc>
<doc id="153305" url="https://pl.wikipedia.org/wiki?curid=153305" title="Dębiec (Poznań)">
Dębiec (Poznań)

Dębiec (gwarowo "Dymbiec", niem. "Dembsen") – część miasta Poznania a zarazem jednostka obszarowa Systemu Informacji Miejskiej (SIM), położona w dwóch jednostkach pomocniczych Osiedle Zielony Dębiec i Świerczewo.
Została ona przyłączona do Poznania w 1925 r.
Granice.
Wedle Systemu Informacji Miejskiej Dębiec jako jednostka obszarowa mieści się w granicach:
Jej integralną częścią jest tzw. Klin Dębiecki.
Historia.
Przed naszą erą.
W roku 1930 prof. Józef Kostrzewski natrafił na osadę z czasów kultury ceramiki wstęgowej kłutej, która znajdowała się na terenie Dębca. Była ona umiejscowiona na zboczu Warty, na wschód od obecnej ul. Dolna Wilda. Odkryto wtedy fragmenty glinianych naczyń oraz wyroby krzemienne. Dalsze badania w roku 1931, w których uczestniczył również Rudolf Jamka, odsłoniły wówczas ziemiankę, w której znaleziono pozostałości węgla drzewnego, kości zwierząt oraz kamienne i krzemienne narzędzia.
Również w roku 1931 natrafiono na drugą osadę, którą odkryto w czasie prac ziemnych, odbywających się na terenie obecnych wodociągów. Wyeksplorowano wtedy trzy jamy i studnię o głębokości ok. 2,70 m, znajdując przedmioty codziennego użytku (gliniany kubek, łyżkę, miskę i talerze), muszle i kamienne narzędzia.
Na Dębcu, blisko granicy z Luboniem odkryto również dwie osady i zniszczone cmentarzysko z późnej epoki brązu i wczesnej epoki żelaza, datowane na lata 800–650 p.n.e.
Z okresu lateńskiego możemy wyróżnić dwa cmentarzyska. Jedno z nich znajdowało się po obu granicach Dębca i Wildy. W nim znaleziono gliniane kosze wraz z ludzkimi kośćmi, resztki naczyń i spaloną ziemię. Drugie miejsce pochówków leżało na terenie Dębiny. Natrafiono tam na ślady chaty z resztkami paleniska, wiele naczyń i skorup rozbitych garnków.
Z lat 125 p.n.e.–15 n.e. pozostały na Dębcu dwie osady, które znajdowały się przy obecnym skrzyżowaniu ulic Czechosłowackiej i Dolna Wilda. W pierwszej z nich znaleziono pozostałości chat, skorupy gliniane, części naczyń, kawałki noża żelaznego, spalone kości zwierzęce i fragmenty rogów. W drugiej osadzie natrafiono jedynie na jamę, której przypisano cechy ziemianki.
Średniowiecze.
Na terenie dzisiejszego cmentarza Bożego Ciała, w 1959 roku dwaj uczniowie odnaleźli pozostałości osady z lat 950–1250. Wykopano tam prażnicę – gliniane urządzenie służące do prażenia ziaren.
W roku 1910 Erich Blume znalazł pozostałości innej osady. Wydobyte wtedy dwie czaszki wzbudziły wśród archeologów kontrowersje, gdyż nie mogły one pochodzić z czasów średniowiecza ani nowożytnych. Ostatecznie te dwa obiekty z powrotem zakopano.
Kolejnym miejscem znalezisk jest bardziej znane stanowisko średniowieczne z Dębca. Odkryto je w 1874 roku w czasie kopania fundamentów pod filary mostu. Z dokumentów wynika, że natrafiono wtedy na 11 monet, dwa kolczyki i fragment innego srebrnego przedmiotu.
W 1932 roku znaleziono kolejną osadę-cmentarzysko, której odkrywcą był p. Brukowicki. Wśród znalezisk wyróżnić możemy: ludzką czaszkę i skorupy naczyń.
Znaleziska z XIV/XV wieku odkryto podczas prac ziemnych w 1913 roku w starej odnodze Warty. Były to pale rozproszone na dużej przestrzeni, które miały grubość 15–25 cm. Znaleziono tam również bruk kamienny i późnośredniowieczne naczynia.
Czasy nowożytne.
Początki powstania Dębca datuje się na XVII/XVIII wiek], kiedy to w 1700 roku Michał Czenpiński wziął w dzierżawę północne tereny dawnego Lubonia. Następnie wybudował tam folwark zwany Dębczenem, Dąbczynem, lub Dębcem. Właściciel ziem sprowadził do folwarku chłopów polskich, a także rolników z Bambergu.
Bamberczycy dzięki pracowitości w szybkim czasie zbudowali tam parterowe, pokryte gontem chaty, oraz drewniane zabudowania gospodarcze. Porozsiewali pola, które ciągnęły się na zachód w stronę Świerczewa i na wschód sięgając Dębiny oraz Warty. W 1819 Dębiec liczył 175 mieszkańców.
W roku 1876 wielki pożar pochłonął większą część zabudowań dębieckich. Wkrótce po tym fakcie potomkowie osadników bamberskich zbudowali nowe, murowane budynki, które przetrwały do dziś.
Wiek XIX dla Dębca odznacza się zakładaniem torów kolejowych. Pierwsza linia prowadziła do Wrocławia, druga natomiast do Kluczborka. W tym czasie zbudowano również dom gminny, kuźnię i szkołę powszechną. Przed 1918 powstała też Kolonia robotników kolejowych.
W 1925 roku Dębiec oficjalnie został przyłączony do Poznania. Dzięki temu gospodarstwa domowe zyskały gaz, prąd elektryczny i kanalizację. Również przedłużono wtedy linię tramwajową i pobudowano wiele okazałych domów.
Lata 30. XX wieku były czasami, gdy na Dębcu wybudowano kościół pod wezwaniem Świętej Trójcy przy ul. Czechosłowackiej, oraz nową szkołę pomiędzy drogą do Lubonia a Dębiną.
Zaraz po II wojnie światowej Zakłady im. Hipolita Cegielskiego zdecydowały wybudować na terenie Dębca duże osiedle mieszkaniowe dla swoich pracowników. Zaprojektowano je w pracowni Zakładu Osiedli Robotniczych Jana Cieślińskiego (do 1951), a potem w "Miastoprojekcie". Zrealizowano je w latach 1948–1967 dla 4900 rodzin i był to częściowo przykład stylu socrealistycznego w Poznaniu. Realizacja trwała około 20 lat, co sprawia, że osiedle (73 bloki) nie ma jednorodnego charakteru. Stosowano tu po raz pierwszy w mieście nowe technologie, rezygnując z ręcznego noszenia cegieł przez tzw. "koźlarzy" na rzecz pochylni, wielokrążków i wind elektrycznych. Po raz pierwszy w Poznaniu zbudowano tu 11-piętrowy budynek mieszkalny o konstrukcji żelbetowej z windami osobowymi (ul. św. Szczepana 5).
Architekci związani z tym projektem to m.in.: Mirosława Dworzańska z zespołem (urbanistyka), Henryk Błaszkiewicz, czy Henryk Kara.
Kolejnym etapem były plany budowy wielkich osiedli, które zostały częściowo zaniechane z powodu braku pieniędzy i materiałów budowlanych. Punktem kulminacyjnym tego przedsięwzięcia była budowa os. Dębina. W 2019, przy ul. Dolna Wilda, oddano do użytku park Bambrów Poznańskich o powierzchni 2,6 hektara.
Powierzchnia i ludność.
Bambrzy.
Trwałe osiedle Bambrów na Dębcu powstało ok. 1730 roku, a kontrakt pomiędzy nimi a Poznaniem został podpisany już 15 września 1737 r. Odbyło się to, gdy wieś była już przez nich zamieszkana. Asymilacja Bambrów odbywała się za pomocą wspólnej parafii i szkoły, oraz dzięki zawieranym małżeństwom z Polakami. Był to proces świadomy i akceptowany.
Spokojne życie mieszkańców Dębca zostało przerwane w czasie żniw, gdy w 1876 roku powstał wielki pożar. Ogień pozbawił rolników zabudowań, zebranych plonów i większości zwierząt hodowlanych. Odbudowa wsi rozpoczęła się od wzniesienia nowych, murowanych domów, krytych dachówką, lub papą, ustawionych wzdłuż drogi, z wejściem od strony podwórza. Budynki te składały się z trzech lub czterech pokoi, kuchni i korytarza. Przy nich zawsze znajdowały się pomieszczenia gospodarcze szopy, chlewy, kurniki i stodoła.
W roku 1856 na terenach uprawnych Bambrów Towarzystwo Kolei Górnośląskiej wybudowało linię kolejową z Poznania w kierunku Wrocławia. Część pól wielu właścicieli została podzielona co utrudniało pracę i organizację. Mimo że ziemie te zostały wykupione przez Królewską Dyrekcję Kolei w Berlinie, to ilość pieniędzy nie była wystarczająca, żeby pokryć straty rolników.
W połowie XIX wieku na Dębcu mieszkało już niewielu gospodarzy noszących nazwiska pierwszych osadników z 1730 roku. Było to spowodowane małżeństwami z autochtoniczną ludnością i przeprowadzkami.
Kilka dawnych domów bamberskich zachowało się po dziś dzień. Głównie przy ulicy 28 Czerwca 1956 (dawniej ul. Dębieckiej). Wyróżnić można tu trzykondygnacyjny dom Trittów z czerwonej cegły wybudowany w latach 1879–1885; dawny dom rodziny Paetzów, dwupiętrowy, zbudowany na początku XX wieku; dom mieszkalny i pomieszczenia gospodarcze Kosickich; piętrowy i prostokątny dom rodziny Krychów; dom rodziny Walterów częściowo parterowy, częściowo piętrowy z figurką św. Wawrzyńca we wnęce elewacji frontowej. Wszystkie istniejące domy bamberskie posiadały jeszcze w roku 1995 stare budynki gospodarcze, które w następnych latach zostały wyburzone.
Komunikacja z Dębca.
Na Dębcu znajduje się pętla tramwajowa dla linii: 2 (kierunek: Ogrody), 9 (kierunek: Aleje Marcinkowskiego) i 10 (kierunek: Błażeja) oraz pętle autobusowe, znajdujące się w następujących miejscach:
Przez Dębiec przebiegają trasy dla linii: 149, 171, 176, 243, 602, 603, 610, 611, 614, 651, 701.

</doc>
<doc id="153309" url="https://pl.wikipedia.org/wiki?curid=153309" title="Gleba bielicowa">
Gleba bielicowa



</doc>
<doc id="153316" url="https://pl.wikipedia.org/wiki?curid=153316" title="Ivan Sutherland">
Ivan Sutherland

 
Ivan Edward Sutherland (ur. 16 maja 1938 w Hastings, Nebraska) – młodszy brat Berta Sutherlanda - amerykański inżynier, twórca Sketchpada, innowacyjnego programu, który wpłynął na rozwój metod interakcji człowieka z komputerem.
Sketchpad, uruchamiany na komputerze TX-2, wpłynął na znany system hipertekstowy Douglasa Engelbarta oN-Line System, jak również na opracowanie graficznego systemu użytkownika. Sketchpad, z kolei, był pod wpływem koncepcji systemu Memex, który Vannevar Bush nakreślił w swym słynnym artykule "As We May Think". Za opracowanie Sketchpada i związane z tym prace Sutherland otrzymał w 1988 r. Nagrodę Turinga.
W 1968 r. Sutherland, z pomocą swojego studenta Boba Sproulla, opracował prawdopodobnie pierwszy w świecie system wirtualnej rzeczywistości, używając nakładanych na głowę wyświetlaczy. System był prymitywny, zarówno jeśli chodzi i interfejs, jak i realizm. Był tak ciężki, że musiał być dodatkowo podwieszany u sufitu, a grafika ograniczała się do prostych szkieletów obiektów.
Życiorys.
Sutherland zdobył stopień bakałarza z inżynierii elektrycznej w Carnegie Institute of Technology (znany dzisiaj jako Carnegie-Mellon University), stopień magistra w kalifornijskim Caltechu, a stopień doktora w MIT. Ze swoim kolegą Davidem Evansem założył firmę Evans and Sutherland, która prowadziła pionierskie prace w dziedzinie sprzętu komputerowego czasu rzeczywistego, akcelerowanej grafiki trójwymiarowej i języków drukarek.
Wśród byłych pracowników Evans and Sutherland są takie postacie, jak założyciele Adobe Systems, (John Warnock) i Silicon Graphics, (Jim Clark).
Obecnie pracuje dla Sun Microsystems.
W 2012 roku został nagrodzony Nagrodą Kioto w dziedznie zaawansowanych technologii w 2000 roku.

</doc>
<doc id="153319" url="https://pl.wikipedia.org/wiki?curid=153319" title="Catherine Laboure">
Catherine Laboure



</doc>
<doc id="153320" url="https://pl.wikipedia.org/wiki?curid=153320" title="John Warnock">
John Warnock

John Warnock (ur. 6 października 1940 w Salt Lake City, Utah) – współzałożyciel, razem z Charlesem Geschke, firmy Adobe Systems, zajmującej się oprogramowaniem graficznym; w 2001 wycofał się z pozycji menedżera zarządzającego, ale pozostaje w zarządzie firmy.
Warnock zdobył stopnie bakałarza w dziedzinie matematyki i filozofii, magistra matematyki i doktora na wydziale inżynierii elektrycznej – wszystkie na University of Utah.
Przed założeniem Adobe Warnock pracował razem z Geschke w Xerox PARC. Nie mogąc przekonać zarządu do swoich pomysłów dotyczących komercjalizacji graficznego języka sterowania drukiem, InterPress, obaj opuścili firmę i w 1982 r. założyli Adobe, rozwijając wkrótce ekwiwalentną technologię PostScript i wprowadzając ją na rynek.
Od nazwiska Warnocka pochodzi jeden z popularnych krojów pisma Adobe – Warnock.

</doc>
<doc id="153321" url="https://pl.wikipedia.org/wiki?curid=153321" title="Calimehtar">
Calimehtar



</doc>
<doc id="153322" url="https://pl.wikipedia.org/wiki?curid=153322" title="Charles Geschke">
Charles Geschke

Charles Matthew Geschke, Chuck Geschke (ur. 11 września 1939 w Cleveland, Ohio, zm. 16 kwietnia 2021 w Los Altos, Kalifornia) – amerykański informatyk, współzałożyciel w 1982 r., razem z Johnem Warnockiem, firmy Adobe Systems.
Życiorys.
Geschke uzyskał stopień licencjata (bachelor) filologii klasycznej i rok później (w 1964) magistra matematyki na jezuickim Xavier University. W latach 1963-1968 wykładał matematykę na John Carroll University. W roku 1972 uzyskał stopień doktora informatyki na Carnegie-Mellon University.
Przed założeniem Adobe Geschke i Warnock pracowali w Xerox PARC – Geschke pracował tam od początku lat 70., zakładając w 1978 (lub 1980) Imaging Sciences Laboratory. Nie mogąc przekonać zarządu do swoich pomysłów dotyczących komercjalizacji graficznego języka sterowania drukiem InterPress, obaj opuścili firmę i w 1982 założyli Adobe, rozwijając wkrótce ekwiwalentną technologię PostScript i wprowadzając ją na rynek.
W 1992 Geschke został porwany dla okupu z parkingu Adobe i przez trzy dni przetrzymywany przez porywaczy.
W 2000 wycofał się z funkcji prezesa Adobe.
W 2009 r. Barack Obama odznaczył Geschkego i Warnocka Narodowymi Medalami Technologicznymi.

</doc>
<doc id="153325" url="https://pl.wikipedia.org/wiki?curid=153325" title="Dobrzyków">
Dobrzyków

Dobrzyków – wieś w Polsce położona w województwie mazowieckim, w powiecie płockim, w gminie Gąbin. Leży na lewym brzegu Wisły, południe od Płocka.
Nazwa Dobrzyków wywodzi się prawdopodobnie od słów: "Dobrze kuć". Słowa te miały opisywać zamieszkujących tę osadę kowali. Inna teoria mówi, że nazwa wsi pochodzi od nazwiska szlachcica dziedziczącego osadę – Dobrzykowski herbu Dołęga.
Położenie geograficzne.
Według regionalizacji fizycznogeograficznej Dobrzyków położony jest w mikroregionie Równina Brwilna-Radziwia, będącej częścią Kotliny Płockiej – mezoregionu Pradoliny Toruńsko-Eberswaldzkiej. Obszar miejscowości znalazł się w zasięgu najmłodszego zlodowacenia, co wpłynęło na większe urozmaicenie rzeźby terenu.
W Dobrzykowie krzyżują się dwie drogi wojewódzkie: nr 574 oraz nr 575.
W podziale geobotanicznym Polski obszar wsi należy do Działu Mazowiecko-Poleskiego, do Krainy Północnomazowiecko-Kurpiowskiej.
Przez miejscowość przepływa Wielka Struga – ciek wodny, który bierze swój początek w Antoninowie i po przepłynięciu przez dwa jeziora wpada w Dobrzykowie do Kanału Dobrzykowskiego. Kanał, jeszcze w granicach wsi, uchodzi do Wisły.
Historia miejscowości.
Okres przed II wojną światową.
Wieś wzmiankowana już w 1341 r. (Dobrzyków został włączony do nowo utworzonej parafii w Troszynie). W XIV w. została ufundowana parafia pw. św. Stanisława, Doroty i Barbary w Dobrzykowie, dzięki księciu Ziemowitowi. Pierwsze informacje o kościele pochodzą z 1453 r., 36 lat później w 1489 r. wzniesiono świątynię z drewna modrzewiowego. W latach 1506-1635 parafia Dobrzyków należała do Radziwia (przyłączył biskup Erazm Ciołek). Kolejną świątynię na miejscu starej, którą zapewne strawił pożar, zbudowano w roku 1635. Z tego też okresu pochodzi najstarsza część obecnego kościoła – murowana zakrystia i skarbiec.
Wieś szlachecka Dobrzykowo położona była w drugiej połowie XVI wieku w powiecie płockim województwa płockiego.
Obecny kościół wystawił w 1775 r. ówczesny dziedzic Dobrzykowa wojewoda witebski Józef Sołłohub. Szczególnej czci doznaje pochodzący z pierwszej połowy XVII wieku obraz Matki Bożej z Dzieciątkiem w polu głównym ołtarza, namalowany na desce, z koronami. Obraz ten, zgodnie z wielowiekową tradycją, stanowił cel wędrówek pątników z okolicznych parafii na nabożeństwo w Zielone Świątki.
Korzystnym okresem dla rozwoju Dobrzykowa były lata I Rzeczypospolitej, kiedy należała ona do Mikołaja z Krosni, herbu Dołęga, pisarza Ciechanowskiego, marszałka książęcego i starosty płockiego, a później do jego potomków, którzy przyjęli nazwisko „Dobrzykowski”. W Dobrzykowie powstała przystań, gdzie przybijały barki i szkuty by przewieźć towary do Gdańska, a także spichlerze zbożowe i komora solna. Tu odbywało się przechowywanie i załadunek towarów, miały miejsce transakcje szlachty. W 1646 roku kupiec gąbiński – Szymon Stankiewicz kupił od szlachty i spławił do Gdańska ok. 18 ton zboża, 3,7 ton tatarki, 2,6 ton grochu, płacąc za wszystko 4256 złotych. Zakupiony towar dostarczali na szkuty wiślane chłopi pańszczyźniani szlachty zawierającej transakcje. Wracający z Gdańska w górę rzeki kupcy przywozili m.in. beczki z solą i śledziami. W Dobrzykowie, podobnie jak w innych nadwiślańskich wsiach mieszkali ludzie zatrudnieni na wodzie i z nią związani. W związku ze wzrostem eksportu zboża, powstaniem przystani, komory solnej, wzrostem wydajności pracy w gospodarstwach chłopskich Dobrzyków znacznie się rozwinął, a społeczeństwo stało się zamożniejsze.
W 1708 r., w czasie III wojny północnej, gdy dziedzicem był Wojciech Goiszewski, wojska szwedzkie spaliły dwór i zrabowały wioskę, która wówczas liczyła 83 poddanych.
W 1730 r. na terenie obecnej miejscowości Małe Góry, a wcześniej w Górach Dobrzykowskich została zbudowana przez pustelnika kapliczka. Budowla sakralna wykonana z drewna modrzewiowego na dębowych przyciesiach posiadała wymiary 10 × 7 × 5 m. Dach zaś był pokryty gontem z wieżyczką oraz sygnaturą pośrodku. Wewnątrz kapliczki znajdowało się źródełko, z którego woda, według opinii wiernych, posiadała cudowną moc. W niewielkim zabytkowym ołtarzyku mieścił się obraz Najświętszej Marii Panny, malowany na płótnie, pochodzący prawdopodobnie z dawnego kościoła w Ciechomicach. Przed II wojną światową pielęgnowany był zwyczaj, iż do kapliczki udawali się parafianie i pątnicy z Czermna, Gąbina, Radziwia, Płocka, Imielnicy na zakończenie trzydniowych uroczystości odpustowych.
Na przełomie XVIII i XIX wieku pobudowano w Dobrzykowie zajazd. Był to budynek piętrowy, z mieszkalnym poddaszem, z tzw. dachem naczółkowym pokrytym dachówką. Miał on szeroką drewnianą bramę, która prowadziła na podwórze. W zajazdach tego typu zatrzymywali się kupcy, poszukujący zarobku rzemieślnicy, a także liczni rybacy i wodniacy. W pobliżu zajazdu powstał także budynek administracyjny dawnej komory solnej i magazynu zbożowego. Była to budowla dwukondygnacyjna, dziewięcioosiowa, z dwutraktowym układem wnętrza, sienią oraz piwnicami o sklepieniach kolebkowych. Społeczeństwo lokalne nazywało go „Magazynem”, podczas gdy dawny zajazd – „Murowanką”. W okresie powstań narodowych kasa magazynu solnego wielokrotnie wspierała działania powstańcze.
W 1793 po II rozbiorze Dobrzyków znalazł się w zaborze pruskim, w obrębie tzw. Prus Południowych, w granicach departamentu piotrkowskiego, powiatu gostynińskiego i gostynińskiej inspekcji podatkowej. A po III rozbiorze – w granicach departamentu warszawskiego, rejencji płockiej, powiecie gostynińskim i łęczyckiej inspekcji podatkowej.
Wysłana 9 września 1794 r. dywizja gen. Jana Henryka Dąbrowskiego miała wesprzeć i rozszerzyć powstanie wielkopolskie. Porucznik Bielanowski z pułku Mazurów przeprowadził rekonesans dla dywizji gen. Dąbrowskiego. W 40 koni przez Buraków i Puszczę Kampinoską dotarł do Radziwia, Bielanowski zabrał z Kasy Królewskiej Powiatu Gostynińskiego, urzędu pocztowego w Gąbinie i ze składu soli w Dobrzykowie 60 tys. złotych. Następnie tą samą drogą wrócił do Warszawy. Ten czyn wprawił w przerażenie urzędników pruskich. Główne siły Dąbrowskiego (3 tys. żołnierzy) przeszły przez Gąbin 17-18 września, rozprawiając się po drodze z mniejszymi oddziałami pruskimi. Dowódca prawego skrzydła, Bielamowski, idąc z dwustukonnym oddziałem wzdłuż Wisły, zabrał z magazynu we wsi Tokary 17 tys. beczek soli i 9 tys. złotych.
W 1807 w Dobrzykowie i Tokarach, powstały lazarety. Przywożono tu rannych lub chorych żołnierzy dywizji gen. Józefa Zajączka, wspomagającej Francuzów w kampanii 1807 roku. Główny lazaret mieszczący się w Dobrzykowie mógł pomieścić 1600 osób, a liczba żołnierzy w nim wyleczonych była bardzo wysoka. Sprzęt będący wyposażeniem lazaretu został dostarczony przez ludność całego powiatu gostynińskiego. W wiosce powstał również magazyn na 5 tys. racji żywności i 1 tys. racji furażu (pasza dla koni wojskowych). Dobrzyków został zaliczony do tzw. drugiego rzędu etapów, pierwszy rząd etapów znajdował się w Gąbinie, gdzie zmagazynowano 10 tys. racji żywności i 2 tys. racji furażu, trzeci rząd to Tokary (5 tys. racji żywności i 500 racji furażu).
W 1811 r. w wiosce zamieszkiwało dwóch rzemieślników: garncarz i bednarz, podczas gdy w pobliskim Grabiu: obraźnik, kowal i rymarz. W 1815 r. Dobrzyków wszedł w skład powstałego na mocy postanowień kongresu wiedeńskiego Królestwa Polskiego, obwód Gostynin, woj. mazowieckie.
W roku 1827 Dobrzyków liczył 48 osadników. W tym czasie parafia dobrzykowska dekanatu gostynińskiego liczyła 3474 osób. Dobra wsi składały się z folwarku, wsi Korzeniówka Nowa, Korzeniówka Stara i Kłopówka (wieś powstała z gruntów poduchownych). Rozległość powierzchni dworskiej wynosiła 2740 mórg. Największą ich część stanowiły tereny po wyciętym lesie – 1310 mórg, następnie grunty orne i ogrody – 381 mórg, a także lasy 360 mórg. Łąki zajmowały 231 mórg, nieużytki i place – 230 mórg, pastwiska 192 morgi. Znikomą część powierzchni pokrywały zarośla – 30 mórg i osady karczemne – 6 mórg. W dobrach tych mieściło się 17 budynków murowanych, 26 drewnianych, gorzelnia, browar, młyn wodny, cegielnia i pokłady torfu. W granicach wsi mieściła się również przystań statku parowego, którą upamiętnia znajdująca się na obecnej granicy Dobrzykowa i Jordanowa figurka św. Jana.
W latach trzydziestych rząd Królestwa Polskiego sprowadził w ten rejon kolonistów holenderskich, w celu zagospodarowania terenów nadwiślańskich. W okresie między powstaniem listopadowym a powstaniem styczniowym na obszarze Zachodniego Mazowsza szybko zaczął się rozwijać przemysł cukrowniczy i garbarniczy, powstawało również wiele gorzelni, jedna z większych znajdowała się w Dobrzykowie. W 1862 r. dobrzykowska gorzelnia wyprodukowała 36 863 l okowity.
W czasie powstania listopadowego Parafia Dobrzyków złożyła daninę w postaci złotych i srebrnych przedmiotów, stanowiących własność kościoła. W rejonie Dobrzykowa we wrześniu 1831 r. oddziały powstańcze pod dowództwem gen. Józefa Bema, uchodząc przed armią carską zbudowały drewniany most na Wiśle, wykorzystując jako budulec rozebrane w tym celu z pobliskich wiosek budynki inwentarskie i parkany. Budową kierował i dostarczył budulca flotylli rzecznej płocczanin podpułkownik August Szulc, wysłany następnie do Egiptu w celu formowania legionu polskiego. Gdy akcja nie powiodła się, Szulc wstąpił do armii egipskiej i budował dla niej fortyfikacje.
Na miejscowym cmentarzu w zbiorowej mogile zostało pochowanych około 20 powstańców walczących w powstaniu styczniowym w 1863 r. Podczas zrywu narodowego na terenie Parafii Dobrzyków, w pobliskiej Grabinie powstańcy rozbili obóz. W wyniku zdrady obóz został odnaleziony i rozbity przez władze carskie.
Pod koniec stycznia 1905 roku na wieść o wydarzeniach rewolucyjnych w Petersburgu i w Warszawie na obszarze zachodniego Mazowsza nasiliły się nastroje buntu. Późną wiosną i latem 1905 r. ruch rewolucyjny objął Dobrzyków i pobliskie wsie. 9 października 1905 r. grupa chłopów z Dobrzykowa pod przewodnictwem braci Makarego i Piotra Dembowskich zabroniła urzędnikom gminy Dobrzyków pisania akt po rosyjsku. Chłopi odmówili też strażnikom ziemskim podwód (dostarczanie wozów i koni w czasie podróży), wołając: "teraz u nas wolność i nie będziemy dawać żandarmom podwód ani innych powinności!". Chłopi z pobliskich wiosek niszczyli carskie portrety w urzędach oraz zamazywali wszelkie rosyjskie napisy.
W okresie I wojny światowej dnia 23 kwietnia 1918 r. żołnierze niemieccy mimo protestu ks. Proboszcza Sylwestra Gałeckiego, jak również członków dozoru koscielnego – Jana Łyzińskiego i Jana Jankowskiego – zarekwirowali trzy dzwony kościelne należące do Parafii Dobrzyków. Na żądanie księdza pozostawili dowód rekwizycji w języku niemieckim.
W 1920 r. wielu dobrzykowian, a także mieszkańców okolicznych wsi zaciągnęło się na ochotnika do armii polskiej, broniąc dopiero co wywalczonej niepodległości. Ku czci poległych w wojnie 1920 roku ufundowano w centrum Dobrzykowa pomnik z popiersiem Marszałka Piłsudskiego. W okresie międzywojennym pod pomnikiem odbywały się ważne uroczystości lokalne z okazji Narodowego Święta Niepodległości i 3 Maja. Tu zbierały się poczty sztandarowe, odbywały się uroczyste akademie z udziałem uczniów szkoły dobrzykowskiej i szkół okolicznych. Dzieci ze szkoły w Korzeniówce udawały się pod pomnik z biało-czerwonymi chorągiewkami. W czasie II wojny światowej pomnik został zniszczony przez Niemców.
Przed wybuchem II wojny światowej Dobrzyków był siedzibą władz gminnych. Należał do powiatu gostynińskiego, województwa warszawskiego. W Dobrzykowie mieściła się siedmioklasowa szkoła powszechna, której kierownikiem był cieszący się dużym autorytetem wśród społeczeństwa Tadeusz Gross. W placówce działało harcerstwo. Szkoła posiadała również dobrze wyposażoną bibliotekę. Druga biblioteka mieściła się w budynku Gminy, a trzecią – bibliotekę parafialną – otworzył w dniu 8 grudnia 1938 roku ks. Władysław Duszczyk – Proboszcz Parafii Dobrzyków w latach 1932-1942. W Dobrzykowie mieściła się przystań, która była miejscem ruchu pasażerskiego i handlowego. Stąd odpływały statki pasażerskie do Warszawy, Włocławka, Gdańska, a także statki wiozące towary. Przystań była również ulubionym miejscem świątecznych spacerów dobrzykowian. Większość ludności trudniła się rolnictwem. Najbardziej urodzajne gleby znajdowały się nad wałem wiślanym oraz na tzw. Kępie Tokarskiej. Powiśle obfitowało w sady i ogrody, czego dowodem były znajdujące się w prawie każdym gospodarstwie nadwiślańskim suszarnie owoców. Na skutek mrozów w 1928, 1940, 1941 i 1942 roku 70% sadów wymarzło. Potrzeby ludności zaspokajały dwa sklepy, młyn, wiatrak i trzy kuźnie. Znaczną część ludności gminy Dobrzyków, zwłaszcza nad wałem, Kępie Tokarskiej, Okopach, Troszynie Niemieckim, Borkach zajmowała ludność pochodzenia niemieckiego, która osiedliła się tutaj w XVIII wieku.
Dobrzyków był ośrodkiem działalności Stronnictwa Ludowego. Przyjeżdżał tu na wiece działacz ludowy z Gostynina Andrzej Czapski, stracony później przez Niemców. Wiece odbywały się w centrum wsi, przy pomniku Marszałka Piłsudskiego oraz w obszernym domu państwa Sosnowskich w Jordanowie. Większość Ludowców została w okresie okupacji wywieziona do obozów zagłady.
Aktywną działalność prowadził również Proboszcz ks. Władysław Duszczyk. Z jego inicjatywy powstało Katolickie Stowarzyszenie Młodzieży Męskiej i Żeńskiej, Stowarzyszenie Najświętszego Sakramentu (liczące 30 osób) oraz Krucjata Eucharystyczna (licząca 15 chłopców i 30 dziewczynek). W swej posłudze nie ustawał aż do dnia wywiezienia do obozu śmierci w Dachau – 25 kwietnia 1942 roku.
II wojna światowa.
Tuż przed wybuchem II wojny światowej 31 sierpnia 1939 r. miała miejsce spóźniona mobilizacja i wyjazd powołanych mężczyzn na wojnę, po mszy św. w intencji ojczyzny, którą odprawił ks. Władysław Duszczyk – Proboszcz Parafii Dobrzyków. 3 września do zebranych, a w szczególności do młodzieży przemówił po mszy św., kierownik dobrzykowskiej szkoły Tadeusz Gross.
Obszar zachodniego Mazowsza znalazł się w zasięgu terytorialnym bitwy nad Bzurą. Lewy brzeg Wisły, od Płocka do Dobrzykowa, był broniony przez oddziały 19 pułku piechoty im. Obrońców Lwowa, wchodzące w skład Armii „Pomorze”. Miały one osłonić od północy polskie wojska i przede wszystkim nie dopuścić do przeprawy 3 niemieckiej dywizji piechoty. Mogłaby ona zdezorganizować tyły Armii „Pomorze”, która wspólnie z Armią „Poznań” rozpoczęła największą bitwę kampanii wrześniowej. 12-13 września 1939 r., mimo bohaterskiego oporu żołnierzy 14 pułku piechoty, Niemcom udało się sforsować Wisłę i zająć pozycje pod Dobrzykowem i Ciechomicami. Stamtąd, przy jednoczesnym bombardowaniu z powietrza, artyleria rozpoczęła ostrzeliwanie Gąbina.
Dowództwo polskie za wszelką cenę dążyło do wypchnięcia oddziałów niemieckich za Wisłę. 14 września od godziny 14.00 wywiązały się zaciekłe walki o las łącki i folwark Góry, trwające aż do wieczora. Niektóre oddziały wroga zostały okrążone, ale żadna ze stron nie osiągnęła jeszcze sukcesu. Około północy 27 DP, pod dowództwem pułkownika Gwidona Kawińskiego, przeszła ponownie do natarcia siłami 19 i 24 pułku. Z 27 DP współdziałała 15 DP, która z rejonu Gąbina nacierać miała w kierunku na Dobrzyków. Po ciężkim, nocnym boju wyparto Niemców z lasu, ale przyczółka dywizji niemieckiej nie udało się całkowicie zniszczyć. Niepowodzenie to należy tłumaczyć mało skutecznym natarciem dwóch pułków 15 DP pod Gąbinem. Natarcie było nieprzygotowane, przeprowadzone chaotycznie i bez dostatecznego wsparcia artylerii. Rankiem 15 września 3 niemiecka dywizja piechoty, licząc się z dalszymi atakami ze strony polskiej, zdecydowała się na wycofanie czołowych oddziałów na północ. Polskie kontrnatarcie, choć nie zakończyło się pełnym sukcesem, uniemożliwiło Niemcom rozwinięcie działań na północnym terenie bitwy nad Bzurą.
Pod Dobrzykowem zginęło ponad 300 żołnierzy polskich – przyszłych patronów tutejszej szkoły podstawowej. W czasie wojny do obozu zagłady zostali wywiezieni: kierownik szkoły podstawowej w Dobrzykowie Tadeusz Gross i ks. proboszcz Władysław Duszczyk. Tadeusz Gross zginął jesienią 1940 r. w obozie koncentracyjnym Mauthausen-Gusen. 18 stycznia 1945 roku wojska sowieckie zajęły Dobrzyków.
Hymnem Szkoły Podstawowej im. Obrońców Dobrzykowa w Dobrzykowie jest pieśń "„O, śpijcie żołnierze”" poświęcona pamięci pomordowanych żołnierzy. Jej autorem jest Mieczysław Skurosz. Utwór w 1972 r. nagrała na płytę (PN Muza SXL 0800) Maria Koterbska.
Okres po II wojnie światowej.
Do 1954 roku siedziba wiejskiej gminy Dobrzyków. W latach 1954–1972 wieś należała i była siedzibą władz gromady Dobrzyków. W 1973 r. odtwarzając gminy utworzono gminę Gąbin. W latach 1975–1998 miejscowość położona była w województwie płockim. W styczniu 1982 r. Dobrzyków został częściowo zatopiony przez powódź, ucierpiały również pobliskie nadwiślańskie wioski. Wpływ na powstanie powodzi miały takie czynniki jak: obfite opady śniegu, deszcze, gwałtowne zmiany temperatury oraz stan wojenny i wynikający z jego rygorów brak łączności między służbami nadzorującymi zachowanie się rzeki. W korycie Wisły nastąpił gwałtowny przybór wody, a w okolicach Duninowa powstał zator lodowy. 8 stycznia spiętrzona kra spowodowała przerwanie wałów przeciwpowodziowych na lewym brzegu Wisły w Brwilnie i w Radziwiu. Tego dnia rozpoczęto ewakuację. Mieszkańcy Dobrzykowa nie wierzyli w powódź. Obserwowali opadającą wodę od strony Warszawy, tymczasem fala powodziowa zbliżała się z przeciwnej strony. 9 stycznia Wisła przerwała wały pod Dobrzykowem, spływając w kierunku starego koryta rzeki. Woda na zalanym obszarze miała miejscami nawet 5 m głębokości. Nagłówki płockich gazet mówiły o ewakuacji ludności w Popłacinie, Radziwiu, Borowiczkach, Dobrzykowie, Iłowie, Słubicach.
W maju 2010 roku ponownie rzeka Wisła przerwała wał przeciwpowodziowy, tym razem w miejscowości Świniary, ale mieszkańcy zdążyli ułożyć zaporę z worków z piaskiem i nie doszło do zalania całego Dobrzykowa. Woda zalała tu ul. Nadwiślańską, część ul. Kościelnej oraz fragment ul. Obrońców Dobrzykowa. W 2013 roku w Dobrzykowie został zburzony magazyn soli.
Zabytki.
Spośród zabytków sztuki sakralnej będących wyposażeniem wnętrza kościoła na uwagę zasługują:

</doc>
<doc id="153326" url="https://pl.wikipedia.org/wiki?curid=153326" title="Faramir">
Faramir

Faramir (ur. w 2983 roku Trzeciej Ery, zm. w 82 roku Czwartej Ery)) – postać ze stworzonej przez J.R.R. Tolkiena mitologii Śródziemia. Dúnadan z Gondoru, młodszy syn namiestnika Denethora II i Finduilas z rodu książąt Dol Amrothu, brat Boromira, członka Drużyny Pierścienia. Uczestnik Wojny o Pierścień, późniejszy namiestnik Gondoru.
Był to szlachetny człowiek. W przeciwieństwie do Boromira potrafił się oprzeć pokusie zagarnięcia Pierścienia.
Pojawia się w jej kolejnych częściach "Władcy Pierścieni:" "Dwóch wieżach" i "Powrocie króla". Więcej informacji na jego temat zawierają też "Dodatki" do trzeciego tomu oraz tom dwunasty "Historii Śródziemia".
Pochodzenie i charakterystyka.
Wcześnie, bowiem już w 2988 roku, zmarła ich matka i odtąd obaj bracia wychowywali się tylko pod opieką ojca.
Faramir był człowiekiem szlachetnym, rozważnym, miłośnikiem wiedzy i muzyki, a także znawcą ludzkich umysłów. Z wyglądu bardzo podobny do brata – wysoki, silny, o ciemnych włosach i szarych oczach – zdecydowanie różnił się jednak od niego usposobieniem, bardziej łagodnym. Nie cenił też walki dla niej samej. Jak sam stwierdził:
Gondorczycy często przez to oceniali Faramira jako mniej odważnego od Boromira, lecz w rzeczywistości dorównywał mu męstwem. Nieraz tego dowiódł, dowodząc strażnikami Ithilien i zyskując oddanie wielu żołnierzy.
Stosunki Faramira z Boromirem były jak najlepsze.
Gorzej natomiast układały się relacje między Faramirem a ojcem, któremu często nie odpowiadało łagodne usposobienie młodszego syna, a także przyjaźń łącząca go z Gandalfem Szarym. Denethor zresztą wyżej zwykł cenić Boromira.
Imię Faramir jest formą mieszaną języków quenya i sindarin i prawdopodobnie znaczy "Klejnot wśród myśliwych".
Wojna o Pierścień.
Osgiliath.
U boku swego brata walczył w pierwszej bitwie o Osgiliath (20 czerwca 3018 roku). W przeddzień tej batalii Faramir miał proroczy sen, który nakazywał poszukiwanie Imladris w celu rozwiązania zagadki Zguby Isildura. Sen ten powtarzał mu się kilkakrotnie, ale ostatecznie to Boromir wymógł na nim i na ojcu, że sam wyruszy w tę podróż. Faramir pozostał więc w Gondorze.
Dnia 26 lutego 3019 roku dobiegł go odległy głos Wielkiego Rogu, w który dął Boromir, walcząc po raz ostatni z orkami pod Amon Hen. Trzy dni później zobaczył w okolicy Osgiliath łódź niosącą ciało swego brata.
Ithilien.
Wkrótce potem (1 marca) Faramir wyruszył z Minas Tirith na wyprawę zwiadowczą do Ithilien. Na czele oddziału strażników udało mu się rozbić kolumnę Haradrimów, sojuszników Saurona, maszerujących do Czarnej Bramy.
Tego samego dnia, 7 marca, spotkał zdążającego do Mordoru Froda Bagginsa, Sama Gamgee oraz Golluma. Obu hobbitów zabrał ze sobą do tajnego schronu Henneth Annûn. Faramir dowiedział się co niesie Frodo, bowiem Sam wyjawił mu to przez przypadek w rozmowie. Syn Denethora oparł się jednak pokusie Pierścienia. Rozumiejąc wagę misji Froda, zdecydował się złamać rozkaz namiestnika, nakazujący mu wszystkich obcych prowadzić do Minas Tirith i wypuścił hobbitów, wraz z pojmanym przez strażników Gollumem, spod swojej pieczy, zaopatrzywszy ich w żywność oraz podróżne laski, wykonane z drzewa "lebethron", ulubionego materiału gondorskich cieśli.
Obrona Minas Tirith.
W obliczu rozpoczęcia przez Saurona ataku musiał wraz z ludźmi wycofać się do Minas Tirith. Na przedpolu stolicy zaatakowały go Nazgûle na skrzydlatych bestiach, lecz uratowany został przez Gandalfa Białego. Po powrocie do miasta stawił czoło gniewowi Denethora. W rozmowie z nim i Gandalfem Faramir opowiedział o spotkaniu z Frodem. Jego ojciec, rozgoryczony śmiercią Boromira, bardzo gwałtownie zareagował na to, że syn pozwolił odejść hobbitom, uważając, że przez to Pierścień wpadnie w ręce Saurona.
Następnego dnia Denethor wysłał syna do Osgiliath, by bronił ruin miasta i innych wysuniętych placówek, muru Rammas Echor i Strażnic na Grobli, aby tam przyjąć pierwszy impet uderzenia wroga i opóźnić jego pochód pod mury Minas Tirith. Trzeciego dnia walk Faramir i jego żołnierze rozpoczęli odwrót przez pola Pelennoru. Wróg miał dziesięciokrotną przewagę liczebną i jedynie wypad kawalerii księcia Imrahila umożliwił niedobitkom bezpieczne dotarcie do miasta.
W potyczce pod murami miasta Faramir, walcząc z jednym z Południowców, został ugodzony strzałą. Dostał następnie wysokiej gorączki, której nic nie mogło uśmierzyć.
Denethor poniewczasie przypomniał sobie o miłości do syna. Widząc go, jak się zdawało, bliskiego śmierci, namiestnik załamał się. Ogarnięty szaleństwem i rozpaczą (był przekonany o nieuchronnej klęsce), próbował go razem ze sobą spalić żywcem w grobowcu. Faramir został uratowany dzięki Beregondowi, Pippinowi i Gandalfowi, jednak jego ojciec popełnił samobójstwo.
Z Czarnego Tchnienia uzdrowił go Aragorn, którego też Faramir pozdrowił jako króla Gondoru. Podczas rekonwalescencji w Domach Uzdrowień młody namiestnik spotkał i pokochał z wzajemnością księżniczkę Rohanu, Éowinę.
Po pokonaniu Saurona i późniejsze losy.
Po zwycięstwie nad Sauronem Faramir objął realnie godność namiestnika (w czasie gdy nie był w stanie jej pełnić, władzę w Minas Tirith sprawował Húrin Strażnik Kluczy). W praktyce jednak w ciągu krótkiego czasu (od 25 marca do 1 maja) przygotowywał stolicę do powrotu Aragorna, jako nowego króla, "żeby w porządku przekazać powiernictwo prawemu władcy".
Podczas koronacji Aragorna Faramir przekazał władzę nad Gondorem nowemu królowi, zachował jednak urząd namiestnika oraz został niedługo potem mianowany księciem Ithilien i władcą Emyn Arnen. Godności te piastował do końca swego życia, przez sześćdziesiąt cztery lata. W związku z tym zasiadał w Wielkiej Radzie Gondoru i strzegł wschodnich pograniczy królestwa. Uczestniczył w wojennych wyprawach króla Elessara. Początkowo wiele czasu poświęcał na przywrócenie do dawnego stanu prowincji Ithilien i zwalczaniu niedobitków wojsk Saurona.
Z Éowiną zaręczył się w Edoras, w sierpniu 3019 roku, po uroczystym pogrzebie króla Théodena. Ślub miał miejsce również w stolicy Rohanu, w 3020 roku. Od tego czasu razem zamieszkali w Emyn Arnen. Z ich związku urodził się syn, Elboron. Brak jest szczegółowych informacji na temat dalszych losów Faramira.
Ekranizacja Petera Jacksona.
W ekranizacji "Władcy Pierścieni", w reżyserii Petera Jacksona, w rolę Faramira wcielił się David Wenham. Pojawia się on w filmach ' i '. Głównym motywem wyboru Wenhama do roli było jego fizyczne podobieństwo do Seana Beana, grającego rolę jego brata.
Losy filmowej postaci różnią się od literackiego pierwowzoru. Szczególnie zmiany w "Dwóch wieżach", podyktowane po części koniecznością wydłużenia scen z udziałem Froda i Sama w Ithilien (z racji przeniesienia do "Powrotu króla" wątku Szeloby), wywołało dość nieprzychylne reakcje miłośników powieści.
Wersja kinowa.
W "Dwóch wieżach" Faramir pojawia się w scenie zasadzki na oddział Haradrimów. Jego ludzie znajdują Froda i Sama, których zabierają ze sobą do schronu Henneth Annûn. Tam Faramir przesłuchuje hobbitów i wyznaje im, że Boromir był jego bratem. Kolejna scena to pojmanie Golluma przez Gondorczyków. Syn Denethora dowiaduje się od niego, iż Frodo ma ze sobą Pierścień. Postanawia zabrać hobbitów do Minas Tirith, aby przynieść ojcu klejnot (właśnie ta zmiana w stosunku do powieści szczególnie wywołała niechęć części miłośników powieści) i w ten sposób zyskać jego uznanie. Następnie wraz z jeńcami i żołnierzami wyrusza do Osgiliath. Docierają tam w momencie walki garnizonu zrujnowanego miasta z orkami. Faramir właśnie zamierza wysłać Froda do stolicy, gdy Sam mówi mu, iż Boromir już próbował zdobyć klejnot i przez to zginął. W tym momencie pojawia się Nazgûl na skrzydlatej bestii. Omal udaje mu się przejąć Pierścienia, lecz Faramir rani jego bestię strzałą i Upiór musi uciekać. Pod wpływem tych wydarzeń syn namiestnika pozwala hobbitom odejść wolno.
W "Powrocie króla" Faramira widzimy w scenach walki w Osgiliath z atakującymi orkami. Gdy zostaje zmuszony do odwrotu, jego atakują oddział Nazgûle, jednak Gandalf odpędza Upiory. W Minas Tirith Faramir opowiada Czarodziejowi o spotkaniu z Frodem. Natomiast Denethor cały czas odnosząc się do niego ostro i przyznaje, że żałuje, iż to nie Faramir zginął, zamiast Boromira. Wysyła też syna z zadaniem odbicia Osgiliath. Faramir podporządkowuje się rozkazowi, choć nie wierzy w możliwość jego wykonania. Na czele swoich ludzi rusza do samobójczej szarży na pozycje orków. Giną wszyscy żołnierze poza nim – rannego i nieprzytomnego własny koń dociąga z powrotem do miasta. Denethor przekonany o tym, że Faramir umiera, postanawia spalić się z nim na stosie. Jedynie dzięki interwencji Gandalfa i Pippina Faramir zostaje uratowany. Po raz ostatni widać go podczas koronacji Aragorna, którą ogląda stojąc obok Éowiny.
Wersja reżyserska.
Wersje reżyserskie obu filmów, wydane na DVD, zawierają dodatkowe sceny z udziałem Faramira, uzupełniające całą fabułę filmu.
W "Dwóch wieżach" są to:
Natomiast w "Powrocie króla" dodano:

</doc>
<doc id="153328" url="https://pl.wikipedia.org/wiki?curid=153328" title="Krzysztof Rutkowski (ur. 1960)">
Krzysztof Rutkowski (ur. 1960)

Krzysztof Rutkowski (ur. 6 kwietnia 1960 w Teresinie) – polski detektyw, milicjant, przedsiębiorca i polityk, w latach 2001–2005 poseł na Sejm IV kadencji, w 2004 deputowany Parlamentu Europejskiego do V kadencji.
Życiorys.
Wykształcenie i praca zawodowa.
W 1981 ukończył Technikum Mechanizacji Rolnictwa w Sochaczewie. Następnie przez kilka lat służył w Milicji Obywatelskiej, w tym czasie należał do warszawskiego oddziału ZOMO. Od 1988 do 1990 był dyrektorem agencji ochroniarskiej. W 1990 w Austrii założył własną agencję detektywistyczną.
W latach 1990–2001 był właścicielem Biura Detektywistycznego „Rutkowski”, w 2002 został właścicielem Biura Doradczego „Rutkowski”. Współpracował z telewizją TVN przy produkcji programu "Detektyw", dokumentującego wybrane akcje jego biura. W 2010 stracił licencję detektywa. Był zaangażowany w szeroko komentowane w mediach sprawy, m.in. zabójstwo Magdaleny Waśniewskiej czy zaginięcie Ewy Tylman.
W 2020 dołączył do redakcji Superstacji jako prowadzący program o tematyce kryminalnej.
Działalność polityczna.
W wyborach w 1993 bez powodzenia kandydował do Sejmu z 6. miejsca listy Bezpartyjnego Bloku Wspierania Reform w województwie skierniewickim (otrzymał 1106 głosów). W wyborach parlamentarnych w 2001 uzyskał mandat posła na Sejm IV kadencji z ramienia Samoobrony RP (wstąpił do tego ugrupowania we wrześniu 2001). Kandydował w okręgu łódzkim, otrzymując 13 946 głosów (4,16% głosów w okręgu). 12 grudnia 2001 wystąpił z klubu parlamentarnego i partii, później zasiadał w kole poselskim Partii Ludowo-Demokratycznej, Federacyjnym Klubie Parlamentarnym i kole poselskim Stronnictwa Gospodarczego. Pracował w Komisji Administracji i Spraw Wewnętrznych oraz w Komisji Kultury i Środków Przekazu. Od 2003 do 2004 był obserwatorem, a od maja do lipca 2004 posłem do Parlamentu Europejskiego V kadencji. W PE zasiadał w Komisji Spraw Zagranicznych, Praw Człowieka, Wspólnego Bezpieczeństwa i Polityki Obronnej.
W wyborach do Parlamentu Europejskiego w 2004 bez powodzenia kandydował z listy koalicji KPEiR-PLD (otrzymał 4422 głosów). W wyborach w 2005 również bezskutecznie startował do Sejmu z listy Polskiego Stronnictwa Ludowego (otrzymał 1087 głosów). Od 2002 do 2006 był doradcą prezydenta Łodzi Jerzego Kropiwnickiego ds. bezpieczeństwa.
W 2008 został zarejestrowany jako niezależny kandydat w wyborach uzupełniających do Senatu zarządzonych w okręgu krośnieńskim przeprowadzonych 22 czerwca 2008 w związku ze śmiercią senatora Andrzeja Mazurkiewicza. Uzyskał 357 głosów i zajął 10. miejsce wśród 12 kandydatów.
Postępowania sądowe.
W styczniu 2005 w jednej z łódzkich restauracji zespół jego pracowników zatrzymał dwóch mężczyzn. Nagraną dla potrzeb telewizji TVN akcję wyemitowano w programie "Detektyw". W 2015 Sąd Apelacyjny w Łodzi prawomocnym wyrokiem uznał działania Krzysztofa Rutkowskiego za bezprawne i nakazał zapłatę 100 tys. zł zadośćuczynienia za naruszenie dóbr osobistych podczas zatrzymania.
W nocy z 22 na 23 lipca 2006 został zatrzymany przez funkcjonariuszy ABW, a następnie tymczasowo aresztowany, w związku z podejrzeniem m.in. o pranie brudnych pieniędzy oraz poświadczanie nieprawdy. Został zwolniony w maju 2007, przy zastosowaniu innych środków zapobiegawczych.
W czerwcu 2007 został skazany na karę 1,5 roku pozbawienia wolności przez sąd w Antwerpii za bezprawne zatrzymanie w tym mieście poszukiwanego Polaka.
W listopadzie 2008 przed Sądem Okręgowym w Katowicach rozpoczął się jego proces karny, w związku z zarzutami dotyczącymi uczestnictwa w tzw. śląskiej mafii paliwowej. Krzysztof Rutkowski został oskarżony o polecenie pracownikom swego biura wystawienia faktur na 2,5 mln zł za fikcyjne usługi na rzecz innej firmy oraz o powoływanie się na wpływy w instytucjach państwowych. W marcu 2012 został skazany w tej sprawie na karę 2,5 roku pozbawienia wolności. Po odwołaniu się od wyroku w grudniu 2013 prawomocnie orzeczono wobec niego karę 1,5 roku pozbawienia wolności.
W 2012 rozpoczął się proces Krzysztofa Rutkowskiego oskarżonego m.in. o bezprawne prowadzenie działalności detektywistycznej, co dotyczyło czynów z 2003. W 2018 został prawomocnie skazany w tej sprawie na karę 1 roku pozbawienia wolności z warunkowym zawieszeniem oraz na karę grzywny.
W kwietniu 2014 został nieprawomocnie skazany na karę roku pozbawienia wolności z warunkowym zawieszeniem na dwa lata próby za siłowe wejście ze swoimi ludźmi w styczniu 2012 na teren Rafinerii Nafty Glimar w Gorlicach.
Życie prywatne.
Syn Jerzego, milicjanta, i Urszuli; jego oboje rodzice zmarli w 2019. W 2019 zawarł związek małżeński z Mają Plich, z którą ma syna Krzysztofa Jerzego (ur. 2012). Wcześniej był trzykrotnie żonaty.
Wystąpił w serialu "Sukces" (2000) oraz filmie "Gulczas, a jak myślisz..." (2001). W 2022 uczestniczył w 13. edycji programu Polsatu "Dancing with the Stars. Taniec z gwiazdami"; występował w parze z Sylwią Madeńską, odpadł w drugim odcinku.

</doc>
<doc id="153329" url="https://pl.wikipedia.org/wiki?curid=153329" title="Björk Guðmundsdóttir">
Björk Guðmundsdóttir



</doc>
<doc id="153331" url="https://pl.wikipedia.org/wiki?curid=153331" title="Björk Guđmundsdóttir">
Björk Guđmundsdóttir



</doc>
<doc id="153332" url="https://pl.wikipedia.org/wiki?curid=153332" title="Sharon Corr">
Sharon Corr

Sharon Corr, właśc. Sharon Helga Corr Bonnar (ur. 24 marca 1970 w Dundalk) – irlandzka chórzystka i skrzypaczka w rodzinnym zespole The Corrs, który tworzą oprócz niej jej dwie młodsze siostry: Caroline i Andrea oraz starszy brat Jim. Matką jest Jean (zm. 1999), a ojcem Gerrard Corr. 
Urodzona w rodzinie muzyków, gry na skrzypcach zaczęła się uczyć w wieku 6 lat. Początkowo skrzypaczką miała zostać Caroline, ale nie była tym zainteresowana, a poza tym obawiała się swojego nauczyciela, więc obowiązek nauki przeszedł na Sharon. Gry uczył ją ksiądz McNally. Wtedy też wstąpiła do Redeemer South Orchestra i grała w niej kolejnych 7 lat, opuszczając tylko dwie lekcje gry.
Oprócz tego zagrała dwie małe role w filmach: "The Commitments" i "Beverly Hills, 90210".
7 lipca 2001 poślubiła wieloletniego narzeczonego Gavina Bonnara, którego poznała podczas kręcenia debiutanckiego singla zespołu the Corrs, "Runaway".
Ich pierwsze dziecko, Cathal Robert Gerard Bonnar, urodziło się 31 marca 2006, a drugie, Flori Jean Elizabeth Bonnar, 18 lipca 2007 r.
Sharon jest autorką słów do takich utworów grupy The Corrs jak Long Night, Goodbye, So Young, Runaway, Radio.
Jedyne piosenki, w których nie występuje wokal Andrei to utwór "No Frontiers", zaśpiewany przez Sharon i Caroline, a także "Dimming of The Day" oraz specjalna wersja "Goodbye".
W 2010 roku ukazał się jej debiutancki solowy album "Dream of You".

</doc>
<doc id="153335" url="https://pl.wikipedia.org/wiki?curid=153335" title="Ken Olsen">
Ken Olsen

Kenneth Harry Olsen (ur. 20 lutego 1926 w Bridgeport, Connecticut, zm. 6 lutego 2011) – amerykański inżynier, założyciel w 1957 r. firmy Digital Equipment Corporation, w latach 50. inżynier w MIT Lincoln Laboratory, pracujący nad projektem komputera TX-2.
W 1977 r. Olsen zasłynął stwierdzeniem "There is no reason for any individual to have a computer in his home" („Nie ma żadnego powodu, aby ktokolwiek posiadał w domu komputer”) – w rzeczywistości Olsen miał na myśli centralny komputer, który sterowałby każdym aspektem ludzkiego życia, a nie komputery domowe, które w owym czasie zyskiwały sobie szybko akceptację pasjonatów.

</doc>
<doc id="153336" url="https://pl.wikipedia.org/wiki?curid=153336" title="Lincoln Laboratory">
Lincoln Laboratory

MIT Lincoln Laboratory, znane też jako Lincoln Lab - sfinansowane przez amerykański rząd federalny, a zarządzane przez Massachusetts Institute of Technology laboratorium w Lexington, Massachusetts, powstałe w 1951 r.
W 1950 r., w szczytowym momencie zimnej wojny, MIT opracowało studium, tzw. Project Charles, w którym badano możliwość wykorzystania specjalistycznego laboratorium zajmującego się obroną powietrzną. Studium zarekomendowało założenie takiego laboratorium, o nazwie kodowej Project Lincoln, (potem zmienionej na Lincoln Laboratory), które miało być zarządzane przez MIT, na rzecz sił lądowych, morskich i powietrznych Stanów Zjednoczonych. Jednym z pierwszych projektów był SAGE (Semi-Automatic Ground Environment), krajowa sieć opartej na radarach i systemach komputerowych broni przeciwlotniczej, oraz DEW (Distant Early Warning), system radarowy wczesnego ostrzegania od strony bieguna północnego.
Laboratorium zajmuje się również pracami inżynierskimi i naukowymi z dziedziny informatyki, m.in. badaniami nad sztuczną inteligencją - jednym ze znanych projektów w latach 50. i 60. były maszyny TX-0 i TX-2.

</doc>
<doc id="153339" url="https://pl.wikipedia.org/wiki?curid=153339" title="Reklama podprogowa">
Reklama podprogowa



</doc>
<doc id="153341" url="https://pl.wikipedia.org/wiki?curid=153341" title="Tele Gra">
Tele Gra

Tele Gra – program telewizyjny stanowiący połączenie standardowego teleturnieju z programem interaktywnym ("Call TV") emitowany przez TVN od 17 stycznia 2002 roku do 29 grudnia 2004. Od 1 do 29 marca 2002 roku emitowało go również TVN 7. Jego prowadzącymi byli między innymi Agnieszka Wróblewska, Ireneusz Bieleninik, Sławomir Sochacki oraz .
Audycja powstawała w oparciu o holenderski pomysł o nazwie „Puzzeltijd”. Przejęła po nim także czołówkę (dostosowano ją jednak do języka polskiego) i część oprawy graficznej oraz muzycznej.
Charakterystyka programu.
W programie występowali goście w studiu oraz widzowie dzwoniący do teleturnieju. Główną wygraną dla zawodników w studiu do końca sierpnia 2004 było 10 000 zł, .
Zagadki w programie dotyczyły odgadywania wyrazów. Zawodnicy w studio układali słowa, przestawiając sylaby, rozwiązywali krzyżówki, odgadywali słowa na podstawie definicji, długości wyrazu oraz jego pierwszej i ostatniej litery, a w finale układali dłuższe wyrazy z krótszych, poprzez dodawanie podanych przez prowadzącego liter.
Pomiędzy kolejnymi rundami gry z udziałem uczestników w studio prowadząca zachęcała telewidzów do zgłaszania się i odgadywania zagadek przygotowanych dla oglądających. Zadanie było podobne do finału gry zasadniczej.
Zasady gry.
W grze w studio brało udział czworo zawodników podzielonych na dwie pary. Pojedynki wewnątrz par rozgrywano oddzielnie, na tych samych zasadach, a ich zwycięzcy trafiali do półfinału.
Runda 1..
Runda 1. polegała na układaniu słów z rozsypanych sylab. Zawodnik, który nacisnął przycisk jako pierwszy, miał prawo odpowiedzi. Za poprawną odpowiedź można było otrzymać 10 punktów. Gdy zawodnik nie podał odpowiedzi po upływie 3 sekund lub podał błędną, prawo do odpowiedzi zyskiwał przeciwnik. Do osiągnięcia było 12 słów. W przypadku remisu rozgrywano dogrywkę w postaci dodatkowego hasła.
Runda 2..
Runda 2. polegała na rozwiązywaniu krzyżówki. Zawodnicy wybierali hasła, a prowadzący czytał podpowiedź. Jako pierwszy odpowiadał gracz, który zdobył mniej punktów w rundzie 1. Po udzieleniu poprawnej odpowiedzi gracz otrzymywał 20 punktów, a po błędnej tracił kolejkę na rzecz przeciwnika. Prawo do odpowiedzi miał zawsze ten zawodnik, który jako ostatni odpowiedział poprawnie. Gra kończyła się po odgadnięciu wszystkich haseł, a osoba, która zdobyła w sumie więcej punktów w obu rundach, przechodziła do półfinału.
Półfinał.
W półfinale występowali zwycięzcy pojedynków; liczniki ich punktów zerowano. Zadanie polegało na odgadywaniu wyrazów: najpierw prowadzący podawał liczbę liter znajdujących się w wyrazie (od 4 do 7), następnie podawał pierwszą i ostatnią literę oraz czytał dwa słowa-podpowiedzi. Prawo odpowiedzi zdobywał gracz, który szybciej wcisnął przycisk. W przypadku błędnej odpowiedzi lub jej braku prawo do odgadywania uzyskiwał przeciwnik. Za poprawną odpowiedź można było zdobyć dziesięciokrotność liczby liter odgadywanego wyrazu (tj. 40, 50, 60 lub 70 pkt). Po zadaniu 8 zagadek zawodnik, który zdobył większą liczbę punktów, awansował do finału.
Finał.
Zadanie finałowe polegało na rozwiązaniu piramidy słownej, która składała się z 6 słów, z czego pierwsze, 3-literowe, zawsze było odsłaniane na początku. Każde kolejne słowo składało się z liter słowa poprzedniego i jednej dodatkowej. Zawodnik miał 45 sekund na odgadnięcie kolejnych pięciu wyrazów. Zegar zatrzymywał się po każdej poprawnej odpowiedzi – wtedy zawodnik miał chwilę, aby zastanowić się czy chce grać dalej. Jeśli zdecydował się kontynuować grę, ujawniano dodatkową literę i wznawiano upływ czasu. W przypadku rezygnacji z dalszej gry uczestnik wygrywał tyle pieniędzy, ile warte było ostatnie odgadnięte słowo:
W sytuacji, gdy zawodnik zdecydował się grać dalej, ale nie zdążył podać poprawnej odpowiedzi z powodu upływu wyznaczonego czasu, wygrywał gwarantowane 500 zł, bez względu na ilość odgadniętych wyrazów.

</doc>
<doc id="153343" url="https://pl.wikipedia.org/wiki?curid=153343" title="Black and Blue Again">
Black and Blue Again



</doc>
<doc id="153345" url="https://pl.wikipedia.org/wiki?curid=153345" title="Stay">
Stay



</doc>
<doc id="153347" url="https://pl.wikipedia.org/wiki?curid=153347" title="I Need You (utwór Davida Gahana)">
I Need You (utwór Davida Gahana)



</doc>
<doc id="153357" url="https://pl.wikipedia.org/wiki?curid=153357" title="Bitter Apple">
Bitter Apple



</doc>
<doc id="153360" url="https://pl.wikipedia.org/wiki?curid=153360" title="Hidden Houses">
Hidden Houses



</doc>
<doc id="153361" url="https://pl.wikipedia.org/wiki?curid=153361" title="Wojna futbolowa">
Wojna futbolowa

Wojna futbolowa lub Wojna stu godzin – krótkotrwały konflikt zbrojny pomiędzy Salwadorem a Hondurasem, który miał miejsce w 1969 roku. Określenie "wojna futbolowa" stworzone przez Ryszarda Kapuścińskiego i rozpowszechnione przez mass media, wywodzi się z przekonania, że powodem wybuchu wojny był przegrany przez Honduras 15 czerwca 1969 mecz w czasie eliminacji do mistrzostw świata w piłce nożnej. W rzeczywistości stosunki między państwami były napięte już znacznie wcześniej, sam mecz stał się niejako punktem kulminacyjnym fali nacjonalizmu i nienawiści rozpętywanej przez obie strony, co zresztą Ryszard Kapuściński wyraźnie zaznacza. 
Jedną z głównych przyczyn konfliktu było osadnictwo salwadorskich rolników na przygranicznych terenach Hondurasu. Honduraski rząd, ale i duzi posiadacze ziemscy skupieni wokół Krajowej Federacji Rolników i Hodowców, podejmowali działania mające na celu zmuszenie salwadorskich imigrantów do opuszczenia kraju. Wojskowe władze Salwadoru obawiały się, że powrót dużej liczby ubogich, pozbawionych ziemi chłopów może wzmóc żądania przeprowadzenia reformy rolnej, parcelacji majątków wielkich posiadaczy ziemskich, a nawet spowodować rozwój partyzantki antyrządowej.
Podsycana m.in. przez media atmosfera wrogości między obydwoma państwami sięgnęła zenitu po przegraniu przez Honduras meczu piłki nożnej w stolicy sąsiada. Honduraskie radio zaapelowało do obywateli o wypędzenie Salwadorczyków z honduraskiej ziemi. W Salwadorze doszło do masowych demonstracji przeciwko Hondurasowi, a incydenty graniczne doprowadziły do zerwania stosunków dyplomatycznych pomiędzy obydwoma krajami. 14 lipca armia Salwadoru zaatakowała sąsiada. W walkach zginęło ok. 2 tysięcy ludzi. Wojna została zakończona po interwencji Organizacji Państw Amerykańskich, jednak napięcie pomiędzy państwami utrzymało się do 1972. Dopiero 30 października 1980 roku Salwador i Honduras podpisały traktat pokojowy kończący wojnę futbolową.

</doc>
<doc id="153364" url="https://pl.wikipedia.org/wiki?curid=153364" title="Carlo Ciampi">
Carlo Ciampi



</doc>
<doc id="153366" url="https://pl.wikipedia.org/wiki?curid=153366" title="Wodniczki">
Wodniczki



</doc>
<doc id="153376" url="https://pl.wikipedia.org/wiki?curid=153376" title="Marhwini">
Marhwini



</doc>
<doc id="153382" url="https://pl.wikipedia.org/wiki?curid=153382" title="Marhari">
Marhari



</doc>
<doc id="153387" url="https://pl.wikipedia.org/wiki?curid=153387" title="Vickers">
Vickers

Vickers – brytyjskie przedsiębiorstwo zbrojeniowe.
Działalność rozpoczęło w 1829 jako mała wytwórnia wyrobów metalowych, a w późniejszym okresie również amunicji do broni strzeleckiej. Połączyła się z "Maxim Gun Company" w 1881, a następnie z "Nordenfeltem" tworząc Maxim–Nordenfelt Gun and Ammunition Company w której Vickers miał pewną liczbę akcji. Vickers realizował w 1884 zamówienie na wykonanie opancerzenia okrętów wojennych oraz na zlecenie rządu brytyjskiego rozpoczął przygotowania do produkcji dział artyleryjskich. Pierwsze działo Vickers wyprodukowane zostało w 1888, po testach przyjęte zostało do uzbrojenia armii brytyjskiej w 1890.
Syn jednego z akcjonariuszy za radą płk. Thomasa F. Vickersa rozwinął w firmie produkcję sprzętu dla marynarki wojennej, a w 1897 założył Naval Construction and Armaments Company. Vickers w tym samym roku wystąpił ze spółki Maxim–Nordenfelt, Gun wykupił Wolseley Tool and Motor Car Company, zakupił połowę akcji Williama Beadmore′a w Glasgow i wspólnie z Armstrong Whitworth przejął kontrolę nad Whitehead Torpedo Factory. W ten sposób powstała spółka połączyła się z Armstrong Whitworth w 1927, tworząc Vickers–Armstrong, by w 1930 przejąć interesy Armstronga.
Przedsiębiorstwo wyprodukowało wiele dział okrętowych, które znalazły się po 1890 na uzbrojeniu armii brytyjskiej i innych krajów. W latach 1904–1936 była odpowiedzialna za wyposażanie armii w armaty polowe 76,2 mm i 84 mm oraz w latach 1919–1938 w działa polowe większych kalibrów i czołgi. Znana była również z produkcji lekkich czołgów z okresu II wojny światowej (Vickers Mk I i II).
Vickers zajmował się również od 1911 roku produkcją lotniczą. W lipcu 1927 wydział lotniczy Vickersa został usamodzielniony jako spółka zależna Vickers (Aviation) Ltd. W 1928 roku Vickers nabył również przedsiębiorstwo lotnicze Supermarine. Po reorganizacji przeprowadzonej w 1938 roku, zakłady Supermarine utraciły samodzielność i stały się oddziałem Vickersa (dla produkowanych samolotów stosowano nazwę Vickers-Armstrongs Supermarine).
Współcześnie rozwija się w trzech głównych dziedzinach:
W ostatnich latach wyprodukowało 105 mm haubicę samobieżną FV433 Abbot i 155 mm haubicę FH-70.

</doc>
<doc id="153388" url="https://pl.wikipedia.org/wiki?curid=153388" title="Sangahyando">
Sangahyando



</doc>
<doc id="153389" url="https://pl.wikipedia.org/wiki?curid=153389" title="Bleda">
Bleda

Bleda – wódz Hunów, urodzony około 390 roku. Razem ze swym młodszym bratem Attylą odziedziczył tron po stryju Ruasie. Rządził wraz z nim przez 11 lat, aż do swej śmierci w 445 roku. Najprawdopodobniej został zabity przez Attylę, jednak brak źródeł, z jakiego powodu.

</doc>
<doc id="153390" url="https://pl.wikipedia.org/wiki?curid=153390" title="The White Stripes">
The White Stripes

The White Stripes – powstały w Detroit amerykański zespół rockowy, założony przez gitarzystę Jacka White’a i perkusistkę Meg White.
W zespole grają tylko dwie osoby. Od czasu ukazania się w 1999 roku debiutanckiego albumu – "The White Stripes", grupa zyskała popularność na niezależnej scenie muzycznej Stanów Zjednoczonych. W niedługim czasie ukształtował się rozpoznawalny styl muzyków z Detroit.
W 2001 roku, gdy ukazał się album "White Blood Cells", The White Stripes zyskał sławę poza USA. Album zdobył liczne nagrody, a singel „Fell in Love with a Girl” to pierwszy kasowy przebój amerykańskiego duetu. White Stripes odbyli dużą trasę koncertową po Stanach Zjednoczonych i Europie. W 2003 roku ukazała się kolejna płyta duetu – "Elephant". Zebrała dobre recenzje, tak jak promujący ją singel „Seven Nation Army”. W maju 2005 roku odbyła się premiera kolejnego albumu studyjnego – "Get Behind Me Satan".
9 lipca 2005 roku zespół wystąpił w Polsce na Open’er Festival.
W roku 2006 Jack White skupił się na współpracy ze swoim przyjacielem Brendanem Bensonem pod szyldem The Raconteurs. Debiutancki album tej nowej formacji, zatytułowany "Broken Boy Soldier" został wydany 15 maja 2006. Do końca roku White koncertował z zespołem, promując nowy album.
28 lutego 2007 na oficjalnej stronie The White Stripes pojawiła się zapowiedź nowego, szóstego studyjnego albumu zespołu, zatytułowanego "Icky Thump". Pochodzący z niego utwór tytułowy trafił na 1. miejsce listy najlepiej sprzedawanych singli w Wielkiej Brytanii.
Po półtorarocznej przerwie zespół dał koncert na Bonnaroo Music Festival w miejscowości Manchester w stanie Tennessee (17 czerwca 2007).
8 czerwca 2008 Meg White pojawiła się na scenie przed koncertem The Raconteurs, po zapowiedzi Jacka White’a, usiadła przy instrumentach perkusyjnych, lecz przed rozpoczęciem grania zeszła i na jej miejsce wszedł perkusista The Raconteurs – Patrick Keeler.
2 lutego 2011 roku na oficjalnej stronie zespołu pojawiło się oświadczenie, że zawiesza on swoją działalność.
Wizerunek.
Charakterystyczne dla zespołu jest używanie na okładkach płyt, w teledyskach, w strojach niemal wyłącznie trzech kolorów: czarnego, czerwonego i białego.
Można się także dopatrzeć wielu innych zasad występujących wśród dotychczasowych dzieł zespołu – np. na każdym z albumów znajduje się utwór rozpoczynający się od słowa „little” (ang. "mały"): „Little People”, „Little Bird”, „Little Room”, „Little Acorns”, „Little Ghost” oraz „Little Cream Soda”.

</doc>
<doc id="153392" url="https://pl.wikipedia.org/wiki?curid=153392" title="Europejski czas letni">
Europejski czas letni



</doc>
<doc id="153393" url="https://pl.wikipedia.org/wiki?curid=153393" title="Telchar">
Telchar



</doc>
<doc id="153395" url="https://pl.wikipedia.org/wiki?curid=153395" title="Lodomeria">
Lodomeria

Lodomeria – zlatynizowana nazwa Księstwa Włodzimierskiego, do którego od XIII wieku pretensje rościła sobie korona węgierska, a za jej pośrednictwem Habsburgowie. Ruskie księstwo halicko-włodzimierskie w pierwszych latach XIII wieku (1206, 1214) i latach 1370–1387 dostało się przejściowo pod wpływy węgierskie. Pokrywa się z obszarem zachodniej części historycznego Wołynia.
Władcy węgierscy tytułowali się łacińską nazwą podległych sobie terytoriów: "rex Galiciae et Lodomeriae", "Galiciae-Lodomeriaeque rex" – "król Halicza i Włodzimierza".
Od 1772 roku Lodomeria występowała w zestawie krajów koronnych monarchii Habsburgów zawsze łącznie z Galicją (pełna nazwa: Królestwo Galicji i Lodomerii oraz Wielkie Księstwo Krakowskie wraz z Księstwem Oświęcimskim i Zatorskim).
Lodomeria występowała we wszystkich oficjalnych cesarskich tytułach i dokumentach. Miała swój herb nadany 16 listopada 1772 roku (w polu błękitnym dwie srebrno-czerwone po trzykroć szachowane belki) i urzędową flagę niebiesko-biało-czerwoną. Stosowanie tej nazwy pozwalało w przyszłości zgłaszać pretensje do całej „Lodomerii”, czyli Wołynia. W czasie zaborów żartobliwie nazywana „Głodomerią” (z powodu słabo rozwiniętej gospodarki).

</doc>
<doc id="153400" url="https://pl.wikipedia.org/wiki?curid=153400" title="Karabin maszynowy Vickers">
Karabin maszynowy Vickers

Karabin maszynowy Vickers (ang. Vickers machine gun lub Vickers gun) – ciężki karabin maszynowy kalibru 0,303 cala (7,7 mm) produkowany przez firmę Vickers.
Historia powstania.
Po wykupieniu firmy Maxim inżynierowie Vickersa zaczęli pracować nad ulepszeniem karabinu maszynowego Maxim. Nowa broń weszła oficjalnie do służby w armii brytyjskiej 26 listopada 1912 i została wycofana ze służby czynnej ponad 50 lat później, 30 marca 1968.
Opis konstrukcji.
W zależności od wersji karabin ważył pomiędzy 11 a 13 kg, a jego podstawa ważyła od 18 do 23 kg. Amunicja była podawana z taśmy, skrzynka amunicyjna z taśmą na 250 naboi ważyła 10 kg. Dodatkowo karabin wymagał około 4,3 l wody na chłodzenie lufy. Jeden karabin był zazwyczaj obsługiwany przez ośmioosobową drużynę żołnierzy – jeden z żołnierzy był strzelcem, jeden podawał amunicję, a reszta pomagała przenosić karabin, skrzynki amunicyjne i części zamienne.
Lufa karabinu była chłodzona przez odparowania (ang. "evaporative cooling") – lufę otaczał zbiornik wypełniony wodą, gorąca para ze zbiornika odprowadzana była wężykiem do stojącej nieopodal chłodnicy (zazwyczaj po prostu kanistra, do którego wlano trochę wody na dno).
Cały karabin miał 1,1 m długości, praktyczna szybkostrzelność wynosiła pomiędzy 450 a 600 strzałów na minutę, a zasięg wynosił trochę ponad 4 km. Używał standardowej amunicji brytyjskiej kalibru 0,303 cala (7,7 × 56 mm). Istniała także wersja kalibru 0,5 cala – Vickers 12,7 mm.
Użycie bojowe.
Vickers był niezawodną bronią, bardzo lubianą przez żołnierzy, mógł prowadzić nieustanny ogień nawet przez wiele godzin. Spektakularnym przykładem tego była akcja pod High Wood 24 sierpnia 1916 w czasie bitwy nad Sommą podczas I wojny światowej. 100. Kompania Karabinów Maszynowych (w jej skład wchodziło 10 karabinów Vickers) otrzymała rozkaz nieustannego ostrzału miejsca znajdującego się w odległości 2000 jardów, gdzie, jak podejrzewano, będą zbierali się niemieccy żołnierze w czasie przygotowania do kontrataku. Podczas dwunastogodzinnej akcji żołnierze dwóch kompanii piechoty nieustannie donosili amunicję, wodę i pożywienie dla obsługi karabinów maszynowych, w tym czasie zużyto każdą kroplę wody dostępną w okolicy – włącznie z zawartością wiaderek z latryn, łącznie wymieniono 100 nowych luf i wystrzelono ponad milion sztuk amunicji. Rekordowy Vickers wystrzelił ponad 120 000 naboi i żaden karabin nie zepsuł się w czasie ostrzału.
Od 1916 Vickers używany był także jako uzbrojenie samolotów brytyjskich i francuskich. W tej wersji osłona lufy była przecinana w kilku miejscach tak, że lufa była chłodzona przez przepływ powietrza. 
Lotnicze karabiny maszynowe Vickers były używane także w polskim lotnictwie jako typowe uzbrojenie samolotów na przełomie lat 20. i 30. XX wieku, stosowane do II wojny światowej. Używano ich w wersji zsynchronizowanej (wzór E) i obserwatora (wzór F). Nie miały jednak dobrej opinii pod względem jakości. W latach 1933–1937 777 karabinów zmodyfikowano na standardowy nabój 7,92 × 57 mm.

</doc>
<doc id="153401" url="https://pl.wikipedia.org/wiki?curid=153401" title="Tower of London">
Tower of London

Tower of London (czasem The Tower lub Londyńska Tower, oficjalna nazwa His Majesty’s Royal Palace and Fortress the Tower of London, czyli "Pałac i Twierdza Jego Królewskiej Mości") – budowla obronna i pałacowa monarchów Anglii, chociaż ostatni z władców Anglii, który z niej korzystał, to Jakub I (1566–1625). Wzniesiona została w 1078 roku dla Wilhelma Zdobywcy.
Charakterystyka.
Tower of London było więzieniem, z którego podobno nie było ucieczki, ponieważ wejście było zaraz nad wodą – podpływano łódkami i tam prowadzono więźniów do celi. Więziono tu m.in. króla Anglii Henryka IV, królową Annę Boleyn, Thomasa More’a, Thomasa Cromwella, Jane Grey, żeglarza Waltera Raleigha, a w 1941 roku Rudolfa Hessa.
W swej historii budynek był fortecą, więzieniem, pałacem, a nawet służył jako zoo. Budowla (łącznie z Bramą Zdrajców) pilnowana jest przez charakterystycznie ubranych strażników, nazywanych Yeomen Warders, a popularnie "beefeaterami" (ang. "beefeater" – zjadacz wołowiny). W twierdzy są dziś przechowywane liczne zbroje, broń, klejnoty i insygnia koronacyjne (królewski pierścień i jabłko oraz berło z krzyżem i największym na świecie brylantem Cullinanem I, a także koronę brytyjską zdobioną drugim co do wielkości na świecie brylantem Cullinanem II).
Twierdza Tower jest do dziś zamieszkana. Jej społeczność tworzą strażnicy Yeomen Warders wraz z rodzinami, naczelnik twierdzy (ang. "Resident Governor"), urzędnicy oraz kapelan i lekarz.
Symbolem Tower of London są kruki. Popularna legenda głosi, że dopóki na wieżach Tower będą żyły kruki, tak długo trwać będzie imperium brytyjskie. Legenda ta powstała w epoce wiktoriańskiej, nie wcześniej niż z końcem XIX w. Wiadomo jednak, że kruki mieszkają w wieżach zamku co najmniej od czasów panowania Karola II w XVII w. Zadaniem jednego ze strażników Tower (ang. "Ravenmaster") jest opieka nad krukami i ich dożywianie. Inna wersja legendy mówi, że gdy wszystkie sześć kruków opuści kiedyś twierdzę, Londyn zginie. Aby tak się nie stało, podcięto im skrzydła i są pilnie strzeżone.
Tower of London to popularna atrakcja turystyczna Londynu, położona nad północnym brzegiem Tamizy, otoczona kilkoma rzędami murów i dawnym korytem fosy, w którym obecnie rośnie trawa. Wysokość budowli sięga 30 metrów, a grubość murów wynosi 3,6 metra. Centralną część warowni stanowi White Tower, czyli Biała Wieża wzniesiona w XII wieku. Ważny jest też skarbiec Jewel House, w którym przechowywane są klejnoty i kosztowności królewskie.

</doc>
<doc id="153408" url="https://pl.wikipedia.org/wiki?curid=153408" title="Pałac Buckingham">
Pałac Buckingham

Buckingham (ang. "Buckingham Palace") – oficjalna londyńska rezydencja brytyjskich monarchów.
Największy na świecie pałac królewski, który od 1837 roku pełni funkcję oficjalnej siedziby monarszej. Jedna z pereł architektury późnego baroku. 
Pałac został zbudowany w 1703 roku jako rezydencja miejska dla księcia Buckingham, Johna Sheffielda. W roku 1761 król Wielkiej Brytanii Jerzy III wszedł w posiadanie pałacu, który został przekształcony w jego rezydencję prywatną. W ciągu kolejnych 75 lat pałac wielokrotnie rozbudowywano. W pałacu jest sześćset komnat, w tym dziewiętnaście reprezentacyjnych, ponad siedemdziesiąt łazienek i prawie dwieście sypialni. Przed siedzibą obecnego króla znajduje się pomnik królowej Wiktorii, która przeznaczyła pałac na prywatną stałą rezydencję królewską. Rzeźbę z białego marmuru stworzył Thomas Brock w 1931 roku. 
Pałac Buckingham jest także miejscem uroczystości państwowych oraz oficjalnych spotkań głów państw. Dla Brytyjczyków pałac stanowi symbol Wielkiej Brytanii. Przed pałacem składano kwiaty po śmierci księżnej Diany w 1997 r. oraz po śmierci Elżbiety II w 2022 r.
Istotnym elementem wystroju pałacu jest sztandar królewski. Kiedy monarcha rezyduje w Buckingham sztandar wisi na pełnej wysokości, gdy wyjeżdża, jest zdejmowany. Po śmierci Diany Elżbieta II wprowadziła nowy zwyczaj. Kiedy opuściła pałac, by udać się na pogrzeb Diany, sztandar królewski zdjęto (zgodnie z protokołem), a na jego miejsce (to nowość) podniesiono flagę brytyjską, Union Jack, i opuszczono ją do połowy masztu. Od tej pory po zgonie członka rodziny królewskiej na pałacu podnosi się Union Jack i opuszcza do połowy masztu.
Od kwietnia do lipca codziennie o 11.30 odbywa się przed pałacem uroczysta zmiana warty (w pozostałych miesiącach co drugi dzień).
Po pożarze w zamku królewskim w Windsorze w 1992 część pałacu Buckingham udostępniana jest do zwiedzania w sierpniu i wrześniu. Podczas wakacyjnej nieobecności władcy w stolicy można odpłatnie zobaczyć niektóre reprezentacyjne apartamenty. Bilet wstępu kosztuje ok. 20 funtów.

</doc>
<doc id="153414" url="https://pl.wikipedia.org/wiki?curid=153414" title="Półoś wielka">
Półoś wielka

Półoś wielka – połowa dłuższej osi elipsy. Elipsa ma dwie osie symetrii, a każda z nich składa się z dwóch półosi. Na dłuższej osi elipsy znajdują się jej dwa ogniska. Analogicznie, półoś mała definiowana jest jako połowa mniejszej osi elipsy.

</doc>
<doc id="153417" url="https://pl.wikipedia.org/wiki?curid=153417" title="Wielka półoś elipsy">
Wielka półoś elipsy



</doc>
<doc id="153418" url="https://pl.wikipedia.org/wiki?curid=153418" title="Prusy Nowowschodnie">
Prusy Nowowschodnie

Prusy Nowowschodnie () – prowincja państwa pruskiego (1795-1807) utworzona na ziemiach polskich, zagarniętych przez Prusy w III rozbiorze (1795), z wyjątkiem części terenów województw mazowieckiego i rawskiego znajdujących się na lewym brzegu Wisły, które włączono wówczas do prowincji Prusy Południowe. Powiaty mazowieckie i dobrzyńskie znajdujące się na prawym brzegu Wisły, a należące od II rozbioru do Prus Południowych, odłączono od tej prowincji i przyłączono do Prus Nowowschodnich. Ostatecznie w granicach prowincji znalazły się przedrozbiorowe: województwo płockie, ziemia dobrzyńska, część województwa mazowieckiego, znaczna część województw podlaskiego i trockiego oraz niewielka część Żmudzi. Prowincja obejmowała obszar między Wisłą, Bugiem i Niemnem o powierzchni 55 000 km² z 1 mln mieszkańców. Stolicą prowincji był Białystok.
Prusacy na zajętych terenach utworzyli dwa tymczasowe urzędy: Komisje Organizacyjne Kamer Wojny i Domen: w Płocku i Białymstoku. W 1797 roku Komisje przekształcono w kamery wojny i domen, które sprawowały władzę w departamentach ("Departement der Kriegs- und Domänen-Kammer"). Departamenty były zaś podzielone na powiaty. Obszar powiatów był odmienny od przedrozbiorowego. Sieć powiatów zmieniono także na obszarze przyłączonym z Prus Południowych.
Granice powiatów w większości przetrwały na obszarze Księstwa Warszawskiego i Królestwa Polskiego do czasu reformy podziału administracyjnego przeprowadzonej w 1867.
Podział administracyjny.
Stan na 1800 rok (129 miast):
W 1807 roku (traktat tylżycki) część departamentu białostockiego (obwód białostocki) włączono do Rosji, pozostałą część departamentu białostockiego wraz z departamentem płockim do Księstwa Warszawskiego.

</doc>
<doc id="153419" url="https://pl.wikipedia.org/wiki?curid=153419" title="Dolina Lotnicza">
Dolina Lotnicza

Dolina Lotnicza, właśc. Stowarzyszenie Grupy Przedsiębiorców Przemysłu Lotniczego „Dolina Lotnicza” (ang. "Aviation Valley Association") – stowarzyszenie przedsiębiorców przemysłu lotniczego z południowo-wschodniej Polski, utworzone w kwietniu 2003. Członkami stowarzyszenia są przedsiębiorstwa głównie z następujących miast: Rzeszów, Mielec, Sędziszów Małopolski, Krosno, Świdnik. 
Opis.
W skład stowarzyszenia wchodzi ponad 179 podmiotów. Tworzą je firmy przemysłu lotniczego, ośrodki naukowo-badawcze oraz zaplecze edukacyjne i szkoleniowe. Dolina Lotnicza jest szansą Polski południowo-wschodniej na przekształcenie się w jeden z wiodących regionów lotniczych poprzez dostarczenie różnorodnych produktów i usług z zakresu przemysłu lotniczego. Inne zadania szczegółowe Doliny Lotniczej to przyciąganie inwestorów zagranicznych, rozwijanie współpracy z innymi ośrodkami lotniczymi oraz promowanie współpracy z uczelniami technicznymi, instytutami naukowymi, jednostkami badawczymi.
W 2009 roku wchodzące w skład stowarzyszenia przedsiębiorstwa odnotowały obroty rzędu 2,8 mld zł (w 2003 - 710 mln zł) i zatrudniały 22 tys. pracowników (w 2003 - 9 tys.). Zasadniczą częścią ich działalności jest produkcja części i komponentów (artykuły do obróbki ściernej, części optyczne, części ze stali nierdzewnej i stopów, gondole, koła zębate, kadłuby, matryce odlewnicze, osłony silników, podzespoły, powłoki plazmowe, skrzynki napędów, urządzenia pomiarowe, wirniki turbin, łożyska, zawory, zespoły kompozytowe dla szybowców i samolotów), w znacznie mniejszym zakresie produkcja samolotów i śmigłowców. 90% produkcji jest eksportowana, głównie do USA, Włoch, Kanady, Rosji, Francji, Wielkiej Brytanii oraz Niemiec, natomiast import pochodzi z USA oraz Hiszpanii. Największym odbiorcą produktów jest polski rząd.
Członkiem Doliny Lotniczej może zostać przedsiębiorstwo lub instytucja związana z przemysłem lotniczym z południowo-wschodniej Polski, posiadająca rekomendację przynajmniej dwóch obecnych członków Stowarzyszenia.
Dolina Lotnicza jest również największym i najbardziej znanym klastrem przemysłowym w Polsce. 
Stowarzyszenie jest członkiem założycielem EACP ("European Aerospace Cluster Partnership").

</doc>
<doc id="153420" url="https://pl.wikipedia.org/wiki?curid=153420" title="Tlenek węgla (II)">
Tlenek węgla (II)



</doc>
<doc id="153422" url="https://pl.wikipedia.org/wiki?curid=153422" title="Kolonia kolejowa przy pl. Lipowym w Poznaniu">
Kolonia kolejowa przy pl. Lipowym w Poznaniu

Kolonia przy pl. Lipowym w Poznaniu – kompleks budynków znajdujący się na Wildzie, jednej z części miasta Poznania, położonych na obszarze osiedla samorządowego Wilda. 
Charakterystyka.
Osiedle powstało po 1910 z przeznaczeniem dla bogatszych pracowników kolei. Autorstwo projektu przypisuje się Josephowi Stübbenowi, autorowi m.in. koncepcji poznańskich Ringów, zabudowy Sołacza i wielu innych projektów w całej Europie (m.in. Berlin, Dortmund, Luksemburg, czy Wałbrzych). 
Teren ten został podzielony na 47 działek, z czego 40 w roku 1912 było już zabudowanych (ostatnie skończono w 1915). Zespół tworzy malowniczy zakątek - uliczki Bzowa, Bluszczowa i Lipowa zbiegają się na centralnie umieszczonym Placu Lipowym. Wille budowane są na przesuniętych osiach, co dodaje płynności całej koncepcji. Obiekty przeważnie mają jedno piętro i duże ogrody, łamane dachy i wysunięte ryzality. Formy architektoniczne są bardzo zróżnicowane - od prostych do bardzo ozdobnych.
Plac Lipowy.
Sam plac Lipowy ma wymiary 25 x 60 metrów i mimo zabudowy willowej jest dziełem architektonicznie zamkniętym, zrealizowanym w małej, intymnej skali. 
Otoczenie.
Niedaleko kolonii willowej znajduje się cmentarz parafii Bożego Ciała, gdzie mieści się parafia Ofiarowania Pańskiego.

</doc>
<doc id="153423" url="https://pl.wikipedia.org/wiki?curid=153423" title="Boguchwała">
Boguchwała

Boguchwała (do 1728 "Piotraszówka") – miasto w Polsce, w woj. podkarpackim, w pow. rzeszowskim, siedziba gm. miejsko-wiejskiej, na Podgórzu Rzeszowskim, nad Wisłokiem, graniczące z Rzeszowem przy trasie międzynarodowej E371.
W latach 1975–1998 miejscowość administracyjnie należała do woj. rzeszowskiego.
Miasto jest siedzibą parafii pod wezwaniem św. Stanisława Biskupa, należącej do dekanatu Boguchwała w diecezji rzeszowskiej, a także Zakładów Porcelany Elektrotechnicznej ZAPEL, największego z trzech w kraju i liczącego się w skali światowej producenta izolatorów porcelanowych i kompozytowych.
Historia.
Teren obecnej Boguchwały w świetle znalezisk archeologicznych był zamieszkany w okresie neolitu przez ludność kultury ceramiki wstęgowej rytej, kultury pucharów lejkowatych, kultury lubelsko-wołyńskiej i kultury ceramiki sznurowej, w epoce brązu przez ludność kultury łużyckiej, a w epoce żelaza przez ludność kultury halsztackiej i przeworskiej. Pierwsze odkrycia archeologiczne, dokonane przez Franciszka Kotulę w rejonie cegielni Angermanów oraz stacji kolejowej w 1933, dotyczyły kultury ceramiki wstęgowej rytej i okresu wpływów rzymskich.
Wieś Piotraszówka istniała już 24 maja 1373, gdy na mocy przywileju Władysława Opolczyka w przyległych do niej lasach założony został Lutoryż. W 1392 jako świadek przywileju lokacyjnego Lutczy wystąpił Szwab z Pietraszowej ("Swab de Petraschowa"); nazwę Szwobówki nosi dolina na zachodnich obrzeżach Boguchwały pomiędzy ul. Kasprowicza i ul. Partyzantów a Korczyną w Mogielnicy. Pierwszym potwierdzonym właścicielem Piotraszówki był od co najmniej 1420 Mikołaj Piotraszewski, a po nim jego synowie Piotr Zaklika i Mikołaj Kustra, również piszący się od nazwy wsi Piotraszewskimi. Obecność Mikołaja Piotraszewskiego w aktach sądowych przedstawicieli głównych ówczesnych rodów Rusi Czerwonej (Tarnowscy, Kmitowie i Pileccy) sugeruje jego silną pozycję w szeregach ówczesnej elity feudalnej. Osada pierwotnie należała do ziemi sanockiej województwa ruskiego, a jej kościół parafialny, uposażony na nowo w 1461, nosił wezwanie św. św. Klemensa i Doroty. Rejestr poborowy z 1589 potwierdza przynależność wsi do ziemi przemyskiej województwa ruskiego. Pod koniec XVI w. Piotraszówkę wraz ze Staroniwą, Zwięczycą, Racławówką, Zarzeczem i Sołonką nabył wojski sanocki Jan Ligęza, brat Mikołaja Spytka. W 1603 jego syn, Andrzej Ligęza, skłócony ze stryjem o podział majątku po ojcu, dwukrotnie zdobył szturmem zamek rzeszowski, za drugim razem paląc przedmieścia i dopuszczając się w mieście gwałtów i rabunków. W 1608 Andrzej Ligęza odparł w drewnianym dworze w Piotraszówce zbrojny najazd Stanisława Stadnickiego, szukającego odwetu na sprzymierzeńcach Łukasza Opalińskiego za spalenie Łańcuta. W czerwcu 1624 Ligęzowie zdołali obronić się w dworze przed Tatarami, zadając im straty przy próbie przekroczenia Wisłoka. Pewne spustoszenia, w tym zniszczenie młyna, przyniósł najazd tatarski z 1672. W 1650 wieś przejęli Ustrzyccy, dziedzice Ustrzyk Dolnych, a w 1724 klucz, którego była siedzibą, został zakupiony przez Teodora Lubomirskiego (1683–1745). Na prośbę nowego posiadacza w 1728 August II Mocny nadał prawa miejskie wsi, zmieniając jej nazwę na Boguchwała. W XVIII w. miasto rozwijało się szybko jako siedziba klucza dóbr. Lubomirski wybudował pałac (1728) i kościół św. Stanisława, konsekrowany w 1729. W 1763 nowym właścicielem miasta został generał wojsk koronnych Paweł Starzyński. W 1772 Boguchwała utraciła prawa miejskie. Pierwsi Żydzi pojawili się w Boguchwale w połowie XVIII wieku. Na przełomie XVIII i XIX wieku w Boguchwale mieszkało kilkadziesiąt osób wyznania mojżeszowego. W 1805 cały majątek nabył ziemianin Florian Straszewski. W latach 70. XIX wieku od Straszewskiego wydzierżawił młyn Żyd Majer Silberman. W 2. poł. XIX w. podupadły klucz boguchwalski zakupił Zenon Suszycki. Doprowadził on do rozwinięcia jego gospodarki i utworzył Naukowy Zakład Gospodarczy, który stał się zapleczem dla badań i wprowadzania innowacji w zakresie gospodarowania w rolnictwie. Udane inwestycje gospodarcze w kluczu doprowadziły do wzrostu produkcyjnego. Działalność ta pozwoliła na utworzenie przez Wandę Suszycką 1 maja 1926 we Lwowie fundacji wspierającej chłopów we wprowadzaniu ulepszeń w rolnictwie.
Wojska niemieckie zajęły Boguchwałę 6 września 1939. Z nakazu okupanta 7 marca 1940 na terenie gminy powstała Rada Żydowska, w której stanowisko zastępcy przewodniczącego objął Dawid Goldblatt z Boguchwały. W lipcu 1940 do Boguchwały trafiło 50 osób ze zlikwidowanego getta w Krakowie. 8 maja 1942 władze niemieckie wywiozły krakowskich Żydów do getta w Rzeszowie, natomiast miejscowe rodziny Apfelbaumów, Goldblattów, Hirschornów, Kranzów, Leberów, Reichentheilów i Sturmlauferów najpierw do Czudca, a stamtąd do Rzeszowa niedługo przed likwidacją getta w lipcu 1942.
Polską działalnością konspiracyjną na terenie Boguchwały kierował od 1940 ppor. Józef Klimczak, który podporządkował swoją organizację Armii Krajowej w 1942 tworząc 39. placówkę Obwodu AK Rzeszów. Klimczak zginął w trakcie potyczki stoczonej w Boguchwale z siłami niemieckimi przez miejscowy oddział AK oraz oddział Batalionów Chłopskich z Siedlisk i Lubeni w rejonie młyna i mostu na Lubczy podczas Akcji „Burza” 28 lipca 1944. Mogiła poległych partyzantów znajduje się na cmentarzu w Boguchwale.
W marcu 1947 przez Boguchwałę przejeżdżał na krótko przed śmiercią w trakcie inspekcji garnizonów wojskowych w województwie rzeszowskim gen. Karol Świerczewski. Ku jego pamięci nazwano szkołę podstawową w Boguchwale, którą zdobi płaskorzeźba z popiersiem Świerczewskiego.
1 stycznia 2008 Boguchwała odzyskała prawa miejskie.
Gospodarka.
Miasto jest ośrodkiem przemysłu elektrotechnicznego i energetycznego. Znajdują się w nim placówki Zakładów Porcelany Elektrotechnicznej „ZAPEL” S.A. oraz Instytutu Energetyki. 
Fabryka izolatorów wysokiego napięcia powstała w ramach inwestycji Centralnego Okręgu Przemysłowego w zakresie rozwoju energetyki. W 1936 władze państwowe zaproponowały budowę takiego zakładu Fabryce Porcelany i Wyrobów Ceramicznych w Ćmielowie. Realizacji projektu podjął się ówczesny dyrektor i współudziałowiec ćmielowskiej fabryki, Stanisław Syska (1886–1974), inżynier górnictwa, do 1926 dyrektor kopalni w Czechowicach, który wybrał lokalizację przy stacji kolejowej w Boguchwale latem 1938. Na pokrycie kosztów budowy pozwoliły mu gwarantowane przez państwo kredyty bankowe, sprzedaż 25-procentowych udziałów w fabryce ćmielowskiej oraz zaliczka na sprzedaż izolatorów dla linii Rożnów–Warszawa. Roboty przeprowadziło krakowskie przedsiębiorstwo Medarda Stadnickiego według projektu krakowskiego biura architektonicznego Fryderyka Tadaniera. Budowa trwała od lipca 1938 do sierpnia 1939. Próbny wypał porcelany odbył się w maju 1939 pod nadzorem kadr technicznych z Ćmielowa i Chodzieży. Pierwotna produkcja obejmowała oprócz porcelany elektrotechnicznej, wytwarzanej na licencji francuskiej Compagnie Générale d'Électro-Céramique, także porcelanę stołową, apteczną i galanteryjną. Fabryka funkcjonuje nieprzerwanie od sierpnia 1939 z wyjątkiem okresu po wyzwoleniu spod okupacji niemieckiej od lipca do grudnia 1944; podczas wojny pracowała na potrzeby okupanta, a jednocześnie stanowiła teren działalności ruchu oporu. Syska pozostał właścicielem zakładów do ich nacjonalizacji 22 grudnia 1948. W rękach państwa firma podlegała Zjednoczonym Zakładom Porcelany w Solicach-Zdroju. W okresie późnego PRL-u ZAPEL należał do zjednoczenia branżowego Unitra. Prywatyzacja nastąpiła w czerwcu 1992. Od 2003 zakład stosuje porcelanę wysokoglinową C-130. W 2006–2007 rozpoczął produkcję izolatorów kompozytowych, a w 2012 – wielkogabarytowych izolatorów osłonowych.
Transport.
W okresie staropolskim, co najmniej w XVII–XVIII w., funkcjonował w Boguchwale port rzeczny na Wisłoku. Z Budziwojem łączył ponadto Boguchwałę od XV w. bród użytkowany przy wypasie bydła, a w pierwszej połowie XX w. przeprawa promowa w pobliżu obecnego zakładu betoniarskiego przy ul. Grunwaldzkiej, która zapewniała dostęp do pól odciętych przez rzekę po zmianie koryta z początku XX w. Po 1945 rozważany był projekt mostu między Boguchwałą a Budziwojem, ale ostatecznie miejsce promu zajął most pontonowy dla ruchu pieszego i kołowego, czynny od początku lat 50. do lat 60..

</doc>
<doc id="153425" url="https://pl.wikipedia.org/wiki?curid=153425" title="Bivio">
Bivio

Bivio (romansz "Beiva") - wioska turystyczna w południowej Gryzonii (Szwajcaria) położona u stóp góry Chur.
Miejscowość liczy ok. 200 mieszkańców, posługujących się w większości językami włoskim (29,41%) i niemieckim (55,39%). Położona jest na wysokości ponad 1800 m n.p.m. Dialekt języka niemieckiego jest najbardziej popularny. Wioska ta jako nieliczna w Szwajcarii zachowała tradycje języka romansz, który jak wynika z badań traci na znaczeniu.
Przed 1903 r. miejscowość nosiła oficjalną nazwę włoską Stalla (niem. Stallen).

</doc>
<doc id="153427" url="https://pl.wikipedia.org/wiki?curid=153427" title="Politechnika Rzeszowska im. Ignacego Łukasiewicza">
Politechnika Rzeszowska im. Ignacego Łukasiewicza

Politechnika Rzeszowska im. Ignacego Łukasiewicza – państwowa uczelnia techniczna utworzona w 1963 w Rzeszowie jako Wyższa Szkoła Inżynierska w Rzeszowie, od 1974 nosząca imię Ignacego Łukasiewicza, od 2016 posiada status uniwersytetu technicznego.
Według webometrycznego rankingu uniwersytetów świata ze stycznia 2015, pokazującego zaangażowanie instytucji akademickich w Internecie, uczelnia zajmuje 13. miejsce w Polsce wśród uczelni technicznych, a na świecie 2115. pośród wszystkich typów uczelni. Jest czwartą co do wielkości uczelnią akademicką Polski Wschodniej.
Historia.
W 1951 z inicjatywy pracowników „PZL Rzeszów” w Rzeszowie powstała Wieczorowa Szkoła Inżynierska, której głównym zadaniem było kształcenie mechaników.
W 1952, w wyniku reformy, rzeszowską placówkę podporządkowano Wieczorowej Szkole Inżynierskiej w Krakowie. Trzy lata później, w 1955, po reorganizacji w Politechnice Krakowskiej, działała już jako Studium Wieczorowe Terenowe Wydziału Mechanicznego Politechniki Krakowskiej z siedzibą w Rzeszowie.
W 1963 uczelnia usamodzielniła się – w Rzeszowie powstała Wyższa Szkoła Inżynierska z Wydziałem Ogólnotechnicznym i Wydziałem Mechanicznym. Od tego momentu zaczął się okres intensywnego rozwoju uczelni.
W 1965 utworzono Wydział Elektryczny, w 1967 Wydział Budownictwa Komunalnego (przekształcony później w Wydział Budownictwa i Inżynierii Środowiska), a w 1968 Wydział Technologii Chemicznej. W 1972 na Wydziale Mechanicznym utworzono Oddział Lotniczy.
Uzyskane we wszystkich zasadniczych nurtach działalności efekty spowodowały nadanie uczelni pełnego statusu akademickiego. W dniu 1 października 1974, rozporządzeniem Rady Ministrów, została powołana Politechnika Rzeszowska im. Ignacego Łukasiewicza.
25 kwietnia 2016 roku uczelnia uzyskała status uniwersytetu technicznego, jednak dotychczasowa nazwa nie ulegnie zmianie.
Wydziały i kierunki kształcenia.
Obecnie uczelnia daje możliwość podjęcia nauki na kierunkach technicznych i ścisłych I i II stopnia prowadzonych w ramach sześciu wydziałów.
Wydział Budowy Maszyn i Lotnictwa.
Studia doktoranckie:
Wydział Chemiczny.
Studia doktoranckie:
Wydział Elektrotechniki i Informatyki.
Studia doktoranckie:

</doc>
<doc id="153436" url="https://pl.wikipedia.org/wiki?curid=153436" title="Język kurdyjski">
Język kurdyjski

Język kurdyjski (Kurdî / كوردی) – język należący do rodziny języków indoeuropejskich. Językiem tym posługują się Kurdowie na obszarach wschodniej Turcji, północnego i północno-wschodniego Iraku i Syrii, a także w Iranie na Kaukazie i Armenii (zob. też Kurdystan). Ocenia się, że jest on językiem ojczystym ok. 22–31 mln osób.
Język kurdyjski wraz z językami staroperskim, nowoperskim, pasztuńskim (błędnie zwanym afgańskim), beludżi oraz wymarłymi dialektami średniowiecznymi należy do grupy języków indoirańskich, którymi posługuje się ponad miliard ludzi na terytorium rozciągającym się od wschodniej Turcji po Bangladesz i wschodnią część Indii.
Język kurdyjski dzieli się na kilka głównych dialektów (które często traktowane są jako odrębne języki) oraz wiele dialektów pochodnych:
Blisko spokrewniony etnolekt gurani, używany w okolicach Kermanszahu w Iranie i mający własną literaturę, uważany jest zazwyczaj za oddzielny język, a używającą go społeczność za odrębny naród. Podobnie wygląda sytuacja z językiem "zazaki".
Pierwsza gramatyka języka kurdyjskiego została opublikowana w 1787.
Pewną rolę w rozwoju literackiego języka kurdyjskiego odegrały misje chrześcijańskie, przeważnie ewangelickie, i sporządzane na ich potrzeby przekłady ksiąg Pisma Świętego.
Istnieją co najmniej dwa warianty literackie – "kurmandżi" (w Turcji, zapisywany alfabetem łacińskim w wariancie tureckim), oraz "sorani" (w Iraku) i dialekt "sine" (w Iranie – używa zaadaptowanego pisma arabskiego w wariancie perskim). Początki literatury kurdyjskiej sięgają XI w.
System pisma.
Język kurdyjski używa trzech różnych systemów pisma. W Iranie i Iraku język kurdyjski zapisywany jest za pomocą zmodyfikowanego alfabetu arabskiego. W Turcji i Syrii używa się alfabetu łacińskiego. Język kurdyjski używany na terenach dawnego Związku Radzieckiego zapisywany jest za pomocą zmodyfikowanej cyrylicy. Pojawiają się propozycje ujednolicenia alfabetu kurdyjskiego do formatu rozpoznawalnego na całym świecie, bazującego na standardzie kodowania znaków ISO 8859-1.
Obecny status.
Język kurdyjski jest oficjalnym językiem w Iraku. W Syrii zabronione jest publikowanie w tym języku.
Przed sierpniem 2002 rząd turecki karał za używanie języka kurdyjskiego. Zakazane było nauczanie w języku kurdyjskim oraz posługiwanie się nim w mediach.
W 1991 Leyla Zana (pierwsza Kurdyjka, która uzyskała mandat do Wielkiego Zgromadzenia Narodowego Turcji) wywołała skandal, posługując się w parlamencie językiem kurdyjskim, którego publiczne używanie było w Turcji przestępstwem (na posługiwanie się nim zezwolono dopiero w grudniu 1990/kwietniu 1991 roku). Kończąc swoją przemowę zaznaczyła:
Przysięgam na mój honor i godność przed wielkim narodem tureckim strzec integralności i niepodległości kraju, niepodzielnej jedności narodu i ojczyzny oraz niekwestionowanej i bezwarunkowej suwerenności narodu. Przyrzekam dochować wierności konstytucji. Składam tę przysięgę za braterstwo pomiędzy Turkami a Kurdami.
Tylko ostatnie zdanie – "Składam tę przysięgę za braterstwo pomiędzy Turkami a Kurdami" – wypowiedziała w języku kurdyjskim.
Zgodnie z brzmieniem art. 42 Konstytucji Turcji „Żaden język poza językiem tureckim nie powinien być nauczany jako język ojczysty obywateli Turcji w żadnej instytucji zajmującej się szkoleniem lub edukacją”.
W marcu 2006 Turcja zezwoliła prywatnym kanałom telewizyjnym rozpocząć nadawanie programów kurdyjskojęzycznych. Jednakże rząd turecki zaznaczył, że należy unikać pokazywania dzieciom filmów animowanych lub programów edukacyjnych, uczących języka kurdyjskiego, zaś sama emisja w języku kurdyjskim miała być ograniczona do 45 minut dziennie oraz 4 godzin tygodniowo. Programy musiały posiadać tureckojęzyczne napisy.
1 stycznia 2009 swoją emisję rozpoczął pierwszy kurdyjskojęzyczny, 24-godzinny program telewizyjny TRT-6. Mottem stacji są słowa „żyjemy pod tym samym niebem”. Program nadawany jest głównie w dialekcie kurmandżi. Biorący udział w inauguracji działania stacji premier Turcji Recep Tayyip Erdoğan na końcu swojego przemówienia życzył kurdyjskojęzycznej stacji „powodzenia” w języku kurdyjskim. Jednak emisja programu de iure narusza tureckie prawo – nadal obowiązujący, niezmieniony artykuł 42 tureckiej konstytucji.
Mimo wprowadzanych stopniowo zmian, kurdyjski alfabet nie jest nadal powszechnie akceptowany; zakazane jest używanie imion i nazwisk zawierających litery "X", "W" oraz "Q", występujących w języku kurdyjskim – niewystępujących zaś w łacińskim alfabecie tureckim.
W Iranie język kurdyjski jest używany w niektórych lokalnych mediach i dziennikach, nie jest natomiast używany w szkołach. W rezultacie część irańskich Kurdów wyjechała do irackiego Kurdystanu, aby podjąć naukę w swoim ojczystym języku.

</doc>
<doc id="153437" url="https://pl.wikipedia.org/wiki?curid=153437" title="Klagenfurt am Wörthersee">
Klagenfurt am Wörthersee

Klagenfurt am Wörthersee (do 31 stycznia 2008 "Klagenfurt"; słoweń. "Celovec ob Vrbskem Jezeru"; pol. hist. "Celowiec") – miasto statutarne w południowej Austrii, stolica kraju związkowego Karyntia oraz powiatu Klagenfurt-Land do którego jednak miasto nie należy. Liczy 97827 mieszkańców (1 stycznia 2015). Jest to największe miasto Karyntii i szóste pod względem wielkości miasto Austrii.
Malownicze położenie Klagenfurtu am Wörthersee w terenie górzystym zainspirowało mieszkańców do zbudowania tam kompleksu dla sportowców i kadry narodowej Austrii. Ośrodek posiada starannie zaprojektowaną i wykonaną infrastrukturę. Tu również odbyły się dwa grupowe mecze reprezentacji Polski podczas Mistrzostw Europy w Piłce Nożnej 2008.
Transport.
W bliskiej okolicy Klagenfurtu am Wörthersee krzyżują się autostrada A2 i droga ekspresowa S37. Z miasta można dostać się do Lublany – oddalonej o 84 km – płatną droga krajową B92.
Z powodu słabo rozwiniętego publicznego transportu zbiorowego w mieście natężenie ruchu ulicznego jest bardzo wysokie (współczynnik motoryzacji wynosił w 2006 r. 566 samochodów osobowych na 1000 mieszkańców i był jednym z najwyższych w Austrii). W latach 60. Klagenfurt było miastem przyjaznym dla aut z powodu szerokich ulic i wielu autostrad. W późniejszym czasie powszechnością stały się korki uliczne. Miasto posiada własny międzynarodowy port lotniczy Klagenfurt – jeden z czterech najważniejszych w Austrii.
W mieście znajduje się główny dworzec kolejowy Klagenfurt Hauptbahnhof oraz stacje Klagenfurt Annabichl, Klagenfurt Ostbahnhof, Klagenfurt Viktring, Klagenfurt Lend oraz Klagenfurt Ebenthal.
Gospodarka.
Klagenfurt am Wörthersee jest gospodarczym centrum Karyntii. W maju 2001 zatrudnionych było tutaj 63618 pracowników w 6184 przedsiębiorstwach; 33 z tych przedsiębiorstw zatrudnia więcej niż 200 pracowników. Głównymi sektorami są tu przemysł lekki oraz turystyka. W mieście wydawanych jest wiele gazet: „Kärntner Krone” ("Korona Karyncka"), „Kärntner Tageszeitung” ("Dziennik Karyncki"), „Kleine Zeitung” ("Mała Gazeta"), i inne.
Współpraca.
Miejscowości partnerskie:

</doc>
<doc id="153439" url="https://pl.wikipedia.org/wiki?curid=153439" title="Akuczi rudy">
Akuczi rudy

Akuczi rudy ("Myoprocta acouchy") – gatunek gryzonia należący do rodziny agutiowatych. 
Osiąga długość do 40 cm, ogon do 7 cm. Umaszczenie akuczi jest od czerwonawego do czarno-zielonego na grzbiecie, z żółtawym brzuchem i jaskrawym kolorem (pomarańczowym, żółtym albo czerwonym) na głowie. Ogon cienki, porośnięty białymi włosami. 
Występuje w Ameryce Południowej – we wschodnich Andach w południowej Kolumbii, we wschodnim Ekwadorze, północnym Peru i w basenie Amazonki w Brazylii (Wilson, 1993). Żyje w podmokłych lasach, lesie tropikalnym, chłodnych lasach nizinnych.
Akuczi są dziennymi zwierzętami, choć może przestawić się na tryb nocny, i samotnikami (Anderson i Jones, 1984). Żyją w małych grupach, na które składają się samiec, samica oraz ich młode. Kiedy jest dużo jedzenia starannie zakopują część żywności na czas niedostatku. To zachowanie jest istotne dla rozproszenia nasion wielu gatunków drzew. 
Są roślinożercami, jedzą wiele różnych owoców lasu, orzechów, korzeni. Widziano także, że żywią się orzechami ziemnymi z rolniczych ogrodów. 
Akuczi może być rolniczym szkodnikiem w ogrodach, ponieważ zjadają orzechy ziemne. Mięso z tych gryzoni uważane jest jednak za smaczne i często stają się obiektem polowań.
Ciąża akuczi trwa około 99 dni, po niej rodzi się 1-4 młodych. Te zwierzęta mogą rodzić sezonowo lub w ciągu roku zależnie od miejscowych warunków. W niewoli żyje 13 do 20 lat (Woods, 1984).

</doc>
<doc id="153441" url="https://pl.wikipedia.org/wiki?curid=153441" title="Hymn Iraku">
Hymn Iraku

Mautini (, tłum. „Moja ojczyzno”) – hymn państwowy Iraku od 2003 roku oraz nieoficjalny hymn Palestyny. Słowa hymnu napisał Ibrahim Tukan, a muzykę skomponował Muhammad Fulajfil.
Tekst hymnu.
مَــوطِــنــي مَــوطِــنِــي
الجـلالُ والجـمالُ والسَّــنَاءُ والبَهَاءُ
فـــي رُبَــاكْ فــي رُبَـــاكْ
والحـياةُ والنـجاةُ والهـناءُ والرجـاءُ
فــي هـــواكْ فــي هـــواكْ
هـــــلْ أراكْ هـــــلْ أراكْ
سـالِماً مُـنَـعَّـماً وَ غانِـمَاً مُـكَرَّمَاً
هـــــلْ أراكْ فـي عُـــلاكْ
تبـلُـغُ السِّـمَـاكْ تبـلـغُ السِّـمَاك
مَــوطِــنِــي مَــوطِــنِــي
مَــوطِــنِــي مَــوطِــنِــي
الشبابُ لنْ يكِلَّ هَمُّهُ أنْ تستَقِـلَّ أو يَبيدْ
نَستقي منَ الـرَّدَى ولنْ نكونَ للعِــدَى
كالعَـبـيـــــدْ كالعَـبـيـــــدْ
لا نُريــــــدْ لا نُريــــــدْ
ذُلَّـنَـا المُـؤَبَّـدا وعَيشَـنَا المُنَكَّـدا
لا نُريــــــدْ بـلْ نُعيــــدْ
مَـجـدَنا التّـليـدْ مَـجـدَنا التّليـدْ
مَــوطِــنــي مَــوطِــنِــي
مَــوطِــنِــي مَــوطِــنِــي
الحُسَامُ و اليَـرَاعُ لا الكـلامُ والنزاعُ
رَمْــــــزُنا رَمْــــــزُنا
مَـجدُنا و عـهدُنا وواجـبٌ منَ الوَفا
يهُــــــزُّنا يهُــــــزُّنا
عِـــــــزُّنا عِـــــــزُّنا
غايةٌ تُـشَــرِّفُ و رايـةٌ ترَفـرِفُ
يا هَـــنَــاكْ فـي عُـــلاكْ
قاهِراً عِـــداكْ قاهِـراً عِــداكْ
مَــوطِــنِــي مَــوطِــنِــي

</doc>
<doc id="153442" url="https://pl.wikipedia.org/wiki?curid=153442" title="Hopi">
Hopi

Hopi – Indianie Ameryki Północnej z grupy Pueblo, obecnie zamieszkujący północno-wschodnią Arizonę, głównie w sześciu pueblach znajdujących się w rezerwacie.
W czasach, kiedy dotarł tam Francisco Vàsquez de Coronado, zamieszkiwali obszary dzisiejszych stanów Arizona i pn. Nowy Meksyk. Prowadzili osiadły tryb życia, uprawiali fasolę, bawełnę i kukurydzę, wytwarzali ceramikę. Hiszpanie pisali w swych raportach, że chodzą odziani w „bawełniane ręczniki”. Zamieszkiwali piętrowe domy z suszonej na słońcu gliny (adobe) w osiedlach na szczytach niskich gór stołowych. Ich życie religijne koncentrowało się w kivach wokół wiary w duchy Kaczynów. Udomowili osła i polowali na króliki przy pomocy rodzaju bumerangu.
Wśród wielu tańców Indian Hopi najbardziej znanym był Taniec Węża podczas Święta Węża, kiedy to tancerze trzymali w zębach żywe węże. Taniec Węża (dzisiaj wyłącznie atrakcja turystyczna) stanowił fragment modlitw błagalnych o deszcz odprawianych co dwa lata w dniu 20 sierpnia.
Mężczyźni Hopi nosili zazwyczaj przepaski biodrowe, przepaski na włosach i mokasyny. Znacznie później zaczęli nosić bawełniane koszule zwane calico. Ubiór kobiecy był znacznie bardziej skomplikowany. Składał się z farbowanej na niebiesko bawełnianej tuniki przepasanej wyszywanym paciorkami pasem, szalu z bawełny calico oraz okazałych legginsów i mokasynów. Kobiety, zwłaszcza młode, charakteryzowały też wykwintne fryzury. Niektórzy mężczyźni z tego plemienia ubierali się w kobiece stroje i wykonywali kobiece prace, stąd podejrzenia białych przybyszów o powszechny u Hopich transwestytyzm.
Zbrodni takich jak morderstwo lub kradzież Hopi praktycznie nie znali. Jedną z najwyższych kar nakładano na winnych krzywoprzysięstwa.
Ich puebla w większości leżą dzisiaj w ruinie. W wiosce Oraibi dendrochronolodzy znaleźli fragmenty belkowań sufitu z około roku 1370. Uważa się, że Hopi zrobili znacznie większy krok ku cywilizacji niż jakiekolwiek plemię z rodziny Szoszonów. Z garncarstwa uczynili prawdziwą sztukę.
Odłamem Indian Hopi jest klan "Hopi-Tewa" liczący nie więcej niż 700 osób – potomkowie kilku grup uciekinierów po powstaniu plemienia Pueblo około roku 1700, którzy osiedlili się w wioskach Tewa (inna nazwa Hano) i Polacca, obecnie znajdujących się w rezerwacie Hopi w Arizonie. Mówią językiem z tanoańskiej rodziny językowej i mają odmienne od Hopi obyczaje.
Według danych U.S. Census Bureau, podczas spisu powszechnego w 2000 roku 11 111 obywateli USA zadeklarowało, że jest pochodzenia "Hopi", zaś 15 275 oświadczyło, że ma pochodzenie "wyłącznie lub między innymi Hopi".

</doc>
<doc id="153443" url="https://pl.wikipedia.org/wiki?curid=153443" title="Doktryna Monroego">
Doktryna Monroego

Doktryna Monroego lub doktryna Monroe (nazwa występuje również w wersjach niepoprawnych: doktryna Monroe’go i doktryna Monroe’a) – doktryna w polityce amerykańskiej, autorstwa sekretarza stanu Johna Quincy’ego Adamsa, którą 2 grudnia 1823 przedstawił w dorocznym orędziu do Kongresu prezydent James Monroe.
Głosiła, iż kontynent amerykański nie może podlegać dalszej kolonizacji ani ekspansji politycznej ze strony Europy, w zamian zaś zapowiadała, że Stany Zjednoczone nie będą ingerowały w sprawy państw europejskich i ich kolonii. Doktryna ta stała się fundamentem amerykańskiej polityki izolacjonizmu (hasło „Ameryka dla Amerykanów”).
Podobne idee głoszono wcześniej, na przykład George Washington w 1796 r., w mowie pożegnalnej z okazji zakończenia drugiej prezydentury.
Prezydent Monroe przedstawił w orędziu do Kongresu zasady amerykańskiej polityki zagranicznej. Brzmiały one następująco:
Stany Zjednoczone, powołując się na doktrynę Monroe, dążą do realizacji własnych interesów narodowych. Doktryna ta nie została w pełni wprowadzona ze względu na rozkład sił na świecie. Jednakże prezydent Wilson doprowadził do amerykańskiej dominacji w regionie Karaibów, wypierając z tego obszaru wpływy brytyjskie.
Z czasem doktryna zaczęła być traktowana jako obowiązująca przez prawo międzynarodowe. Traktat Wersalski (1919) w art. 21 głosił: "Zobowiązania międzynarodowe takie, jak traktaty w sprawie rozjemstwa i porozumienia, dotyczące pewnego terytorium, jak doktryna Monroe’go", "zapewniające utrzymanie pokoju, nie są uważane za niedające się pogodzić z postanowieniami niniejszej Umowy". Traktat o arbitrażu między Polską i USA z 1928 w art. 2 wykluczał stosowanie go względem jakichkolwiek sporów, których istota
a) wchodziłaby w zakres wewnętrznej jurysdykcji jednej ze Stron lub
b) dotyczyłaby interesów państw trzecich lub
c) "zależałaby od lub związana była z utrzymaniem tradycyjnego stanowiska Stanów Zjednoczonych w stosunku do spraw amerykańskich, pospolicie określanego jako doktryna Monroego" lub
d) zależałaby od lub związana była z zachowaniem przez Polskę zobowiązań wynikających z Paktu Ligi Narodów.

</doc>
<doc id="153444" url="https://pl.wikipedia.org/wiki?curid=153444" title="Turkmeni">
Turkmeni

Turkmeni () – naród turecki zamieszkujący Azję Środkową, najliczniej w Turkmenistanie (5,1 mln – 1995), płn.-wsch. Iranie, płn. Afganistanie i wsch. Turcji.
Rozmieszczenie.
Większość Turkmenów zamieszkuje Turkmenistan wzdłuż granic z Uzbekistanem i Iranem (centralną cześć kraju w ponad 70% stanowi pustynia Kara-kum). Liczne mniejszości turkmeńskie mieszkają w Iranie, Uzbekistanie i Afganistanie przy granicach z Turkmenistanem, a także w rosyjskim Kraju Stawropolskim (tzw. "Truchmeni"). Niewielkie liczby Turkmenów zamieszkują Pakistan, Irak, Turcję, Kirgistan, Syrię, Jordanię i Tadżykistan, Ukrainę, Białoruś.
Historyczna populacja Turkmenów w poszczególnych republikach radzieckich na podstawie radzieckich spisów ludności:

</doc>
<doc id="153445" url="https://pl.wikipedia.org/wiki?curid=153445" title="Satelita naturalny">
Satelita naturalny



</doc>
<doc id="153446" url="https://pl.wikipedia.org/wiki?curid=153446" title="Uzbecy">
Uzbecy

Uzbecy () – naród turecki, najliczniejszy z narodów zamieszkujących Azję Środkową. Uzbecy zamieszkują głównie Uzbekistan, a także sąsiednie państwa Afganistan, Tadżykistan, Kirgistan, Turkmenistan i Kazachstan oraz chiński region autonomiczny Sinciang.
Pochodzenie.
Uzbecy wywodzą się z części turko-mongolskiej Białej Ordy rządzonej przez ród Szejbanidów, która po pewnym czasie została sturkizowana. W XIV wieku grupa ta przyjęła nazwę Uzbecy, której pochodzenie jest niejasne; być może wywodzi się ona od imienia chana Złotej Ordy Ozbega (1313–1341). Inne teorie mówią, że nazwa pochodzi od wyrażenia "oʻz bek", oznaczającego „rządzący sobą”.
Liczebność i rozmieszczenie.
Historyczna populacja Uzbeków w poszczególnych republikach radzieckich na podstawie radzieckich spisów ludności:
Historia.
Za panowania chana Abu al-Chajr-chana (1428–1468) Uzbecy przenieśli się na tereny w dolnym biegu Syr-darii i zaczęli interweniować w walki pomiędzy poszczególnymi gałęziami Timurydów, co pozwoliło im w swoich łupieżczych wyprawach docierać do Chorezmu i Transoksanii. Państwo Uzbeków rozpadło się po śmierci Abu al-Chajr-chana, jednak jego restauracji dokonał jego wnuk, Muhammad Szejbani (1500–1510), któremu udało się opanować większość Azji Środkowej. Stopniowo Uzbecy przemieszali się z innymi tureckojęzycznymi ludami tego regionu, zarówno koczowniczymi, jak i osiadłymi, które przejęły od nich ich nazwę.
Kultura.
Dominującą religią jest islam. Główne zajęcia to rolnictwo, handel, rzemiosło oraz hodowla zwierząt.

</doc>
<doc id="153448" url="https://pl.wikipedia.org/wiki?curid=153448" title="Zegrze">
Zegrze

Zegrze – wieś (dawniej miasto) w Polsce położona w województwie mazowieckim, w powiecie legionowskim, w gminie Serock położona nad Jeziorem Zegrzyńskim 27 km od centrum Warszawy i 16 km od jej granic.
Zegrze uzyskało lokację miejską przed 1400 rokiem, zdegradowane przed 1540 rokiem. Do 1954 istniała gmina Zegrze. W latach 1975–1998 miejscowość administracyjnie należała do województwa warszawskiego. Z Zegrzem sąsiadują Nieporęt, Jadwisin oraz Zegrze Południowe.
Przez Zegrze przebiega droga krajowa nr 61, na całym odcinku, w granicach miejscowości, dwujezdniowa. 
W Zegrzu funkcjonuje Centrum Szkolenia Łączności i Informatyki.
Historia.
Wieś targowa położona nad Narwią (w wyniku budowy w 1963 r. zapory w Dębem istnieje obecnie Jezioro Zegrzyńskie), istniejąca już w XII wieku, a wzmiankowana na piśmie w XIV w. Do XVII w. nazywana Zgierz, co było staropolskim określeniem brodu. Początkowo własność Strumiłło-Zgierskich, od połowy XVII wieku należała do rodu Krasińskich, w 1862 przeszła na rzecz Radziwiłłów. Później odkupiona przez rząd rosyjski celem wzniesienia twierdzy uzupełniającej od północy umocnienia Warszawskiego Rejonu Fortecznego: Twierdzy Modlin i Twierdzy Warszawa. 
W czasie II wojny światowej w ramach prowadzonej przez okupanta niemieckiego akcji zagłady Żydów mieszkańców pochodzenia żydowskiego deportowano do getta w Legionowie.
Po wojnie 13 czerwca 1963 roku oficjalnie otwarto plażę w Zegrzu i stał się to punkt docelowy weekendowych wyjazdów warszawiaków. W miejscowości znajduje się pałac myśliwski z XIX wieku (obecnie Hotel Pałac Zegrzyński) oraz kasyno. Cennym, acz niewykorzystanym turystycznie zabytkiem są forty twierdzy: Umocnienie Duże oraz Umocnienie Małe, zwane także fortami "Ordon" i "Karlinek".
Obecnie Umocnienie Duże zostało przejęte przez Narodowy Bank Polski jako miejsce pod budowę skarbca, gdzie złożone mają być rezerwy NBP oraz zlokalizowany Centralny Ośrodek Komputerowy. 
W Zegrzu znajduje się Parafia wojskowa św. Gabriela Archanioła w Zegrzu.

</doc>
<doc id="153454" url="https://pl.wikipedia.org/wiki?curid=153454" title="Challenger">
Challenger



</doc>
<doc id="153456" url="https://pl.wikipedia.org/wiki?curid=153456" title="Dirty Sticky Floors">
Dirty Sticky Floors

Dirty Sticky Floors – singel Dave’a Gahana, frontmana i wokalisty Depeche Mode, promujący debiutancki album "Paper Monsters". „Dirty Sticky Floors” jest pierwszym singlem w solowej karierze Gahana. Jego premiera miała miejsce w maju 2003 roku, na miesiąc przed wydaniem albumu. Singel osiągnął 18 miejsce "UK Singles Chart" oraz 5 miejsce na "Hot Dance Club Play Chart". Utwór został nieco zremiksowany w wydaniu singlowym.

</doc>
<doc id="153460" url="https://pl.wikipedia.org/wiki?curid=153460" title="Lipiany">
Lipiany

Lipiany (niem. "Lippehne", nazwa przejściowa – "Lipiny") – miasto w północno-zachodniej Polsce, w południowo-zachodniej części woj. zachodniopomorskiego, w powiecie pyrzyckim, położone na Pojezierzu Myśliborskim, pomiędzy jeziorami Lipiańskim i Kościelnym. Siedziba gminy miejsko-wiejskiej Lipiany i dekanatu Lipiany. W latach 1975–1998 miasto administracyjnie należało do woj. szczecińskiego.
Według danych z 31 grudnia 2017 miasto miało 3982 mieszkańców.
Przez miasto przechodzi droga wojewódzka nr 156 biegnąca w kierunku wschodnim do Barlinka.
Lipiany uzyskały lokację miejską przed 1302 rokiem.
Historia.
Lipiany położone są na skraju Pojezierza Myśliborskiego w miejscu o naturalnych walorach obronnych, jakie stanowiły wody Jeziora Wądół i Jeziora Kościelnego, otaczając miasto od północy, wschodu i południa.
W IX w. powstał na półwyspie jeziora Wedyjskiego (obecnie Wądół i Kościelne) warowny gród Pomorzan, który wchodził w skład systemu obronnego plemienia Pyrzyczan, stanowiąc ich południową strażnicę. Wokół grodu powstała osada podgrodowa, której mieszkańcy zajmowali się rolnictwem, rybołówstwem, częściowo handlem i rzemiosłem.
Do XIII wieku tereny te należały do księstwa pomorskiego. Pierwszy zapis o sadzie pochodzi z 1265. 18 sierpnia 1276 biskup kamieński Herman sprzedał ziemię lipiańską ("Terra Lipene") za 3000 srebrnych marek margrabiom brandenburskim Ottonowi, Johannowi i Konradowi, którzy włączyli ją do Nowej Marchii. Prawa miejskie miejscowość uzyskała na początku XIV wieku. Po wygaśnięciu brandenburskiej dynastii askańskiej w 1319 wybuchła wojna o przynależność regionu. Region i miasto zajął książę wołogoski Warcisław IV. Po długotrwałych sporach o sukcesję w 1337 r. jako lenno biskupa kamieńskiego miasto pozostało ostatecznie przy Brandenburgii. W 1344 roku mieszczanie z Lipian otrzymali przywilej wedle którego mogli być sądzeni tylko w obrębie murów obronnych, a rajcy przed sądem dworskim margrabiego. W latach 1371-1372 miasto było niszczone przez najazdy książąt szczecińskich. Od najdawniejszych czasów Lipiany miały prawo odbywania 4 jarmarków rocznie. Od 1373 we władaniu Korony Czeskiej. W 1402 zawarto porozumienie w sprawie sprzedaży miasta Polsce, jednakże ostatecznie sprzedano je jeszcze w tym samym roku Krzyżakom. W czasie wojny polsko-krzyżackiej w 1433 Lipiany zostały spustoszone przez husytów, a po wybuchu kolejnej wojny polsko-krzyżackiej w 1454 Krzyżacy sprzedali miasto z regionem, aby pozyskać środki na prowadzenie wojny. W 1467 ponownie spustoszone, tym razem przez Pomorzan, a później przez strony walczące podczas wojny trzydziestoletniej. Kolejne zniszczenia przyniosły wojny i przemarsze wojsk w XVII wieku, bieda była tak wielka, że znany jest przypadek wdowy, która w 1636 sprzedała łan ziemi za połeć słoniny.
W średniowieczu miasto słynęło z browarów i miejscowego piwa lipiańskiego "Zaczynaj".
Na początku XIX wieku ma miejsce sztuczne obniżenie poziomu lustra wody na jeziorze, które dzieli się na dwa oddzielne akweny, towarzyszy temu rozwój wikliniarstwa. Po 1840 r. wybudowano drogę łączącą Lipiany z Pyrzycami i Myśliborzem, w 1882 r. miasto uzyskało połączenie kolejowe z Kostrzynem, a rok później ze Stargardem. Od 1871 do 1945 w granicach Niemiec. Pod koniec XIX wieku założono tu kilka fabryk, m.in. wikliniarską (w 1890 r.).
W 1945 r. miasto zostało zajęte przez Armię Czerwoną, ponosząc stosunkowo niewielkie straty – zniszczeniu uległo tylko 39 budynków. Wkrótce Lipiany przekazane zostały administracji polskiej. Dotychczasowa ludność miasta uległa wysiedleniu do Niemiec i została zastąpiona polskimi osadnikami. Przejściowo funkcjonowały nazwy "Lipiny" oraz "Lipiana" (ta druga pojawia się m.in. w przedwojennym "Atlasie nazw geograficznych Słowiańszczyzny Zachodniej" Stanisława Kozierowskiego). Obowiązującą do dziś nazwę wprowadzono formalnie 7 maja 1946 roku. W okresie Polski Ludowej rozwinął się przemysł spożywczy (m.in. przetwórnia owoców i warzyw), drzewny oraz fabryka armatury.
W okresie od 1985 do 2014 w mieście organizowano coroczny festiwal folklorystyczny.
Od 1991 r. działa Radio Plus Lipiany (wcześniej Vox FM Lipiany).
Zabytki.
Stare Miasto cechuje późnośredniowieczny układ urbanistyczny oparty na eliptycznym kształcie z centralnie umieszczonym placem rynkowym. Cały jego obszar wpisany jest do rejestru zabytków. Ważniejsze obiekty w jego obrębie:
Gospodarka.
W mieście znajduje się remiza Ochotniczej Straży Pożarnej, komisariat policji, urząd pocztowy, dwa banki, piekarnia, wiele zakładów usługowych, lokali gastronomicznych i miejsc noclegowych. Lipiany to ośrodek produkcji armatur, blach, odzieży, części elektrycznych, a także przetwórstwa spożywczego. Według danych z 2006 roku w mieście było 409 prywatnych podmiotów gospodarczych, z czego 317 stanowiły osoby fizyczne prowadzące działalność gospodarczą.
W miejscowości działał "Zakład Rybacki Lipiany" wchodzący w skład "Państwowego Gospodarstwa Rybackiego Szczecin".
Struktura demograficzna mieszkańców Lipian według danych z 31 grudnia 2007:
Oświata i kultura.
W mieście znajdują się dwie placówki oświatowe: Przedszkole Miejskie im. Kubusia Puchatka oraz Zespół Szkół w Lipianach, obejmujący szkołę podstawową im. Kornela Makuszyńskiego i liceum ogólnokształcące. W przeszłości w skład Zespołu Szkół wchodziło także gimnazjum.
Ośrodkami kultury w mieście jest Miejska i Gminna Biblioteka Publiczna im. Agnieszki Osieckiej, a także Miejsko-Gminny Ośrodek Kultury.
Przy Zespole Szkół w Lipianach działają dwie jednostki ZHP: 42. Drużyna Harcerska im. Arkadego Fiedlera "Wędrowcy", oraz 8. Gromada Zuchowa "Promyczki". Obie jednostki należą do hufca ZHP Myślibórz.
Sport.
W mieście działa Miejski Klub Sportowy Stal Lipiany, założony 5 maja 1946. Domowe mecze rozgrywa na Stadionie Miejskim przy ulicy Lipowej w Lipianach. W sezonie 2022/23 występuje w klasie A, gr. zachodniopomorska V. Posiada barwy biało-niebieskie. Wychowankiem klubu jest Andrzej Miązek.
14 lipca 1954 w oparciu o koło sportowe „Stal” i LZS przy POM zorganizowano LZS. Ten połączył się 4 lutego 1955 z KS „Budowlani”. W lutym 1957 roku powstał LKS „Wicher”.
Z Lipian pochodzi również Lech Piasecki, polski kolarz szosowy i torowy, mistrz świata amatorów i torowy mistrz świata zawodowców, zwycięzca Wyścigu Pokoju, pięciu etapów w Giro d’Italia, lider Tour de France.
W Lipianach wychowała się polska biegaczka Sofia Ennaoui, brązowa medalistka na 1500 metrów w halowych lekkoatletycznych Mistrzostwach Europy w Belgradzie (2017 r.) oraz srebrna medalistka Mistrzostw Europy w Berlinie (2018 r.).
Administracja.
Miasto podzielone jest na 3 okręgi wyborcze. Mieszkańcy Lipian wybierają do swojej rady miejskiej 10 radnych (10 z 15). Pozostałych 5 radnych wybierają mieszkańcy terenów wiejskich gminy Lipiany. Organem wykonawczym jest burmistrz, którym obecnie jest Bartłomiej Królikowski. Siedzibą władz jest zabytkowy ratusz przy placu Wolności.
Burmistrzowie Lipian:
Mieszkańcy Lipian wybierają parlamentarzystów z okręgu wyborczego Szczecin, a posłów do Parlamentu Europejskiego z okręgu wyborczego nr 13.

</doc>
<doc id="153464" url="https://pl.wikipedia.org/wiki?curid=153464" title="Personalizm chrześcijański">
Personalizm chrześcijański

Personalizm chrześcijański (personalizm katolicki) – prąd w filozofii chrześcijańskiej, obecny w katolicyzmie w XX wieku od ok. 1930 r. Zakłada postawienie w centrum badań filozoficznych osoby człowieka, a nie społeczności. Personalizm ten interpretował religię jako więź osobową człowieka z Bogiem.
Historia.
Za początki personalizmu można uznać poglądy Arystotelesa, św. Augustyna, św. Tomasza z Akwinu, w których za podstawę rzeczywistości uznawano osobę ludzką. Od personalizmu, z punktu widzenia antropologii filozoficznej, ukształtowała się jego odmiana, wewnętrznie zróżnicowana nowa interpretacja tomizmu św. Tomasza z Akwinu zwana personalizmem chrześcijańskim. Nowy personalizm postuluje podporządkowanie całego życia społecznego dobru osób, uznając je za przejaw wyjątkowo doskonałego bytu.

</doc>
<doc id="153466" url="https://pl.wikipedia.org/wiki?curid=153466" title="Chmielnicki (ujednoznacznienie)">
Chmielnicki (ujednoznacznienie)



</doc>
<doc id="153470" url="https://pl.wikipedia.org/wiki?curid=153470" title="Prześwietlenie">
Prześwietlenie



</doc>
<doc id="153471" url="https://pl.wikipedia.org/wiki?curid=153471" title="Okolicznik czasu">
Okolicznik czasu

Okolicznik czasu – część zdania ograniczająca czasowo działalność podmiotu – sygnalizuje kiedy lub w jakich ramach czasowych odbywa się czynność wyrażona orzeczeniem. Odpowiada na pytania: kiedy? od kiedy? do kiedy?.

</doc>
<doc id="153473" url="https://pl.wikipedia.org/wiki?curid=153473" title="Jerry Seinfeld">
Jerry Seinfeld

Jerry Seinfeld, właściwie Jerome Allen Seinfeld (ur. 29 kwietnia 1954 w Nowym Jorku) – amerykański satyryk i aktor kabaretowy (tzw. "stand-up" komik).
Wraz z Larrym Davidem jest współtwórcą sitcomu "Kroniki Seinfelda", który w latach 90. był emitowany przez telewizję Canal+. Współproducent i współscenarzysta "Filmu o pszczołach" ("Bee Movie") z 2007.
Jest wegetarianinem. Posiada liczącą 46 egzemplarzy największą prywatną kolekcję samochodów Porsche na świecie.

</doc>
<doc id="153478" url="https://pl.wikipedia.org/wiki?curid=153478" title="Chrystologia">
Chrystologia

Chrystologia – jeden z działów teologii zajmujący się refleksją nad osobą Jezusa Chrystusa w świetle wiary chrześcijańskiej.
Metodologia.
Podejścia metodologiczne.
Istnieją różne podejścia metodologiczne do badań nad poznaniem Jezusa, jego osoby, życia i misji. Papieska Komisja Biblijna w swej wypowiedzi na temat chrystologii z 1984 r. spróbowała zrobić możliwie wyczerpujące zestawienie aspektów i dróg refleksji chrystologicznej. Dokument skategoryzował te metodologie w jedenastu grupach:
Chrystologie oddolne jako punkt wyjścia przyjmują „historycznego Jezusa”, zajmują się bardziej tytułami Jezusa typu funkcjonalnego, dotyczącymi jego misji zbawczej. Można je określić jako chrystologie funkcjonalne, rozwijali je np. Rudolf Bultmann i Paul Tillich. Chrystologie odgórne skupiają się na relacji Jezusa do Ojca. Cechuje je bardziej podejście ontologiczne, refleksja nad istotą osoby Jezusa, łączącej w sobie dwie natury etc. Stąd można je nazwać chrystologiami ontologicznymi. Jak zauważył Gerald O'Collins, klasyczna zasada "agere sequitur esse" ("charakter działania wynika z charakteru bytowania") sugeruje, że oba te podejścia są komplementarne i nie da się prowadzić refleksji chrystologicznej jednego typu, pomijając całkowicie drugi. Wielu współczesnych uczonych łączy te dwa aspekty. W badaniach nad Nowym Testamentem, wychodzą z przekonania, że chrystologia zawarta "implicite", ukryta w słowach Jezusa i jego ludzkim doświadczeniu nie jest obca wobec różnych chrystologii, które istnieją "explicite", jawnie w tekstach nowo testamentalnych – przeciwnie znajduje w nich swą ciągłość i pogłębienie. Wśród autorów tych są: L. Bouyer, R. Fuller, C. F. D. Moule, I. H. Marshall, B. Rey, Chr. Duquoc, W. Kasper, M. Hengel, J. D. G. Dunn, i in..
Historiografia a historia zbawienia.
Według Battisty Mondin, istotnym problemem chrystologii współczesnej jest odnalezienie właściwej gnoseologii, adekwatnej metody poznawczej. Sposób poznania da rozwiązanie konfliktu, który wysuwa się dziś na pierwszy plan – napięcia między historią zbawienia a historiografią świecką:
Również Benedykt XVI, omawiając metodę swej pracy nad książką "Jezus z Nazaretu", wyraził przekonanie, że metoda historyczno-krytyczna jest jednym z podstawowych wymiarów egzegezy, jest też konieczna ze względu na historyczny charakter i strukturę wiary chrześcijańskiej, związanej z wydarzeniem, jakim jest osoba Jezusa. Jednak z punktu widzenia teologii, która dostrzega w tekstach biblijnych Pismo święte w jego całokształcie jako "jedność" i rozpoznaje jego natchnienie przez Boga, metoda ta musi być uzupełniona innymi narzędziami interpretacyjnymi. Precyzja metody historycznej w wyjaśnieniu przeszłości biblijnej stanowi zarówno jej siłę, jak i ograniczenie. Stara się bowiem poznać i zrozumieć w najbardziej precyzyjny sposób przeszłość – taką jaką była sama w sobie. Bada to, co autor w świetle całokształtu swej refleksji i wydarzeń stanowiących jej tło chciał wyrazić. Jednak, by pozostać wierną samej sobie, metoda historyczna musi pozostawić słowo Biblii w przeszłości. Może wskazywać punkty styczne z teraźniejszością czy zastosowania w teraźniejszości, ale nie może sprawić, by uobecniały się w typowym dla duchowości biblijnej „dzisiaj”, gdyż wykroczyłaby poza swoje kompetencje. Innym ograniczeniem jest to, że traktuje słowo biblijne, przede wszystkim jako słowo ludzkie. Patrząc na poszczególne księgi Pisma świętego w ich historycznym momencie i analizując ich różne warstwy według źródeł, nie jest w stanie dostrzec "jedności" wszystkich tych pism jako Biblii. Jedność ta bowiem wymyka się badaniom czysto historycznym.
Źródła i rozwój.
W pierwszym tysiącleciu chrześcijaństwa rozwój chrystologii – można ją dostrzec już w Kościele czasów apostolskich, a więc w Nowym Testamencie – wyznaczało pojawienie się poglądów, które były uznane za herezję przez "zmysł wiary" Kościoła, potwierdzony przez Magisterium Kościoła, tzn. Sobory i biskupów zjednoczonych, zwłaszcza w pierwszym millenium, z następcą św. Piotra. Wśród ważniejszych dla chrystologii Soborów były: Sobór nicejski I (325 r.), Sobór konstantynopolitański I (381 r.), Sobór efeski (431 r.), Sobór Chalcedoński (451 r.) i Sobór konstantynopolitański III (680-681 r.). W związku z historycznym wyodrębnieniem się różnych odłamów chrześcijaństwa, można mówić też o pewnej specyfice chrystologii zależnej od denominacji: katolickiej, prawosławnej, a w drugim tysiącleciu luterańskiej i innych wspólnot i związków wyznaniowych. Chrystologia bywa też uwarunkowana kulturowo, stąd mówi się czasem np. o chrystologii afrykańskiej, czy chrystologii chińskiej lub azjatyckiej.
Trzy źródła chrystologii.
W ujęciu Christopha Schönborna OP, kwestia źródeł i historii korzystania z nich wygląda następująco. Chrystologia, poszukiwanie poznania Jezusa Chrystusa od początku miała do dyspozycji trzy podstawowe punkty odniesienia, które autor nazywa filarami:
Pierwsze dwie rzeczywistości są ze sobą ściśle związane, gdyż Nowy Testament, jest „przebraną, uporządkowaną, «przefiltrowaną»” Tradycją, zwłaszcza Ewangelie są spisanymi kościelnymi „tradycjami o Jezusie, o Jego słowach i czynach”. Jest to podstawowe źródło wiedzy o Jezusie, ponieważ – poza nielicznymi krótkimi wzmiankami u Pliniusza, Tacyta lub w pismach żydowskich – praktycznie cała wiedza o Jezusie pochodzi właśnie z Ewangelii. Do tych dwóch źródeł dołącza się jeszcze trzecie: „doświadczenie jednostki, ale także wspólne doświadczenia jakiegoś ludu, należą do historii wiary, a w konsekwencji do chrystologii”.
Stopniowe zakwestionowanie źródeł.
Stopniowe podważanie wiarygodności źródeł wiąże się z czasami nowożytnymi.
Reformacja głosiła bezpośrednie sięgnięcie do Biblii, by powrócić do tego co pierwotne, gdyż uznała, że Rzym, papiestwo i Kościół katolicki, uosabiające Tradycję zafałszowały przekaz o Jezusie. Głoszono zasadę "Sola Scriptura". Odtąd autorytetem, do którego należało się odnosić w interpretacji trudnych, czasem sprzecznych miejsc w Biblii nie była już Tradycja i przekazywana przez nią analogia wiary. Autorytetem stało się wyłącznie osobiste doświadczenie wierzącego. Jak wykazał Gerhard Ebeling, Marcin Luter dwa źródła, "Biblię" i "doświadczenie", przeciwstawił trzeciemu – Tradycji. Posłużył się nimi, by polemizować z mistrzami teologii, z Tradycją i teologią szkolną.
Z biegiem rozwoju myśli europejskiej doszło do zakwestionowania także autorytetu Pisma świętego, a następnie także doświadczenia religijnego. W epoce oświecenia doszła do głosu radykalna historyczna krytyka Biblii, która od czasów Hermanna Samuela Reimarusa (zm. 1768) zaczęła traktować Pismo święte z taką samą nieufnością, co reformacja katolicką Tradycję. W wyniku radykalnego podważenia historycznej wiarygodności pism biblijnych, w teologii Friedricha Schleiermachera (zm. 1872) i Rudolfa Bultmanna (zm. 1974) ważne było już tylko trzecie źródło: doświadczenie. Dla Bultmanna liczyło się przede wszystkim egzystencjalne „dotknięcie” (niem. "Betroffenheit"). Wraz z refleksją Ludwiga Feuerbacha (zm. 1872), a potem Zygmunta Freuda, i rozwojem psychologii także samo doświadczenie wiary, doświadczenie "religijne" stało się problematyczne. Zaczęło być ono postrzegane jako projekcja ludzkich potrzeb, swego rodzaju złudzenia, projekcje, pod którymi kryją się, tak naprawdę, tajemne pragnienia człowieka.
Do problemów związanych z kwestionowaniem podstawowych źródeł chrystologii dołączył kryzys wywołany rozwojem nauk przyrodniczych, który zakwestionował antropocentryczną wizję wszechświata i postulował konflikt między wiarą i rozumem. Przestano dostrzegać we wszechświecie działania Boga. Do kryzysu nauk przyrodniczych, dołączył się kryzys nauk historycznych, które postrzegały dzieje ludzkości jako toczące się przypadkowo, oraz kryzys egzystencjalny, który wobec stanu świata, cierpienia i wojen wyrażał się zwątpieniem w prawdziwość chrześcijańskiej wizji pełni czasów, które nastały wraz z Chrystusem.
Chrystologia w okresie po-krytycznym.
Według Christopha Schönborna OP, współcześnie refleksja chrystologiczna, znajdująca się w okresie „po-krytycznym”, może być z powodzeniem prowadzona na nowo, dzięki temu, że obserwuje się „fakt rzeczywistego i skutecznego opierania się, pomimo wszystko, postaci Jezusa” wobec kolejnych kryzysów. Za mocny punkt wyjścia może posłużyć przesłanie płynące ze spotkania Chrystusa przez Pawła z Tarsu, oraz doświadczenie pierwszych chrześcijan, zapisane w przed-Pawłowym hymnie chrześcijańskim z Listu do Filipian 2, 6-11. Znajduje się w nim wyznanie, że na imię Jezusa „zegnie się każde kolano” wyznając, że „Jezus Chrystus jest PANEM”. Jest ono niejako zalążkiem całej późniejszej chrystologii. Dojrzałość chrystologii tego hymnu jest trudna do wytłumaczenia. Jak stwierdził M. Hengel, „w odstępie czasu mniejszym od dwóch dziesięcioleci chrystologia znacznie więcej osiągnęła niż w następnych siedmiu wiekach aż do całkowitego wykończenia dogmatu Kościoła starożytnego”. Przekonujące wytłumaczenie – według Schönborna – może być tylko takie, że „to, co gmina pierwotna tuż po Wielkanocy myślała i przyjmowała o Jezusie, musiało mieć swą podstawę w samym Jezusie. Taki tekst, jak hymn z "Listu do Filipian", możliwy jest do pomyślenia tylko pod warunkiem, że sam Jezus dał mu swoim działaniem i słowem odpowiednią podstawę i przesłankę”.
Podstawowe zagadnienia.
Według Geralda O'Collinsa SJ centralnym tematem chrystologii jest Misterium paschalne. W swym podręczniku chrystologii autor rozumował następująco. Konstytucja Soboru o Objawieniu Bożym "Dei Verbum" (DV) stwierdziła, że Objawienie, które dokonało się w życiu i działalności Jezusa, wyraziło się najpełniej w misterium paschalnym. Chrystus „zwłaszcza zaś przez śmierć swoją i pełne chwały zmartwychwstanie, a wreszcie przez zesłanie Ducha prawdy, objawienie doprowadził do końca i do doskonałości” (DV 4). Ze względu na to, że Objawienie i historia zbawienia są ze sobą ściśle zespolone (por. DV 2) – argumentował O'Collins – „tajemnica paschalna stanowi jednocześnie punkt kulminacyjny zbawczej i objawieniowej komunikacji Boga w Chrystusie. Dlatego też zmartwychwstanie ukrzyżowanego Jezusa winno być kluczem interpretacyjnym chrystologii”.
Christoph Schönborn OP oraz Joseph Ratzinger w swych pracach podeszli z rezerwą do tendencji nowszych chrystologii, które przyjmują jako punkt początkowy wydarzenie zmartwychwstania, aby następnie rozwinąć problematykę w dwóch kierunkach: wstecz, rozwijając refleksję nad drogą Jezusa do Wielkanocy, oraz do przodu, analizując wydarzenia po-wielkanocne. Według nich jest to reakcja na pewne lekceważenie zmartwychwstania ze strony ujęć teologii scholastycznej, koncentrującej się na Wcieleniu (por. nazwa traktatu "De Verbo Incarnato" – "O Słowie Wcielonym"). Autorzy ci zwracają uwagę, że oba wydarzenia są dla chrystologii centralne: wcielenie i zmartwychwstanie. Są one komplementarne, podobnie jak w liturgii uzupełniają się Święto Bożego Narodzenia i Święta Wielkanocne. Tak też podchodziła do zagadnień chrystologicznych Tradycja i Pismo święte. Jedność między tymi dwoma wydarzeniami jest widoczna we wszystkich najwcześniejszych wyznaniach wiary:
Tak przedstawia to Skład Apostolski oraz w sposób bardziej obszerny symbol nicejsko-konstantynopolitański. Również Meliton z Sardes (II w.) w swej "Homilii paschalnej" mówił:
Na poparcie takiego ujęcia podstawowych zagadnień chrystologii Christoph Schönborn OP przytoczył też świadectwa Nowego Testamentu. Święty Paweł w wielu tekstach łączy oba wydarzenia, np. w Liście do Rzymian, napisał: „On to zesłał Syna swego w ciele podobnym do ciała grzesznego i dla [usunięcia] grzechu wydał w tym ciele wyrok potępiający grzech”, podobnie Rz 8,31-32: „Jeśli Bóg z nami (Emmanuel)...On, który nawet własnego Syna nie oszczędził...”, Ga 4,4 czy hymn z Listu do Filipian 2,6-11. Wcielenie i odkupienie stanowią także jedność w tekstach Ewangelii Janowej, np. J 3,16-17 oraz w Ewangeliach synoptycznych, szczególnie w przypowieści o pracownikach w winnicy, gdzie Jezus jest świadomy swej misji otrzymanej od Ojca (Mk 12,1-12 i ewangelie paralelne). Również początek listu do Hebrajczyków, streszczający „chrystologiczne myślenie pierwotnego Kościoła” wpisuje się w ten zakres zagadnień. Mówi on o preegzystencji Chrystusa i jego uczestnictwie w stwarzaniu świata (Hbr 1,1-2, por. J 1,1.14). Chrystologia winna zaczynać od faktu, że „Bóg zesłał syna swego” (Rz 8,3; Ga 4,4) i dalej kontynuować refleksję nad tajemnicami życia i misji Chrystusa według porządku historiozbawczego.
Wybrane zagadnienie szczegółowe.
Dziewicze poczęcie.
Jezus został poczęty przez Maryję w sposób dziewiczy, bez udziału mężczyzny. Chrześcijanie wierzą, że wcielenie Chrystusa nastąpiło dzięki działaniu Ducha Świętego.
Unia hipostatyczna.
Zgodnie z nauką większości chrześcijan Jezus posiada dwie natury: ludzką i boską, w jednej osobie. Dobrze wyraża to symbol atanazjański z V w.:
Herezje chrystologiczne.
Chrystologie uznane m.in. przez katolicyzm i większość innych wyznań chrześcijańskich jako błędne czyli herezje to: doketyzm, emanacjonizm, subordynacjonizm, modalizm, adopcjonizm, apolinaryzm, arianizm, nestorianizm, monoenergizm, monofizytyzm, monoteletyzm.

</doc>
<doc id="153480" url="https://pl.wikipedia.org/wiki?curid=153480" title="Komunizm naukowy">
Komunizm naukowy



</doc>
<doc id="153481" url="https://pl.wikipedia.org/wiki?curid=153481" title="Jezioro Päijänne">
Jezioro Päijänne



</doc>
<doc id="153482" url="https://pl.wikipedia.org/wiki?curid=153482" title="Rajd Argentyny">
Rajd Argentyny

Rajd Argentyny (oficjalnie Rallye Argentina) – rajd samochodowy organizowany w Argentynie w prowincji Córdoba. Bazą rajdu jest Villa Carloz Paz. Trasa ma około 1450 km podzielonych na 20 odcinków specjalnych i łączące je odcinki dojazdowe. Cechą szczególną tej imprezy są szutrowe odcinki położone dość wysoko nad poziomem morza u podnóża And z dużą ilością przejazdów przez wodę.
Rajd odbywa się od 1980 roku i od samego początku jest jedną z eliminacji Rajdowych Mistrzostwa Świata.

</doc>
<doc id="153483" url="https://pl.wikipedia.org/wiki?curid=153483" title="Nogalowate">
Nogalowate



</doc>
<doc id="153484" url="https://pl.wikipedia.org/wiki?curid=153484" title="Jeziora Finlandii">
Jeziora Finlandii



</doc>
<doc id="153485" url="https://pl.wikipedia.org/wiki?curid=153485" title="Inari">
Inari



</doc>
<doc id="153486" url="https://pl.wikipedia.org/wiki?curid=153486" title="Lauri Ylonen">
Lauri Ylonen



</doc>
<doc id="153487" url="https://pl.wikipedia.org/wiki?curid=153487" title="Jezioro Saimaa">
Jezioro Saimaa



</doc>
<doc id="153491" url="https://pl.wikipedia.org/wiki?curid=153491" title="Zofia Albinowska-Minkiewiczowa">
Zofia Albinowska-Minkiewiczowa

Zofia Maria Albinowska-Minkiewiczowa (ur. 18 listopada 1886 w Klagenfurt am Wörthersee, zm. 30 czerwca 1972 we Lwowie) – polska artystka, malarka i graficzka związana ze środowiskiem lwowskim, przez wiele lat prezes Związku Artystów Polskich. Swoje prace sygnowała Zofia Albinowska.
Życiorys.
Była córką gen. dyw. Wojska Polskiego Juliusza Albinowskiego i Bronisławy z Liskowackich (1863–1953). Swoją edukację rozpoczęła w Wiedniu w prywatnych szkołach Heindricha Strehblowa (od 1901) oraz Franza Hohenberga i Ferdynanda Kruisa (od 1902). Później przeniosła się do Paryża, gdzie studiowała w "Académie Colarossi" oraz Szkole Sztuk Pięknych ("École des Beaux Arts"). W tym okresie odbywała liczne podróże do Anglii, Belgii, Holandii i Włoch. W Paryżu zaprzyjaźniła się z Olgą Boznańską, która udzielała jej licznych wskazówek artystycznych i od której przejęła technikę malarstwa olejnego.
W latach 1909–1912 studiowała i prowadziła zajęcia w Szkole Rzemiosł Artystycznych ("Kunstgewerbeschule") w Wiedniu, po czym powróciła na stałe do Lwowa (1912), gdzie mieszkała nieprzerwanie aż do śmierci. Przez wiele lat pełniła funkcję prezesa Związku Artystów Polskich we Lwowie, brała także udział w wielu wystawach krajowych i zagranicznych: Praga, Paryż, Nowy Jork.
We wczesnej twórczości artystki (przed 1920) dominują portrety, a później głównym przedmiotem zainteresowań są kameralne kompozycje przedstawiające martwe natury – różnorodne kwiaty oraz stylowe wnętrza. Jej prace są czasami opisywane jako malowane „w manierze postimpresjonistycznej”.
Od 1922 była żoną Witolda Minkiewicza, profesora architektury we Lwowie i Wrocławiu.
Zmarła 30 czerwca 1972 we Lwowie. Pochowana na cmentarzu Łyczakowskim.

</doc>
<doc id="153493" url="https://pl.wikipedia.org/wiki?curid=153493" title="Jean Paul Sartre">
Jean Paul Sartre



</doc>
<doc id="153494" url="https://pl.wikipedia.org/wiki?curid=153494" title="Zofia Albinowska">
Zofia Albinowska



</doc>
<doc id="153496" url="https://pl.wikipedia.org/wiki?curid=153496" title="Villa Carlos Paz">
Villa Carlos Paz

Villa Carlos Paz, również Carlos Paz, niegdyś "Santa Leocadia" − miasto położone w Argentynie w prowincji Córdoba, 36 km na zachód od stolicy u podnóża gór Sierras de Córdoba. Miasto to jest główną bazą Rajdu Argentyny, eliminacji Rajdowych Mistrzostw Świata.
W Santa Leocadia urodziła się bł. Maria del Transito Cabanillas (1821-1885), tercjarka franciszkańska.
W miejscowości tej mieszkał i zmarł polski prozaik i działacz Związku Polaków - Florian Czarnyszewicz (1900-1964).

</doc>
<doc id="153498" url="https://pl.wikipedia.org/wiki?curid=153498" title="HD">
HD



</doc>
<doc id="153499" url="https://pl.wikipedia.org/wiki?curid=153499" title="Diprotodon">
Diprotodon

Diprotodon – wymarły rodzaj ssaka z rodziny Diprotodontidae. Największy torbacz w historii Ziemi. Był wielkości dzisiejszego nosorożca białego. Prowadził podobny tryb życia do hipopotama. Szkielety tych zwierząt zostały odkryte w słonych glinach australijskiego jeziora Callabona.
Żył na terenie Australii od 1,6 mln do ok. 40 tys. lat temu, tj. przez większość plejstocenu.
Zamieszkiwał otwarty las, śródleśne polany i łąki, prawdopodobnie pozostając w pobliżu wody. Żywił się liśćmi, krzewami i trawami. Osiągał ok. 2 metrów wysokości i ok. 3 m długości ważył ok. 3 ton. Najbliższymi żyjącymi krewniakami są wombat i koala.

</doc>
<doc id="153507" url="https://pl.wikipedia.org/wiki?curid=153507" title="Alan Pakula">
Alan Pakula



</doc>
<doc id="153508" url="https://pl.wikipedia.org/wiki?curid=153508" title="Algorytmika">
Algorytmika

Algorytmika – dział informatyki zajmujący się analizą oraz projektowaniem algorytmów. 
Algorytmika ma bardzo duży wpływ na wydajność systemów komputerowych. Z tego względu algorytmy, podobnie jak układy elektroniczne komputera, są uznawane za technologię.
Algorytmy operują na strukturach danych, stąd w literaturze często zagadnienia te są omawiane w tych samych pozycjach.

</doc>
<doc id="153510" url="https://pl.wikipedia.org/wiki?curid=153510" title="Język turkmeński">
Język turkmeński

Język turkmeński ("Тürkmençe", түркменче lub "türkmen dili", түркмен дили) – język z rodziny języków tureckich. W Turkmenistanie posługuje się nim ok. 3,8 mln ludzi, poza tym ok. 3 mln w innych państwach: Afganistan (500 tys.), Iran (2 mln) i Turcja (1 tys.).
Alfabet.
Oficjalnym systemem zapisu języka turkmeńskiego (od 1991 r.) jest specjalnie przystosowany alfabet łaciński, oparty na alfabecie tureckim.
Język turkmeński można także zapisywać w cyrylicy lub w alfabecie arabskim.

</doc>
<doc id="153511" url="https://pl.wikipedia.org/wiki?curid=153511" title="Klaus Blachnitzky">
Klaus Blachnitzky

Klaus Blachnitzky (ur. 6 grudnia 1921 w Hindenburgu, dzisiejsze Zabrze, zm. 15 sierpnia 1988) – geodeta niemiecki.
Pracownik organizacji Landesamt für Vermessung und Geoinformation w latach 1949–1986, w latach 1987–1988 wykonywał pomiary dla uczelni w Idaho. Zginął tragicznie na Alasce podczas ekspedycji, spadając z góry. Jego grób znajduje się w Penzberg. 29 stycznia 2007 roku jego imieniem została nazwana góra na Alasce o wysokości 1954,07 m n.p.m.

</doc>
<doc id="153512" url="https://pl.wikipedia.org/wiki?curid=153512" title="Przewodniczący Rady Europejskiej">
Przewodniczący Rady Europejskiej

Przewodniczący Rady Europejskiej – stanowisko głównego reprezentanta Unii na zewnątrz w sprawach dotyczących wspólnej polityki zagranicznej i bezpieczeństwa (bez uszczerbku w stosunku do Wysokiego Przedstawiciela ds. Polityki Zagranicznej i Bezpieczeństwa (Traktat z Lizbony, art. 1, pkt 16)) i kierownika prac Rady Europejskiej. Jest wybierany przez Radę Europejską większością kwalifikowaną na okres 2,5 roku z jednokrotną możliwością odnowienia kadencji. Przewodniczącym Rady Europejskiej nie może być zwyczajny członek Rady Europejskiej, ani osoba która sprawuje jakąkolwiek krajową funkcję publiczną. Zwyczajowo procedurę jego wyboru koordynuje państwo sprawujące rotacyjną prezydencję. Szef jego rządu – jako przedstawiciel prezydencji – prowadzi też posiedzenie Rady Europejskiej w części poświęconej wyborowi przewodniczącego. Przewodniczący ma też własne ścisłe grono współpracowników, tzw. gabinet. Biura – jego i współpracowników – mieszczą się w budynku Europa w Brukseli.
Stanowisko to (zwłaszcza w odniesieniu do traktatu lizbońskiego, w związku ze znacznym wzrostem jego znaczenia) bywa potocznie, acz niepoprawnie, nazywane stanowiskiem "prezydenta Unii Europejskiej". Nazwa ta nie występuje w kontekście oficjalnym.
19 listopada 2009 na spotkaniu Rady Europejskiej w Brukseli desygnowano na przewodniczącego premiera Belgii Hermana Van Rompuya. Objął on urząd 1 grudnia 2009 – wraz z wejściem w życie traktatu z Lizbony. Jego pierwsza kadencja zakończyła się 31 maja 2012. 1 marca 2012 Herman Van Rompuy został mianowany na drugą kadencję trwającą od 1 czerwca 2012 do 30 listopada 2014. Od 1 grudnia 2014 urząd ten sprawował Donald Tusk. 9 marca 2017 Rada Europejska przedłużyła mandat Donalda Tuska na kolejne 2,5 roku. Jego druga kadencja trwała do 30 listopada 2019 roku. 2 lipca 2019 roku Rada Europejska wybrała belgijskiego premiera Charlesa Michela na przewodniczącego Rady Europejskiej na okres od 1 grudnia 2019 roku do 31 maja 2022 roku.
Przed traktatem lizbońskim.
Przed wejściem w życie traktatu Przewodniczącym RE była każdorazowo głowa państwa lub szef rządu (w zależności od praktyki reprezentowania danego państwa) kraju aktualnie sprawującego prezydencję Rady Unii Europejskiej. Było to więc stanowisko o niewielkim znaczeniu, jako że zmieniało się wraz z każdą prezydencją (co 6 miesięcy). Przewodniczący był odpowiedzialny głównie za przygotowanie, przewodniczenie i przedkładanie sprawozdań ze szczytów Rady Europejskiej i nie miał żadnych uprawnień wykonawczych.
Kompetencje przewodniczącego Rady Europejskiej od 2009 roku.
Kompetencje przewodniczącego Rady Europejskiej określa art. 15 ust. 6 Traktatu o Unii Europejskiej.
Kompetencje te są następujące:
Ponadto przewodniczący zwołuje konwent złożony z przedstawicieli parlamentów narodowych, szefów państw lub rządów, Parlamentu Europejskiego i Komisji, gdy Rada Europejska opowie się za przeprowadzeniem zmian traktatów.
Reprezentuje on również Unię na zewnątrz:

</doc>
<doc id="153514" url="https://pl.wikipedia.org/wiki?curid=153514" title="Wielki Kanion">
Wielki Kanion



</doc>
<doc id="153515" url="https://pl.wikipedia.org/wiki?curid=153515" title="Antena dookolna">
Antena dookolna

Antena dookolna – antena, której fale rozchodzą się z jednakowym natężeniem w każdym kierunku w jednej płaszczyźnie.
Antena dookolna "(rzeczywista)" to antena, której spadek mocy promieniowania wzdłuż wektora H jest nie większy niż 3 dB (połowa mocy) (maksymalny spadek mocy w stosunku do szczytowego zysku jest mniejszy od 3 dB) ["definicja Łukasika"].
Ze względu na swoją charakterystykę anteny dookolne nadają się głównie do zastosowań mobilnych, chociaż zastosowania stacjonarne też są możliwe
Anteny dookolne ze względu na budowę dzielą się na:
Typowymi antenami dookolnymi są anteny dipolowe, prętowe i szczelinowe (falowodowe).

</doc>
<doc id="153516" url="https://pl.wikipedia.org/wiki?curid=153516" title="Ciało algebraicznie domknięte">
Ciało algebraicznie domknięte

Ciało algebraicznie domknięte formula_1 to takie ciało, w którym każdy wielomian stopnia co najmniej pierwszego jednej zmiennej ma pierwiastek w formula_2
Równoważnie można je zdefiniować jako ciało, które nie ma nietrywialnych rozszerzeń algebraicznych: z tego, że formula_3 jest rozszerzeniem algebraicznym formula_4 wynika, że formula_5
Każde ciało jest podciałem pewnego ciała algebraicznie domkniętego. Rozszerzenie ciała formula_4 które jest algebraiczne i jest ciałem algebraicznie domkniętym, nazywamy domknięciem algebraicznym ciała formula_2 Za przykład niech posłuży ciało liczb rzeczywistych. Ciało to nie jest algebraicznie domknięte: wielomian formula_8 nie ma pierwiastków w tym ciele. Domknięciem algebraicznym ciała liczb rzeczywistych jest jednak ciało liczb zespolonych (dla powyższego wielomianu pierwiastkami w ciele liczb zespolonych są formula_9 oraz formula_10).
Ponieważ dla każdego ciała formula_1 istnieje jego rozszerzenie formula_3 będące ciałem algebraicznie domkniętym, a zbiór elementów algebraicznych nad formula_1 należących do formula_3 jest rozszerzeniem algebraicznym formula_1 oraz ciałem algebraicznie domkniętym, dla każdego ciała istnieje jego algebraiczne domknięcie.
Twierdzenie mówiące o tym, że ciało liczb zespolonych jest ciałem algebraicznie domkniętym, nazywa się „zasadniczym twierdzeniem algebry” i pociąga za sobą istotne konsekwencje, jak chociażby fakt, że każdą macierz o współczynnikach zespolonych można sprowadzić do postaci Jordana.
Jedną z najważniejszych własności ciał algebraicznie domkniętych jest twierdzenie Hilberta o zerach:
Jeśli formula_1 jest ciałem algebraicznie domkniętym, to dla każdych liczb naturalnych formula_17 i dla dowolnych wielomianów formula_18 o współczynnikach z ciała formula_1 następujące warunki są równoważne:
Innymi słowy, taki układ równań nie ma rozwiązań wtedy i tylko wtedy, gdy jest sprzeczny, tzn. gdy istnieją wielomiany formula_24 o współczynnikach z ciała formula_1 takie, że
Domknięcie algebraiczne ciała formula_27.
Nie istnieją ciała skończone, algebraicznie domknięte.
Oznacza to, że istnieją ciała nieskończone o skończonej charakterystyce. Przykładem takiego ciała może być algebraiczne domknięcie ciała formula_28
Dla każdego formula_29 istnieje jedyne ciało formula_30 o formula_31 elementach. Na przykład ciało formula_32 można reprezentować jako formula_33 gdzie formula_34
Dla każdego formula_35 formula_36 wtedy i tylko wtedy, gdy formula_37 jest dzielnikiem liczby formula_38 Więc dla każdego formula_39 można znaleźć skończone ciało formula_40 zawierające formula_41 i
formula_42 np ciało formula_43 Z tego możemy wywnioskować, że suma wszystkich ciał formula_44 jest znowu ciałem, które oznaczamy formula_45
Każdy wielomian ze współczynnikami w ciele formula_46 ma w rzeczywistości współczynniki w pewnym ciele skończonym formula_42 więc ma pierwiastek w pewnym skończonym rozszerzeniu ciała formula_48 to rozszerzenie musi być ciałem skończonym o charakterystyce 3, tzn. pewnym ciałem formula_49
Więc ciało formula_50 (zbiór nieskończony, ale przeliczalny) jest algebraicznie domknięte.
Domknięcie algebraiczne ciała liczb wymiernych.
Domknięcie algebraiczne formula_51 ciała liczb wymiernych formula_52 nazywamy ciałem liczb algebraicznych. Jest ono (przeliczalnym) podciałem ciała liczb zespolonych; elementy ciała formula_51 nazywamy liczbami algebraicznymi; pozostałe liczby zespolone nazywamy liczbami przestępnymi. Georg Cantor udowodnił, że ciało formula_51 jest przeliczalne, a ciała formula_55 i formula_56 są nieprzeliczalne. Dowód Cantora, używający metod z zapoczątkowanej przez niego teorii monogości, był nową konstrukcją liczb przestępnych; Liouville w 1844 r. znalazł liczby przestępne używając metody z teorii liczb.
Nieprzywiedlność wielomianów.
Ciało formula_1 jest ciałem algebraicznie domkniętym wtedy i tylko wtedy, gdy jedynymi nieprzywiedlnymi w nim wielomianami są wielomiany stopnia pierwszego.

</doc>
<doc id="153525" url="https://pl.wikipedia.org/wiki?curid=153525" title="Eter">
Eter



</doc>
<doc id="153526" url="https://pl.wikipedia.org/wiki?curid=153526" title="Stolice świata">
Stolice świata



</doc>
<doc id="153527" url="https://pl.wikipedia.org/wiki?curid=153527" title="Eter (filozofia)">
Eter (filozofia)

Eter (, aithḗr) – w filozofii przyrody jeden z żywiołów, podstawowych elementów świata materialnego.
Starożytność.
Koncepcja eteru wywodzi się ze starogreckiej koncepcji żywiołów jako podstawowych składowych świata materialnego. Początkowo, w ujęciu Empedoklesa, żywioły były cztery: woda, powietrze, ogień i ziemia.
Platon połączył koncepcję Empedoklesa z poglądami atomistów, wskazując, że rzeczywistość składa się z podstawowych cząstek, będących kolejnymi wielościanami foremnymi i odpowiadającymi poszczególnym żywiołom. Piąty platoński wielościan foremny, dodekahedron, różni się od pozostałych właściwościami i stanowił element, z którego stworzone miały być niebiosa. Ten piąty żywioł (kwintesencja) zostanie przez Arystotelesa nazwany eterem.
Arystoteles stworzył całościowy system filozofii przyrody, który dominował aż do czasów nowożytnych. Odrzucał on atomizm, przyjmował za to znacznie rozbudowaną koncepcję pięciu żywiołów. Na powierzchni Ziemi występują cztery żywioły. „Świat nadksiężycowy” zbudowany jest natomiast z piątego żywiołu, niewystępującego na Ziemi i nazwanego przez Arystotelesa eterem. W „świecie nadksiężycowym”, w którym poruszają się gwiazdy i planety, panują inne prawa. Eter nie powstaje i nie ginie (stąd świat ten jest niezmienny). Buduje gwiazdy i planety, które dzięki niemu poruszają się wiecznym ruchem kolistym.
Arystotelejska koncepcja eteru, wraz z całą jego fizyką, pozostała dominującym poglądem przyrodniczym aż do czasów nowożytnych. W filozofii średniowiecznej eter funkcjonował pod łacińską nazwą (kwintesencja, piąta esencja).
Nowożytność.
Eter występował w filozofii przyrody aż do XVIII w. Pełnił ważną funkcję jeszcze w początkach nauki nowożytnej, u Kartezjusza. Odrzucał on atomizm, przyjmował, że materia jest ciągła, a przestrzenie między rzeczami wypełnia właśnie eter, wprawiajacy je w ciągły ruch wirowy. Miał on też być odpowiedzialny za magnetyzm i przyciąganie ziemskie.
Dla Isaaca Newtona eter był ośrodkiem pośredniczącym w przesyłaniu siły grawitacji.
Rozumowanie Newtona podjął Immanuel Kant, który w swoim przedkrytycznym dziele z roku 1755 pt. „Medytacje nad materią ognia” dochodzi do przekonania, iż eter jest właśnie tym samym, co materia ognia.
Koncepcja żywiołów (w tym eteru) została zarzucona wraz z odkryciem tlenu przez Antoine’a Lavoisiera.
Eter we współczesnej fizyce.
W nowożytnej nauce teoria eteru pojawiła się pod koniec XIX wieku wraz z rozwojem teorii elektromagnetyzmu, a następnie upadła wraz z powstaniem szczególnej teorii względności. Natomiast nazwy kwintesencja używa się we współczesnej kosmologii dla hipotetycznej materii wytwarzającej ujemne ciśnienie.
Filozofia indyjska.
Odpowiednikiem eteru w filozofii indyjskiej jest akaśa. Ćakrą, która pozostaje zależna od jakości tego elementu w człowieku jest w kundalinijodze wiśuddha.

</doc>
<doc id="153530" url="https://pl.wikipedia.org/wiki?curid=153530" title="Pogodno (Szczecin)">
Pogodno (Szczecin)

Pogodno – część miasta i osiedle administracyjne Szczecina, będące jednostką pomocniczą miasta, położone w dzielnicy Zachód.
Według danych z 26 kwietnia 2015 na osiedlu na pobyt stały zameldowanych było 24 359 osób.
Położenie.
Położone niedaleko od granicy miasta z gminą Dobra (Szczecińska). Większość Pogodna to zabudowania typu willowego, natomiast na osiedlu Somosierry oraz osiedlu Magnolia Park – budynki wielokondygnacyjne.
Pogodno obecnie graniczy:
Historia i nazwa.
Przed 1945.
Do 1945 tereny na wschód od ul. Traugutta nosiły nazwę (niem.) "Ackermannshöhe" („Wzgórze Ackermanna”), na cześć ówczesnego nadburmistrza miasta. Część pomiędzy obecnymi ul. Czorsztyńską i Poniatowskiego nosiła nazwę "Braunsfelde" („Pole Brauna”), a obszar dzisiejszego os. Somosierry – "Schönau" („Piękność”). W starszej części Pogodna – dzielnicy willowej dominują budynki wybudowane na początku XX wieku, w dalszej części przechodzi ono w dzielnicę z typowymi budynkami społecznymi wybudowanymi w latach 30. ubiegłego wieku
Po 1945.
Czasami (niewłaściwie) do Pogodna zaliczane jest także osiedle Zawadzkiego-Klonowica powstałe już w polskim Szczecinie (od lat 60. XX wieku). Na osiedlu można zauważyć wiele terenów zielonych. Dzielnica ta znajduje się blisko centrum miasta, jednocześnie sąsiadując z Parkiem Kasprowicza – będącym największym kompleksem parkowym w mieście.
Nazwa.
Polską nazwę "Pogodno" wprowadzono urzędowo w 1947 roku.
Nazwę „Pogodno” nosiła w latach 1954–1975 obecna dzielnica Zachód.
Komunikacja.
Komunikację z miastem zapewniają linie tramwajowe i autobusowe, a do 2002 r. czynna była także kolej (przystanek PKP „Szczecin Pogodno”). Przystanek kolei powstał w czasach, gdy Szczecin nie był tak rozbudowany, w tamtych czasach linia ta służyła obsłudze towarowej istniejących licznych zakładów na obrzeżach miasta. Obecnie jest ona wyłącznie jedynym ciągiem komunikacyjnym łączącym Zakłady Chemiczne Police, oraz inne zakłady przemysłowe z północnych dzielnic Szczecina, z resztą Polski. 
Infrastruktura.
W granicach osiedla znajdują się m.in.: Samodzielny Publiczny Szpital Kliniczny nr 1 im. prof. Tadeusza Sokołowskiego Pomorskiego Uniwersytetu Medycznego, Stadion Miejski im. Floriana Krygiera, gdzie swoje mecze rozgrywa m.in. Pogoń Szczecin, konsulat Królestwa Szwecji, Kwatera Główna Wielonarodowego Korpusu Północ-Wschod, jednego z dziewięciu NATOwskich Korpusów Zróżnicowanej Gotowości. Zajezdnia tramwajowa „Pogodno”.
Na ulicach Pogodna można też odnaleźć (m.in. na ul. Cieszkowskiego) charakterystyczne żeliwne pompy z 2. połowy XIX w. Wyprodukowano je w firmie F. Poepckego. Pompy są bogato zdobione (m.in. kanelowana kolumna, herby miasta, korona na szczycie), a wylew wody następuje ze stylizowanej paszczy smoka.
Szkolnictwo wyższe.
Na terenie dzielnicy znajdują się oddziały Uniwersytetu Szczecińskiego, w tym budynek Wydziału Nauk Ekonomicznych i Zarządzania. W dalszym ciągu ulicy Żołnierskiej w dawnych koszarach Armii Radzieckiej znajdują się budynki Akademii Morskiej, Pomorskiego Uniwersytetu Medycznego, Zachodniopomorskiego Uniwersytetu Technologicznego, a także Zachodniopomorskiej Szkoły Biznesu.
Samorząd mieszkańców.
Rada Osiedla Pogodno liczy 21 członków. W wyborach do rad osiedli 20 maja 2007 roku udział wzięło 627 głosujących, co stanowiło frekwencję na poziomie 2,88%. W wyborach do rad osiedli 22 maja 2011 roku udział wzięło 467 głosujących, co stanowiło frekwencję na poziomie 2,17%.
Samorząd osiedla Pogodno został ustanowiony w 1990 roku.

</doc>
<doc id="153536" url="https://pl.wikipedia.org/wiki?curid=153536" title="Klub Krzywego Koła">
Klub Krzywego Koła

Klub Krzywego Koła – nazwa klubu dyskusyjnego mającego charakter wolnomyślicielski i krytyczny względem władz komunistycznych, działającego w Warszawie w latach 1955-1962.
Historia.
Pierwsze spotkania klubu (od II 1955) odbywały się w mieszkaniu założycieli – Juliusza Wilczura-Garzteckiego i Ewy Garzteckiej, przy ulicy Krzywe Koło. Później spotkania klubu odbywały się każdego czwartku od godz. 18.00 po stronie Barssa Rynku Starego Miasta, w sali na 1. piętrze nad sklepem „Desy”.
Dyskusje prowadzone w klubie dotyczyły m.in. problematyki kulturowej, politycznej, filozoficznej, artystycznej. Przy klubie działały m.in. Galeria Krzywego Koła (prowadzona przez Mariana Bogusza) i Teatr Krzywego Koła, a także ukazywało się czasopismo „Nowy Nurt”. Wśród uczestników spotkań były osoby z kręgów konserwatywnych, liberalnych, socjaldemokratycznych i trockistowskich.
Niektórzy członkowie klubu współpracowali z tygodnikiem „Po prostu”.
Ostatnie posiedzenie Klubu odbyło się 1 II 1962, gdzie miała miejsce burzliwa dyskusja po prelekcji Adama Schaffa. Pobicie jego asystenta po spotkaniu stało się pretekstem do zamknięcia Klubu 3 II 1962.
Działalność podobną do Klubu Krzywego Koła podjęło później Konwersatorium „Doświadczenie i Przyszłość” (1978-1983) z udziałem m.in. b. członka Klubu Krzywego Koła Jana Strzeleckiego. Niektórzy członkowie KKK współtworzyli KOR (Komitet Obrony Robotników): Jacek Kuroń, Jan Józef Lipski, Edward Lipiński, Aniela Steinsbergowa; inni byli z nim związani.

</doc>
<doc id="153539" url="https://pl.wikipedia.org/wiki?curid=153539" title="Tylne drzwi">
Tylne drzwi



</doc>
<doc id="153540" url="https://pl.wikipedia.org/wiki?curid=153540" title="Karabin SWD">
Karabin SWD

Karabin SWD (; ) – radziecki samopowtarzalny karabin wyborowy skonstruowany w latach 60 XX w. przez Jewgienija Dragunowa.
Historia.
Na przełomie lat 50 i 60 XX w. dowództwo Armii Radzieckiej postanowiło ogłosić konkurs na nowy samopowtarzalny karabin wyborowy, następcę wyborowej wersji karabinu powtarzalnego Mosin wz. 1891/30. Nowa broń miała być uzbrojeniem jednego z żołnierzy drużyny lub plutonu i umożliwiać skuteczne rażenie celu wielkości człowieka z odległości do 1300 m.
Zadanie zostało powierzone biurom konstrukcyjnym Fiodora Barinowa, Jewgienija Dragunowa i Aleksandra Konstantinowa. Później dołączyło do nich biuro konstrukcyjne Michaiła Kałasznikowa. W roku 1961 do prób dopuszczono konstrukcje Dragunowa i Konstantinowa. Faworytem była konstrukcja Konstantinowa, prostsza i tańsza w produkcji (zastosowano nowoczesne technologie obróbki plastycznej). Jednak w trakcie prób poligonowych okazało się, że karabin Dragunowa jest celniejszy, bardziej niezawodny i trwalszy.
Decyzją z 3 lipca 1961 r. nową broń przyjęto do uzbrojenia Armii Radzieckiej jako "". Do karabinu skonstruowano specjalną odmianę naboju 7,62 × 54 R oznaczoną jako 7N1 (szefem konstruktorów był Wiktor Sabielnikow). Pocisk naboju 7N1 miał rdzeń ołowiany i stalowy penetrator. Dzięki odmiennej konstrukcji pocisk posiadał lepsze własności przy strzelaniu na duże odległości (broń może strzelać zwykłą amunicją 7,62 × 54 mm R, ale wzrasta wtedy rozrzut).
W następnych latach karabin SWD stał się standardowym uzbrojeniem strzelców wyborowych w większości armii państw Układu Warszawskiego.
Pierwsze egzemplarze karabinu SWD trafiły na wyposażenie Wojska Polskiego w 1965 roku. Zakupiono około 1300 sztuk karabinu, wystarczającą liczbę, by w karabin SWD wyposażyć każdą drużynę piechoty zmechanizowanej.
W następnych latach karabin był produkowany bez większych zmian konstrukcyjnych. Z czasem zastąpiono części drewniane plastikowymi. Zrezygnowano z wyposażania karabinów w zaczep bagnetu. Pojawił się za to zaczep do mocowania dwójnogu. Opracowano nową amunicję wyborową 7N14.
Opis konstrukcji.
SWD jest indywidualną bronią samopowtarzalną. Zasada działania oparta o odprowadzanie gazów prochowych przez boczny otwór lufy. Tłok gazowy o krótkim skoku. Ruch tłoka gazowego jest przenoszony na suwadło przez lekki prętowy popychacz. Ryglowanie przez obrót zamka w lewo (trzema ryglami). Mechanizm spustowy z przerywaczem tylko do ognia pojedynczego. Zasilanie z magazynków pudełkowych o pojemności 10 naboi. Na przedniej części lufy szczelinowy tłumik płomieni (we wczesnych wersjach także obsada bagnetu). Przyrządy celownicze mechaniczne składały się z muszki i celownika krzywiznowego. Karabin standardowo wyposażono w celownik optyczny PSO-1 o powiększeniu 4x.

</doc>
<doc id="153541" url="https://pl.wikipedia.org/wiki?curid=153541" title="Tadeusz Nowak (pisarz)">
Tadeusz Nowak (pisarz)

Tadeusz Nowak (ur. 11 listopada 1930 w Sikorzycach, gm. Wietrzychowice, zm. 10 sierpnia 1991 w Skierniewicach) – polski poeta i prozaik, tłumacz m.in. literatury rosyjskiej i węgierskiej.
Życiorys.
Tadeusz Nowak urodził się na ziemi tarnowskiej, w widłach Wisły i Dunajca, we wsi, która w tamtych czasach należała do powiatu dąbrowskiego (15 km na zachód od Dąbrowy Tarnowskiej), a obecnie do powiatu tarnowskiego (25 km na północny zachód od Tarnowa). Naukę w liceum rozpoczął w I Liceum Ogólnokształcącym im. Kazimierza Brodzińskiego w Tarnowie, w roku szkolnym, który rozpoczął się tam 12 lutego 1945 r. W twórczości często nawiązywał do swojego miejsca pochodzenia - do ziemi tarnowskiej i rodzinnej wsi. Tam rozgrywały się akcje większości jego opowiadań i powieści.
Absolwent filologii polskiej na Uniwersytecie Jagiellońskim (1948–1954). W 1948 opublikował pierwszy wiersz w tygodniku „Wici”. W 1953 wydał pierwszy tomik poezji "Uczę się mówić", a w 1956 tomik "Prorocy już odchodzą". W 1953 podpisał rezolucję ZLP w sprawie procesu krakowskiego. Od 1954 należał do PZPR. Członek ZLP od 1956. Na przełomie lat 50. i 60. XX w. związany był z grupą poetycką Muszyna. Oprócz działalności poetyckiej artysta zajmował się także prozą, czego przykładem są zbiory opowiadań "W puchu Alleluja" czy powieści "Takie większe wesele", "A jak królem, a jak katem będziesz", "Diabły", "Dwunastu", "Prorok", "Wniebogłosy".
Tadeusz Nowak zasiadał także w kolegium redakcji oraz radzie redakcyjnej "Tygodnika Kulturalnego" w latach 1968–1986, kiedy redaktorem naczelnym tego ogólnopolskiego tytułu kulturalno-literackiego był Stanisław Adamczyk. Dwukrotny Laureat Nagrody im. Stanisława Piętaka: w 1965 roku za tom poezji "Ziarenko trawy" oraz w 1969 roku za powieść "A jak królem, a jak katem będziesz". Nagrodzony Krzyżem Kawalerskim Orderu Odrodzenia Polski.
W sierpniu 1991, po długotrwałej chorobie, zmarł na zawał serca w szpitalu w Skierniewicach.
W 1999 profesor Stanisław Balbus wydał jego dwie niedokończone powieści: "Jak w rozbitym lustrze" oraz "Jeszcze ich słyszę, widzę jeszcze". Powieści Tadeusza Nowaka utrzymane są w baśniowo-balladowej konwencji, sięgają do pokładów literatury ludowej, kreując świat pełen prastarych archetypów i motywów biblijnych. Są zaliczane do tzw. nurtu wiejskiego.

</doc>
<doc id="153546" url="https://pl.wikipedia.org/wiki?curid=153546" title="Wapn">
Wapn



</doc>
<doc id="153547" url="https://pl.wikipedia.org/wiki?curid=153547" title="The Valley">
The Valley

The Valley – stolica i największe miasto Anguilli, posiadłości zamorskiej Wielkiej Brytanii. W mieście znajduje się port lotniczy Clayton J. Lloyd.
Liczba mieszkańców: ok. 1,2 tys. (2001)

</doc>
<doc id="153549" url="https://pl.wikipedia.org/wiki?curid=153549" title="Stukostrachy">
Stukostrachy

Stukostrachy – tytuł powieści Stephena Kinga oraz filmu zrealizowanego na jej podstawie.
Szczegóły.
Podczas spacerów po okolicznym lesie Bobbi Anderson potyka się o kawałek wystającego z ziemi metalu. Postanawia go wykopać. Znaleziskiem okazuje się ogromnych rozmiarów statek obcych. Wywiera on wpływ na Bobbi oraz na mieszkańców pobliskiego miasteczka Haven. Zmieniają się oni zarówno fizycznie (przybierając "galaretowaty" wygląd), jak i nabywają wiele zdolności psychicznych (np. potrafią czytać w myślach innych ludzi). Obiekt wytwarza "atmosferę", która nie pozwala mieszkańcom Haven opuścić swojego miasta, a która jest zabójcza dla przybyszów. Jedną z osób odpornych na jego wpływ jest Jim 'Gard' Gardener, alkoholik i poeta (przyjaciel Bobbi), posiadający w głowie metalową płytkę – "pamiątkę" po wypadku – uniemożliwiającą innym osobom z miasta, "wchodzenie" i czytanie w jego myślach.

</doc>
<doc id="153552" url="https://pl.wikipedia.org/wiki?curid=153552" title="Dolores Claiborne">
Dolores Claiborne

Dolores Claiborne – powieść Stephena Kinga z 1992 roku. Utwór jest utrzymany w konwencji monologu tytułowej bohaterki. W przeciwieństwie do większości utworów Kinga "Dolores Claiborne" nie jest horrorem, tylko dreszczowcem psychologicznym. 
Na podstawie powieści w 1995 roku został nakręcony film o tym samym tytule, wyreżyserowany przez Taylora Hackforda. W roli głównej wystąpiła Kathy Bates.
Opis fabuły.
Dolores Claiborne jest przesłuchiwana w charakterze podejrzanej w sprawie śmierci Very Donovan, u której przez wiele lat ciężko pracowała jako służąca. Żeby wyjaśnić całą sytuację, wraca do dnia, w którym przed laty zamordowała swojego własnego męża, czego powodem było molestowanie przez niego córki. Zabójstwo zasugerowała jej właśnie Vera. 

</doc>
<doc id="153553" url="https://pl.wikipedia.org/wiki?curid=153553" title="InterPress">
InterPress

InterPress – język opisu strony opracowany w Xerox PARC oparty na języku Forth. 
Jak wiele projektów PARC InterPress nie został skomercjalizowany, wskutek czego jego twórcy Charles Geschke i John Warnock odeszli z laboratorium i założyli firmę Adobe Systems, tworząc od początku analogiczny język, PostScript.
InterPress został zaimplementowany w niektórych drukarkach Xerox i był obsługiwany przez Xerox Ventura Publisher, ale nie zyskał większego znaczenia na rynku. Stosowano go również w systemie Xeroksa InterScript, formacie procesora tekstów dla dokumentów.

</doc>
<doc id="153554" url="https://pl.wikipedia.org/wiki?curid=153554" title="Cujo">
Cujo

Cujo – powieść Stephena Kinga z 1981 roku. Nagrodzona British Fantasy Award w 1982 roku.
W 1983 powieść została zekranizowana w filmie pod takim samym tytułem w reżyserii Lewisa Teague.
W Polsce ukazała się w 1994 roku nakładem wydawnictwa Prima (). Wznawiana przez Prószyński i S-ka w latach 2000 i 2009, a także Wydawnictwo Albatros w 2014.
W swej autobiograficznej książce z 2000 pt. "Jak pisać. Pamiętnik rzemieślnika" King wspomina, że słabo zapamiętał pisanie Cujo, ze względu na nasilony problem alkoholowy w okresie tworzenia.
Fabuła.
Cujo jest imieniem psa rasy bernardyn. Mieszka wraz z rodziną Cambers na farmie niedaleko Castle Rock. Jest spokojnym i przyjaźnie nastawionym zwierzęciem. Wszystko zmienia się, gdy podczas pogoni za królikiem zostaje ukąszony przez nietoperza zarażonego wirusem wścieklizny. Zachorował, zaczął pogrążać się w szaleństwie i stał się bezlitosną maszyną do zabijania.
Błędy.
W polskim przekładzie zmieniono wiek Mary Kate Hendrasen. W oryginale chodziła do szkoły podstawowej, a w tłumaczeniu była już maturzystką.

</doc>
<doc id="153555" url="https://pl.wikipedia.org/wiki?curid=153555" title="Wielki marsz">
Wielki marsz

Wielki marsz – powieść z gatunku dystopia Stephena Kinga z 1979. Wydana została pod pseudonimem Richard Bachman.
Szczegóły.
Wielki marsz to nazwa corocznej imprezy, w której bierze udział stu nastoletnich chłopców. Reguły są proste. Każdy z nich musi iść z prędkością 4 mil na godzinę – nie ma przerw na odpoczynek. Każde zwolnienie tempa poniżej tej wartości, zatrzymanie się albo złamanie regulaminu karane jest ostrzeżeniem. Jeśli przez godzinę marszu zawodnik nie otrzyma ostrzeżenia, jedno jest mu wymazywane. Można dostać maksymalnie 3 nagany. Za czwartym razem uczestnik nie jest już ostrzegany, tylko karany czerwoną kartką – uśmiercającym zawodnika strzałem z karabinu. Marsz rozpoczyna się w północnej części stanu Maine, kończy się tam, gdzie padnie przedostatni zawodnik.
Marsz przedstawiony jest jako wielkie reality show, z setkami widzów oraz wielką nagrodą dla zwycięzcy.

</doc>
<doc id="153557" url="https://pl.wikipedia.org/wiki?curid=153557" title="Konstanty Jeleński">
Konstanty Jeleński

Konstanty Aleksander Jeleński, inaczej Kot Jeleński (ur. 2 stycznia 1922 w Warszawie, zm. 4 maja 1987 w Paryżu) – polski intelektualista, eseista, krytyk i publicysta związany z paryską „Kulturą”, żołnierz Polskich Sił Zbrojnych, uczestnik Kongresu Wolności Kultury.
Życiorys.
Młodość.
Jego ojciec Konstanty był dyplomatą, wiele podróżował z synem podczas jego dzieciństwa. Biologicznym ojcem był natomiast włoski dyplomata - hrabia . Matka – Teresa (Rena) z d. Skarżyńska, była tłumaczką literatury francuskiej i włoskiej. Konstanty Aleksander Jeleński ukończył Gimnazjum im. Stefana Batorego w Warszawie, jego kolegą z klasy był Krzysztof Kamil Baczyński. W czasie nauki w gimnazjum należał do 23 Warszawskiej Drużyny Harcerzy „Pomarańczarnia”, jego kolegą z zastępu był m.in. Tadeusz Zawadzki „Zośka”. Był uczniem elitarnego liceum z internatem im. Sułkowskich w Rydzynie, w którym to, jeszcze przed wybuchem wojny, w 1939 roku zdał maturę. W 1939 wyjechał z Polski i udał się do Francji, aby zaciągnąć się do armii polskiej. Tam walczył w 1940 roku w obronie Francji, lecz z powodu klęski wyemigrował do Wielkiej Brytanii, gdzie przy okazji studiował na uniwersytetach w St Andrews i w Oksfordzie. Służył w 1 Dywizji Pancernej, w stopniu kaprala podchorążego. Uczestniczył w walkach dywizji w latach 1944-1945. Został odznaczony Krzyżem Walecznych. 
Okres emigracyjny.
Po wojnie nie chciał wracać do komunistycznej Polski i rozpoczął życie emigracyjne, mieszkając w wielu miastach Europy. W 1947 roku Jerzy Giedroyc, Zofia Hertz i Józef Czapski przenieśli powstałe we Włoszech pismo "Kultura" do Francji i ostatecznie osiedli w Maisons-Laffitte, gdzie częstym gościem od 1950 do końca życia bywał Jeleński. Momentem rozpoczęcia tej stałej współpracy był zwołany w Berlinie w czerwcu tego roku Kongres Wolności Kultury, na którym obok Jeleńskiego znaleźli się też zaproszeni Józef Czapski i Jerzy Giedroyc. W tym samym czasie prowadził intensywne kontakty i aktywność intelektualną w europejskim, a zwłaszcza francuskim, życiu literackim. W Paryżu zamieszkał na stałe od 1952. Pomogła mu w tym doskonała znajomość języka francuskiego, który poznał w domu rodzinnym.
Mieszkając w Paryżu, zajął się prowadzeniem miesięcznika "Preuves" oraz pełnił funkcję kierownika sekcji wschodnioeuropejskiej w sekretariacie generalnym Kongresu Wolności Kultury. Prowadził ożywioną korespondencje z Witoldem Gombrowiczem i postawił sobie za cel rozpropagowanie jego dzieła w centrum kultury europejskiej – Paryżu. Zgodnie z korespondencją między Gombrowiczem a Jeleńskim (publikowana po raz pierwszy w „Zeszytach Literackich”, nr 21) Konstanty zainteresował powieścią „Ferdydurke” wydawnictwo Julliard. Po ustaleniu ostatecznej wersji wydania francuskiego namówiono go, by napisał wstęp pod warunkiem Jeleńskiego, że Gombrowicz wyda ostateczną decyzję o jego publikacji w książce. Gombrowicz się nie zgodził, ale redakcja zamknęła w tym czasie wydanie i rozpoczęła jego edycję. Konstanty przepraszał Gombrowicza, jednak przedmowa okazała się tak przekonująca, że zainteresowała pisma i wydawnictwa niemieckie książką. Między wieloma gratulacjami Czesław Miłosz nazwał przedmowę genialną. Wydanie „Ferdydurke” okazało się triumfem dzięki sprawnemu rozpropagowaniu książki przy udziale Jeleńskiego w „Les Nouvelles Lettres” i „Le Monde”. Po udanej przedmowie organizował wydanie „Ferdydurke” we Włoszech i Niemczech. Cały czas starał się rozpropagować twórczość Gombrowicza w Polsce na przykład oddziałując na decyzję o prapremierze „Iwony, Księżniczki Burgunda” w Polsce. Sztuką zainteresował się później Ingmar Bergman. Na temat Gombrowicza Jeleński napisał jeszcze wiele tekstów po polsku i po francusku propagując jego dzieło z fascynacją.
Kot Jeleński znany był jako eseista i publicysta nazywany w tym aspekcie genialnym i najlepszym w emigracji według Giedroycia. Propagował nie tylko twórczość Gombrowicza (wraz z zafascynowanym Gombrowiczem François Bondym), zajmował się też popularyzacją i opisem twórczości Czesława Miłosza, Aleksandra Wata, Józefa Michałowskiego. W esejach opisywał nie tylko sprawy czysto literackie. Tematem jego piśmiennictwa były też inne zagadnienia kultury: malarstwo (fascynacje malarstwem Józefa Czapskiego i Jana Lebensteina), filozofii. Zapisem jego przyjaźni z Józefem Czapskim były wydane w 2003 „Listy z Korsyki do Józefa Czapskiego”. Jako tłumacz potrafił bawić się poetyką kontekstów zniekształcanych przy tłumaczeniu – na przykład przeprowadził „makaroniczny eksperyment” z wierszem Miłosza „Dziecię Europy”, kompilując wiele tłumaczeń tego wiersza w jeden kontekstowo i gramatycznie powiązany tekst wielojęzyczny. Opisywał też proces tłumaczenia – jego własne tłumaczenia np. Miłosza i podobne badania dawały Jeleńskiemu świeże podejście do tłumaczeń literatury polskiej. Przyjaźnił się z Elsą Morante, przetłumaczył na polski jej wiersz „Alibi”.
Witold Gombrowicz, który mu bardzo wiele zawdzięczał, tak o nim napisał: „Wszystkie wydania moich dzieł w obcych językach powinny być opatrzone pieczątką 'dzięki Jeleńskiemu'”. Wojciech Karpiński, pisarz i krytyk, określił Jeleńskiego jako „działające alter ego” Gombrowicza.
Jeleński znany jako "menedżer" literatury polskiej na Zachodzie, prowadził bogatą korespondencję z licznymi twórcami kultury europejskiej, m.in. z: Michelem Foucaultem, Hannah Arendt, Eugène'em Ionesco, Rolandem Barthes'em.
Życie prywatne.
W 1951 roku w Rzymie poznał Leonor Fini, starszą od siebie włoską malarkę urodzoną w Argentynie. Była ona wtedy związana ze Stanislao Leprim, włoskim malarzem. Spotkanie doprowadziło do obopólnej fascynacji i w związku z Fini Jeleński pozostał do końca swego życia, mieszkając razem z Fini i Leprim od 1952 roku w Paryżu. Głośne były wówczas pogłoski o charakterze związku całej trójki, zwłaszcza, że cała trójka była biseksualna i prowadzili dość swobodne życie, angażując się także w zewnętrzne przelotne związki. Fini była jednak prawdopodobnie jedyną kobietą, z którą Jeleński był związany. Informacjom o biseksualizmie Konstantego sam nigdy nie zaprzeczył ani tego nie potwierdził. Jego matka Teresa (zm. w 1969 r.) i Leonor były dwiema najważniejszymi kobietami w życiu Kota Jeleńskiego i znane były ich animozje wobec siebie. Wobec obu jednak udało mu się zachować daleko posuniętą opiekuńczość i lojalność. Innym nie zaprzeczonym ani nie potwierdzonym 'sekretem' Jeleńskiego miało być jego pochodzenie. Głośne były pogłoski, że biologicznym ojcem Jeleńskiego był hrabia Carlo Sforza. Miał to być efekt przedwojennego romansu Teresy Jeleńskiej i włoskiego dyplomaty.
Zmarł po ciężkiej chorobie (chorował na AIDS). Pochowano go nad Loarą, w małej posiadłości, którą zakupił wespół z Leonor Fini. W tym samym grobie spoczywają Leonor i ich przyjaciel, Stanislao Lepri.

</doc>
<doc id="153558" url="https://pl.wikipedia.org/wiki?curid=153558" title="Kongres Wolności Kultury (organizacja)">
Kongres Wolności Kultury (organizacja)

Kongres Wolności Kultury – powstał na zgromadzeniu intelektualistów w Berlinie 26–30 czerwca 1950 roku. Inicjatorami byli: Arthur Koestler, James Burnham, Ernst Reuter, Sidney Hook i Melvin Lasky.
Twórcy apelowali o kulturę niezależną od ideologii, o uwolnienie od presji totalitaryzmu.
Polakami, którzy brali udział w pracach Kongresu byli: Jerzy Giedroyc, Józef Czapski i Konstanty Jeleński.
Pisma związane z Kongresem wspierała m.in. Farfield Foundation, będąca atrapą CIA.

</doc>
<doc id="153559" url="https://pl.wikipedia.org/wiki?curid=153559" title="Wan Hu">
Wan Hu

Wan Hu (żył na przełomie XV i XVI w.) – legendarny chiński wynalazca wehikułu z napędem rakietowym; maszyna ta składała się z dwóch latawców, siedzenia i 47 rakiet wypełnionych prochem. Zginął z powodu eksplozji rakiet podczas próby startu.
Jego imieniem nazwano jeden z kraterów na Księżycu.

</doc>
<doc id="153562" url="https://pl.wikipedia.org/wiki?curid=153562" title="Juliusz Mieroszewski">
Juliusz Mieroszewski

Juliusz Mieroszewski (ps. „J. Calveley”, „Londyńczyk”; ur. 3 lutego 1906 w Krakowie, zm. 21 czerwca 1976 w Londynie) – polski dziennikarz, publicysta, pisarz polityczny.
Życiorys.
W latach międzywojennych współredagował w Krakowie „Ilustrowany Kurier Codzienny”. Specjalizował się w problematyce polityki niemieckiej.
Po ataku III Rzeszy na Polskę nie został zmobilizowany, ze względu na kategorię zdrowia D. Po agresji ZSRR na Polskę 17 września 1939 wraz z żoną Ewą z d. Morawską i córką Moniką, przekroczył granicę polsko-rumuńską w Kutach. Od grudnia 1939 pracował w Referacie Kulturalno-Oświatowym Ataszatu Wojskowego przy Ambasadzie RP w Bukareszcie. Po likwidacji ambasady w listopadzie 1940 i ewakuacji jej personelu z Rumunii przedostał się w 1941 przez Stambuł i Cypr na Bliski Wschód. Powołany do Wojska Polskiego, w Hajfie 18 kwietnia 1941 wstąpił w szeregi Samodzielnej Brygady Strzelców Karpackich. Od lutego 1942 służył w Sekcji Oświaty i Kultury Armii Polskiej na Wschodzie, redagując tygodnik „Ku wolnej Polsce”. Wówczas rozpoczęła się jego długoletnia znajomość z Jerzym Giedroyciem. W październiku 1942 przydzielony do redakcji tygodnika „Orzeł Biały”. Od lutego 1943 służył w Wydziale Informacji i Oświaty Armii Polskiej na Wschodzie, następnie w Oddziale Kultury i Prasy 2. Korpusu. W latach 1943–1946 redaktor dwutygodnika „Parada”.
Po wojnie pozostał na emigracji w Wielkiej Brytanii. Ożenił się ponownie (z Jadwigą Czechowiczówną). Był publicystą politycznym „Wiadomości”. W latach 1950–1972 w paryskiej „Kulturze” redagował stałą "Kronikę angielską" (jako "Londyńczyk"). Publikował artykuły dotyczące koncepcji współczesnej polityki światowej – zwłaszcza dotyczące walki z ekspansją komunizmu. Rozważał wielokrotnie szanse porozumienia krajów Europy Wschodniej wobec zagrożenia sowieckiego, możliwość ewolucyjnej przemiany ustrojowej w Polsce i odzyskania niepodległości. Był zwolennikiem pojednania i porozumienia Polski z narodami „ULB” (Ukraina, Litwa, Białoruś) w oparciu o uznanie nieodwracalności zmian terytorialnych, które nastąpiły w wyniku II wojny światowej. Pogodzenie się Polaków z utratą Wilna i Lwowa uważał za fundament pojednania ze wschodnimi sąsiadami Polski i w konsekwencji współpracy dla odzyskania niepodległości przez narody Europy Środkowo-Wschodniej, podporządkowane ZSRR. Było to w latach pięćdziesiątych i sześćdziesiątych XX w. stanowisko prekursorskie na tle ówczesnej powszechnej opinii środowisk politycznych polskiej emigracji niepodległościowej w Wielkiej Brytanii i Stanach Zjednoczonych.
Jeśli chodzi o stosunek do ZSRR, początkowo był zwolennikiem walki przeciwko niemu "„na wszystkich dostępnych nam polach i w każdej dostępnej nam formie”", jednakże w latach późniejszych uznał stosowanie metod siłowych za bezcelowe, nieskuteczne. Dawał wyraz przekonaniu, iż zmiany zachodzące w imperium sowieckim w konsekwencji muszą doprowadzić do jego rozpadu. Zauważał jednak, że problem rosyjski w dalszym ciągu będzie dla Polski aktualny i wymagający rozwiązania. Proponował „demokratyzację” ZSRR, swoisty „eksport europejskości”, co miałoby neutralizować zgubne skutki mechanizmów komunizmu, zarówno wewnątrz imperium, jak i w państwach satelickich. Tego zadania miała się podjąć Polska jako państwo najbardziej zbliżone do Zachodu – zarówno pod względem geograficznym, jak i kulturowym.
W 1974 na łamach „Kultury” sformułował, wraz z Jerzym Giedroyciem, fundamentalną dla polskiej myśli politycznej koncepcję, iż suwerenność Ukrainy, Litwy i Białorusi (ULB) jest czynnikiem sprzyjającym niepodległości Rzeczypospolitej, natomiast zdominowanie tych krajów przez Rosję otwiera drogę do zniewolenia także Polski.
Z redaktorem Jerzym Giedroyciem wymienił ponad 3000 listów. Był również tłumaczem języka angielskiego (tłumaczył m.in. dzieła George’a Orwella ("1984"), Bertranda Russella i Arnolda Toynbee’go).
Pochowany został na South Ealing Cemetery (pole HH). 

</doc>
<doc id="153564" url="https://pl.wikipedia.org/wiki?curid=153564" title="Sergiusz III">
Sergiusz III

Sergiusz III (łac. "Sergius III", ur. w Rzymie, zm. 14 kwietnia 911 tamże) – papież w okresie od 29 stycznia 904 do 14 kwietnia 911.
Życiorys.
Pochodził z arystokratycznej, rzymskiej rodziny; przed wyborem na papieża był biskupem Cerveteri. Brał udział w synodzie trupim, a ponieważ był zdecydowanym przeciwnikiem Formozusa, bardzo się ucieszył, gdy ten został potępiony i jego święcenia zostały anulowane (uniemożliwiło by mu to objęcie Stolicy Piotrowej).
Był dwukrotnie wybierany papieżem. Po raz pierwszy jako następca Teodora II w grudniu 896, ale w krótkim czasie obalony, potępiony i wygnany (wybrany został Jan IX); po raz drugi 29 stycznia 904. Sergiusz III zawdzięczał swój pontyfikat poparciu Teofilakta, konsula Tusculum i jego żony Teodory. Najprawdopodobniej był również ojcem nieślubnego dziecka córki Teodory, Marozji – matki późniejszego papieża Jana XI.
Od niego zaczyna się okres pornokracji. Sergiusz III uważał swój pierwszy wybór na papieża za ważny, więc wszystkich papieży, którzy urzędowali od 897 roku uznał za uzurpatorów. Ponadto uznał synod trupi, unieważnił wszystkie decyzje i święcenia udzielone przez Formozusa i siłą nakazał biskupom, wyświęconym przez zmarłego papieża, do przyjęcia ponownie święceń. Bardzo nieliczni oparli się jego groźbom – m.in. frankijski ksiądz, Auxilius i biskup Neapolu, Stefan.
W trakcie swojego pontyfikatu Sergiusz III odbudował bazylikę laterańską, zniszczoną podczas trzęsienia ziemi w roku 896, a także powstało opactwo w Cluny.
Zmarł w Rzymie i został pochowany w bazylice św. Piotra.

</doc>
<doc id="153567" url="https://pl.wikipedia.org/wiki?curid=153567" title="Advertainment">
Advertainment

Advertainment (reklamo-zabawa, reklamo-rozrywka) – przekaz reklamowy zawarty w rozrywkowej formie, nie zawsze bezpośrednio powiązanej z samym produktem. Nazwa pochodzi od połączenia angielskich słów: "advert" - reklama i "entertainment" - rozrywka.
W advertainment reklamowany produkt jest tylko punktem wyjścia, pretekstem do zabawy. Ma tę przewagę nad klasyczną reklamą, że stara się nie mówić o produkcie wprost, co powoduje, że nie drażni widzów swoją nachalną perswazyjnością, a przyciąga humorem.
Osoby korzystające z advertainment otrzymują porcję dobrej rozrywki, więc jej dostarczyciela postrzegają w korzystnym świetle. To inna strategia marketingowa niż product placement, czyli wkomponowanie produktów w akcję filmu czy programu. W product placement towaru nie reklamuje się wprost, lecz przy okazji powstałej fabuły, natomiast w wypadku advertainment fabuła tworzona jest wokół produktu. Nie ma tu ustawicznego pokazywania w kadrze logo firmy.
Pierwszym przykładem zastosowania advertainment były krótkie filmiki reklamujące samochody marki BMW - dostępne zarówno w Internecie, jak również na specjalne zamówienie na DVD. Nakręcone przez znanych twórców, jak na przykład John Woo, Tony Scott, John Frankenheimer Alejandro González Inárritu, Ang Lee, Guy Ritchie czy Wong Kar-Wai. Producentem tych filmów był m.in. Ridley Scott, a grali w nich m.in. Gary Oldman, Forest Whitaker, Mickey Rourke czy Madonna.
Zapoczątkowany przez producentów samochodów, obecnie wykorzystywany jest przez firmy z wielu różnych branż. W miejsce filmów pojawiły się zabawne prezentacje multimedialne o charakterze prostych gier przygotowanych pod kątem używania w przeglądarce internetowej.

</doc>
<doc id="153570" url="https://pl.wikipedia.org/wiki?curid=153570" title="Johannes Joachim Degenhardt">
Johannes Joachim Degenhardt

Johannes Joachim Degenhardt (ur. 31 stycznia 1926 w Schwelm, zm. 25 lipca 2002 w Paderborn) – niemiecki duchowny katolicki, arcybiskup Paderborn, kardynał.
Zarys biografii.
Studiował filozofię i teologię w seminariach w Paderborn i Monachium, przyjął święcenia kapłańskie 6 sierpnia 1952 w Paderborn z rąk Lorenza Jägera, arcybiskupa Paderborn i późniejszego kardynała. Uzupełniał studia w seminarium w Würzburgu, gdzie obronił doktorat z teologii. Pełnił funkcję prefekta Seminarium Teologicznego w Paderborn, prowadził pracę duszpasterską wśród studentów, od 1966 kierował dekanatem Hochstift.
12 marca 1968 został mianowany biskupem pomocniczym Paderborn; otrzymał stolicę tytularną Vico di Pacato, sakry udzielił mu 1 maja 1968 kardynał Jäger. W lipcu 1973 po przejściu Jägera w stan spoczynku Degenhardt został powołany na wikariusza kapitulnego Paderborn, a 4 kwietnia 1974 papież Paweł VI mianował go kolejnym arcybiskupem. W ciągu ponad 25-letniej pracy na arcybiskupstwie Degenhardt brał udział w watykańskich sesjach Światowego Synodu Biskupów, a także uczestniczył aktywnie w pracach Episkopatu Niemiec (kierował m.in. komisją ds. ekumenizmu). W 1991 cofnął prawo nauczania teologii katolickiej księdzu Eugenowi Drewermannowi.
W lutym 2001 Jan Paweł II wyniósł go do godności kardynalskiej, nadając tytuł prezbitera S. Liborio. Kardynał Degenhardt zmarł półtora roku później na zawał serca i został pochowany w krypcie katedry metropolitalnej w Paderborn. Jego następcą na stolicy arcybiskupiej został po rocznym wakacie dotychczasowy biskup pomocniczy, Hans-Josef Becker (któremu Degenhardt udzielił w 1977 święceń kapłańskich).
Kuzynem kardynała był Franz Josef Degenhardt, niemiecki poeta, piosenkarz, działacz praw człowieka.
W 2001 odznaczony Krzyżem Komandorskim Orderu Zasługi Rzeczypospolitej Polskiej.

</doc>
<doc id="153571" url="https://pl.wikipedia.org/wiki?curid=153571" title="Departament I MSW">
Departament I MSW

Departament I Ministerstwa Spraw Wewnętrznych – istniejący w latach 1956–1990 organ w strukturze Ministerstwa Spraw Wewnętrznych PRL, stanowiący część Służby Bezpieczeństwa MSW, zajmujący się wywiadem („zdobywaniem tajnych dokumentów i informacji dotyczących politycznych, ekonomicznych, militarnych i wywiadowczych planów i zamierzeń skierowanych przeciwko Polskiej Rzeczypospolitej Ludowej i krajom obozu socjalistycznego”). W maju 1990 Departament I MSW, jako część Służby Bezpieczeństwa MSW, został rozwiązany na mocy przepisów o likwidacji SB. Nowe zadania związane z wywiadem suwerennego państwa przejął Zarząd Wywiadu UOP.
Powstanie wywiadu cywilnego w powojennej Polsce.
Po utworzeniu Resortu Bezpieczeństwa Publicznego przy Polskim Komitecie Wyzwolenia Narodowego 21 lipca 1944 w jego strukturach od grudnia 1944 znajdował się Samodzielny Wydział Wywiadu, na czele którego stał pełniący obowiązki dyrektora płk Stefan Antosiewicz. Wydział był jednak zbyt mały i miał niewielkie pole działania. Ograniczał się przeważnie do zbierania informacji o przeciwnikach nowego reżimu komunistycznego i o bardzo rozgałęzionym podziemiu zbrojnym, które powstawało w okupowanej Polsce od początku II wojny światowej.
Cywilną służbę wywiadowczą formalnie utworzono 2 stycznia 1945 jako Wydział Wywiadu Ministerstwa Bezpieczeństwa Publicznego.
Zmiany.
5 miesięcy później, 21 czerwca 1945, Wydział Wywiadu MBP przemianowano na Wydział II Samodzielny MBP. W tym samym czasie w ZSRR doszło do zjednolicenia wywiadu cywilnego (1 Zarządu MGB ZSRR) i wywiadu wojskowego GRU pod nazwą Komitet Informacji. 17 lipca 1947 biorąc przykład lub wykonując polecenia doradców radzieckich z MGB ZSRR i MWD ZSRR Wydział II Samodzielny MBP połączono z wywiadem wojskowym (Oddziałem II Sztabu Generalnego WP) tworząc Departament VII MBP.
Po niemal trzyletnim okresie unifikacji z Oddziałem II Sztabu Generalnego Wojska Polskiego, 5 czerwca 1950 wywiad cywilny został ponownie wyodrębniony, choć zachował nazwę „Departament VII Ministerstwa Bezpieczeństwa Publicznego”.
Zwolnienia i zadania.
Z 359 dotychczasowych pracowników centrali zwolniono aż 185, tworząc jednocześnie nowe etaty – 565 stanowisk, w tym 173 niejawne.
Zakres działań wywiadu z końca 1950 obejmował:
W maju 1954 do zakresu zadań dodano obowiązek prowadzenia wywiadu naukowo-technicznego, zwiększając jednocześnie stan obsady etatowej o 20 osób.
Zmiany z 1954 i wywiad nielegalny.
Po likwidacji Ministerstwa Bezpieczeństwa Publicznego wywiad cywilny włączono w skład Komitetu do spraw Bezpieczeństwa Publicznego, jako Departament I.
Zakres jego terytorialnych zainteresowań obejmował wówczas, oprócz europejskich państw kapitalistycznych, także USA, Kanadę, Meksyk, Brazylię, Argentynę i Izrael. Ponadto do zadań włączono (według oficjalnego określenia) „obowiązek zainteresowania się Watykanem jako obiektem zasadniczym”. Jednocześnie Departament I KdsBP zaczął tworzyć struktury tzw. wywiadu nielegalnego.
Departament I MSW.
W listopadzie 1956 cywilną służbę wywiadowczą włączono jako Departament I do Ministerstwa Spraw Wewnętrznych. Zmiany organizacyjne (w przeciwieństwie do pozostałych jednostek Służby Bezpieczeństwa, gdzie zwolniono bardzo dużą liczbę pracowników) były niewielkie, a liczbę pracowników ograniczono o około 70 osób.
Zakres pracy Departamentu I MSW z grudnia 1956.
Zakres pracy Departamentu I MSW zatwierdzony 12 grudnia 1956 r., obejmował:
Do krajów stanowiących przedmiot głównego zainteresowania Departamentu I MSW zaliczano
Prowadzono także działalność wywiadowczą na terytorium krajów pomocniczych, m.in.:
Działalność w Watykanie.
Na rzecz Departamentu I w Rzymie pracowali przede wszystkim funkcjonariusze SB, oficjalnie zatrudnieni jako dyplomaci na stanowiskach sekretarzy ambasady (jednym z takich oficerów był Edward Kotowski) oraz jako funkcjonariusze nielegalni np. „Lakar”, czyli funkcjonariusz Andrzej Madejczyk prowadzący Konrada Hejmo OP. Ich zadaniem było budowanie agentury (głównie wśród duchowieństwa), za pomocą której starano się dotrzeć do Sekretariatu Stanu czy Instytutu Polskiego. Sieć współpracowników miała dostarczać informacji o skuteczności polityki dezinformacyjnej, a także kreować tę politykę.
Struktura w 1956 r..
W 1956 skład struktury Departamentu I wchodziły następujące jednostki organizacyjne:
Struktura Departamentu I przez kolejne 2 lata praktycznie pozostawała bez zmian, jedynie Wydział X przekształcono 1 sierpnia 1958 r. w Samodzielną Sekcję K.
Zmiany organizacyjne w 1961 roku.
Po kolejnych zmianach organizacyjnych w 1961 roku:
Szkolenia operacyjne i językowego,
Działań operacyjnych w krajach trzeciego świata,
Ochrona kontrwywiadowcza,
Działalność wywiadowcza w obu Amerykach, Wielkiej Brytanii,
Działania w krajach niemieckojęzycznych i Skandynawii,
Działania we Francji, Włoszech z Watykanem i w Belgii,
Odpowiedzialny za wywiad naukowo-techniczny (WNT),
Rozpracowujący ośrodki emigracji politycznej i dywersji ideologicznej,
Zabezpieczający środki techniki operacyjnej,
Analityczno-informacyjny,
Administracyjno-gospodarczy,
Ewidencja i archiwum operacyjne.
Terenowymi ekspozyturami wywiadu były Samodzielne Grupy Specjalne w Komendach Wojewódzkich MO. Po ich zlikwidowaniu w 1963 zadania przejęli starsi inspektorzy w Inspektoratach Kierownictwa SB KW MO. W 1975 utworzono stanowiska starszych inspektorów przy zastępcach komendantów wojewódzkich MO ds. SB (od 1983 przy zastępcach szefów WUSW ds. SB), natomiast w większych województwach istniały Inspektoraty I KW MO/WUSW.
Utworzenie Zarządu WNT w 1973 roku.
Kolejną zmianą było utworzenie w 1973 roku w miejsce Wydziału VII zajmującego się WNT (wywiadem naukowo technicznym) zarządu VII WNT w skład którego wchodziły:
współpraca z przemysłem, opracowywanie i wykorzystywanie materiałów zdobywanych przez WNT
zdobywanie informacji z zakresu przemysłu chemicznego i farmaceutycznego,
zdobywanie informacji z zakresu przemysłu elektromaszynowego,
zdobywanie informacji z zakresu przemysłu ciężkiego,
wywiad ekonomiczno-prognostyczny.
Zmiany w 1977 roku.
W 1977 roku nastąpiły zmiany struktury wywiadu związane z dezercją por. Andrzeja Kopczyńskiego, który po udzieleniu przez władze RFN azylu politycznego ujawnił wywiadowi amerykańskiemu informacje objęte tajemnicą państwową.
Przyjęto następującą strukturę:
kierowanie operacjami przeciwko RFN,
kierowanie operacjami przeciwko USA,
kierowanie operacjami przeciwko pozostałym krajom NATO i Watykanowi,
współpraca z przemysłem, opracowywanie i wykorzystywanie materiałów zdobywanych przez WNT,
zdobywanie informacji z zakresu przemysłu ciężkiego,
zdobywanie informacji z zakresu przemysłu elektromaszynowego,
zdobywanie informacji z zakresu przemysłu chemicznego i farmaceutycznego,
wywiad ekonomiczno-prognostyczny
kontrwywiad zagraniczny,
zwalczanie dywersji ideologicznej,
organizowanie inspiracji i specjalnych przedsięwzięć,
wywiad nielegalny,
technika operacyjna,
sprawy kadrowe i szkoleniowe, koordynacja działań jednostek terenowych Departamentu I MSW w kraju,
informacje i analizy,
ewidencja operacyjna, archiwum, PSED
administracyjno-finansowy.
Personel Departamentu I oraz TW i informatorzy.
Departament I Ministerstwa Spraw Wewnętrznych liczył 1600–1700 pracowników, z czego 400–500 pracowało w charakterze oficerów operacyjnych w warszawskiej centrali i w osiemnastu rezydenturach zagranicznych.
Dynamicznie wzrastała także liczba tajnych współpracowników (OZI, KO) wywiadu cywilnego. O ile w 1951 na kontakcie Departamentu VII MBP (wywiadu) było tylko 19 agentów wywiadu, to już cztery lata później było ich 245, a do końca 1959 stan sieci agenturalnej wzrósł do 373 informatorów. W ciągu następnego roku wyeliminowano mniej wartościową część agentury i 31 grudnia 1960 jej stan obniżył się do 320 osób.
Z tej liczby wykorzystywano do rozpracowania:
Spośród nich 90 informatorów działało na terenie RFN, 45 we Francji, 32 w Wielkiej Brytanii i tylko 11 w Stanach Zjednoczonych.
Szkoły wywiadowcze.
Do 1956, czyli do czasu przejęcia wywiadu przez MSW po likwidacji KdsBP, przygotowanie kandydatów do pracy w wywiadzie odbywało się w Szkole Oficerskiej Departamentu VII (odpowiedzialnego za działania wywiadowcze) MBP, a następnie w Szkole Oficerskiej Departamentu I Komitetu ds. Bezpieczeństwa Publicznego w Warszawie przy ulicy Długiej 44/50. Jedynie w niewielkim zakresie (nie licząc sporej liczby oficerów przyszłej kadry Resortu Bezpieczeństwa Publicznego, późniejszego ministerstwa, przeszkolonej w kwietniu 1944 w Kujbyszewie i innych ośrodkach NKWD) szkolenia prowadzono w Związku Radzieckim w szkołach często zmieniających nazwę resortów, którym podlegał wywiad (NKWD, NKGB, MGB, MWD, KI, KGB). W latach 1950–1956 co roku przez takie szkoły przechodziło 6 do 8 osób. Wyjątkiem były lata 1955–1956, gdy w Moskwie przeszkolono 80 pracowników wywiadu.
W latach 1956–1971 przygotowywanie kadr na rzecz szpiegostwa całkowicie przejęła Szkoła Wywiadu („Szkoła Departamentu I”), zlokalizowana w stylowym pałacu przy ulicy Ksawerów 13 w Warszawie. Od 1971 funkcję tę przejął „Ośrodek Kształcenia Kadr Wywiadu”, utworzony na terenie dawnej bazy "Sicherheitsdienst" i "Abwehr" (dziś działa jako „Ośrodek Szkolenia Agencji Wywiadu”) w Starych Kiejkutach.
Kontrola – „radzieccy doradcy”.
Uzależnienie i podległość polityczna PRL-u wobec Związku Radzieckiego, widoczne na każdym kroku w powojennej Polsce, miały szczególne znaczenie w kierownictwie i strukturze administracyjnej służb specjalnych, a więc również w cywilnych organach bezpieczeństwa wywiadu i kontrwywiadu podległych MBP, a także w wojskowym kontrwywiadzie i bezpieczeństwie podległym Głównemu Zarządowi Informacji WP/MON/KdsBP i w wojskowym wywiadzie – oddziale II Sztabu Generalnego LWP (od 1951 zarządzie).
Kontrolę tych organów, które obok wojska były głównym gwarantem stabilności nowego komunistycznego systemu w powojennej Polsce i innych krajach oddanych pod wpływy radzieckie pod koniec II wojny światowej, Moskwa sprawowała za pomocą tzw. doradców radzieckich. Byli to radzieccy funkcjonariusze kontrwywiadu wojskowego "Smiersz" (do 1946), funkcjonariusze (NKWD), następnie po 1946 MGB a dokładnie III Zarządu Głównego tej instytucji, aż wreszcie funkcjonariusze łącznikowi przy warszawskiej rezydenturze KGB, wszyscy w stopniach oficerskich. Wywiad wojskowy podlegał kontroli GRU. Poza oficjalną funkcją „doradcy” byli oficerami prowadzącymi agentów (TW) ulokowanych jako funkcjonariusze PRL-owskich służb specjalnych, przy czym wykorzystywano wcześniejszą współpracę donosicielską np. okresu z II wojny światowej. Podległość tak nadzorowanych polskich funkcjonariuszy była całkowita.
Pierwszym głównym radzieckim doradcą przy MBP był twórca polskich i wschodnioniemieckich organów bezpieczeństwa ("Stasi") wówczas komisarz BP 2 rangi od 9.07.1945 generał pułkownik Iwan Sierow, jeden z wyższych rangą funkcjonariusz NKWD i wieloletni zastępca Ł. Berii. Jako doradca NKWD przy Ministerstwie Bezpieczeństwa Publicznego osobiście, jako „generał Iwanow”, przeprowadził w 1945 uwięzienie 16 przywódców Polski Podziemnej.
Liczba radzieckich doradców w Departamencie VII MBP (później Departamencie I KdsBP) nie przekraczała pięciu osób. Według pułkownika Henryka Bosaka, oficera wywiadu MSW, do 1954 było ich trzech-czterech, a później tylko dwóch. Mieli do dyspozycji własne gabinety w gmachu Departamentu oraz dostęp do najbardziej tajnych dokumentów wywiadu, w tym także do ewidencji tajnych współpracowników, operujących za granicą.
Sposób sprawowania nadzoru zmieniono w 1956. Od tego czasu szef oficerów łącznikowych KGB do spraw wywiadu zajmował jednocześnie stanowisko I zastępcy szefa Misji Łącznikowej KGB przy Ministerstwie Spraw Wewnętrznych. Tożsamość informatorów podlegała ochronie, natomiast zasadniczą formą współdziałania obu służb stało się przekazywanie zdobytych informacji. W tym celu ograniczono krąg osób upoważnionych do kontaktów z oficerami KGB do dyrektora Departamentu I i jego zastępców; mimo tego, oczywiście, nieoficjalnie Rosjanie przychodzili „na herbatę” także do naczelników poszczególnych wydziałów. Narzędziem zwiększenia formalnie poluzowanej kontroli KGB nad polskim wywiadem stały się ponadto werbunki zaufanych oficerów. KGB zwerbowało m.in. naczelnika Wydziału VI Departamentu I MSW ppłk. Michała Goleniewskiego, który był uważany za męża zaufania NKWD i KGB w polskich strukturach wywiadowczych, a który później został podwójnym agentem CIA i w 1961 uciekł na Zachód.
Według oceny jednego z byłych pracowników Departamentu I, po 1956 i w latach 60. uzależnienie od Rosjan było nadal ogromne, choć już nie tak jawne jak pod koniec lat 40. i na początku lat 50. XX w.
Poza współpracą z KGB w 1956 roku Departament I zawarł formalne umowy o wymianie informacji z wywiadami NRD, Czechosłowacji, Węgier, Rumunii oraz Bułgarii. Nakładały one obowiązek zbierania informacji, mających znaczenie dla obozu socjalistycznego.
Patrz również: Aparat radzieckich organów bezpieczeństwa publicznego w PRL.
Afery.
W latach 70. i 80. PRL-owskie służby specjalne zostały w jeszcze większym stopniu niż poprzednio wciągnięte do wewnętrznych rozgrywek politycznych. W rezultacie zdekonspirowania operacji „Zalew”, polegającej na nielegalnym, a nawet kryminalnym pozyskiwaniu dewiz i innych walorów na Zachodzie, po dojściu do władzy Edwarda Gierka w 1970 przeprowadzono czystkę personalną w MSW. Podobny charakter miała i podobnie się zakończyła operacja „Żelazo”, z tym że chodziło wówczas o zniknięcie z kas wywiadu ogromnych ilości precjozów i walut. Rzecz ujawniono w 1984 w celu kompromitacji członka Biura Politycznego KC PZPR, byłego szefa Departamentu I, a następnie wiceministra i ministra spraw wewnętrznych gen. Mirosława Milewskiego. Sprawa ta zmusiła Departament I do nagłego odwołania z niektórych państw zachodnich dobrze ulokowanej tam agentury. Odwołano 117 osób, co nie uchroniło 20 funkcjonariuszy przed aresztowaniem.
Wzrost etatów w latach 1980–1989.
Do niebywałego rozrostu etatowego Ministerstwa Spraw Wewnętrznych doszło w latach 1980–1989, za kierownictwa gen. Czesława Kiszczaka. Wiązało się to z sytuacją polityczną w kraju, a zwłaszcza z wprowadzeniem stanu wojennego 13 grudnia 1981. W okresie konfrontacji z „Solidarnością” organ wywiadu MSW ze swymi zagranicznymi odpowiednikami, m.in. z NRD-owskim "Hauptverwaltung Aufklärung" – Głównym Zarządem Wywiadowczym MBP NRD – "Stasi" prowadził skomplikowaną grę operacyjną, która, jak twierdzą jego szefowie, przyniosła pełny sukces. Jednocześnie struktury Departamentu I były używane, zwłaszcza w początkowym okresie stanu wojennego, do zwalczania „Solidarności” w kraju.
Wywiad a SB.
Wiele kontrowersji budziła i nadal budzi, szczególnie w debacie politycznej i wśród części historyków, kwestia przynależności cywilnego wywiadu PRL do struktur Służby Bezpieczeństwa MSW PRL. Z aktów prawnych regulujących działalność Departamentu I wynika, że wywiad PRL (jak i kontrwywiad oraz pozostałe departamenty) zawsze był częścią składową SB MSW, a tylko, w odróżnieniu od pozostałych jednostek operacyjnych MSW, posiadał odrębne przepisy regulujące zasady działalności operacyjnej funkcjonariuszy. Tej przynależności zaprzeczają z własnego interesu byli funkcjonariusze „jedynki” (np. gen. Gromosław Czempiński), chcąc uciec od złego imienia „bijącego ramienia partii”. Oddzielnymi częściami MSW były natomiast np. straż pożarna i Milicja Obywatelska, co wynika już choćby z zakresu czynności i kompetencji podsekretarzy stanu w MSW.
Zarządzenie nr 0045/70 ministra spraw wewnętrznych z 17 maja 1970:
„Departament I MSW jest jedyną jednostką w systemie służby bezpieczeństwa upoważnioną do organizowania wywiadu za granicą”.
Mimo że gen.dyw. Czesław Kiszczak w 1981 dokonał (tylko na szczeblu centralnym) podziału na Służby Bezpieczeństwa, Wywiadu i Kontrwywiadu oraz Zabezpieczenia Operacyjnego, to również kolejne zarządzenie nr 00102 ministra spraw wewnętrznych z 9 grudnia 1989 określa:
„Jednostkami operacyjnymi Służby Bezpieczeństwa MSW są:
Departament I, Departament II, Departament Ochrony Konstytucyjnego Porządku Państwa, Departament Ochrony Gospodarki, Departament Studiów i Analiz oraz odpowiadające im komórki organizacyjne (stanowiska) WUSW (SUSW) i RUSW (równorzędne)”.
Departament I był więc od początku integralną częścią SB MSW. Sztucznego oddzielenia wywiadu i kontrwywiadu od reszty jednostek dokonano dopiero po przemianach Okrągłego Stołu w celu zmniejszenia liczebności etatów w SB. Przygotowywano się w ten sposób do uniknięcia przez funkcjonariuszy weryfikacji mającej nastąpić w nowych warunkach politycznych.
Generalne zmiany.
W maju 1990 Departament I Służby Bezpieczeństwa MSW został zlikwidowany. Zadania związane z wywiadem przejął Zarząd Wywiadu Urzędu Ochrony Państwa, zajmującego się wywiadem, kontrwywiadem i wewnętrznym bezpieczeństwem państwa. W czerwcu 2002 – po likwidacji UOP – jego kompetencje rozdzielono na dwie odrębne instytucje. W sensie organizacyjnym było to ostateczne odejście od sowieckiego wzorca służb specjalnych jako monolitu i przyjęcie europejskich standardów podziału służb na działające w kraju i za granicą. Kompetencje wywiadu cywilnego przejęła Agencja Wywiadu, pozostałe zadania wykonuje Agencja Bezpieczeństwa Wewnętrznego.
Kierownictwo wywiadu.
Naczelnicy Wydziału Wywiadu / Wydziału II Samodzielnego MBP:
Dyrektorzy Departamentu VII MBP / Departamentu I KdsBP:
Dyrektorzy Departamentu I MSW:

</doc>
<doc id="153572" url="https://pl.wikipedia.org/wiki?curid=153572" title="Ludwik von Mises">
Ludwik von Mises



</doc>
<doc id="153573" url="https://pl.wikipedia.org/wiki?curid=153573" title="Hymen (mitologia)">
Hymen (mitologia)

 
Hymen (gr. Hymén, Hyménaios, łac. Hymenaeus) – w mitologii greckiej bóg małżeństwa i ceremonii ślubnych (obrzędu zaślubin i uroczystości weselnych), patron weselnego orszaku i uosobienie pieśni weselnej.
Pochodzenie.
Kwestia rodowodu Hymena należy do niejasnych, zawikłanych i pełnych sprzeczności. Na ogół uważano go za syna Zeusa lub Apollona i jednej z muz (Kalliope lub też Uranii, Klio albo Terpsychory). Według innych wersji mitologicznych był jednak potomkiem Dionizosa i Afrodyty bądź Kalliope i Magnesa; bratem Ialemosa i Orfeusza. Wskutek tych koneksji uważany był za mieszkańca góry muz – Helikonu. Jako ulubieniec Apolla, Hesperosa i Tamyrisa, był również przyjacielem i współtowarzyszem Erosa.
U Greków należał do bóstw niższej kategorii, zapewne dlatego, że nim awansował do rzędu bogów, miał być zwykłym człowiekiem. Przypuszcza się, że pierwotnie było to bóstwo uosabiające jedynie pieśń weselną (podobnie jak Iakchos), dopiero później uległo przekształceniu w bóstwo zaślubin i małżeństwa.
W mitologii.
Według najbardziej rozpowszechnionej wersji mitu, jako piękny młodzieniec uwodził ateńskie dziewczęta podczas święta Demeter (tesmoforiów), sam przebrany za kobietę. Kiedy w Eleuzis porwali je rozbójnicy (bądź piraci, korsarze), obiecał je zwrócić rodzinom, lecz pod warunkiem, że odtrącająca go dotąd dziewczyna szlachetnego rodu zostanie jego małżonką. Uratowane przez niego Atenki zostały zwrócone swym oblubieńcom i poślubione przy okrzykach: „O, Hymen! O, Hymenaje!”, którymi odtąd zwykle odprowadzano nowożeńców do ich domu. Stąd też pochodzi miano "hymenaios" nadane radosnej pieśni weselnej, znanej z późniejszego przekazu Katullusa.
Inny mit wyjaśniał jego obecność w weselnym obrządku jako syna Magnesa i znakomitego śpiewaka uświetniającego zaślubiny Dionizosa i Altei i nagle zmarłego, a dla upamiętnienia później wzywanego zawsze podczas wesela. Pokrewny mit głosił, że miał stracić głos śpiewając na godach Dionizosa i Ariadny, w których uczestniczył jako kochanek Hesperosa (małżeństwa zawierano, gdy wschodziła Gwiazda Wieczorna). Według innej wersji zmarł wówczas niespodzianie, lecz został przez Asklepiosa przywrócony do życia. Kolejny wariant mitu podawał, że Hymen zmarł w dniu własnego wesela (też ożywiony potem przez Asklepiosa), co na trwałe połączyło go z tą ceremonią.
W ikonografii.
Hymen miał konkurować urodą z samym Apollonem. Tradycyjnie przedstawiano go jako długowłosego młodzieńca o delikatnych, prawie kobiecych kształtach, z trzymanymi w rękach symbolami związku małżeńskiego: płonącą pochodnią weselną, wieńcem różanym i fletem (lub berłem). Do jego atrybutów należały też orzechy. Nierzadko wyobrażano go również w postaci uskrzydlonej, lecz o wyglądzie poważniejszym od Erosa. W mitologii Rzymian jego odpowiednikiem był bóg zaślubin Talassius.

</doc>
<doc id="153575" url="https://pl.wikipedia.org/wiki?curid=153575" title="Malina moroszka">
Malina moroszka

Malina moroszka ("Rubus chamaemorus" L.) – gatunek rośliny zielnej z rodziny różowatych ("Rosaceae" Juss.). Obecnie spotyka się ją również pod nazwą „malina nordycka”.
Rozmieszczenie geograficzne.
Roślina strefy borealno-arktycznej Eurazji i Ameryki Północnej. W Skandynawii oraz Rosji występuje powszechnie. W Polsce jest bardzo rzadka, jest reliktem epoki lodowej. Ma kilka rozproszonych stanowisk na Pomorzu, Warmii i Mazurach oraz w Sudetach (dwa stanowiska na torfowiskach w Karkonoszach). Na Pomorzu jej zasięg sięga po linię Świnoujście – Tuchola – Morąg – Górowo Iławeckie. Występuje również bardziej na wschód, w Puszczy Rominckiej. W 2002 r. znaleziono jedno stanowisko w Kotlinie Orawsko-Nowotarskiej na torfowisku Puścizna Wielka. Jest to jedyne znane stanowisko tego gatunku w Karpatach i równocześnie najbardziej na południe wysunięte w całym jego zasięgu.
Biologia i ekologia.
Nanofanerofit lub zdrewniały chamefit. Rośnie w górach – piętro kosodrzewiny, na niżu – w torfowiskach wysokich, na łąkach i w borach bagiennych. Kwitnie w czerwcu, w Polsce rzadko owocuje. Kwitną i okazale owocują rosnące w zacienieniu, pod drzewami i krzewami. Natomiast okazy rosnące na otwartych, dobrze nasłonecznionych terenach zwykle są mniej okazałe, a często bywają płonne. W klasyfikacji zbiorowisk roślinnych gatunek charakterystyczny dla All. "Oxycocco-Empetrion", Ass. "Empetro-Trichophoretum austriaci". Jest oktoploidem. Liczba chromosomów 2n = 56.
Zagrożenia i ochrona.
Roślina objęta jest w Polsce ścisłą ochroną gatunkową. Informacje o stopniu zagrożenia na podstawie:
Głównym źródłem zagrożenia jest osuszanie i eksploatacja torfowisk.

</doc>
<doc id="153576" url="https://pl.wikipedia.org/wiki?curid=153576" title="Premierzy Belgii">
Premierzy Belgii

Poniżej przedstawiono chronologiczną listę premierów Belgii. Urząd premiera istniał w Belgii od początku niepodległości, jednak do 1918 roku obradom Rady Ministrów zazwyczaj przewodniczył król Belgów – urząd premiera we współczesnym tego słowa znaczeniu powstał po I wojnie światowej.

</doc>
<doc id="153577" url="https://pl.wikipedia.org/wiki?curid=153577" title="Moroszka">
Moroszka



</doc>
<doc id="153578" url="https://pl.wikipedia.org/wiki?curid=153578" title="Jezierzyce (Szczecin)">
Jezierzyce (Szczecin)

Jezierzyce (do 1945 niem. "Jeseritz") – część miasta Szczecina na osiedlu Płonia-Śmierdnica-Jezierzyce, w odległości ok. 20 km od centrum Szczecina.
Jezierzyce były jedyną częścią obecnego Szczecina, które nie znalazły się w granicach Wielkiego Miasta Szczecina. Osiedle zostało włączone do Szczecina, podobnie jak pobliskie Śmierdnica i Płonia dopiero w 1972 r.; wcześniej należało do ówczesnego powiatu gryfińskiego (gmina Śmierdnica). 
Nazwę wsi "Jezierzyce" wprowadzono urzędowo w 1947 roku, zastępując poprzednią niemiecką nazwę "Jeseritz". Nazwa osiedla pochodzi od słowa "jezioro", ze względu na obecność pobliskich stawów Klasztornego, Cysterskiego oraz trzeciegonajwiększego, który nie ma własnej nazwy geograficznej (staw hodowlany). Przez stawy przepływa rzeka Płonia. Jezierzyce są położone w otoczeniu lasów Puszczy Bukowej i Puszczy Goleniowskiej. 
Głównymi ulicami są Relaksowa i Topolowa, przy których znajduje się większość zabudowań oraz Gościnna prowadząca w kierunku jeziora Miedwie. Do Jezierzyc należy też niemal niezamieszkana część zwana "Kłobucko". Komunikację z pozostałymi dzielnicami zapewniają linie autobusowe nr 72 oraz 79 mające na osiedlu swoją pętlę. Do lat 60. lub 70. XX wieku czynna była linia kolejowa z Dąbia przez Stare Czarnowo do wsi Sobieradz a w pobliżu Jezierzyc czynne były 2 stacje kolejowe Wrzosy Pomorskie oraz Kłobucko Gryfińskie. 
Turystyka.
Przez Jezierzyce prowadzą szlaki turystyczne:

</doc>
<doc id="153581" url="https://pl.wikipedia.org/wiki?curid=153581" title="Utrwalanie">
Utrwalanie

Utrwalanie – jeden z procesów fotograficznych sprawiający, że materiał fotograficzny nie będzie już reagował na światło.
Utrwalanie polega na rozpuszczeniu i usunięciu z materiału fotograficznego substancji światłoczułej, czyli chlorku, bromku i jodku srebra. Składniki utrwalacza tworzą z trudno rozpuszczalnymi solami srebra tak zwane związki zespolone – łatwo rozpuszczalne w wodzie. Istnieje wiele związków i mieszanin o działaniu utrwalającym, np. woda amoniakalna, która nadaje się jednak tylko do rozpuszczania chlorku srebra. Tak więc może być ona użyta jedynie do materiałów chlorosrebrowych, bez domieszek bromku i jodku srebra. Innym związkiem utrwalającym jest cyjanek potasu (lub sodu). Rozpuszcza on wszystkie trzy sole srebra, jednak nie jest powszechnie stosowany ze względu na niebezpieczeństwo zatrucia. Najpopularniejszym utrwalaczem jest roztwór tiosiarczanu sodu. Jego reakcja z bromkiem srebra (utrwalanie) wygląda następująco:
Zaletą tego roztworu jest to, że nie posiada on właściwości trujących ani żrących oraz jest znacznie trwalszy od innych utrwalaczy. Próbowano też zastosować do utrwalania tiosiarczan amonu, którego roztwory rozpuszczają sole srebra szybciej niż roztwory tiosiarczanu sodu. Problemem w tym przypadku jest jednak mała trwałość oraz większa niż w przypadku tiosiarczanu sodu zdolność do rozpuszczania srebra metalicznego.
Aby przyspieszyć proces utrwalania, dodaje się sole amonowe do roztworu tiosiarczanu sodu, tworząc tak zwany szybki utrwalacz. Jednak czas utrwalania zależy od wielu czynników: rodzaju utrwalanej emulsji, stężenia tiosiarczanu w utrwalaczu, wielkości dodatku soli amonowej do roztworu tiosiarczanu sodu, temperatury i stopnia wyczerpania utrwalacza.

</doc>
<doc id="153583" url="https://pl.wikipedia.org/wiki?curid=153583" title="Kauen">
Kauen

Konzentrationslager Kauen (spotyka się również litewską ortografię KL Kaunas) – niemiecki nazistowski obóz koncentracyjny założony 21 czerwca 1943, na terenie getta w Kownie na Litwie. Funkcjonował do października 1944.
Historia obozu.
Przed założeniem obozu.
Historia założenia tego obozu jest zupełnie inna od pozostałych przypadków. Dzieje KL Kauen wiążą się mocno z dziejami Żydów z Kowna. Z chwilą inwazji Wehrmachtu na Litwę, w czerwcu i lipcu 1941, w Kownie wybuchły antyżydowskie pogromy, podczas których, z rąk rozmaitych band litewskich oraz litewskiej żandarmerii, życie straciło ok. Żydów. W szczególności masowych mordów dokonano na terenie jednej z twierdz otaczających miasto – Fortu VII.
Następnie Niemcy, obejmując kontrolę nad miastem założyli dwa getta, w których umieścili ok. Żydów. W getcie umieralność była wysoka, w ciągu następnych dwóch miesięcy zginęło ok. 3000 osób. 28 października 1941 w forcie IX dawnej carskiej twierdzy Kowno Niemcy zamordowali ok. 9200 Żydów, z czego połowę stanowiły dzieci. W ciągu następnego okresu (1942), kilkanaście tysięcy Żydów zabrano do pracy i rozlokowano w różnych miejscach, przy fabrykach niemieckich. Pozostałe w getcie kilka tysięcy osób pracowało w warsztatach na miejscu.
Obóz.
Zgodnie z rozkazem Heinricha Himmlera z 21 czerwca 1943, jesienią 1943 getto zostało zamienione na Konzentrazionslager Kauen dla Żydów z terenów bałtyckich ("Reichskommissariat Ostland"). Obóz stał się centralnym obozem dla wielu mniejszych podobozów rozsianych w okolicach Kowna. Końcem getta stał się dzień 27 marca 1944 roku, kiedy to ponad 1800 osób, głównie kobiety i dzieci, jak i kilkudziesięciu żydowskich policjantów zostało zamordowanych. Rada Starszych ("Ältestenrat"), która posiadała wielkie zasługi w zakresie samopomocy i organizacji życia w getcie została zniesiona.
Począwszy od 8 lipca 1944 roku, w obliczu zbliżającej się Armii Czerwonej, Niemcy rozpoczęli likwidację obozu. Ponieważ obóz powstał na terenie wcześniejszego getta, wielu więźniów schowało się do przygotowanych zawczasu kryjówek, które Niemcy otwierali za pomocą granatów. Zginęło wówczas około 2000 osób. 4000 Żydów ewakuowano na Zachód marszami śmierci (często do Stutthofu). W dniu wyzwolenia pozostało na terenie b. getta ok. 2000 osób, czyli 8% ludności umieszczonej w getcie.
Większość masowych egzekucji dokonywała się w Forcie IX, który przed wojną był więzieniem litewskim, a w latach 1940–1941 był więzieniem NKWD.
Więźniowie i ofiary.
Więźniami i ofiarami byli wyłącznie Żydzi, w większości z Kowna i okolic. Kobiety, osoby starsze i dzieci zostały wymordowane. Ci, którzy byli w sile wieku, pracowali niewolniczo w różnych komandach w warsztatach, fabrykach i przy robotach publicznych na korzyść Niemiec.
Dzieje powojenne.
Po wojnie Sowieci założyli w Forcie IX więzienie. W 1958 roku założono w tym Forcie pierwsze muzeum, które skupiało się na martyrologii litewskiej. W latach 60. utworzono nowe muzeum. W 1984 r. wzniesiono pomnik upamiętniający 30 000 ofiar Holokaustu w Kownie. Nie istnieje muzeum poświęcone gettu w Kownie czy KL Kauen.

</doc>
<doc id="153584" url="https://pl.wikipedia.org/wiki?curid=153584" title="Kluż-Napoka">
Kluż-Napoka

Kluż-Napoka (, , ; do 1974 Kluż) – miasto w północno-zachodniej Rumunii, na Wyżynie Transylwańskiej, nad Małym Samoszem, największe miasto i historyczna stolica Siedmiogrodu, ośrodek administracyjny okręgu Kluż.
Miasto w 2011 roku liczyło 324,6 tys. mieszkańców. Do głównych gałęzi przemysłu miasta należy przemysł metalowy, chemiczny i spożywczy. Jest drugim po Bukareszcie miastem uniwersyteckim w Rumunii.
Historia.
Czasy rzymskie.
Stolica Siedmiogrodu jest zamieszkana od czasów prehistorycznych. Gdy Cesarstwo Rzymskie podbiło Dację na początku II wieku, cesarz Trajan założył obóz legionu o nazwie "Napoca". Cesarz Hadrian podniósł Napokę do statusu municipium, nadając mu nazwę Municipium Aelium Hadrianum Napoca. Prawdopodobnie podczas panowania Marka Aureliusza miasto osiągnęło status kolonii. Napoka została stolicą prowincji Porolissensis i siedzibą prokuratora, jednakże została opuszczona przez rzymską administrację w 274 r. Podczas wędrówek ludów została zdobyta i zniszczona.
W granicach Węgier i Księstwa Siedmiogrodu.
Archeologiczne ślady osadnictwa węgierskiego w regionie sięgają X wieku. W XI król Węgier założył w Kolozsmonostor (ob. dzielnica "Mănăștur") benedyktyński klasztor, zniszczony w czasie najazdów mongolskich na Węgry w 1241 i 1285.
Król węgierski Stefan V zachęcił Niemców do osiedlania się w pobliżu miasta Napoka w 1272 r. Ich osiedle otrzymało niemiecką nazwę "Klausenburg", od starego słowa "Klause" oznaczającego przejście przez góry. Sugeruje się, że rumuńska nazwa "Cluj" może pochodzić również od "Klause" lub od łacińskiej nazwy "Castrum clus", pod którą miasto po raz pierwszy pojawia się w dokumentach pisanych ok. 1170 r. (słowo "clusum" (łac.) = „zamknięty” odnosi się do otaczających miasto wzgórz). Natomiast Węgrzy nazywali je "Kolozsvár".
W 1270 r. Koloszwar otrzymał prawa miejskie od króla Stefana V i zaczęło się szybko rozwijać: kościół św. Michała zbudowano za króla Zygmunta. W 1405 r. Koloszwar został wolnym miastem. Do tego czasu liczby niemieckich i węgierskich mieszkańców były równe i król Maciej Korwin (urodzony w Koloszwarze w 1440 r.) rozkazał, by sędzią miejskim był na zmianę Niemiec i Węgier.
W 1541 r. Koloszwar wszedł w skład Wschodniego Królestwa Węgier, które w 1570 r. zostało przekształcone w Księstwo Siedmiogrodu. Chociaż Gyulafehérvár był polityczną stolicą książąt Siedmiogrodu, Koloszwar stał się głównym centrum kulturalnym i religijnym. Stefan Batory ufundował tu Kolegium Jezuickie w 1581 r. Między 1545 a 1570 r. duża liczba Niemców opuściła miasto z powodu wprowadzenia doktryny unitarianizmu.
Miasto stało się głównym ośrodkiem działalności braci polskich wypędzonych z Polski około 1660 r.
Dalsze wojny Węgier z Turcją ponownie zmniejszyły liczbę ludności niemieckiej. Ich miejsce zajęli w dużym stopniu Węgrzy i miasto stało się centrum węgierskiej arystokracji i inteligencji.
Pierwsza gazeta węgierska pojawiła się w Koloszwarze w 1791 r., a pierwszy teatr w 1792 r. W 1798 r. miasto nawiedził niszczycielski pożar.
W latach 1790–1848 oraz 1861–1867 Koloszwar był stolicą Wielkiego Księstwa Siedmiogrodu i siedzibą siedmiogrodzkich władców. Poczynając od 1830 r. stało się centrum węgierskiego ruchu narodowego w Księstwie. Podczas powstania węgierskiego 1848 r. miasto zostało zajęte przez wojska węgierskie, dowodzone przez polskiego generała Józefa Bema.
Po zawarciu Ausgleichu (porozumienia), w wyniku którego w 1867 roku powstała monarchia austro-węgierska, Koloszwar i Siedmiogród stały się częścią Królestwa Węgier. Podczas tego okresu Koloszwar był drugim co do wielkości miastem Węgier po Budapeszcie i stolicą komitatu Kolozs.
W granicach Rumunii.
Po przegranej przez Austro-Węgry I wojnie światowej i traktacie w Trianon Koloszwar pod nazwą Kluż stał się częścią Królestwa Rumunii, razem z resztą Siedmiogrodu. W 1940 roku na mocy drugiego arbitrażu wiedeńskiego przypadł Węgrom, lecz wojska węgierskie zostały rozbite przez Rumunów i Sowietów w październiku 1944 r. Na mocy traktatu paryskiego Kluż ponownie wrócił do Rumunii w 1947 r.
W Koloszwarze jeszcze w 1941 r. mieszkało 16 763 Żydów. Zostali oni w 1944 r. zapędzeni do getta, w którym panowały nieludzkie warunki, stłoczenie i brak możliwości zaspokojenia podstawowych potrzeb. Getto zostało zlikwidowane w wyniku sześciu deportacji do Auschwitz między majem i czerwcem 1944. Węgrzy pozostali główną grupą etniczną do lat 50. XX w. Spis powszechny w 1966 r. wykazał 185 663 mieszkańców, z czego 56% Rumunów i 42% Węgrów. Do 1974 r. urzędową nazwą miasta było Kluż (Cluj). Komuniści przemianowali miasto na Kluż-Napoka (Cluj-Napoca), by podkreślić związki z rzymską kolonią Napoka. Niektórzy twierdzą, że zrobiono to na złość Węgrom, sugerując, że rumuńscy mieszkańcy są potomkami Daków, skolonizowanych przez Rzymian. Temat budzi wiele kontrowersji.
Wkrótce po demokratycznej rewolucji w 1989 roku burmistrzem miasta był przez dwanaście lat postkomunista i nacjonalista Gheorghe Funar. Jego urzędowanie stało pod znakiem wzrostu nastrojów antywęgierskich. Powstała duża liczba projektów i działań, mających na celu dezawuowanie węgierskiego dziedzictwa w mieście. W czerwcu 2004 roku Gheorghe Funar nie uzyskał ponownie mandatu i został zastąpiony przez Emila Boca z Partii Demokratycznej, który rozpoczął współpracę z Węgrami w celu odbudowy dobrych stosunków etnicznych w mieście.
W 1994 i 2000 r. Kluż-Napoka był gospodarzem Środkowo-Europejskiej Olimpiady Informatycznej (&lt;The Central European Olympiad in Informatics (CEOI)). To uczyniło z Rumunii pierwszy kraj, który gościł tę olimpiadę, oraz pierwszy, który gościł ją ponownie.
Miasto jest znane w historii Żydów chasydzkich, jako miejsce pochodzenia dynastii Sanz-Klausenburg.
Demografia.
Stan obecny.
Według spisu z 2002 r. miasto Kluż-Napoka liczyło 317 953 mieszkańców. Skład etniczny według tego spisu:
W 2002 roku w mieście mieszkało również 24 Polaków.
Zabytki.
Z racji swojej długiej historii w Klużu znajduje się wiele cennych zabytków:
Transport.
W mieście znajduje się stacja kolejowa Kluż-Napoka (rum. "Cluj-Napoca"), oraz port lotniczy Kluż-Napoka, jedna z baz Wizz Air w Rumunii.
Transport miejski zapewniają tramwaje, trolejbusy i autobusy. Od 2012 po ulicach miasta kursują polskie wagony tramwajowe 120NaR serii Swing wytworzone przez bydgoską Pesę.
Sport.
W mieście tym siedzibę ma rumuński klub piłkarski CFR 1907 Kluż, który został założony w 1907 r. jako "KVSC (Koloszvári Vasutas Sport Club)". Klub jest kilkukrotnym mistrzem Rumunii oraz uczestnikiem fazy grupowej Ligi Mistrzów, obecnie gra w pierwszej lidze rumuńskiej. CFR rozgrywa swoje mecze na stadionie Dr. Constantin Rădulescu, którego pojemność wynosi 23 500 widzów.
Siedzibę ma tu również klub sportowy Universitatea Kluż-Napoka, który założony został we wrześniu 1919 r. przez towarzystwo sportowe grupujące studentów uniwersyteckich o nazwie "Societatea Sportivă a Studenților Universitari". Universitatea gra w pierwszej lidze rumuńskiej. Stadionem macierzystym klubu jest Cluj Arena, której pojemność wynosi 30 596 miejsc.
Ludzie związani z miastem.
W Koloszwarze urodzili się węgierscy władcy: król Maciej Korwin oraz książę siedmiogrodzki Stefan Bocskay.
W latach 1939–1947 w Klużu zamieszkiwała polska poetka Kazimiera Iłłakowiczówna.

</doc>
<doc id="153586" url="https://pl.wikipedia.org/wiki?curid=153586" title="Gąbin (gmina)">
Gąbin (gmina)

Gąbin (do 1954 "gmina Dobrzyków") – gmina miejsko-wiejska w Polsce położona w województwie mazowieckim, w południowej części powiatu płockiego. W latach 1975–1998 gmina położona była w województwie płockim. Gmina zajmuje tereny między doliną Wisły a Gostynińsko-Włocławskim Parkiem Krajobrazowym.
Siedziba gminy to Gąbin. W gminie Gąbin znajdują się 32 wsie, tworzące 26 sołectw. Przez jej terytorium przebiegają drogi wojewódzkie: 574, 577, 575.
Według danych z 30 czerwca 2004 gminę zamieszkiwało 10 810 osób.
Struktura powierzchni.
Według danych z roku 2002 gmina Gąbin ma obszar 146,71 km², w tym:
Gmina stanowi 8,16% powierzchni powiatu.
Demografia.
Dane z 30 czerwca 2014:
Sołectwa.
Czermno, Dobrzyków, Górki, Góry Małe, Grabie Polskie, Guzew, Jadwigów, Jordanów, Kamień-Słubice, Karolew, (Kępina - Plebanka), Koszelew, Lipińskie, Ludwików, (Nowa Korzeniówka - Stara Korzeniówka), Nowe Grabie, Nowe Wymyśle, Nowy Kamień, Nowy Troszyn, Okolusz, Piaski, Potrzebna, Przemysłów, Stary Kamień, Strzemeszno, (Topólno - Konstantynów), (Troszyn Polski-Borki)
Pozostałe miejscowości: Rumunki.
Sąsiednie gminy.
Gmina graniczy z rzeką Wisłą na odcinku około 12 km i w części z miastem Płockiem. Graniczy również z gminami powiatu płockiego; Łąck, Słubice i Słupno oraz gminami powiatu gostynińskiego; Szczawin Kościelny, Pacyna i Sanniki.

</doc>
<doc id="153588" url="https://pl.wikipedia.org/wiki?curid=153588" title="Neuengamme">
Neuengamme

Neuengamme, Hamburg-Neuengamme — dzielnica miasta Hamburg w Niemczech, w okręgu administracyjnym Bergedorf. W okresie II wojny światowej siedziba niemieckiego obozu koncentracyjnego Neuengamme (KL).
1 kwietnia 1938 na mocy ustawy o Wielkim Hamburgu włączony w granice miasta.

</doc>
<doc id="153589" url="https://pl.wikipedia.org/wiki?curid=153589" title="Neuengamme (KL)">
Neuengamme (KL)

Konzentrationslager Neuengamme, Arbeitslager Neuengamme – niemiecki obóz koncentracyjny założony w grudniu 1938, w Hamburgu, w Niemczech. Funkcjonował do maja 1945. Z dziejami tego obozu związana jest tragiczna historia śmierci jego więźniów na statkach „Cap Arcona” i „Thielbeck” 3 maja 1945 roku.
Historia obozu.
W grudniu 1938 SS przeniosła stuosobowe komando zewnętrzne z KL Sachsenhausen do pustej cegielni w hamburskiej dzielnicy Neuengamme. W pierwszym okresie obóz funkcjonował jako Arbeitslager podległy KL Sachsenhausen, lecz wczesnym latem 1940 stał się obozem niezależnym. Zajmował powierzchnię 213 000 m².
Praca w obozie polegała na produkcji cegieł i dachówek. W tym celu więźniowie zostali zmuszeni do wykopania kanału ułatwiającego transport materiałów. Szybko wokół tego obozu rozrosły się podobozy i komanda zewnętrzne, których liczba zbliżyła się do stu. Począwszy od 1942, na niewolniczej pracy więźniów opierała się część produkcji zbrojeniowej. W 1944 fenomen ten rozwinął się na skalę masową.
Na terenie obozu przeprowadzono pierwsze doświadczenia z gazem Cyklon B, który później był używany – głównie w Auschwitz-Birkenau – do masowych eksterminacji w ramach polityki zagłady Żydów. W obozie prowadzono także doświadczenia pseudomedyczne nad chorobami zakaźnymi. Badania te prowadził m.in. dr SS Kurt Heissmeyer na żydowskich dzieciach poniżej dwunastego roku życia. Dzieci te zamordowano na kilka dni przed wyzwoleniem obozu.
Latem 1944 do obozu trafiła duża liczba więźniarek z KL Auschwitz, zostały one rozesłane do wielu podobozów w północnych Niemczech.
Wiosną 1945 część obozu została przekazana do dyspozycji Szwedzkiego Czerwonego Krzyża. W ramach akcji humanitarnej „białe autobusy” gromadzono tam więźniów, których uwolnienie udało się wynegocjować przed ich dalszym transportem do Szwecji.
18 kwietnia 1945 rozpoczęto ewakuację obozu przez wyprowadzenie więźniów na „marsze śmierci”. Podczas tych ewakuacji wiele tysięcy więźniów zginęło. Więźniów zamknięto na statkach "SS Cap Arcona" (ok. 4500), SS "Thiebleck" (ok. 2800) i SS "Athen" (ok. 2000), które wyprowadzono na redę portu w Lubece. Statki zostały dostrzeżone przez samoloty Royal Air Force i zatopione wraz z ok. 8300 więźniów: z "Cap Arcony" ocalało około 350, z "Thieblecka" ok. 50, z "Athen" wszystkich 1998 umieszczonych więźniów.
4 maja 1945 pusty obóz został wyzwolony przez wojska brytyjskie.
Komendantami obozu byli:
Więźniowie i ofiary.
W obozie i podobozach znalazło się w sumie ok. 106 000 więźniów. Śmiertelność była bardzo wysoka (w wyniku zarówno niedożywienia, znęcania się i katowania, chorób, zimna, egzekucji) i wyniosła ok. 55 000 osób.
Wśród więźniów byli obywatele wielu krajów: radzieccy jeńcy wojenni (34 350), Polacy (16 900), Francuzi (11 500), Niemcy (9200), Duńczycy (6950), Belgowie (4800). Dla III Rzeszy byli oni jednak przede wszystkim Żydami, członkami ruchu oporu, polską inteligencją, lecz również komunistami, homoseksualistami, Romami i Sinti, Świadkami Jehowy.
Eksperymenty medyczne.
W pierwszych miesiącach 1942 roku niemieccy lekarze rozpoczęli eksperymenty medyczne i pseudomedyczne na więźniach w Neuengamme, przy aktywnym poparciu Himmlera. W czerwcu 1944 roku wydzielono specjalny barak rewirowy nr IV, w którym przeprowadzał doświadczenia doktor Kurt Heissmeyer, konsultant oddziału gruźliczego w sanatorium Lychen przeznaczonym dla policji i SS.
Więźniowie zgłosili się na badania ochotniczo, mając nadzieję na otrzymanie większych porcji jedzenia. W trakcie eksperymentów dr Heissmeyer zainfekował 100 dorosłych więźniów złośliwym szczepem gruźlicy. Stan zdrowia zainfekowanych więźniów bardzo się pogarszał i wielu zmarło w miarę upływu czasu. Mimo to dr Heissmeyer poprosił o przysłanie z Oświęcimia 20 dzieci, w celu kontynuowania eksperymentu. 28 listopada 1944 roku żydowskie dzieci z Oświęcimia zostały zakwaterowane w baraku nr IV. Teren wokół baraku został ogrodzony wysokim płotem. Dr Heissmeyer zrobił dzieciom zastrzyki z bakterią gruźlicy albo przez skórę albo bezpośrednio do płuc. W wyniku zastrzyków dzieci dostały gorączki albo kasłały oraz stawały się apatyczne i osłabione.
Mimo że obecność dzieci była ukrywana w wielkiej tajemnicy, to jednak większość więźniów wiedziała, że dzieci przebywają na terenie obozu. Więźniowie mieli zakaz rozmów z dziećmi pod groźbą kary śmierci.
20 kwietnia 1945 roku Niemcy, w obliczu przegranej wojny, przewieźli żydowskie dzieci (spośród których 14 pochodziło z Polski) do szkoły w Rothenburgsort.
Dzieje powojenne.
Obóz był jednym z niewielu na terenie Niemiec, którego większość budynków doczekała się wyzwolenia w stanie nienaruszonym. Po wojnie obóz służył za miejsce internowania członków NSDAP i SS. Został zwrócony miastu w 1948 roku. Na terenie obozu powstał ośrodek wychowawczy i poprawczak, a w latach 60. więzienie.
Pierwsze upamiętnienie zostało zainstalowane w 1953 z inicjatywy b. więźniów z Francji. Następnie powstał szereg pomników, wśród nich „Pomnik Polaków deportowanych z Powstania Warszawskiego”. Dopiero jednak wyprowadzenie więzienia, które nastąpiło w 2003, pozwoliło rozpocząć prace nad globalną aranżacją miejsca pamięci. Utworzono miejsce pamięci w Lüneburgu-Tiergarten.

</doc>
<doc id="153592" url="https://pl.wikipedia.org/wiki?curid=153592" title="Edwin Leather">
Edwin Leather

Sir Edwin Hartley Cameron Leather (ur. 22 maja 1919 w Toronto, zm. 5 kwietnia 2005 w Paget, Bermudy), polityk brytyjski pochodzenia kanadyjskiego, działacz Partii Konserwatywnej, gubernator Bermudów w latach 1973-1977.
Przed II wojną światową kształcił się w Trinity College School, następnie Royal Military College w Kingston (Ontario). W czasie wojny służył w artylerii w Wielkiej Brytanii; z powodu kontuzji odniesionej w czasie ćwiczeń był zmuszony do ograniczenia aktywności wojskowej do obozów treningowych. Po wojnie zdecydował się pozostać w Wielkiej Brytanii, podjął pracę w firmie ubezpieczeniowej oraz działalność polityczną w szeregach Partii Konserwatywnej. Po raz pierwszy uzyskał mandat parlamentarny w 1950. Zyskał popularność jako rzecznik partii w wielu programach radiowych i telewizyjnych, szczególnie w cyklicznej audycji radiowej BBC "Any Questions". W 1962 otrzymał tytuł szlachecki "Sir" (po przyjęciu w tym samym roku obywatelstwa brytyjskiego).
Na przełomie lat 60. i 70. ze względu na chorobę został zmuszony do ograniczenia działalności politycznej, ale zajmował nadal stanowiska w kierownictwie Partii Konserwatywnej, a także przewodniczył pierwszej konferencji partii po objęciu urzędu premiera przez Edwarda Heatha (1970). W 1973 zajął miejsce zamordowanego sir Richarda Sharplesa na stanowisku gubernatora generalnego Bermudów. Pozostał na Bermudach po zakończeniu urzędowania w 1977, zajmował honorowe stanowiska w kierownictwie instytucji kulturalnych, a także zajął się pisaniem trillerów ("The Vienna Elephant", "The Mozart Score").

</doc>
<doc id="153594" url="https://pl.wikipedia.org/wiki?curid=153594" title="Karol Milik">
Karol Milik

Karol Milik (ur. 24 czerwca 1892 w Renardowicach, zm. 10 maja 1976 w Gorzowie Wielkopolskim) – polski duchowny katolicki, pierwszy polski administrator apostolski archidiecezji wrocławskiej (1945–1951).
Życiorys.
Uczęszczał do polskiego gimnazjum w Cieszynie, studiował teologię w Seminarium Duchownym w Widnawie, obronił doktorat praw na Uniwersytecie Jagiellońskim w 1928 r. Przyjął święcenia kapłańskie 26 lipca 1915 z rąk Adolfa Betrama (biskupa wrocławskiego). Był kapelanem wojskowym (doszedł do rangi majora). Po I wojnie światowej dyrektor Towarzystwa Czytelni Ludowych w Poznaniu, wsławił się wydaniem pocztówki z mapą II RP z przyłączonym do niej Wrocławiem i Szczecinem. W czasie okupacji hitlerowskiej m.in. z powodu widokówki poszukiwany przez gestapo. Działał w konspiracyjnej organizacji „Ojczyzna”. Brał udział w powstaniu warszawskim. Po upadku powstania został schwytany przez hitlerowców pod nazwiskiem swej matki jako Karol Borgieł. Uciekł z transportu.
Po wojnie został rektorem kościoła św. Jana Kantego w Poznaniu. 15 sierpnia 1945 r. prymas Polski, kardynał August Hlond mianował go administratorem apostolskim archidiecezji wrocławskiej. Objął obowiązki 1 września 1945 r. a 14 października 1945 r. odbył swój ingres do bazyliki w Trzebnicy (katedra wrocławska była wówczas w gruzach). Mając uprawnienia biskupa rezydencjalnego rozpoczął tworzenie polskiej administracji diecezji, erygował Wyższe Seminarium Duchowne we Wrocławiu oraz dwa Niższe Seminaria Duchowne: w Żaganiu i Wrocławiu, organizował działalność zakonów i zgromadzeń zakonnych, koordynował odbudowę ok. 200 obiektów sakralnych z katedrą wrocławską na czele, uregulował działalność duszpasterską oraz charytatywną, w 1949 wprowadził we wszystkich kościołach wieczystą adorację. 21 stycznia 1951 został odsunięty przez władze państwowe i internowany w Rywałdzie Królewskim, a jego następcą w randze wikariusza kapitulnego archidiecezji został ks. Kazimierz Lagosz.
Nosił tytuł protonotariusza apostolskiego (infułata). Został pochowany w katedrze we Wrocławiu w kaplicy św. Kazimierza (płd. nawa katedry) obok spoczywających w podziemiach kard. Bolesława Kominka i bpa Wincentego Urbana.

</doc>
<doc id="153595" url="https://pl.wikipedia.org/wiki?curid=153595" title="Nowy Świat Przygód">
Nowy Świat Przygód

Nowy Świat Przygód – czasopismo, które było kontynuacją ukazującego się od 1935 r. tygodnika "Świat Przygód" zamieszczającego głównie komiksy; wznowiony po wojnie 20 marca 1946 r. w Katowicach pod tytułem "Nowy Świat Przygód" kontynuował linię przedwojenną. Początkowo redakcja mieściła się przy ulicy Juliusza Ligonia 43, a w późniejszym okresie na ulicy Wojciechowskiego 86. W 1947 r. redakcja przeniosła się do Warszawy, a tytuł wrócił do pierwotnej wersji "Świat Przygód".
W czasopiśmie tym swą pierwszą opowieść SF "Człowiek z Marsa" opublikował w roku 1946 Stanisław Lem. W tej gazecie rozpoczynał także swoją artystyczna drogę jako ilustrator i autor komiksów Władysław Nehrebecki, późniejszy twórca filmów animowanych, autor serii Bolek i Lolek.

</doc>
<doc id="153598" url="https://pl.wikipedia.org/wiki?curid=153598" title="Na Tropie">
Na Tropie

Na Tropie – czasopismo wydawane od 1928 przez Zarząd Oddziału Śląskiego Związku Harcerstwa Polskiego było początkowo miesięcznikiem, a od 1931 dwutygodnikiem. Obecnie ukazuje się jako miesięcznik internetowy.
Po przerwie wojennej wznowiony w 1945 przez Harcerskie Biuro Wydawnicze. Redaktorem naczelnym był Edward Poppek. Pismo było uważane za związane z prawicą, co spowodowało jego faktyczną likwidację. 1 lutego 1949 pismo połączono ze "Światem Przygód" tworząc "Świat Młodych".
Ponownie zostaje wydawane w latach 80., jako "Drużyna – Na Tropie", czasopismo harcerzy starszych ZHP.
Aktualnie wydawane jest tylko w formie elektronicznej w Internecie, jako czasopismo wędrowników.
Indeks.
Lista numerów czasopisma z lat 1928–1939.
"Na Tropie. Pismo młodzieży polskiej" – miesięcznik
dwutygodnik
Zmiana podtytułu na: "Pismo młodzieży harcerskiej"
Lista numerów czasopisma z lat 1945–1949.
Pismo młodzieży harcerskiej – dwutygodnik

</doc>
<doc id="153605" url="https://pl.wikipedia.org/wiki?curid=153605" title="Marzenia i koszmary">
Marzenia i koszmary

Marzenia i koszmary – tytuł zbioru opowiadań Stephena Kinga opublikowanych w 1993.
Spis opowiadań.
W zbiorze znajdują się 21 opowiadań, 1 wiersz ("Brooklyński sierpień"), jeden esej ("Pałka niżej!"), jedna sztuka sceniczna ("Przepraszam, to nie pomyłka") oraz noty dotyczące wybranych utworów.
Ekranizacje.
Kilka utworów ze zbioru zostało sfilmowanych. Wśród nich: "Nocny latawiec", "Przepraszam, to nie pomyłka", "Palec", "Gryziszczęka", "Koniec całego bałaganu", "Mają tu kapelę jak wszyscy diabli", "Crouch End", "Mój śliczny kucyk", "Cadillac Dolana", "Piąta ćwiartka" i "Ostatnia sprawa Umneya".

</doc>
<doc id="153606" url="https://pl.wikipedia.org/wiki?curid=153606" title="Nocny latawiec">
Nocny latawiec

Nocny Latawiec (org. "The Night Flier") – opowiadanie Stephena Kinga, które po raz pierwszy opublikowane zostało w 1988 roku w antologii "Prime Evil". W 1993 roku weszło w skład zbioru "Marzenia i koszmary". W 1997 opowiadanie zostało zekranizowane pod nazwą "Nocne zło"
Opis fabuły.
Dziennikarz tabloidu, Richard Dees prowadzi śledztwo w sprawie seryjnego mordercy, który podróżując awionetką, dokonuje zbrodni na terenie małych prywatnych lotnisk, na których się zatrzymuje. Dees, lecąc prywatnym samolotem, po miejscach jego zbrodni, zaczyna podejrzewać, że zbrodniarz jest psychopatą uważającym się za wampira. Prawda jednak okazuje się bardziej mroczna.

</doc>
<doc id="153607" url="https://pl.wikipedia.org/wiki?curid=153607" title="Gra Geralda">
Gra Geralda

Gra Geralda – powieść Stephena Kinga z 1992 roku. W Polsce wydana po raz pierwszy w 1994 roku przez wydawnictwo Prima. Inne polskie wydania:
Opis fabuły.
Akcja powieści rozgrywa się w jesienną noc w domku letniskowym koło jeziora Dark Score w stanie Maine. Jessie Burlingame i jej mąż Gerald są nieco znudzonym sobą małżeństwem. W czasie igraszek miłosnych Jessie zostaje przykuta do łóżka kajdankami. Aby uwolnić się od coraz bardziej natarczywego męża wymierza mu kopniaka w krocze. Gerald upada na podłogę i umiera na zawał serca. Rozpoczyna się dramat zniewolonej kobiety. Pojawia się wygłodniały pies, a kobietę zaczynają prześladować sceny z przeszłości.
Ekranizacja.
W 2017 roku powstała ekranizacja powieści w reżyserii Mike’a Flanagana z Bruce’em Greenwoodem i Carlą Guigno w rolach głównych.

</doc>
<doc id="153608" url="https://pl.wikipedia.org/wiki?curid=153608" title="Feroze Khan">
Feroze Khan

Feroz-ud-Din "Feroze" Khan (ur. 9 września 1904 w Jalandhar, Pendżab, zm. 21 kwietnia 2005 w Karaczi) – pakistański hokeista na trawie, mistrz olimpijski.
Sięgnął po złoto igrzysk w Amsterdamie (1928) w barwach Indii. Po uzyskaniu niepodległości przez Pakistan przyjął obywatelstwo tego kraju (1947) i jako trener poprowadził reprezentację pakistańską do mistrzostwa olimpijskiego w Rzymie w 1960, przerywając tym samym serię triumfów Hindusów (Indie sięgały po złoto nieprzerwanie od 1928).
Pod koniec życia był prawdopodobnie najstarszym żyjącym mistrzem olimpijskim na świecie (po śmierci w sierpniu 2004 amerykańskiego finansisty Jamesa Stillmana Rockefellera, mistrza w wioślarstwie).

</doc>
<doc id="153611" url="https://pl.wikipedia.org/wiki?curid=153611" title="Nocne zło">
Nocne zło



</doc>
<doc id="153613" url="https://pl.wikipedia.org/wiki?curid=153613" title="IGrafx">
IGrafx

iGrafx (dawniej Micrografx i część koncernu Corel) – przedsiębiorstwo zajmujące się grafiką na potrzeby modelowania, symulacji i doskonalenia procesów biznesowych. Szefem firmy jest Ken Carraher.
Historia.
Przedsiębiorstwo zostało założone w 1983 roku przez braci Graysonów i jest najstarszą firmą zajmującą się grafiką komputerową na komputerach PC. W 1991 powstał założony przez Kena Carrahera i Eda Maddocka start-up – AdvanEdge, który później połączył się z Micrografx. W 1993 r. powstało przedstawicielstwo firmy w Polsce.
Firma jest twórcą pierwszego programu obsługującego grafikę wektorową na komputery typu PC o nazwie PC Draw, oraz pierwszego analogicznego programu dla środowiska Windows o nazwie In A*Vision.
Firma brała udział w pracach Microsoftu nad powstaniem środowiska Windows, a później IBM – OS/2.
Najbardziej znanym programem firmy był Micrografx Designer – edytor grafiki wektorowej nastawiony na wspomaganie tworzenia dokumentacji technicznej, którego rozwinięciem jest Corel Designer. Inne produkty firmy to:
W latach 90. XX w. Micrografx eksperymentował m.in. z narzędziami do produkcji tak popularnych obecnie kartek internetowych (Hallmark Card Studio i CreataCard).
Inny program, Picture Publisher, przez długi czas był standardowym narzędziem w NCMEC – największej na świecie organizacji zajmującej się poszukiwaniami dzieci uprowadzonych i wykorzystywanych. Był również standardem w NASA do obróbki materiału fotograficznego z satelitów.
Teraźniejszość.
W latach 2001 2011 Micrografx był częścią firmy Corel, znanej z najpopularniejszego obecnie programu graficznego – CorelDraw. Od 2004 roku pod nazwą iGrafx był samodzielną jednostką biznesową firmy Corel, zajmującą się narzędziami do symulacji, analizy i dokumentacji procesów biznesowych, W 2011 iGrafx stał się ponownie firmą niezależną. iGrafx ma ponad 5 mln użytkowników korporacyjnych w tym obszarze (w tym 2/3 listy Fortune 100).
Aktualna lista aplikacji iGrafx:
Podstawowe narzędzia iGrafx mają polską wersję językową.

</doc>
<doc id="153614" url="https://pl.wikipedia.org/wiki?curid=153614" title="Business Process Modeling Language">
Business Process Modeling Language

Business Process Modeling Language (BPML) – konkurencyjny wobec BPEL XMLowy język do opisu procesów. Właścicielem tego standardu jest Business Process Management Initiative. BPMN również opracowany przez BPMI pozwala na automatyczne tłumaczenie postaci graficznej do kodu konkurencyjnego języka BPEL.

</doc>
<doc id="153615" url="https://pl.wikipedia.org/wiki?curid=153615" title="Stanisław Drabik">
Stanisław Drabik

Stanisław Drabik (ur. 9 września 1900 w Krakowie, zm. 20 stycznia 1971 tamże) – tenor i reżyser operowy, pierwszy polski dyrektor Opery Wrocławskiej.
Życiorys.
Był synem Michała, strażaka, i Reginy z Rumianów. Ukończył szkołę średnią i szkołę śpiewu S. Bursy w Krakowie. W latach 1917–1918 służył w armii austro-węgierskiej na froncie włoskim. Studia operowe pobierał w Warszawie (pod kierunkiem Ignacego Dygasa) oraz Mediolanie. Debiutował 17 stycznia 1920 r. partią Jontka w "Halce" S. Moniuszki wystawionej w Teatrze Wielkim w Poznaniu. W latach 1931–1939 występował w Operze Królewskiej w Belgradzie, a w 1932 roku wyreżyserował tam "Casanovę", która była jego debiutem reżyserskim. Występował także w Zagrzebiu, Budapeszcie, Wiedniu i na wszystkich polskich scenach operowych. Jego repertuar obejmował 47 partii tenorowych, między innymi Stefana ("Straszny dwór"), Geralda ("Lakme"), Cavaradossiego ("Tosca"), Don Josego ("Carmen") oraz tytułowych Fausta i Manru.
Po II wojnie światowej założył i rozwinął polską scenę operową we Wrocławiu, gdzie jako pierwszy dyrektor, kierował w latach 1945–1947 Operą Wrocławską, a w latach 1951–1952 był jej kierownikiem artystycznym. 8 września 1945 roku wystawił we własnej reżyserii (śpiewając partię Jontka) pierwszy po wojnie spektakl – "Halkę", inaugurując nim działalność opery. W latach 1947–1949 zorganizował i prowadził we Wrocławiu, a od 1954 roku w Krakowie operę robotniczą.
Pochowany na Cmentarzu Rakowickim w Krakowie (kwatera GC-wsch-8).
Upamiętnienie.
Jego imieniem została we Wrocławiu nazwana ulica (dawna niemiecka "Opernstrasse") łącząca ulicę Świdnicką z placem Wolności; obecnie już nieistniejąca, po wyburzeniu gmachu dawnej Generalnej Komendantury i przebudowie gmachu Opery Wrocławskiej, wtopiła się ona w Promenadę Staromiejską. Obecnie jego imię nosi ulica na wrocławskim osiedlu Jagodno.

</doc>
<doc id="153621" url="https://pl.wikipedia.org/wiki?curid=153621" title="Sugestia hipnotyczna">
Sugestia hipnotyczna



</doc>
<doc id="153632" url="https://pl.wikipedia.org/wiki?curid=153632" title="Żaby">
Żaby



</doc>
<doc id="153633" url="https://pl.wikipedia.org/wiki?curid=153633" title="Gwda">
Gwda

Gwda – rzeka na Pojezierzu Południowopomorskim, w wydzielonej Dolinie Gwdy. Jest to prawy dopływ rzeki Noteć. Długość rzeki wynosi 145,1 km, a powierzchnia jej dorzecza 4943 km²
Od jeziora Wierzchowo aż do Ujścia przez rzekę prowadzi szlak kajakowy.
Fragment rzeki jest objęty rezerwatem Dolina Gwdy.
Przebieg.
Gwda wypływa z południowego brzegu jeziora Wierzchowo (mezoregion Dolina Gwdy). Jezioro to ma tylko 2 nazwane dopływy: Strużka oraz Bielec. Nie wyróżnia się obecnie jednego obszaru źródłowego Gwdy. Do 1945 r. za obszar źródliskowy Gwdy uznawano teren przy osadzie Kamienna (gmina Biały Bór). Jednak obszar ten nie został wyróżniony przez Zakład Hydrografii i Morfologii Koryt Rzecznych IMGW, a został zakwalifikowany do zlewni Bielca (o większych przepływach).
Z jeziora Wierzchowo, rzeka płynie na południe przy południowej części wsi Stare Wierzchowo. Następnie dalej na południe do jeziora Smolęsko. Wypływa od południowego brzegu i biegnie w kierunku południowym. Dalej przepływa przez zachodnią część wsi Spore. Stąd dalej na południe, gdzie wpada do północno-zachodniej zatoki jeziora Wielimie. W pobliżu wsi Gwda Mała wpada do rzeki jej odnoga, Dołga (przepływająca m.in. przez Dołgie Jezioro). Następnie Gwda krzyżuje się z drogą krajową nr 20 oraz torami linii kolejowej Szczecinek-Miastko-Słupsk, a ok. 2,5 km na południe z linią kolejową Szczecinek-Czarne-Chojnice. W okolicach wsi Lubnica wpada do niej największy jej dopływ, Czernica i aż do wsi Lędyczek wyznacza granicę pomiędzy województwami: wielkopolskim i pomorskim. Następnie płynie wzdłuż dróg krajowych nr 22 i nr 11, omijając miasto Jastrowie, oraz wieś Tarnówkę. Kolejno przepływa przez wieś Płytnicę, a ok. 9 km na południe przez Piłę. W miejscowości Ujście wpada do Noteci.
Średni przepływ rzeki w Pile wynosi 27 m³/s. Gwda wpada do mniejszej w tym miejscu Noteci – średni przepływ w Ujściu po połączeniu rzek to 44 m³/s.
Jakość wód.
Według danych oceny stanu wód Gwdy z 2010 wykonanej dla części do wpływu do jeziora
Wielimie określono: II klasę elementów biologicznych, I klasę elementów hydromorfologicznych, II klasę elementów fizykochemicznych.
Hydronimia.
W polskiej publikacji z 1926 r. przedstawiono nazwy rzeki: "Chuda", "Chudda", "Kudda", "Kudowa", "Gwda", "Wda", "Gda", "Gwida", "Gnida", "Głda", "Falin", "Walin", "Walni", "Valim", "Küddow", "Kida". Na polskiej mapie wojskowej z 1936 r. przy oznaczeniu rzeki podano polski egzonim "Głda".
Do 1945 r. poprzednią niemiecką nazwą rzeki była "Küddow". W 1949 r. ustalono urzędowo polską nazwę "Gwda".
Zagospodarowanie.
Elektrownie wodne na Gwdzie:

</doc>
<doc id="153634" url="https://pl.wikipedia.org/wiki?curid=153634" title="Jomon">
Jomon



</doc>
<doc id="153636" url="https://pl.wikipedia.org/wiki?curid=153636" title="ATX">
ATX



</doc>
<doc id="153637" url="https://pl.wikipedia.org/wiki?curid=153637" title="Potokowość">
Potokowość

Potokowość – technika budowy procesorów polegająca na podziale logiki procesora odpowiedzialnej za proces wykonywania programu (rozkazów procesora) na specjalizowane grupy w taki sposób, aby każda z grup wykonywała część pracy związanej z wykonaniem rozkazu. Grupy te są połączone sekwencyjnie – w potok (ang. "pipe") – i wykonują pracę równocześnie, pobierając dane od poprzedniego elementu w sekwencji. W każdej z tych grup rozkaz jest na innym stadium wykonania. Można to porównać do taśmy produkcyjnej. W uproszczeniu potok wykonania instrukcji procesora może wyglądać następująco:
W powyższym pięciostopniowym potoku przejście przez wszystkie stopnie potoku (wykonanie jednej instrukcji) zabiera co najmniej pięć cykli zegarowych. Jednak ze względu na równoczesną pracę wszystkich stopni potoku, jednocześnie wykonywanych jest pięć rozkazów procesora, każdy w innym stadium wykonania. Oznacza to, że taki procesor w każdym cyklu zegara rozpoczyna i kończy wykonanie jednej instrukcji i statystycznie wykonuje rozkaz w jednym cyklu zegara. Każdy ze stopni potoku wykonuje mniej pracy w porównaniu do pojedynczej logiki, dzięki czemu może wykonać ją szybciej – z większą częstotliwością – tak więc dodatkowe zwiększenie liczby stopni umożliwia osiągnięcie coraz wyższych częstotliwości pracy. 
Podstawowym mankamentem techniki potoku są rozkazy skoku, powodujące w najgorszym wypadku potrzebę przeczyszczenia całego potoku i wycofania rozkazów, które następowały zaraz po instrukcji skoku i rozpoczęcie zapełniania potoku od początku od adresu, do którego następował skok. Taki rozkaz skoku może powodować ogromne opóźnienia w wykonywaniu programu – tym większe, im większa jest długość potoku. Dodatkowo szacuje się, że dla modelu programowego x86 taki skok występuje co kilkanaście rozkazów. Z tego powodu niektóre architektury programowe (np. SPARC) zakładały zawsze wykonanie jednego lub większej liczby rozkazów następujących po rozkazie skoku, tak zwany skok opóźniony. Stosuje się także skomplikowane metody predykcji skoku lub metody programowania bez użycia skoków.

</doc>
<doc id="153638" url="https://pl.wikipedia.org/wiki?curid=153638" title="Płonia (rzeka)">
Płonia (rzeka)

Płonia (niem. "Plöne") – rzeka w północno-zachodniej Polsce o długości 72,6 km; powierzchnia dorzecza wynosi 1171,2 km². Źródła na wysokości ok. 48 m n.p.m. na Pojezierzu Myśliborskim, uchodzi do jeziora Dąbie na wysokości 1 m n.p.m. Średni spadek 0,6‰, średni przepływ przy ujściu 4,5 m³/s. Maksymalna rozpiętość wahań stanów wody w dolnym biegu rzeki wynosi ok. 1,5 m.
Przebieg.
Źródło rzeki znajduje się na południowy wschód od Barlinka w Barlinecko-Gorzowskim Parku Krajobrazowym. Kilka kilometrów na północ, przy północnej granicy Parku, wyznacza fragment granic między powiatami, najpierw myśliborskim i choszczeńskim, następnie pyrzyckim i stargardzkim. W okolicach Warszyna odbiera wody jedynego znaczącego w górnym biegu dopływu – strugi Strzelicy (źródła w okolicach Jagowa). Dalej przepływa przez jezioro Płoń na Równinie Pyrzycko-Stargardzkiej, od którego bieg Płoni o długości 5 km do jeziora Miedwie jest uregulowany i nazwany Kanałem Płońskim. W okolicach wsi Okunica krzyżuje się z torami nieczynnej linii kolejowej Stargard – Pyrzyce i przyjmuje od lewego brzegu wody Kanału Młyńskiego, a 3,5 km dalej przepływa przez jezioro Miedwie. Na południe od wsi Żelewo (gmina Stare Czarnowo) znajduje się ujęcie wody pitnej dla Szczecina. Nieopodal przepływa przez jeziora Żelewko i Płonno oraz wieś Kołbacz (jeziora Miedwie, Żelewko, Płonno oraz pobliskie jezioro Będogoszcz tworzyły niegdyś jedno wielkie jezioro – po zmeliorowaniu doliny Płoni poziom wód obniżył się, odsłaniając znaczną część dna jeziora, które skutkiem tego uległo „rozdrobnieniu”). 2 km na północ wpływa w granice administracyjne Szczecina, tworząc na osiedlu Jezierzyce dwa stawy: Cysterski i Klasztorny. Następnie wyznacza część granicy miasta (ok. 3,5 km), przepływa przez osiedle o tej samej nazwie i las stanowiący część Puszczy Goleniowskiej, w granicach miasta zwany Parkiem Leśnym Dąbie. Na terenie Szczecina rzeka przepływa przez dwa zespoły przyrodniczo-krajobrazowe w otulinie Szczecińskiego Parku Krajobrazowego „Puszcza Bukowa” – „Jezierzyce” i „Park Leśny w Strudze”. Po minięciu drogi krajowej nr 3 płynie na północ od torów linii kolejowej Szczecin – Stargard i krzyżuje się z torami w kierunku Goleniowa w okolicach stacji Szczecin Dąbie. Kolejno przepływa przez centrum osiedla i wpada do jeziora Dąbie. Przy ul. Przybrzeżnej niedaleko ujścia znajduje się port rybacki.
Szlak kajakowy.
Na całej długości jest dostępna dla kajaków. Początkowy odcinek miejscami trudny o bystrym nurcie i przeszkodach terenowych. Najwygodniejszy odcinek od jeziora Miedwie do Dąbia, choć po drodze kilka pozostałości elektrowni wodnych i progi wodne, a na jeziorze boczny wiatr i fala.
Fauna.
W dolnym biegu (poniżej jeziora Miedwie) dość atrakcyjna także dla wędkarzy, z liczną niegdyś populacją szczupaka, klenia, jazia, węgorza i białorybu. Z rzadszych gatunków ryb spotyka się wciąż w Płoni suma i objętą całkowitą ochroną gatunkową kozę (niegdyś bardzo liczna, obecnie w zaniku – prawdopodobnie na skutek zamulania i zarastania koryta rzeki). W ostatnich latach, prawdopodobnie dzięki zarybieniom, pojawił się w dolnym biegu nieliczny pstrąg potokowy (według informacji pozyskanych od lokalnych mieszkańców i starszych wędkarzy, autochtoniczny tj. nie pochodzący z zarybień pstrąg występował w Płoni prawdopodobnie aż do roku 1968 – kiedy miało miejsce zatrucie, po którym populacja pstrąga już się nie odrodziła) oraz troć wędrowna.
Hydronimia.
Nazwę "Płonia" wprowadzono urzędowo w 1949 roku, zastępując poprzednią niemiecką nazwę rzeki – "Plöne".

</doc>
<doc id="153639" url="https://pl.wikipedia.org/wiki?curid=153639" title="Stanisław Krusiński">
Stanisław Krusiński

Stanisław Krusiński (ur. 1 maja 1857 w Posiołkach w guberni saratowskiej, zm. 24 stycznia 1886 w Kazaniu) – ekonomista i socjolog, jeden z pierwszych popularyzatorów marksizmu w Polsce.
Życiorys.
Syn urzędnika ziemskiej komisji katastru Hiacynta i Malwiny. Matka owdowiawszy w r. 1864 wyszła ponownie za mąż w Saratowie za lekarza wojskowego Wiktora Sperskiego. Tam korzystając z pomocy ojczyma w 1875 ukończył gimnazjum. Studiował medycynę w Petersburgu (1878) Kazaniu (1879) i Warszawie (1879–1883). 
W latach 1880-1883 w Warszawie skupia się wokół niego grupa studentów, później nazwanych „krusińszczykami”. W grupie tej odgrywali ważną rolę Kazimierz Pławiński, Adam Sąsiedzki, Bronisław Białobłocki, krytyk literacki, i Ludwik Krzywicki. Z inicjatywy Krusińskiego i przy jego współudziale przetłumaczono 1 tom "Kapitału" Karola Marksa.
«Krusińszczycy» utrzymywali bliskie stosunki z «proletariatczykami» i Ludwikiem Waryńskim. Podczas zjazdu polskich grup socjalistycznych w Wilnie (styczeń 1883), w którym uczestniczył jako przedstawiciel środowiska studenckiego, był głównym oponentem Waryńskiego. Uważał wówczas, że tworzenie politycznej partii robotniczej jest przedwczesne z powodu niskiego poziomu świadomości robotników. Podkreślał też znaczenie ewolucji przemian społecznych, wynikłych z postępującego rozwoju sił wytwórczych. Zarazem nie ufał możliwościom wywołania przewrotu społecznego przez walkę robotników zorganizowanych w partii. Twierdził, że najważniejszym zadaniem jakie stoi przed ruchem socjalistycznym jest propagowanie na szeroką skalę i legalnie zasad socjalizmu, czego miała dokonać grupa teoretyków i publicystów. 
W kwietniu 1883 za udział w akcji domagającej się uwolnienia zatrzymanego przez policję studenta uniwersytetu Eugeniusza Żukowicza został relegowany z uczelni oraz aresztowany i skazany na 6-tygodniowy pobyt w więzieniu w Petersburgu. Po odbyciu kary mieszkał w Wilnie pracując jako korepetytor i lekarz wiejski. Następnie wyjechał do Kazania, gdzie w l. 1885–1886 próbował ukończyć studia medyczne. Uczestniczył tam w życiu miejscowej kolonii polskiej. Nabawiwszy się zapalenia opon mózgowych po trzech dniach choroby zmarł w Kazaniu 24 stycznia 1886 r. 
Na dorobek naukowy Krusińskiego składa się kilkanaście przyczynków opublikowanych w latach 1883–1885, głównie na łamach dodatku miesięcznego do „Przeglądu Tygodniowego”. Z listów Krusińskiego oraz relacji Krzywickiego wiadomo, że Krusiński napisał lub rozpoczął kilka innych prac, które prawdopodobnie zaginęły. Przeważającą część dorobku Krusińskiego stanowią rozprawy ekonomiczne. Ich przedmiotem są: krytyka założeń ekonomii liberalnej (na przykładzie dzieł Józefa Supińskiego), analiza rozwoju kapitalizmu w rolnictwie, krytyka ideologów drobnej własności wiejskiej i miejskiej i popularyzacja założeń ekonomii marksowskiej.
W szkicach socjologicznych Krusiński krytykował z punktu widzenia podstawowych założeń materializmu historycznego społeczny program „pracy organicznej” warszawskich pozytywistów oraz teorię socjologiczną Herberta Spencera. W oparciu o teorię walki klasowej i darwinizmu społecznego dowodził, że społeczeństwa „ucywilizowane” nie są organizmami, których poszczególne części współdziałają zgodnie ze sobą. Uważał jednak, że będą miały taki charakter w sprawiedliwym ustroju społecznym, w socjalizmie.
Do najmniej ukształtowanych należały filozoficzne poglądy Krusińskiego, które rozwijały się pod wpływem różnorodnych kierunków – darwinizmu, neokantyzmu i pozytywizmu. Marzył o stworzeniu naukowej psychologii życia zbiorowego. Poglądy swe określał jako „dualizm”, akcentując w ten sposób niemożność sprowadzenia „ducha” do „materii”. Za Fryderykiem Engelsem podkreślał „dialektyczną zmienność” przyrody. W odczytywaniu prac Karola Marksa i Fryderyka Engelsa oraz zarysach wizji dalszego rozwoju społecznego, Krusiński deklarował się jako scjentysta, przypisując nie tylko nauce, ale i inteligencji jako grupie społecznej ważną rolę społeczną.

</doc>
<doc id="153640" url="https://pl.wikipedia.org/wiki?curid=153640" title="Milla Jovovich">
Milla Jovovich

Milla Jovovich (ur. 17 grudnia 1975 w Kijowie), właściwie Milica Jovovich – amerykańska aktorka, modelka, piosenkarka i projektantka mody pochodzenia serbsko-rosyjskiego.
Życiorys.
Wczesne lata.
Urodziła się w Kijowie, ówczesnej stolicy Ukraińskiej SRR. Jej matka, Galina Łoginowa, była znaną radziecką aktorką. Jej ojciec, Bogić (Bogdan) Jovović, był mieszkającym w Związku Radzieckim Serbem. Pierwsze lata dzieciństwa Milla spędziła w Moskwie.
Gdy miała pięć lat, wraz z rodziną wyemigrowała do Stanów Zjednoczonych i osiedliła się w Sacramento w Kalifornii, gdzie w wieku dziewięciu lat rozpoczęła karierę modelki. Dwa lata później stała się jedną z najpopularniejszych modelek w USA i zarabiała 3500 dolarów dziennie. Jej ojciec, lekarz wykształcony w Kijowie, lata 1994–1999 spędził w więzieniu w USA za przestępstwa finansowe dot. ubezpieczenia zdrowotnego. Natomiast jej matka, która wówczas pracowała jako sprzątaczka w Kalifornii, przygotowała córkę do profesji aktorki, zapisując ją do szkoły aktorskiej, a następnie baletowej.
Nauczyła się mówić płynnie po angielsku, francusku, rosyjsku i serbsku.
Kariera.
W 1988 zadebiutowała jako Samantha Delongpre w dreszczowcu erotycznym Zalmana Kinga "Spotkanie dwóch księżyców" ("Two Moon Junction") u boku Sherilyn Fenn i Richarda Tysona. Trzy lata potem zauważono ją po roli Lilli Hargrave w romantycznym filmie przygodowym "Powrót do błękitnej laguny" (1991), za którą była nominowana do Young Artist Award jako najlepsza młoda aktorka i Złotej Maliny jako najgorsza nowa gwiazda. Wkrótce wystąpiła w komedii sensacyjnej "Kuffs" (1992) z Christianem Slaterem, jako Mildred Harris w dramacie biograficznym Richarda Attenborough "Chaplin" (1992) komediodramacie młodzieżowym Richarda Linklatera "Uczniowska balanga" (1993). Zwrot w jej karierze nastąpił po występie jako Leeloo de Sabat w filmie fantastycznonaukowym Luca Bessona "Piąty element" (1997), który przyniósł jej nominację do nagrody Saturna w kategorii najlepsza aktorka drugoplanowa, MTV Movie Awards w kategorii „Najlepsza walka” i Złotej Maliny w kategorii „Najgorsza aktorka drugoplanowa”. Była Joanną d’Arc w dramacie historycznym Bessona "Joanna d’Arc" (1999) i protagonistką Alice w filmie sensacyjnym Paula W.S. Andersona "Resident Evil" (2002).
Jako modelka pojawiła się na okładkach ponad 100 magazynów na świecie, w tym „Vogue” czy „Cosmopolitan”. Współpracowała z fotografami, takimi jak Herb Ritts, Peter Lindbergh i Richard Avedon oraz brała udział w kampaniach reklamowych Christiana Diora, Donny Karan, Gap Inc., Versace, Calvina Kleina, Giorgia Armaniego i H&amp;M. Była jedną z wielu twarzy koncernu L’Oréal (1998). Wystąpiła w niewielkiej roli w powieści Breta Eastona Ellisa "Glamorama", satyrze obsesji społeczeństwa na punkcie celebrytów i piękna.
W marcu 1994 nagrała singiel „Gentleman Who Fell”, w następnym miesiącu album pt. "The Divine Comedy", a w 1998 drugą płytę pt. "The People Tree Sessions". W maju 1999 założyła eksperymentalną grupę muzyczną Plastic Has Memory, z którą koncertowała w ramach projektu Puscifer, a ich utwór „On the Hill” znalazł się na składance "Hollywood Goes Wild!" (2001). Za to jej piosenka „Rocket Collecting” nagrana w duecie z Dannym Lohnerem ukazała się na ścieżce dźwiękowej do filmu Lena Wisemana "Underworld" (2003).
W 2003 wspólnie z modelką Carmen Hawk założyła firmę projektującą odzież – „Jovovich Hawk”.
Chętnie wspiera instytucje charytatywne, m.in. UNICEF.
Życie prywatne.
W październiku 1992 wyszła za mąż za aktora Shawna Andrewsa. Małżeństwo zostało anulowane po miesiącu, gdyż Milla miała wtedy 16 lat. Kolejny raz wyszła za mąż w 1997 – tym razem za Luca Bessona, jednak ich małżeństwo rozpadło się po 2 latach (rozwód).
Jej trzecim mężem jest Paul W.S. Anderson, z którym wzięła ślub w 2009 roku. Para poznała się w 2002 na planie "Resident Evil". Ich pierwsza córka, o imieniu Ever, urodziła się w 2007, a w 2015 urodziło się drugie dziecko pary – córka Dashiel Edon. W 2020 roku na świat przyszła ich trzecia córka, której dali na imię Osian.

</doc>
<doc id="153641" url="https://pl.wikipedia.org/wiki?curid=153641" title="Lalka">
Lalka



</doc>
<doc id="153642" url="https://pl.wikipedia.org/wiki?curid=153642" title="Wacław Kowalski">
Wacław Kowalski

Wacław Kowalski (ur. 2 maja 1916 w Gżatsku, zm. 27 października 1990 w Brwinowie) – polski aktor filmowy i teatralny.
Życiorys.
Urodził się podczas I wojny światowej w mieście Gżatsk (od 1968 nosi nazwę Gagarin), w ówczesnym Imperium Rosyjskim. Na początku wojny ojciec Kowalskiego, który był kowalem, wraz z rodziną został ewakuowany przez wojska rosyjskie na wschód (bieżeństwo).
Rodzina Kowalskich wróciła do Polski, do wsi Gnojno po zakończeniu wojny. Dzieciństwo i młodość Wacław Kowalski spędził w Gnojnie, gdzie mieszkał wraz z rodzicami i trzema siostrami. W tym czasie zmarł jego ojciec i jedna siostra. W 1937 ukończył seminarium nauczycielskie w Leśnej Podlaskiej i podjął pracę w Instytucie Pedagogiki Specjalnej. W 1939 walczył w kampanii wrześniowej. Po II wojnie światowej rozpoczął studia w łódzkim Konserwatorium Muzycznym, marząc o karierze śpiewaka operowego. Przebywając wówczas w Łodzi zgłosił się jako statysta do Teatru Wojska Polskiego. Tam wypatrzył go Leon Schiller i powierzył mu niewielką śpiewającą rólkę. Tak rozpoczęła się jego przygoda z aktorstwem. W 1946 zadebiutował na dużym ekranie epizodyczną rolą, śpiewaka z gitarą w pierwszym powojennym polskim filmie "Zakazane piosenki". W 1951 zdał egzamin eksternistyczny. W latach 1948-1955 występował w Łodzi; w Teatrze Pinokio (1948-1949) i w Teatrze Nowym (1949-1955). W 1955 przeniósł się do Warszawy grając kolejno w: Teatrze Klasycznym w latach 1955-1969, Teatrze Polskim w latach 1970-1977 i Teatrze na Woli w latach 1977-1981.
Z filmem związał się na dobre w latach 50. Największą popularność i uznanie przyniosła mu rola Kazimierza Pawlaka w komediowej trylogii Sylwestra Chęcińskiego, na którą składają się filmy: "Sami swoi" (1967), "Nie ma mocnych" (1974) oraz "Kochaj albo rzuć" (1977). Stworzył w nich duet z Władysławem Hańczą. Kolejną rolą Kowalskiego, która spotkała się z popularnością jest dozorca Popiołek w serialu "Dom" Jana Łomnickiego. Ponadto zagrał w przeszło 100 filmach i serialach telewizyjnych, kreując zwykle role drugoplanowe i epizodyczne, jednakże niezwykle wyraziste.
W 1988 otrzymał nagrodę Wiktora dla najpopularniejszej postaci TVP.
Życie prywatne.
Żoną aktora była Stanisława Kowalska z domu Osikowska. Byli małżeństwem przez 47 lat, od 1943 do śmierci Kowalskiego w 1990. Mieli dwóch synów: Jana (ur. 1946) oraz Macieja (1956–1982). 
W 1982 młodszy z synów, student medycyny, zginął tragicznie w wypadku samochodowym. Wacław Kowalski bardzo to przeżył. Wycofał się z aktorstwa. Jego rezygnacja z roli w serialu Dom była jedną z głównych przyczyn zakończenia realizacji serialu w latach 80. i uśmiercenia postaci Ryszarda Popiołka. Kowalski już nigdy nie pojawił się na ekranie, konsekwentnie odrzucał wszystkie propozycje. Ostatnie lata życia spędził w swoim domu w Brwinowie pod Warszawą, w którym zmarł nagle 27 października 1990 w wyniku udaru mózgu. Jest pochowany na cmentarzu parafialnym w Brwinowie wraz z żoną i synem.

</doc>
<doc id="153643" url="https://pl.wikipedia.org/wiki?curid=153643" title="Lalka (powieść)">
Lalka (powieść)

Lalka – powieść społeczno-obyczajowa Bolesława Prusa publikowana w odcinkach w latach 1887–1889 w dzienniku „Kurier Codzienny”, wydana w 1890 w Warszawie w wydawnictwie „Gebethner i Wolff”.
Powstanie i publikacja.
Geneza.
9 lutego 1887 w 30 numerze warszawskiego dziennika „Gazeta Polska” ukazała się informacja o odbytym w Bernie procesie młodej kobiety, która została oskarżona o kradzież lalki. Została ona uniewinniona, ponieważ sprzedawca zeznał, że zabawka jednak była zakupiona u niego. O tym sprawozdaniu prasowym Prus napisał kilka zdań w XX arkuszu swoich "Notatek o kompozycji". Scenę o podobnej tematyce wprowadził później także do powieści (tom II, rozdział VIII). Z wypowiedzi samego pisarza wynika, iż proces ten miał decydujące znaczenie w skrystalizowaniu się pomysłu na powstanie "Lalki". Z tego też wydarzenia narodził się tytuł utworu. Wyjaśnił to Prus w liście z 8 lutego 1897 do Władysława Korotyńskiego:
W sierpniu i na początku września tego samego roku Prus intensywnie pracował nad "Lalką". Zbierał także informacje niezbędne do jej powstania: w tym celu skontaktował się z Franciszkiem Bagieńskim – uczestnikiem powstania węgierskiego w 1848 roku.
Publikacja w „Kurierze Codziennym”.
29 września 1887 rozpoczął się w „Kurierze Codziennym” druk "Lalki" w formie odcinków. 5 maja 1888, w 123 numerze Kuriera ukazał się fragment I tomu powieści. Nastąpiła miesięczna przerwa w publikacji. Na skutek procesu sądowego Prus postanowił zmienić nazwisko subiekta Moraczewskiego na Mraczewski.
8 czerwca tegoż roku rozpoczęto druk II tomu "Lalki" na łamach „Kuriera” (od nr. 157). Natomiast 5 sierpnia w nr. 215 dziennika ukazała się ostatnia część III rozdziału II tomu powieści, po czym nastąpiła niezapowiedziana przerwa spowodowana wyjazdem autora do Nałęczowa. Redakcja poprosiła listownie Prusa o dostarczanie kolejnych partii tekstu do druku ze względu na zaniepokojonych czytelników. 30 sierpnia wydrukowano informację, że otrzymano od Prusa zapewnienie o szybkiej publikacji dalszych części. Autor nie dotrzymał jednak obietnicy, sytuacja się przeciągała, więc redakcja Kuriera postanowiła na początku października rozpocząć druk nowego opowiadania Henryka Sienkiewicza "Ta trzecia". Ciąg dalszy "Lalki" ukazał się dopiero 21 listopada (nr 323). Od tamtego momentu publikowano już powieść regularnie. Ostatni odcinek ukazał się 24 maja 1889 w 142 numerze „Kuriera”.
W pierwodruku powieść dzieliła się na dwa tomy. W skład pierwszego tomu wchodziło dziewięć rozdziałów, z których ostatni ("Złudzenia i rozczarowania") był objętościowo znacznie dłuższy od pozostałych, dlatego też w pierwszym wydaniu książkowym autor podzielił go na dziewięć rozdziałów. Tom drugi składał się z 12 rozdziałów, które w wydaniu z 1890 zostały podzielone na 19. Na podstawie zachowanych rękopisów stwierdzono, że w pierwodruku gazetowym omyłek drukarskich jest bardzo niewiele, co świadczy o staranności korektorów i zecerów.
Publikacja książkowa.
Na początku 1890 powieść została wydana nakładem wydawnictwa Gebethner i Wolff. Podczas druku powieści w krakowskiej drukarni W. L. Anczyca i Spółki korzystano z pierwodruku prasowego oraz z rękopisu. Ten ostatni istniał jeszcze wówczas w całości.
Pod względem ortograficznym i interpunkcyjnym pierwsze wydanie książkowe różniło się od rękopisu. Wprowadzono szereg poprawek dotyczących pisowni („informacyj”, „galanteryj” zamiast „informacyi”, „galanteryi” z rękopisu), ujednolicono także formy fleksyjne. Sam autor w wydaniu książkowym wprowadził – poza ponownym podzieleniem powieści na rozdziały i tomy – niewiele zmian. Były to głównie skreślenia kilku fragmentów oraz skorygowanie innych.
Znaczną ingerencję poczyniła także cenzura (usunięto fragment rozdziału "Pierwsze ostrzeżenia" opisujący rozmowę Suzina z Wokulskim, opisy pobyt Wokulskiego na Syberii – między innymi passus o jego „czerwonych rękach” – oraz pobyt tamże Szumana i Szlangbauma po ich udziale w powstaniu styczniowym). Tekst był więc cenzurowany dwukrotnie – przed pierwszą publikacją na łamach czasopisma, następnie przy wydaniu książkowym. Usunięty fragment wydrukowano na łamach „Kuriera Warszawskiego” w artykule wspomnieniowym W. Korotyńskiego po śmierci B. Prusa. W wydaniu Zygmunta Szweykowskiego powieści w okresie dwudziestolecia międzywojennego usunięto wspomniane ingerencje na podstawie zachowanej części manuskryptu autorskiego. W pozostałej części tekstu ustalenie najbardziej zgodnego z intencją autorską jego brzmienia jest już niemożliwe. Nie zachowały się także informacje dotyczące np. liczby takich ingerencji. Jedna z niewielu danych na ten temat została udokumentowana przez Korotyńskiego, dzięki któremu wiadomo, iż rosyjska cenzura wstrzymała druk 109 odcinka "Lalki" (we współczesnych wydaniach rozdział ten nosi tytuł "Pierwsze ostrzeżenie"). W tomie II powieści cenzura interweniowała ok. dziesięciokrotnie, jednocześnie stosunek cenzury wobec tekstu z czasem wyraźnie się zaostrzał. Powody takiego postępowania cenzora pozostają niejasne.
W poniższej tabeli porównano nazwy rozdziałów oraz podział na tomy pierwszego książkowego wydania "Lalki" z wydaniem w czasopiśmie.
Aleksander Świętochowski w swoich uwagach o kompozycji zarzucił Prusowi, iż ten, dzieląc powieść na trzy tomy i większą liczbę rozdziałów, próbował zatrzeć fakt, że tekst ukazywał się w odcinkach i był pisany na bieżąco. W odpowiedzi autor napisał:
Wydania późniejsze i dzieje rękopisu.
W późniejszych wydaniach powieści wydawcy zastosowali jeszcze inny podział niż ten znany z „Kuriera Codziennego” lub wydawnictwa Gebethner i Wolff. Powieść podzielono na dwa tomy, część druga rozpoczyna się od rozdziału "Szare dni i krwawe godziny". Wyrównano w ten sposób objętość obu tomów.
W marcu 1897 ukazało się pierwsze wznowienie "Lalki". Natomiast w 1903 opublikowano przekład powieści (na język czeski "Lalkę" przełożył František Vondráček, przedmowę napisał Piotr Chmielowski). W 1905 ukazało się trzecie wydanie powieści.
Dla badań tekstologicznych istotne jest wydanie powieści z 1935, w którym – dzięki pracy Zygmunta Szweykowskiego – przywrócono tekstowi kształt bez ingerencji cenzury. Unowocześniono pisownię liczebników, tytułów, imion własnych, poprawiono zgodnie z obowiązującą konwencją układ zapisu monologów, dialogów oraz rozmyślań. Zmodernizowano interpunkcję i niektóre formy gramatyczne. Wydanie to stało się podstawą kilkudziesięciu kolejnych wydań "Lalki".
1/3 rękopisu powieści została przekazana Bibliotece Publicznej m.st. Warszawy przez żonę pisarza – Oktawię Głowacką. Znajduje się tam do dzisiaj. Losy pozostałych 2/3 manuskryptu nie są znane. Zachowany rękopis powieści składa się z 73 części po 6-9 kart – pożółkłych, formatu zeszytowego, bez nadrukowanych linii, zapisanych atramentem ciemnobrunatnego koloru, na których niewiele jest skreśleń i poprawek. W sumie zachowało się 590 kart, wszystkie zostały ponumerowane przez Prusa. Ich zgrupowanie odpowiada ściśle kolejnym odcinkom ukazującym się na łamach czasopisma, co oznacza, że zachowany rękopis obejmuje 73 odcinki wchodzące w skład drugiego tomu powieści. Poza rękopisem zachowały się także odbitki korektorskie trzech odcinków "Lalki", niezawierające poprawek autorskich.
Tytuł.
Początkowo powieść miała nosić tytuł "Trzy pokolenia", jako odwołanie do trzech generacji reprezentowanych przez Rzeckiego (pokolenie dawnych idealistów, romantyczny idealizm polityczny), Wokulskiego (pokolenie przejściowe) i Ochockiego (pokolenie nowych idealistów, pozytywistycznych idealistów naukowych). Prus twierdził, że tytuł "Lalka" był właściwie przypadkowy i odnosił się jedynie do zabawki Heleny Stawskiej, oraz do przeczytanej w gazecie notatki o procesie za kradzież dziecięcej zabawki. Notatka ta podsunęła mu ostateczny zarys fabularny powieści, dlatego zdecydował się na nawiązujący do niej tytuł. W "Słówku o krytyce pozytywnej" zaznaczał również, że tytuł nie odnosi się do Izabeli Łęckiej.
Badacze jednak podają również i inne interpretacje
Wyraz „lalka” występuje w powieści 69 razy, nie tylko jako określenie dziecięcej zabawki. Pojawiają się ponadto jego liczne synonimy.
Przegląd treści.
Akcja powieści rozgrywa się w latach 1878–1879 (trwa około półtora roku) w Warszawie, z epizodami w Paryżu i Zasławiu.
"Lalka" składa się z kilku wątków:
Tom I.
Bogaty warszawski kupiec Stanisław Wokulski zakochuje się w zubożałej arystokratce Izabeli Łęckiej. Aby być jej godnym, postanawia powiększyć swój majątek, dlatego wyrusza na tzw. „wojnę bułgarską”. Zajmuje się tam aprowizacją armii rosyjskiej na czym zbija fortunę. Powraca do Warszawy, po czym wchodzi w układy finansowe z ojcem Izabeli, Tomaszem (m.in. wykupuje jego weksle). Próbuje też zdobyć serce ukochanej, ofiarowując znaczne sumy na organizowaną przez nią kwestę charytatywną. Dla niej jednak gest Wokulskiego jest tylko objawem niezdrowych ambicji nowobogackiego nuworysza. Stanisław pragnie jak najczęściej widywać się z Izabelą, dlatego wkrada się w łaski warszawskiej arystokracji, udzielając im korzystnych pożyczek. Kupuje też klacz, którą wystawia do wyścigów konnych. Na torze spotyka barona Krzeszowskiego, który zachowuje się niegrzecznie w stosunku do Izabeli. Wokulski wykorzystując pretekst (przypadkowe popchnięcie) wyzywa go na pojedynek, w wyniku którego Krzeszowski zostaje ranny. Kilka tygodni potem Tomasz Łęcki zaprasza Wokulskiego na obiad, na którym mają poruszyć sprawy finansowe. Podczas posiłku obecna jest i Izabela, która stara się traktować gościa jak najuprzejmiej, proponuje mu nawet wspólny wyjazd do Paryża. Rozmawia też ze Stanisławem o włoskim aktorze Rossim (w którym jest zakochana), ubolewając nad chłodnym jego przyjęciem przez warszawian. Wokulski, chcąc sprawić Łęckiej przyjemność, opłaca publiczność w teatrze, która gotuje Włochowi owacje. W tym samym czasie Tomasz Łęcki zmuszony jest sprzedać swoją kamienicę. Wokulski kupuje ją przez podstawionego Żyda – Szlangbauma, zawyżając cenę. Jednocześnie wysyła swojego przyjaciela i subiekta Ignacego Rzeckiego, by obejrzał nowy nabytek. Rzecki poznaje lokatorów, wśród których jest Helena Stawska – piękna, młoda kobieta, porzucona przez męża. Postanawia zeswatać ze sobą Stanisława i Helenę. Wokulski, będąc świadkiem flirtu Łęckiej i jej kuzyna Starskiego podejmuje decyzję o wyjeździe do Paryża.
Tom II.
Paryż. Wokulski spotyka się ze swoim przyjacielem, Rosjaninem Suzinem, z którym robi interesy. W swoim hotelowym apartamencie przyjmuje interesantów, wśród których jest prof. Geist – genialny wynalazca, niedoceniany przez swoich kolegów. Proponuje mu wspólną pracę nad cudownym wynalazkiem – metalem lżejszym od powietrza. Stanisław jest rozdarty pomiędzy uczuciem do Łęckiej a swoją naukową pasją. Postanawia zostać we Francji, lecz kiedy dostaje list od prezesowej Zasławskiej (poznanej arystokratki, kiedyś nieszczęśliwie zakochanej w jego stryju), w którym prezesowa pisze o rodzącym się uczuciu Izabeli do niego, natychmiast wraca do kraju. Przybywa do Zasławka (będącego posiadłością prezesowej Zasławskiej), w którym spędza wakacje cała warszawska śmietanka towarzyska (Izabela przybędzie niebawem). Wśród nich jest piękna, młoda i bogata wdowa, pani Wąsowska, która próbuje uwieść Wokulskiego. Ten pozostaje jednak wierny swej miłości. Kiedy przybywa Izabela, Stanisław wyznaje jej swoją miłość. Łęcka robi mu nadzieję na wzajemność, po czym wyjeżdża. Mija pół roku. Wokulski bywa coraz częściej u Łęckich. Przez lokalną arystokrację jest postrzegany jako przyszły mąż Izabeli. Za namową Rzeckiego odwiedza panią Stawską, która zakochuje się w nim. Kobieta nie podejmuje jednak żadnych kroków, gdyż wie doskonale, że Stanisław jest zapatrzony w Izabelę. Tymczasem Izabela decyduje się wyjść za Wokulskiego (usilnie namawiana przez rodzinę), którego majątek wydaje się jedynym gwarantem jej dostatniego życia. Namawia jednak Stanisława, żeby porzucił kupiectwo i nabył majątek ziemski. Posłuszny jej radom, Wokulski sprzedaje sklep i wycofuje swoje kapitały z handlu. W chwili oświadczyn Stanisław daje Izabeli medalion, w który oprawił cudowny metal – podarek od prof. Geista. W kilka dni potem narzeczeni wyruszają pociągiem do Krakowa – w odwiedziny do ciotki Izabeli, Hortensji. W trakcie jazdy Izabela rozmawia po angielsku z kuzynem Starskim. Flirtuje z nim i ujawnia, że zgubiła medalion od Wokulskiego. Przy rozmowie obecny jest narzeczony, ale Łęcka jest przekonana, że nie zna on angielskiego. Tymczasem Wokulski w ciągu roku ich znajomości nauczył się tego języka i poznaje prawdę o podarunku i braku afektu. W trakcie tej podróży łuski spadają mu z oczu, nareszcie widzi Izabelę taką, jaka jest naprawdę. Otumaniony wysiada z wagonu i próbuje popełnić samobójstwo. Ratuje go Wysocki – dróżnik kolejowy, któremu kiedyś Stach pomógł. Wraca do Warszawy i zamyka się w swoim mieszkaniu. Popada w letarg. Po pewnym czasie dostaje zaproszenie od pani Wąsowskiej, która próbuje go nakłonić do powrotu do Izabeli. Daremnie. Wokulski odbywa ostatnią rozmowę ze swoim przyjacielem Rzeckim i niespodziewanie znika. Przyjaciele próbują go odszukać. Po pewnym czasie przychodzi wiadomość z Zasławia – Wokulski był tam widziany w okolicach ruin zamku, zaraz przed tym, jak z niewiadomych przyczyn zostały wysadzone w powietrze. Tymczasem umiera schorowany Rzecki. Cały interes Wokulskiego przechodzi w ręce kupców żydowskich. Izabela Łęcka, tracąc szansę na zamążpójście, wyjeżdża z zamiarem wstąpienia do klasztoru.
Pamiętnik starego subiekta.
Zarówno w pierwszy, jak i drugi tom powieści wplecione są rozdziały "Pamiętnika starego subiekta". Są one pisane jako pamiętnik Ignacego Rzeckiego. Narrator pamiętnika pisze go po kryjomu i wyżala się w nim z tego, czego nie może powiedzieć nikomu. Główne wątki pamiętnika to wspomnienia samego Rzeckiego z jego młodości (powstanie na Węgrzech) i przyjaźni z samobójcą Katzem oraz aktualnych wydarzeń związanych ze Stanisławem Wokulskim. Często pojawiają się subiektywne opisy panującej sytuacji politycznej.
Bohaterowie.
W publikacji prasowej z 1937 podano, że prototypy postaci "Lalki" żyły w Lublinie.
Stanisław Wokulski.
Stanisław Wokulski jest głównym bohaterem powieści. Jego wyrazista postać w polskiej kulturze masowej stała się symbolem przedsiębiorczości, łączy w sobie cechy romantyka i pozytywisty.
Izabela Łęcka.
Pochodzi ze starej, arystokratycznej rodziny, która stoi na krawędzi bankructwa. Jest niezwykle piękna, o posągowej urodzie. Wychowana w typowy dla arystokracji sposób: w świecie „wiecznej wiosny”, w salonach, na królewskich dworach, na balach i rautach, otoczona tłumem wielbicieli, którzy liczą na olbrzymi posag. Kiedy majątek wyczerpuje się, ojciec usilnie namawia ją, by wyszła za mąż za człowieka, którego stać na zapewnienie jej życia godnego arystokracji. Taki trafia się w osobie Wokulskiego. Początkowo Izabela nie jest w stanie zaakceptować związku z mężczyzną niższego stanu. Ze wstrętem wyobraża sobie siebie, jako „kupcową”. Nie potrafi docenić poświęcenia, nie mówiąc o miłości do Wokulskiego. Ale charakter Łęckiej wyklucza miłość do kogokolwiek. Jak pisze J. Bachórz: „...jej oziębłość uczuciowa pochodzi w jakiejś mierze z wychowania w takiej sferze towarzyskiej, w której miłość uważano za niestosowność: tu »usta jadły, żołądki trawiły, a buciki rozmawiały o uczuciach lodowatych serc i marzeniach głów niezawrotnych«”. Owszem, potrafi kokietować mężczyzn, flirtować z nimi, zabawiać ich rozmową, ale żadnemu nie potrafi okazać uczuć. Potrzebę kochania realizuje, poprzez „romans” z zimną rzeźbą Apolla, który jest niejako odbiciem jej samej. Kiedy okazuje się, że zamążpójście za Wokulskiego jest konieczne ze względów finansowych, przyjmuje jego oświadczyny (głównie ze względu na prośby ojca). Jednak nawet wtedy nie potrafi być z nim szczera. Jej sytuację i charakter świetnie obrazuje legenda o księżniczce i złotej szpilce, opowiedziana przez Węgiełka w rozdziale "Lasy, ruiny i czary" (rozdz. VI, t. II).
Izabela Łęcka to jedna z największych femme fatale w polskiej literaturze. Tragizm tej postaci polega na tym, że nie zdaje sobie sprawy ze zła, jakie wyrządza innym i sobie samej.
Ignacy Rzecki.
Pochodził z niższej warstwy społecznej, wychowany w duchu patriotycznym, czemu dał wyraz uczestnicząc w powstaniu węgierskim 1848 walcząc „o wolność waszą i naszą”. Jest człowiekiem starej daty: gorącym bonapartystą i zapatrzonym w przeszłość romantykiem. Jego kalkulacje polityczne są dość naiwne, wierzy w rychłą wojnę, która przyniesie Polsce niepodległość, nadal po 1871 roku jest zapatrzony we Francję.
Choć sam nazywa siebie starym, w rzeczywistości ma niewiele więcej lat niż Wokulski – w czasie głównej akcji powieściowej ma ok. 50 lat.
Pracuje jako subiekt w sklepie Mincla, a potem Wokulskiego, bardzo się przyjaźni z przełożonymi. Pracuje z wielkim uczuciem, przy tym jest niezwykle skromny i oddany swojemu zajęciu, jednak zupełnie nie umie poradzić sobie w życiu. Po sprzedaży sklepu jest spychany na drugi plan i nieustannie kontrolowany. Nie umie dojść do wniosku, że jego życiowe ideały legły w gruzach. Ostatecznie umiera w wielce symbolicznej scenie w swoim miejscu pracy, które tak ukochał. Był starym idealistą, który okazał się nie przystawać do czasów w których żył. Przez zamieszczenie w powieści „Pamiętnika starego subiekta” staje się drugim pierwszoplanowym narratorem utworu.
Julian Ochocki.
Czytelnik poznaje Juliana Ochockiego po raz pierwszy, gdy przychodzi on do kościoła karmelitów pw. Wniebowzięcia NMP i św. Józefa Oblubieńca w Wielką Sobotę 1878, aby pomóc Izabeli Łęckiej (kuzynce, w której skrycie się kocha) podczas świątecznej kwesty dobroczynnej, w 41 odcinku "Lalki", wydrukowanym 29 listopada 1887. Jest 28-letnim kawalerem, którego charakteryzuje zgorzknienie życiowe, często niedojrzałe zachowanie, krnąbrność, impertynencja, indywidualizm na granicy egotyzmu, a jednocześnie wdzięk i urok. Stanowi uosobienie przemian, jakie następowały w polskim życiu kulturalnym końca lat 80. XIX w. (a więc dekadę później od czasu powieściowego) – przede wszystkim zmiany pokoleniowej. Skupia w sobie rodzące się w czasie realnym powstawania "Lalki" tendencje modernistyczne, przede wszystkim pesymizm, poczucie kryzysu kultury, krytykę świata, który „chyli się ku upadkowi” i filisterskiego drobnomieszczaństwa; Ochocki jest przekonany o własnej wyższości. Jego dziedziną nie jest jednak sztuka, a nauki ścisłe – między innymi "idée fixe" machiny latającej. Jednak ze względu na to, że jest przedstawicielem okresu przejściowego, to został pozbawiony charakterystycznego dla późniejszych dekadentów estetyzmu. W pierwszym tomie powieści bohater przyznaje, że nęka go tęsknota, czuje się przy tym człowiekiem zdesperowanym i niespełnionym, jest rozczarowany ograniczeniami, nie ma poczucia bezpieczeństwa. Mówi: "Zajmuję się wszystkim; czytam i pracuję od rana do nocy, ale – nie robię nic.", "Kiedy pomyślę, że w dwudziestym ósmym roku tylko tyle zrobiłem, ogarnia mnie desperacja. Mam ochotę albo porozbijać swoje laboratorium i utonąć w życiu salonowym, do którego mnie ciągną, albo – trzasnąć sobie w łeb..." Potrafi jednak zdobyć się na entuzjazm, kiedy np. dowiaduje się, że Wokulski odbył podróż balonem, a przy pierwszej rozmowie z nim opowiada przejęty o pomyśle zbudowania machiny latającej ("Oszaleję, albo... przypnę ludzkości skrzydła..."). Nie wierzy przy tym w Boga, chociaż czytelnik dowiaduje się o jego ateizmie tylko z wypowiedzi barona. Często zachowuje się niekonwencjonalnie, a przez to sprzecznie z obowiązującymi normami towarzyskimi, co budzi np. oburzenie Wąsowskiej. Pogardliwie wyraża się także o warstwie społecznej, do której przynależy – arystokracji. Jest to postać niejednolita, pełna sprzeczności, oscylująca pomiędzy zblazowaniem a entuzjazmem, pomiędzy apatią a maksymalnym napięciem emocjonalnym. W powieści nie pojawia się monolog wewnętrzny bohatera, czytelnik więc nie poznaje jego myśli i przeżyć. Za jego pierwowzór uważa się Juliana Ochorowicza.
Społeczeństwo.
Arystokracja i szlachta.
Arystokracja w powieści reprezentowana jest przez Izabelę Łęcką, jej ojca Tomasza, a także Juliana Ochockiego, państwa Krzeszowskich, Starskiego oraz postacie pojawiające się w Zasławiu.
Arystokracja i szlachta są w powieści przedstawione jako warstwy anachroniczne, które nie pełnią już żadnej istotnej funkcji społecznej, a pielęgnują jedynie w sobie przekonanie o własnej wyższości wobec innych warstw, wspomnienia dawnych czasów i kosztowne nawyki.
Mieszczaństwo.
Mieszczaństwo jest w "Lalce" przedstawiane poprzez kontrastowe zestawienie go z arystokracją i szlachtą.
Polacy.
Mieszczaństwo polskie przedstawione jest za pomocą epizodycznych bohaterów, do których zalicza się Szprota, Deklewskiego oraz Węgrowicza. Polacy w „Lalce” ukazani są w negatywnym świetle. Swój czas spędzają na obgadywaniu osób, którym udało się do czegoś w życiu dojść, jak choćby Wokulski. Głównie przebywają w knajpie oraz piją napoje alkoholowe. Chcą dorównać arystokracji, jednak nic nie robią w tym kierunku.
Żydzi.
Do Żydów należą kupcy Szlangbaumowie (właśnie oni w finale powieści przejmują sklep i spółkę założoną przez Wokulskiego) oraz doktor Szuman. Żydzi w powieści Prusa to naród niezwykle przedsiębiorczy, aktywny i rozwijający się. Angażują się w polski ruch narodowowyzwoleńczy (powstanie styczniowe). Szczególną postacią jest Michał Szuman, lekarz i przyjaciel Wokulskiego. Prus włożył w jego usta słowa krytyki, jak i pochwały społeczności polskich Żydów. Również na przykładzie sytuacji Żydów chciał pokazać Prus trudności w realizacji pozytywistycznego ideału tolerancji.
Niemcy.
Niemieckość jest ukazana w powieści poprzez postacie należące do starszego pokolenia rodziny Minclów, opisane w pamiętniku Rzeckiego. Bohaterowie ci skonstruowani są zgodnie z panującym ówcześnie uproszczonym stereotypem, przypisującym Niemcom takie cechy jak: dbałość o codzienny rytuał i porządek, korpulentna figura, skąpstwo, obsesyjna dbałość o interes i zarobek, brak wyobraźni i fantazji, poczciwość, ograniczone horyzonty, powolność w ruchach, nieuleganie gwałtownym emocjom, nieumiejętne posługiwanie się polszczyzną. Ewa Paczoska uważa, że Rzecki posługuje się takim stereotypem po to, aby skontrastowana z niemieckością, wizja polskości uzyskała większą atrakcyjność, dając tym samym staremu subiektowi poczucie tożsamości narodowej i związane z tym pokrzepienie i poczucie ładu.
Pozostali.
Studenci.
Trzech studentów pojawia się po raz pierwszy w siedemdziesiątym odcinku "Lalki", opublikowanym 1 lutego 1888 roku (32 numer „Kuriera”). Ich wprowadzenie do powieści wiązało się z wizytą złożoną przez Wokulskiego w kamienicy Łęckich. Wśród nich tylko Maleski i Patkiewicz zostają wymienieni z nazwiska. Na kartach powieści epizodycznie pojawiają się siedmiokrotnie: podczas wspomnianej wizyty Wokulskiego w kamienicy, kiedy Rzecki i Wirski odwiedzają ich na stancji, kiedy zrzucają śledzia na baronową Krzeszowską, w momencie gdy student (nie wymieniony z imienia) odwiedza Rzeckiego, kiedy Maleski i Patkiewicz zeznają przed sądem, podczas rozmowy z Krzeszowskim przed wyprowadzeniem się z kamienicy (żartują wówczas z Maruszewicza) oraz kiedy wyprowadzają się z kamienicy.
Studenci w latach 80. XIX w. stanowili niewielki procent mieszkańców Warszawy – około 0,26%. Pomimo ingerencji władz carskich w przemianowanie Szkoły Głównej w Uniwersytet Warszawski, będący pod kontrolą zaborcy, cieszyli się wśród mieszkańców miasta niesłabnącą sympatią. W powieści najbardziej im przychylny jest Ignacy Rzecki, wyrażając się o nich „poczciwe studenciny”, „przyjemni młodzieńcy”, „Patkiewicz – kochany chłopak”. Obdarza ich też sympatią Wirski oraz pani Misiewiczowa.
Badacze podkreślają, że studenci mieli wyraźne poglądy socjalistyczne. Tak też ich charakteryzuje baronowa Krzeszowska. Literaturoznawca Jakub A. Malik uważa jednak, że ich idee to poza i wygłup, mający na celu wzburzenie mieszczańskiego i filisterskiego środowiska ówczesnej Warszawy. Przypisywany im socjalizm został w powieści zrównany z udawaniem nieboszczyka przez Patkiewicza, stukaniem czaszką w okno Krzeszowskiej, oblewaniem jej śmierdzącymi płynami, chodzeniem po mieszkaniu w półnegliżu itd. Według badacza Prus pragnął ośmieszyć w ten sposób ideę socjalizmu i pokazać, że nie należy się z nim liczyć. Miało to być wyrównanie osobistych porachunków pomiędzy rzeczywistymi studentami-socjalistami a Prusem, który został przez nich spoliczkowany.
Jakub Malik dowodzi także, że studenci prowadzili w gruncie rzeczy tryb życia cyganerii artystycznej, a ich jedynym celem była walka z filistrem, którą podejmowali m.in. poprzez epatowanie hasłami socjalistycznymi. Nie byli wprawdzie artystami, ale w samym środowisku cyganerii twórczość artystyczna stanowiła często czynność dodatkową – jej członków łączyły przede wszystkim więzi towarzyskie. W "Lalce" mianem filistra został nazwany po raz pierwszy Rzecki, jednak w rezultacie udaje mu się uzyskać sympatię studentów. Ich ofiarą staje się przede wszystkim baronowa Krzeszowska oraz Maruszewicz.
Kompozycja i konstrukcja powieści.
"Lalka" wobec realizmu i tradycji powieściowej.
"Lalka" posiada wiele cech powieści realistycznej – przede wszystkim czas akcji jest określony bardzo dokładnie (wykracza poza akcję właściwą i dzięki wspomnieniom postaci obejmuje okres od 1840 do 1879 roku, wspominane są liczne wydarzenia i postacie autentyczne (m.in. Otto von Bismarck, Napoleon Bonaparte, zamach Maxa Hödela na cesarza Wilhelma Hohenzollerna czy obecność Rossiego w Warszawie). Ścisły jest również opis miejsca akcji – Warszawy. W powieści występuje autentyczna topografia miasta i zgodny z rzeczywistością sposób życia jego mieszkańców. Jednak "Lalka" nie jest całkowicie zgodna z poetyką klasycznego realizmu – powieść Prusa charakteryzuje się obecnością licznych postaci, motywów i epizodów. Wydarzenia pojawiają się często w sposób niewynikający z prostych relacji przyczynowo-skutkowych; a wszechwiedzący, obiektywny trzecioosobowy narrator nie dostarcza pełni informacji o świecie przedstawionym – czytelnik dowiaduje się również wiele z subiektywnych wypowiedzi postaci (m.in. Rzeckiego), przemilczeń i niejednokrotnie się wykluczających plotek (np. radca Węgrowicz i Rzecki podają dwa zupełnie różne powody śmierci żony Wokulskiego). Taka budowa powieści nie była zgodna z regułami klasycznego realizmu, dążącego do obiektywnego i spójnego opisu rzeczywistości, dokonywanego przez wszechwiedzącego narratora, i z tego względu spotkała się z krytyką recenzentów, zarzucających kompozycji "Lalki" nieuporządkowanie, chaotyczność i brak planu. Tymczasem ta mnogość wątków i zakwestionowanie możliwości przedstawienia w sposób obiektywny prawdy o świecie, zbliżają "Lalkę" do nowej postaci realizmu, przejawiającej się m.in. w twórczości Tołstoja i Flauberta, a zmierzającej do przedstawienia życia w jego naturalnym biegu i dynamice.
Z kolei Zygmunt Szweykowski wskazuje na związki "Lalki" z odmianą powieściową nazywaną romansem epok. Wskazywać na to ma fakt, że chociaż akcja "Lalki" koncentruje się na życiu trzech bohaterów (Wokulskiego, Rzeckiego i Ochockiego), a jej właściwa akcja obejmuje niewielki odcinek czasowy (1878–1879) rok, to jednak poprzez wprowadzenie akcji poprzedzającej (zobrazowanej w pamiętniku Rzeckiego i we wspomnieniach bohaterów) i dużej liczby postaci pobocznych, wywodzących się z różnych środowisk, powieść dąży do dania syntezy ówczesnej Polski. Charakterystyczny dla gatunku jest również motyw zwalczania się dwóch epok, zrealizowany w "Lalce" poprzez ukazanie ścierania się romantyzmu i pozytywizmu.
Natomiast postać i biografia Wokulskiego łączy "Lalkę" z tzw. powieścią rozwojową, która osnuta jest zazwyczaj wokół losów jednego bohatera i procesu jego dojrzewania wewnętrznego oraz udanych lub nie, prób osiągnięcia harmonii ze światem zewnętrznym. Bohater Prusa nie jest jednak całkowicie typowym przedstawicielem tego nurtu literackiego – chociaż bowiem przechodzi szereg prób sprostania różnym ideom i postawom, nie potrafi się również dostosować do otaczającego go środowiska, to jednak nie przechodzi on nigdy psychicznej zmiany, pozwalającej mu na harmonijne istnienie, jego osobowość jest również zbyt niejednoznaczna, jak na bohatera powieści rozwojowej.
"Lalkę" wymienia się również jako utwór prekursorski wobec dwudziestowiecznej powieści psychologicznej. Wskazywać na to mają wizje senne i halucynacje, pojawiające się w przedstawieniu trudnych przeżyć psychicznych bohatera oraz rozbudowane i drobiazgowe opisy psychiki Wokulskiego i innych postaci. Natomiast Olga Tokarczuk łączy warstwę psychologiczną "Lalki" z, powstałą później od powieści Prusa, teorią jungowską. Według pisarki powieść przedstawia dojrzewanie głównego bohatera, zgodnie ze stadiami opisanymi przez szwajcarskiego psychologa.
Z kolei humorystyczne i znaczące nazwiska niektórych postaci drugoplanowych (m.in. Szprot, Szastalski, Upadalska, Kiełbik) nawiązują do tradycji literatury dydaktycznej i satyrycznej (w tym pozytywistycznej literatury tendencyjnej), w której tego typu miana przysługiwały uschematyzowanym.
Technika nawarstwiania i nawrotu motywów.
Aby przedstawić możliwie obszernie ówczesne społeczeństwo i móc wprowadzić dużą liczbę postaci i zagadnień, Prus posłużył się techniką nawarstwiania motywów. Polega ona na wprowadzeniu do utworu licznych motywów, które są silnie osadzone w akcji powieści i rozwijają się równolegle do wątku głównego, ale jednocześnie są autonomiczne i niezależne wobec niego. Tak więc od wątku miłosnego, będącego głównym motywem powieści, wyprowadzane są kolejne poboczne motywy, tworzące osobne epizody. Np. miłość Wokulskiego do Izabeli prowadzi do zakupienia przez niego kamienicy Łęckich. To wydarzenie pozwala pisarzowi wprowadzić do utworu nowe postacie (m.in. studentów, Stawską), miejsca (np. salę sądową), wydarzenia oraz konflikty (m.in. proces o lalkę) oraz pozwala na przedstawienie znanych już postaci w nowych okolicznościach (np. baronową Krzeszowską). Podobnie nowe wątki wynikają z zerwania Wokulskiego z Izabelą i jego wyjazdu do Paryża oraz ponowne nawiązanie kontaktu z ukochaną i wynikający z tego pobyt w Zasławiu. Wątek główny ma również tendencje do rozszerzania się na inne postacie – o ile główny wątek miłosny dotyczy Wokulskiego i Izabeli, to jednak zakochani są również liczni bohaterowie poboczni.
Charakterystyczna dla powieści jest również technika nawrotu motywów – poszczególne motywy (np. życie danej postaci) nie są charakteryzowane od razu i w pełni, ale wprowadzane są stopniowo i obserwowane z różnych punktów widzenia (np. działania Wokulskiego są obserwowane przez niego samego, przez Rzeckiego, pannę Izabelę i ogół społeczeństwa). Pozwala to pisarzowi na szersze przedstawienie opisywanej rzeczywistości, a także na rozwinięcie motywu złudzeń i ich zetknięcia z rzeczywistością, która okazuje się nie być taka, jak się danej postaci wydaje.
"Lalka" wobec naturalizmu.
Powieść Prusa zawiera liczne związki z poetyką naturalizmu. Postacie są bardzo silnie związane ze środowiskami, z których pochodzą i pochodzenie to jest zawsze uwypuklone w utworze. Nie może ono być zatarte, niezależnie od działań i jednostkowych wysiłków postaci i wpływa na ich postępowanie. Np. Izabela nawet w złej sytuacji materialnej pozostaje arystokratką, Wokulski pozostanie mieszczaninem, niezależnie od swoich wysiłków, a postępowanie Szumana jest przez całą akcję związane z jego żydowskim pochodzeniem. Obraz społeczeństwa w "Lalce" jest natomiast związany z charakterystycznymi dla naturalizmu, motywami choroby i rozkładu. Pojawia się motyw alkoholizmu i hulaszczego trybu życia (baron Krzeszowski), wynaturzenia seksualne (oziębła, a jednocześnie pożądająca posągu Apollina, Izabela czy też podniecone kobiety podczas występu Molinariego), stanu anormalnego i chorobowego (histeria baronowej Krzeszowskiej).
Pamiętnik Rzeckiego.
Jednym z elementów kompozycji "Lalki" jest włączenie w nią osobnej powieści – prowadzonego przez Rzeckiego pamiętnika, zawierający wspomnienia tej postaci i jego obserwacje na tematy bieżące. "Pamiętnik" utrwala wizerunek Rzeckiego jako romantyka – pisanie pamiętników było właściwie ludziom tamtej epoki, a ponadto ta forma nawiązuje do romantycznego gatunku gawędy.
"Pamiętnik" opowiada o młodości Rzeckiego, jego rodzinie i pracy w sklepie Minclów. Zawiera też wspomnienia Wiosny Ludów i przyjaciela Rzeckiego, Augusta Katza. Obejmuje też historię Wokulskiego, zawierając zarówno wydarzenia z jego przeszłości, jak i te które rozgrywają się w powieściowej teraźniejszości. Rzecki nie relacjonuje jednak tych wydarzeń w dokładnym porządku chronologicznym i zdarza mu się opisywać wydarzenia wcześniejsze po późniejszych, jednak generalnie w I tomie więcej miejsca poświęca stary subiekt przeszłości, w II – wydarzeniom bieżącym. Dodatkowo wraz z rozwojem akcji powieściowej jego znaczenie jest coraz większe i coraz więcej wydarzeń czytelnik poznaje za jego pośrednictwem.
"Pamiętnik starego subiekta" służy rozciągnięciu czasu akcji oraz umożliwieniu pojawienia się w powieści większej rozmaitości wątków. Dzięki przedstawieniu przeszłości pokazuje też ciągłość historyczną opowiadanej przeszłości – wydarzenia można w pełni interpretować dopiero znając ich dawny kontekst lub skutki.
Niekonsekwencje w powieści.
Prus zapewniał, że fakt, iż książka ukazywała się w odcinkach i była pisana na bieżąco, nie wpłynął na jego pracę, ponieważ kompozycję, temat i materiały do "Lalki" opracowywał przez kilka lat. Jednak Ludwik Grzeniewski, jeden z badaczy Prusa, twierdzi, iż taka metoda pracy oraz brak osoby, która nadzorowałaby pracę pisarza, sprawiły, że w "Lalce" znaleźć można szereg niekonsekwencji. Niektóre z nich to m.in.:
Jednak sam Prus, odpowiadając na zarzuty Świętochowskiego, dotyczące niekonsekwencji fabularnych, twierdził, że sprzeczności nie ma, a niekonsekwentne wypowiedzi postaci są przez niego zaplanowane. Np. różnice w podanych w powieści przyczynach śmierci żony Wokulskiego tłumaczył tym, że jeden z powodów – przejedzenie – podany jest przez plotkarza Węgrowicza, a drugi – posmarowanie się odmładzającym kosmetykiem – przez Rzeckiego; tak więc przyczyna pierwsza pochodzi od postaci niewiarygodnej i powinna być przez czytelnika traktowana jako pogłoska, druga natomiast może być uznana za fakt, ponieważ mówi o niej postać pozostająca blisko Wokulskiego.
Te niekonsekwencje wiążą się ze sposobem prezentacji wydarzeń i postaci w powieści – są one pokazywane w różnych wariantach: za sprawą trzecioosobowego narratora, ale też pozostałych postaci, ich opinii i plotek, a także we własnych wspomnieniach, rozważaniach i działaniach. Często więc zamiast stabilnej i pewnej wiedzy o świecie przedstawionym czytelnik otrzymuje szereg wątpliwości i opinii. Najsilniejszym tego przykładem jest zakończenie "Lalki" – czytelnik nie otrzymuje jasnej informacji o dalszych losach Wokulskiego, a jedynie sprzeczne ze sobą domysły i opinie innych postaci (Szumana, Rzeckiego i Ochockiego), z których żadna nie jest przez narratora usankcjonowana jako prawdziwa.
Obrazki i szkice fizjologiczne.
Prus, w celu przedstawienia szerokiej panoramy ówczesnego społeczeństwa polskiego, zawarł w powieści ciągi literackich obrazków czy szkiców fizjologicznych, a więc literackich studiów na temat danych miejsc (np. dzielnic, regionów, miast), zawodów, zjawisk obyczajowych, typów osobowości itp. Do obrazków należą m.in. scena z jadłodajni na Krakowskim Przedmieściu, przedstawienie kwesty wielkanocnej, czy biedy Powiśla, a do szkiców fizjologicznych – wizerunki niektórych postaci, np. z rodziny Łęckich. Sekwencje obrazków i szkiców fizjologicznych były ówcześnie popularnym sposobem przedstawiania szerokiej panoramy społecznej, chwyt ten zastosował m.in. Józef Ignacy Kraszewski w "Latarni czarnoksięskiej" i Józef Korzeniowski w "Wyprawie po żonę".
Narracja.
Narrator "Lalki" to narrator trzecioosobowy, wszechwiedzący. Jego wypowiedzi zajmują w powieści stosunkowo niewiele miejsca w stosunku do wypowiedzi postaci (dialogicznych i monologicznych), ich rozmyślań oraz stworzonych przez nie dokumentów (np. pamiętnika, listów). Narrator jest przede wszystkim obserwatorem zdarzeń, unika ferowania ocen moralnych, jednocześnie jednak jego wypowiedzi nie są pozbawione emocji – narrator pozwala sobie niekiedy na żart, ironię, szyderstwo czy wzruszenie. Niekiedy narracja trzecioosobowa jest zastępowana przez mowę pozornie zależną.
Styl utworu.
Język narracji jest jasny, obiektywny i zwięzły. Narrator unika nadmiernych zdobień stylistycznych, chętnie posługuje się zdaniami nierozwiniętymi i równoważnikami zdań, unika inwersji, a jego słownictwo jest neutralnie nacechowane. W opisach rozmyślań Wokulskiego występują często poetyzmy, najczęściej banalne i spospolitowane, z kolei dla opisu niektórych zjawisk narrator może posługiwać się ironią lub budzić efekt komizmu poprzez hiperbolę. Często pojawiają się też paralelizmy składniowe i nagromadzenia.
Język postaci jest w sposób charakterystyczny dla części ówczesnych powieści realistycznej zgodny z pozycją społeczną, inteligencją, wykształceniem i emocjami mówiącego. Wypowiedzi bohaterów są poddawane odpowiedniej stylizacji, np. pojawia się w "Lalce" język środowiska studenckiego, żydowskiego, prawniczego czy język gwarowy itp. Dodatkowo wypowiedzi postaci mają cechy języka mówionego – występują w nich poprawki, powtórzenia i zwroty retardacyjne. Dla oddania żywej mowy pisarz chętnie wykorzystuje środki interpunkcyjne – wielokropki, myślniki, cudzysłowy, wykrzykniki i ich różnorakie kombinacje.
Pamiętnik Rzeckiego ma styl podobny do pozostałych części powieści, jest on jednak znacznie bardziej humorystyczny. Wytworzeniu takiej tonacji służą hiperbole, wypowiedzi ironiczne, porównania i nagromadzenia. Rzecki nie posługuje się natomiast poetyzmami.
Planowana kontynuacja.
Bolesław Prus przyznał, że około 1885 był zafascynowany tematyką o znaczeniu fantastycznym, a mianowicie istnieniem metalu lżejszego od powietrza. Miała ona posłużyć do stworzenia fabuły powieści, rozgrywającej się w Paryżu. Pisarz planował wydać powieść pod tytułem "Sława" i jak sam przyznał, świadomie zapowiedział ją w ostatnim fragmencie "Lalki" w zagadkowym zakończeniu.
Lalka wobec ówczesnej nauki.
Wpływ współczesnej Prusowi nauki na jego powieść objawia się w sposobie konstruowania postaci. Pisarz zrezygnował w tym zakresie z modnej ówcześnie i chętnie stosowanej w literaturze fizjonomiki, zgodnie z którą cechy osobowościowe miały odzwierciedlać się w wyglądzie postaci – w "Lalce" szlachetne i piękne oblicze nie jest niezawodnym wskaźnikiem szlachetnego i pięknego charakteru. Zamiast tego chętnie korzysta z wiedzy o wyrażaniu się emocji w nieświadomych reakcjach fizjologicznych, zaczerpniętej m.in. z pracy Karola Darwina "Wyraz uczuć u człowieka i zwierząt" – zgodnie z tą wiedzą bohaterowie "Lalki" niezwykle często rumienią się, drżą, sinieją czy bledną pod wpływem emocji. Z kolei halucynacje, sny i urojenia postaci (miewają takie pod wpływem lęku m.in. panna Izabela czy Rzecki) związane są z zainteresowaniem Prusa ówczesną psychologią, m.in. z pracą Wiktora Feliksa Szokalskiego "Fantazyjne objawy zmysłowe" oraz Hippolyte’a Taine’a "O inteligencji". Dodatkowo w nerwicach i zaburzeniach psychicznych trapiących wielu spośród bohaterów powieści są echem popularnego wówczas przekonania (wyrażonego m.in. w pracy Richarda Kraffta-Ebinga "Nasz wiek nerwowy (nasze zdrowe i chore nerwy)"), że wzrastające tempo życia, gwałtowny postęp i zmiany sytuacji społecznej sprzyjały pojawieniu się tego typu zaburzeń w tamtym czasie.
Również bohaterowie powieści są zaznajomieni z ówczesną nauką – o darwinizmie myśli i wspomina kilka postaci (m.in. Wokulski, prezesowa Zasławska, Ochocki).
Motywy powieściowe.
Motywy romantyczne.
Prus wprowadził do powieści szereg motywów romantycznych. Najsilniej z tą epoką łączy się postać Rzeckiego – należy do nich jego wiara w wybitne, genialne jednostki o wyjątkowej roli politycznej (ród Bonapartów i Wokulski) i w powszechną sprawiedliwość, a także przyjmowane przez niego role życiowe, typowe dla epoki romantyzmu (spiskowiec, żołnierz walczący o wolność, emigrant), jest również platonicznym kochankiem, wielbiącym z daleka Stawską. Przy czym motywy romantyczne w postaci Rzeckiego zostały dopasowane do psychiki prostego, przeciętnego człowieka, jakim był stary subiekt i umieszczone w ramach jego życia codziennego.
Postacią romantyczną jest także częściowo Wokulski. Z tą epoką łączy go postawa życiowa, oparta jednocześnie na głębokim konflikcie ze społeczeństwem i wolą radykalnej zmiany i poprawy rzeczywistości; walka pomiędzy własną indywidualnością a poczuciem obowiązku wobec wspólnoty. Szczególnie jednak ta łączność występuje w jego miłości do Izabeli, pełniącej rolę idealnej kochanki romantycznej. Miłość ta jest wielokrotnie kojarzona z twórczością Adama Mickiewicza – Wokulski, podobnie jak Gustaw z "Dziadów" odwiedza miejsca, w których zaznał szczęścia z ukochaną oraz wygłasza tyradę przeciwko książkom, które wzbudziły w nim niewłaściwe pragnienia. Romantyczne są również wyobrażenia Wokulskiego o Izabeli, typowy dla epoki jest również kult dla nieosiągalnej kobiety arystokratycznego pochodzenia, a także wizje i nagłe olśnienia (np. na stacji w Skierniewicach), które spotykają tę postać.
Motyw nieszczęśliwej miłości romantycznej realizuje się także w postaciach prezesowej Zasławskiej i stryja Wokulskiego. Ich związek połączony jest z takimi motywami epoki jak kult pamiątek, wiara w połączenie się po śmierci i związek dusz oraz melancholia. Również towarzyszący tej miłości cytat z Mickiewicza łączy ich z romantyzmem.
Religia.
Motywy religijne w "Lalce" nie dotykają tematyki kościelnej – w powieści nie są ukazane bezpośrednio żadne ceremonie religijne (sceny mające miejsce w kościele dzieją się zawsze albo po, albo przed obrzędem), nie pojawia się również żadna postać kapłana obecnego w świątyni. Związane jest to z poglądami pokolenia pozytywistów, które przeżywało kryzys wiary w Kościół katolicki i poszukiwało wartości religijnych poza tą instytucją. Stąd motywy religijne w powieści Prusa nie obejmują kwestii wyznaniowych, służą natomiast skontrastowaniu postaw ludzi biednych i prostych z postawami osób zamożnych lub należących do elity społecznej. Postawy te skonfrontowane są podczas kwesty w Wielką Sobotę, kiedy to obie grupy spotykają się w kościele. Zbiórka pieniędzy prowadzona przez arystokrację okazuje się być okazją do salonowych rozmów, plotek i załatwiania interesów; obecni przed kościołem biedacy nie interesują kwestujących kobiet. Wokulski, obecny w kościele po raz pierwszy od lat, dopatruje się rzeczywistego zaangażowania religijnego dopiero w zachowaniu prostytutki, która modli się płacząc. Z refleksjami bohatera współgra rozmieszczenie światła w budynku kościoła – grób Chrystusa jest pogrążony w mroku, jedyne światło pochodzi od tac, na których znajdują się pieniądze z kwesty, sugerując, że miejsce modlitwy stało się miejscem załatwiania interesów. Światło świec sprawia również, że wyrzeźbiona twarz Jezusa ciemnieje na dźwięk głosów kwestujących arystokratek, ożywia się natomiast, przy zbliżeniu człowieka ubogiego. Całej scenie towarzyszą także cytaty z Kazania na Górze, w tym Osiem błogosławieństw, kierowane do ubogich i cichych (motyw Ośmiu błogosławieństw był stosunkowo często wykorzystywany przez pozytywistów dla nadania wymiaru metafizycznego cierpieniu ludzi z nizin społecznych).
Ukazaniu pustki duchowej elit służy również obraz ich praktyk modlitewnych – zazwyczaj służą im one do załatwiania doraźnych ziemskich interesów (np. Izabela modli się o nową suknię, a Łęcki i Krzeszowska o pomyślny wynik licytacji). Modlitwa i praktyki religijne stanowią również dla arystokracji rodzaj modnego zajęcia, pozwalającego na utrzymanie złudzenia aktywnego wpływu na rzeczywistość i zabicie nudy (modlitewniki używane są do zajęcia rąk, arystokratki rozważają możliwość ochrzczenia dziecka wodą różaną, Izabela przyjmuje w modlitwie wystudiowane pozy); często stanowi też wyraz niechęci i nienawiści – przedstawiciele arystokracji zazwyczaj modlą się o czyjąś porażkę lub nieszczęście (np. Krzeszowska prosi o karę dla Wokulskiego i swojego męża). W powieści szczerze modlą się tylko ludzie z nizin społecznych lub ubodzy duchem – Rzecki bezinteresownie ofiarowuje Mszę za Ludwika Napoleona, szczerze modlą się również bracia Wysoccy, Węgiełek, Oberman i August Katz. Nie zawsze jednak ubodzy bohaterowie charakteryzują się prawdziwą religijnością – Marianna, której modlitwa poruszyła Wokulskiego w Wielką Sobotę, kościół odwiedziła z nudów, a modliła się o chorobę swojej pani (jednak z czasem i jej postawa się zmienia – po znalezieniu pracy modliła się słowami dziecięcego pacierza).
Sam Wokulski nie jest nigdy ukazywany w trakcie odmawiania pacierza, charakteryzuje go postawa religijnego sceptycyzmu, odwiedziny w kościele z żoną wspomina jako przykry obowiązek. Badacze (m.in. Magdalena Kreft i Józef Bachórz) zwracają jednak uwagę na wewnętrzne medytacje bohatera, przypominające modlitwę (np. podczas spaceru po Powiślu i wizyty w kościele w Wielką Sobotę), jego wewnętrzne rozterki, przypominające walkę z sumieniem, związek jego wewnętrznych rozmyślań z tekstami biblijnymi (w tym ksiąg Hioba i Koheleta) oraz okrzyk "Boże bądź miłościw", który wydaje, będąc przekonany o bliskiej śmierci. Według nich wskazuje to być może na utajone, wewnętrzne życie religijne Wokulskiego.
Odbiór.
Wkrótce po ukazaniu się powieści opublikowano w prasie pierwsze jej recenzje. 4 stycznia – Walerii Marrené („Przegląd Tygodniowy”), 6 marca – Antoniego Mazanowskiego („Kłosy”, nr 1288), 8–15 marca – Józefa Kotarbińskiego („Tygodnik Ilustrowany”, nr 10–11), 9–11 marca Kazimierza Ehrenberga (krakowski „Kurier Polski”, nr 67–68), 14 marca – Wiktora Gomulickiego („Kraj”, nr 9), Piotra Chmielowskiego („Ateneum”, t. I, s. 471–483 – pierwsza szczegółowa analiza powieści), od 23 marca do 5 kwietnia seria recenzji Bolesława Lutomskiego („Tygodnik Powszechny” nr 12–14), 11–18 kwietnia – Teodora Jeske-Choińskiego („Wiek” nr 80, 85–86), 4 lipca – w „Gazecie Warszawskiej” od 20 września do 11 października Antoniego Langego („Życie”, 38–39 i 41).
W pierwszych latach po ukazaniu się utworu recenzje zawierały mieszane opinie na jego temat – chwalili go przede wszystkim pisarze starszego pokolenia: Waleria Marrené (wskazująca na trafne ukazanie walki namiętności z rozsądkiem w kreacji głównego bohatera oraz zawarty w powieści tragizm) oraz Teodor Tomasz Jeż (akcentujący głębokie przesłanie ideowe "Lalki"). Pozostali spośród recenzentów, doceniali co prawda niektóre elementy powieści (m.in. cenne obserwacje, wynikające z doświadczenia dziennikarskiego Prusa, dobrze zarysowaną postać Rzeckiego, brak tendencyjności powieści i dokonany przez autora rozrachunek z cynizmem współczesności), w ich wypowiedziach przeważały jednak zarzuty wobec utworu. Krytykowano przede wszystkim kompozycję "Lalki", mimo że Prus twierdził, że poświęcił temu aspektowi utworu wiele uwagi. Zarzucano jej przede wszystkim przypadkowość, brak spójności i harmonii. Według Aleksandra Świętochowskiego Prus nie miał zaplanowanej całości utworu przed przystąpieniem do pisania i komponował go na bieżąco, natomiast według Władysława Bogusławskiego braki w kompozycji wynikały z dziennikarskiego doświadczenia Prusa, dzięki któremu mógł on dobrze opracowywać drobne elementy, które jednak tworzyły raczej zbiór felietonowych obrazków niż powieść. Antoni Lange twierdził z kolei, że całość jest chaotyczna, a tomy powieści można w zasadzie czytać w dowolnej kolejności. Chaotyczność kompozycji wytykał utworowi także Józef Kotarbiński, natomiast Piotr Chmielowski uznawał za nieuzasadnione umieszczenie w tekście pamiętników Rzeckiego i ich luźne wkomponowanie w tekst. Anatol Krzyżanowski uznał natomiast, że błędem kompozycyjnym było wprowadzenie postaci Stawskiej i związanego z nią procesu o "Lalkę". Recenzent powieści na łamach „Gazety Warszawskiej” zarzucił Prusowi niekonsekwencje w budowie charakterystyki postaci oraz błędy w kompozycji utworu. Pojawiały się także inne zarzuty: trudność w rozpoznaniu myśli przewodniej utworu, nieprawdopodobne sprzeczności w postaci Wokulskiego oraz pesymizm powieści.
Sam Prus w odpowiedzi na liczne recenzje, domysły i zapytania czytelników oraz krytyków napisał ww. list datowany 8 lutego 1897. Zwrócił w nim uwagę na elementy całego utworu: materiał, temat, plan, język i styl. Autor sądził natomiast, że jego powieść odczytywana jest przez odbiorców powierzchownie – uważał, że czytelnicy nie zwracają uwagi na zawartą w powieści analizę życia społecznego i charakterystykę różnych pokoleń, a jedynie na wątek fabularny, miłosny. Poglądom tym dał wyraz w jednym ze swoich felietonów, jeszcze w czasie, kiedy "Lalka" ukazywała się w odcinkach. Felieton ten napisany był w formie listu przebywającego w Warszawie Anglika i dziwiącego się reakcjom polskich odbiorców na (fikcyjną) powieść o tytule "Figa z Makiem" lub "Dziura w Moście". Prus przyznał również prywatnie swoim znajomym, że mimo pierwotnie zamierzonego planu powieści, dokonywał zmian w trakcie jej pisania, niekiedy odchodząc od pierwszych założeń, z których nie mógł się już wycofać, jako że "Lalka" była na bieżąco drukowana w prasie.
"Lalka" była odbierana przez pokolenie Młodej Polski inaczej niż przez pozytywistów – krytycy modernistyczni (m.in. Cezary Jellenta i Stanisław Brzozowski) doceniali zawarty w utworze tragizm i dramatyczne ujęcie ówczesnych problemów. Chwalono także Prusa za umiejętność łączenia w powieści pierwiastków przeciwstawnych (m.in. romantyzmu z pozytywizmem oraz realizmu i idealizmu), krytykę kultu pieniądza i dorobkiewiczostwa oraz wiarygodne psychologicznie przedstawienie sprzeczności w naturze współczesnego człowieka w postaci Wokulskiego. Ignacy Matuszewski porównywał ponadto pisarstwo Prusa do pisarstwa Dickensa, a Brzozowski uznawał autora "Lalki" za jednego z najwybitniejszych pisarzy końca XIX wieku.
W okresie dwudziestolecia międzywojennego "Lalka" została uznana za klasyczną powieść pozytywizmu i wpisana na listę lektur gimnazjalnych. Powieść cenili także badacze i pisarze okresu – chwaliła ją Zofia Nałkowska, a Jan Lechoń porównywał powieść Prusa do utworów Josepha Conrada. Pojawiły się też ówcześnie liczne prace teoretyczne poświęcone tej powieści (m.in. monograficzne opracowanie Zygmunta Szweykowskiego pt. "„Lalka” Bolesława Prusa"). Popularność zyskiwała także postać Wokulskiego, uznawanego za patrona polskiego mieszczaństwa.

</doc>
<doc id="153645" url="https://pl.wikipedia.org/wiki?curid=153645" title="Monika Rosca">
Monika Rosca

Monika Rosca (oryginalnie: Roșca) (ur. 4 maja 1961 w Łodzi) – polska pianistka i aktorka dziecięca. Grała Nelly Rawlison w filmie "W pustyni i w puszczy".
Życiorys.
Rodzicami Moniki Rosca byli Felix Rosca obywatel rumuński i Polka Franciszka „Anna” Rosca. Monika Rosca ma brata Tomasza, który z zamiłowania zajmuje się tłumaczeniami z literatury rumuńskiej.
W wieku 12 lat otrzymała rolę Nel w filmie "W pustyni i w puszczy" (1973), ekranizacji powieści "W pustyni i w puszczy" (1911) Henryka Sienkiewicza. Powstały wtedy dwie wersje: filmowa oraz telewizyjna (czteroodcinkowy miniserial). Rosca użyczyła głosu w polskiej wersji brytyjskiego filmu "Wodne dzieci". W kolejnych latach pojawiała się sporadycznie w programach telewizyjnych i prasie, wspominających jej występ w filmie "W pustyni i w puszczy". Monika Rosca i Tomasz Mędrzak wystąpili w talk-show Wojciecha Jagielskiego pt. „Wieczór z Jagielskim”.
Była uczennicą szkoły muzycznej. Po zakończeniu realizacji filmu powróciła do nauki gry na fortepianie i flecie. Kontynuowała ją w latach późniejszych. Jest absolwentką i byłą wykładowczynią Uniwersytetu Muzycznego Fryderyka Chopina oraz Akademii Muzycznej im. Grażyny i Kiejstuta Bacewiczów w Łodzi. Kilkakrotnie uzyskała stypendium im. Fryderyka Chopina.
Koncertowała w wielu krajach świata. Przebywała kilka lat na kontrakcie w Korei. Często występuje w Warszawie i Żelazowej Woli.
W 2001 roku ukazała się jej płyta "Recital Piano" z wykonaniem utworów autorstwa Johanna Sebastiana Bacha, Wolfganga Amadeusa Mozarta i Ludwiga van Beethovena. Nagrała też 4 inne płyty: "The Music for Noel", "The Romantic Mood", "Fryderyk Chopin" i "Fryderyk Chopin Festival (Antonin)".
Nagrody.
Zdobyła kilka cennych nagród muzycznych, w tym włoską "Rina Sala Gallo", grecką "Atheneum Piano Competition", francuską "Milosz Magin Piano Competition" oraz w Polsce w konkursie im. Karola Szymanowskiego w Łodzi.

</doc>
<doc id="153647" url="https://pl.wikipedia.org/wiki?curid=153647" title="H. Cegielski – Poznań">
H. Cegielski – Poznań

H. Cegielski – Poznań S.A. (HCP, gwarowo "Ceglorz") – przedsiębiorstwo założone przez Hipolita Cegielskiego w 1846 w Poznaniu. Producent silników okrętowych, lokomotyw parowych, spalinowych, elektrycznych i wagonów kolejowych.
Historia.
Przed I wojną światową.
W 1846 Hipolit Cegielski otworzył w Bazarze przy ul. Nowej sklep o nazwie "Handel Żelaza". W 1850 w podwórzu przy ul. Butelskiej powstał warsztat naprawczy narzędzi rolniczych, a w 1855 przy ul. Koziej otwarto fabrykę machin i narzędzi rolniczych. W 1859 stale rozrastający się zakład przeniósł się na ul. Strzelecką. W 1860 rozpoczęto produkcję lokomobili. Umierając w 1868, Hipolit Cegielski pozostawił spadkobiercom dynamicznie rozwijający się zakład zatrudniający w 1869 już 300 pracowników.
Po śmierci założyciela fabryką kierował jego przyjaciel Władysław Bentkowski, a w 1880 firmę przejął syn Hipolita, Stefan Cegielski, który nazwał zakłady „Fabryką Machin i Urządzeń Rolniczych H.Cegielski w Poznaniu”. Już w 1872 robotnicy po raz pierwszy w dziejach firmy zastrajkowali. W 1889 Stefan Cegielski został zmuszony przez kłopoty finansowe do przekształcenia zakładów w towarzystwo akcyjne, którego został głównym akcjonariuszem i wiceprezesem zarządu. Nowa spółka działała pod nazwą „H.Cegielski Towarzystwo Akcyjne w Poznaniu”. W 1911 część fabryki przeniosła się na ul. Główną.
Dwudziestolecie międzywojenne.
W 1919 spółka wykupiła tereny upadłej fabryki Juliusa Moegelina na Wildzie oraz sąsiadujące z nią zakłady Paulusa i fabrykę „Thermoelektromotor”, zaś rok później dokupiono tereny fabryki braci Lesserów. Na tym miejscu pozostaje do dziś. Przeprowadzono również reorganizację, poszerzając asortyment. Zakład podzielono na oddziały:
W 1923 Oddziały III, IV i V zostały połączone w jeden Oddział III.
Rozpoczęto również produkcję tramwajów. Zakłady przeżywały wówczas prawdziwy rozkwit. W 1917 zatrudniały około 490 osób, w 1920 około 990, a w 1923 już 4500 robotników i 580 pracowników umysłowych. Powstały też oddziały zamiejscowe – w Inowrocławiu, zatrudniający około 300 osób, oraz w Chodzieży, zatrudniający około 130 pracowników. Wielki Kryzys dotknął również HCP, w jego okresie wartość spółki zmalała czterokrotnie.
W 1923 w rocznicę powstania wprowadzono również używany do dziś znak firmowy – okrąg z literami HCP. W 1927 firmę przemianowano na „H.Cegielski Spółka Akcyjna w Poznaniu”.
Tuż przed wybuchem II wojny światowej powstał w Rzeszowie nowy oddział (obecny Zelmer SA). Jego budowę rozpoczęto w kwietniu 1937 na miejscu dawnej firmy "Mars", a pierwsze obrabiarki powstawały w grudniu tego samego roku. Miał on wytwarzać nowoczesne maszyny i urządzenia. Do wybuchu wojny produkował m.in. armaty przeciwpancerne kalibru 37 mm i armaty przeciwlotnicze kalibru 40 mm (kooperował w tym zakresie z macierzystymi zakładami w Poznaniu), wozy taborowe, manierki żołnierskie, skrzynie amunicyjne i obrabiarki (około 40 szt. miesięcznie). W 1939 zakład znajdował się na etapie dochodzenia do pełnej zdolności produkcyjnej. W sierpniu 1939 zatrudniał 2500 osób. O skali zaangażowania zakładów w Rzeszowie w produkcję zbrojeniową świadczy wartość tej produkcji w stosunku wartości produkcji całego przedsiębiorstwa. Zakład w Rzeszowie produkował sprzęt artyleryjski o wartości 23 231 019 zł (36,5% wartości zamówień całego przedsiębiorstwa), inna produkcja wojskowa wynosiła 1 827 648 zł (2,8%), a obrabiarki 12 122 803 zł (18,8%). Zakład skupiał 58,1% wartości zamówień przedsiębiorstwa. Od marca 1939 wytwarzano miesięcznie 20–25 dział przeciwpancernych i 15–20 armat przeciwlotniczych, w większości na eksport do Wielkiej Brytanii i Holandii. W lipcu 1939 wyprodukowano ogółem już 80 dział. W zakładzie przygotowywano także produkcję reflektorów przeciwlotniczych o średnicy 120 cm (pierwsze trzy planowano przekazać wojsku w styczniu 1940).
Okres II wojny światowej.
Po wkroczeniu wojsk okupacyjnych zakłady w Poznaniu zostały skonfiskowane i 1 listopada 1939 sprzedane koncernowi Deutsche Waffen und Munitionsfabriken (DWM). W tym okresie w fabryce produkowano różnorodne elementy na potrzeby niemieckiej armii, od elementów optycznych, poprzez rowery, motocykle, zapalniki, łuski, lawety po części do samolotów i okrętów podwodnych. Po alianckich bombardowaniach i w związku ze zbliżaniem się Armii Czerwonej Niemcy ewakuowali fabrykę, pozostawiając zdewastowane hale.
Po II wojnie światowej.
Po wojnie zakład upaństwowiono, w 1949 zmieniono również nazwę na Zakłady Metalowe im. Józefa Stalina w Poznaniu (ZISPO). W dniu 28 czerwca 1956 pracownicy fabryki wzięli udział w proteście, który przekształcił się w Poznański Czerwiec 56. O godzinie 6:15 pochód pracowników ZISPO wyruszył z bramy W-3 i podążył ulicą Dzierżyńskiego ku targom i centrum. O 6:30 otwarto bramy po zachodniej części ulicy, a potem do robotników Cegielskiego przyłączali się pracownicy innych zakładów. Podczas pochodu zrzucono tablicę z nazwą Zakładów im. Stalina. 1 listopada tegoż samego roku zmieniono ponownie nazwę na „Zakłady Przemysłu Metalowego H.Cegielski w Poznaniu, Przedsiębiorstwo Państwowe”.
W 1956 kupiono od szwajcarskiej firmy Sulzer-Brothers Ltd. (dziś Wärtsilä Switzerland Ltd.) licencję na budowę silników okrętowych. Kolejną licencję zakupiono w 1959, tym razem od duńskiej firmy Burmeister&amp;Wain (dziś MAN B&amp;W Diesel A/S). W międzyczasie, w 1958, zakończono produkcję parowozów.
W 1970 rozpoczęto produkcję lokomotyw spalinowych SP45 na potrzeby PKP. W kolejnych latach podjęto wytwarzanie lokomotyw spalinowych SU46 i SP47, a także elektrycznych ET41, EU07 i EM10.
W 1995 firma została przekształcona w spółkę Skarbu Państwa o nazwie H. Cegielski – Poznań S.A., natomiast w latach 1996–1999 w wyniku zmian strukturalnych wyodrębnionych zostało z niej 9 spółek zależnych. Niektóre z nich zostały przejęte przez inne firmy (np. Fabrykę Obrabiarek W4 przejął Volkswagen i utworzył tam odlewnię aluminium), a inne się usamodzielniły (np. Odlewnia Żeliwa "Śrem" S.A.). W latach 2010-2012 miała miejsce kolejna restrukturyzacja, w wyniku której grupę HCP S.A. tworzą 4 spółki-córki.
Grupa kapitałowa HCP.
W wyniku restrukturyzacji zakładów przeprowadzonej w latach 2010-2012 powstała grupa kapitałowa HCP posiadająca 100% udziałów w 4 spółkach-córkach:
W marcu 2010 grupę opuściła spółka H. Cegielski – Fabryka Pojazdów Szynowych przejęta przez Agencję Rozwoju Przemysłu.
Do grudnia 2010 do grupy kapitałowej HCP należały również:
Nagrody, certyfikaty, wyróżnienia.
Firma uzyskała następujące certyfikaty jakości:
Przedsiębiorstwo zdobyło również liczne nagrody i wyróżnienia. Między innymi:

</doc>
<doc id="153649" url="https://pl.wikipedia.org/wiki?curid=153649" title="Zakłady im. Hipolita Cegielskiego">
Zakłady im. Hipolita Cegielskiego



</doc>
<doc id="153655" url="https://pl.wikipedia.org/wiki?curid=153655" title="Saraswati (rzeka)">
Saraswati (rzeka)

Saraswati – nazwa wyschniętej ok. 2500–2000 r. p.n.e. rzeki w zachodnich Indiach w pobliżu współczesnej granicy z Pakistanem w stanie Gudźarat, na wschód od rzeki Indus. Wypływała z lodowców Himalajów i wpadała do Morza Arabskiego w miejscu, gdzie dziś jest solnisko Wielki Rann na spornym terytorium pomiędzy Pakistanem a Indiami. W dolnym biegu miała prawdopodobnie nawet od 3 do 10 km szerokości. Podejrzewa się, że rzeka wyschła w wyniku ruchów tektonicznych Ziemi, które mogły spowodować takie zmiany koryta, że wody Saraswati przejęły inne rzeki. Współczesna rzeka Saraswati, która również zasila bagna Rannu, jest znacznie mniejsza i znajduje się jeszcze dalej na wschód, natomiast korytem antycznej Saraswati płynie okresowa rzeka Ghaggar-Hakra.
Wzdłuż jej biegu powstała większość osiedli cywilizacji doliny Indusu zwanej też – od nazwy jednego z jej ośrodków – kulturą Harappy. Wbrew wcześniejszym teoriom, zakładającym wyparcie tej kultury przez Ariów nacierających z zachodu ok. XVIII w. p.n.e., obecnie podejrzewa się, że to właśnie zanik Saraswati spowodował upadek ośrodków miejskich cywilizacji Indusu.
Ani zdjęcia satelitarne, ani badania paleobotaniczne, ani szczegółowa analiza zapisów historycznych nie dają precyzyjnej odpowiedzi o dokładnym przebiegu Saraswati, zwłaszcza że jej koryto, a także koryta sąsiednich rzek zmieniały się wielokrotnie w odległej starożytności.
Rzeka ta należy do świętych rzek hinduizmu.

</doc>
<doc id="153656" url="https://pl.wikipedia.org/wiki?curid=153656" title="Lalka (serial telewizyjny)">
Lalka (serial telewizyjny)

Lalka ("Lalka: powieść przez Bolesława Prusa") – polski serial telewizyjny z 1977 w reżyserii Ryszarda Bera, wyprodukowany przez Zespół Filmowy „Pryzmat” na zlecenie Telewizji Polskiej; scenariusz na podstawie powieści "Lalka" (1890) Bolesława Prusa napisali Aleksander Ścibor-Rylski i Jadwiga Wojtyłło; w rolach głównych wystąpili Jerzy Kamas, Małgorzata Braunek i Bronisław Pawlik.
Serial jest drugą adaptacją filmową powieści. Powstał dziesięć lat po kinowej adaptacji "Lalki" (1968) w reżyserii Wojciecha Jerzego Hasa.
Plenery.
Warszawa (w tym Bazylika Świętego Krzyża – sceny w czasie Wielkiego Postu), Wrocław, Janowiec (filmowe ruiny zamku w Zasławiu), Nieborów, Zaborów (pałacyk prezesowej Zasławskiej), Czerwińsk nad Wisłą, Piotrków Trybunalski (stacja kolejowa).
Odbiór.
Jacek Fuksiewicz uznał "Lalkę" za jeden z najwybitniejszych polskich seriali telewizyjnych XX wieku.

</doc>
<doc id="153657" url="https://pl.wikipedia.org/wiki?curid=153657" title="Naturyzm">
Naturyzm

Naturyzm lub nudyzm – praktykowanie wspólnej nagości w miejscach specjalnie wydzielonych albo odosobnionych mające na celu zbliżenie się do życia bliższego naturze. Naturyści wypoczywają nago w warunkach, w których ubiór nie spełnia pozytywnej funkcji i przeszkadza, a więc podczas plażowania, kąpieli, korzystania z sauny i łaźni. Naturyzm ma stanowić wyraz szacunku wobec samego siebie, swojego ciała, innych ludzi i całej przyrody. Naturyści deklarują swoje proekologiczne zachowania. Zdaniem krytyków, naturyzm jest wyrazem odcięcia się od konserwatywnego spojrzenia na świat, nakładającego na ludzi normy w zakresie stroju, sposobu bycia, stosunku do nagości. Według nich naturyzm ustanawia swoje wartości dla tych podstawowych form zachowań społecznych.
Naturyzm a nudyzm.
Słowa „naturyzm” i „nudyzm” nie zawsze mogą być traktowane jako synonimy. Określeń tych używa się wymiennie w Stanach Zjednoczonych, ale już w Europie znaczą zupełnie coś innego. Słowo „nudyzm” pochodzi od łacińskiego określenia „nagi” – "nudus". Określa osobę, która rezygnuje z ubrania dla samej przyjemności bycia nago. Określenie „naturyzm” natomiast użyte zostało po raz pierwszy 1778 roku przez Belga Jeana Baptiste’a Luca Planchona. Naturyzm wiąże się dodatkowo z całą filozofią, przybiera cechy ruchu społeczno-politycznego, włączając do tego kwestie pokrewne jak wegetarianizm, ekologia i wpływ na środowisko, bliskość natury. W 1974 roku Międzynarodowej Federacji Naturystów, podczas swojego XIV Kongresu, kreśliła międzynarodową definicje oznaczającą naturyzm:
Nudyzm nie jest formą ekshibicjonizmu i w zamierzeniu ma być aseksualny. Nudyści znajdują zadowolenie z bycia nagim, nie dążąc do aktywności seksualnej, która może być związana z nagością. Według naturystów nagość odpręża ich psychicznie i ma pozytywny wpływ na ich zdrowie.
Nudyści uważają, że w ludzkim ciele nie ma nic, co należałoby ukrywać, że ludzkie ciało jest piękne samo w sobie i należy je eksponować. Wyrażają te poglądy, biorąc nago udział w życiu towarzyskim. Ważnym czynnikiem na rzecz naturyzmu jest przekorna chęć bezkarnego przełamywania obyczajowego tabu nakazującego zasłanianie genitaliów.
Naturyzm uprawia się w miejscach wydzielonych lub ustronnych, wśród jego zwolenników, także w gronie rodzinnym. Kontrowersje budzi obecność nagich dzieci wśród nagich dorosłych. Nudyści twierdzą jednak, że lepiej, aby dzieci o różnicach płci dowiadywały się od rodziców, niż aby korzystały ze stron pornograficznych w internecie.
Przykładem wspierania zmiany stosunku do nagości stały się akcje amerykańskiego fotografa Spencera Tunicka, podczas których tysiące ludzi pozuje nago w miejscach publicznych do grupowych fotografii.
Naturyzm w Polsce.
Przed II wojną światową naturyzm w Polsce był praktykowany tylko na zamkniętych obszarach. Powstały specjalnie wydzielone miejsca dla naturystów w Zaleszczykach (dzisiejsza Ukraina) oraz w Otwocku. W czasie PRL-u naturyzm był praktykowany w pobliżu Krynicy Morskiej, Grzybowa,Międzyzdrojów i Dębek. W latach 80. naturyzm stał się popularny głównie ze względu na większe zainteresowanie mediów, w tym tygodnika „Veto”. Powstał utwór muzyczny „Chałupy Welcome To”, do którego wideo muzyczne ukazywało plażę naturystyczną w Chałupach. Piosenka ta w 1985 roku stała się letnim hitem i była swoistą reklamą dla naturyzmu w Polsce. Plaże naturystyczne w miejscowościach takich jak Chałupy czy Rowy stały się wtedy dosyć popularne.
Współcześnie naturyzm praktykowany jest w Polsce na plażach nad Morzem Bałtyckim, m.in. w: Dębkach, Grzybowie,Międzyzdrojach, Piaskach czy Unieściu. Istnieje też kilka ogólnie dostępnych plaż naturystycznych w pobliżu większych miast, m.in. w Konstancinie, Warszawie przy ul. Sitowie i przy Wale Zawadowskim, pod Krakowem w Kryspinowie i w Kazimierzu Dolnym. Plaże naturystyczne można spotkać też w Polsce nad niektórymi jeziorami. Obecnie polscy naturyści praktykują też nagi wypoczynek w saunach. Spotkania naturystów odbywają się comiesięcznie w Termach Maltańskich w Poznaniu (pierwszy czwartek miesiąca) i w Aquaparku Fala w Łodzi. We Wrocławiu miejscem spotkań naturystów jest Wrocławski Park Wodny.
Naturyzm za granicą.
Naturyzm najbardziej jest rozpowszechniony w krajach zachodniej Europy takich jak Niemcy, Holandia, Francja i Hiszpania. W Niemczech wymyślono skrót FKK, którym dziś oznacza się plaże naturystyczne. Symbol ten pochodzi od niemieckiego zwrotu "Freikörperkultur", co można nieco swobodnie przetłumaczyć jako „kultura wolności ciała”.
Począwszy od lat 60. XX wieku, najwięcej nowych plaż i kempingów naturystycznych powstało w Chorwacji. Szczególnie dużo jest ich w regionie Istria, na północy Chorwacji. Pół wieku temu do Chorwacji przyjeżdżało około 100 tys. naturystów rocznie. W 2014 r. liczba ta sięgnęła 300 tys. Naturyści są ważną grupą turystów dla chorwackiej gospodarki.
Na naturystycznej mapie Europy do niedawna białą plamą pozostawały Włochy. Naturyzm nie był tam mile widziany. Sytuacja zaczęła się zmieniać około 2000 r. To wtedy organizacje FKK zaczęły wywierać presję na władze w kwestii zmiany przepisów. Jeszcze przed 2006 rokiem kwestie naturystycznych plaż we Włoszech nie były uregulowane odpowiednimi przepisami, co spowodowało, że teoretycznie policja mogła karać naturystów. Do włoskiego stowarzyszenia naturystów obecnie zapisanych jest 600 tys. członków. W ostatnich latach powstały we Włoszech pierwsze oficjalne plaże naturystyczne, m.in. w pobliżu San Vincenzo w Toskanii i w Lido di Dante w regionie Emilia-Romania.
Organizacje.
Naturyści zrzeszają się w oficjalnie działające grupy. Pierwsza polska organizacja naturystyczna powstała w 1897 roku w Grudziądzu. Na początku lat 80. XX w. Sylwester Marczak (zmarł w 2001 r.) podjął próbę utworzenia "Polskiego Towarzystwa Naturystycznego" (PTN) o charakterze masowym, które jednak nie zostało oficjalnie zarejestrowane.
Organizacje naturystów istnieją m.in. w Niemczech (FKK albo "Freikörperkultur" – Kultura Swobodnego Ciała), Francji i Holandii. Organizacje naturystyczne z całego świata są zrzeszone w "International Naturist Federation" (INF). Należy do niej również działająca od grudnia 2008 "Federacja Naturystów Polskich" (FNP).
Największy na świecie ośrodek dla naturystów znajduje się w Cap d’Agde w południowej Francji.

</doc>
<doc id="153662" url="https://pl.wikipedia.org/wiki?curid=153662" title="Alojzy Sitko">
Alojzy Sitko

Alojzy Antoni Sitko (ur. 5 lipca 1911 w Bottrop w Niemczech – zm. 23 listopada 1989 w Wodzisławiu Śląskim) – polski piłkarz i trener piłki nożnej.
Karierę piłkarską rozpoczynał w rodzinnym Wodzisławiu Śląskim. Jako piłkarz grał na pozycji obrońcy; występował w Odrze Wodzisław, Kalwariance, Olszy Kraków i Wiśle Kraków (1936-1938 zaliczył trzy sezony w ekstraklasie). W 1936 znalazł się w szerokiej kadrze (22 piłkarzy) na igrzyska olimpijskie w Berlinie, ale ostatecznie nie pojechał na turniej. Po wojnie kontynuował karierę zawodniczą do 1947 w barwach Piasta Cieszyn.
Z zawodu urzędnik, po zakończeniu występów na boisku piłkarskich pracował jako trener. W 1956 był asystentem Ryszarda Koncewicza w dwóch meczach reprezentacji narodowej (z Węgrami i NRD). Analogiczną rolę pełnił przy trenerze Tadeuszu Forysiu w czasie meczu z Bułgarią 26 sierpnia 1956 we Wrocławiu; wchodził jednocześnie w skład tzw. komisji selekcyjnej (obok Artura Woźniaka i Alfreda Nowakowskiego) na ten mecz. Ponadto pracował z kadrą B Polski.
W 1960 uzyskał dyplom trenera I klasy. Pracował z kilkoma klubami polskimi, wprowadził do ekstraklasy Górnik Radlin (1958), Stal Sosnowiec (obecnie Zagłębie 1960) i Zagłębie Wałbrzych (1968), a do I ligi – Zagłębie Wałbrzych (1964) i Zagłębie Lubin (1975). W sezonie 1970/1971 poprowadził Zagłębie Wałbrzych do brązowego medalu Mistrzostw Polski (III miejsca w lidze polskiej).

</doc>
<doc id="153663" url="https://pl.wikipedia.org/wiki?curid=153663" title="Robert Penn Warren">
Robert Penn Warren

Robert Penn Warren (ur. 24 kwietnia 1905 w Guthrie, Kentucky, zm. 15 września 1989 w Stratton, Vermont) – amerykański pisarz, poeta i krytyk literacki. 
Życiorys.
Studiował pocztowo w USA, a następnie na Uniwersytecie Oksfordzkim. Od 1930 wykładał na uczelniach amerykańskich (Uniwersytet Vanderbilta, Uniwersytet Stanu Luizjana, Uniwersytet Minnesoty i Uniwersytet Yale). W okresie studiów u Vanderbilta przystąpił do grupy młodych pisarzy Południa skupionych wokół dwumiesięcznika "The Fugitive". Był w tym okresie bliski konserwatywno-utopijnemu agraryzmowi oraz regionalizmowi literackiemu. Przyczynił się w znaczący sposób do zwycięstwa w USA neokrytycznej metody interpretacji w dydaktyce na uczelniach wyższych. Wydawał "The Southern Review", stanowiącą nieformalny organ neokrytyków. 
W 1947 zdobył Nagrodę Pulitzera za swoją najbardziej znaną książkę "All the King's Men" (wydanie polskie: "Gubernator"), która została kilkukrotnie zekranizowana: w 1949 (w Polsce pod tytułem "Gubernator") i w 2006 (tytuł polski: "Wszyscy ludzie króla"), a także w ZSRR w 1971 jako "Вся королевская рать". 
W późniejszych latach zdobywał tę nagrodę jeszcze dwukrotnie - w 1958 za zbiór wierszy "Promises: Poems 1954-1956", a w 1979 za "Now and Then".
Dzieła.
Wybrane dzieła:

</doc>
<doc id="153664" url="https://pl.wikipedia.org/wiki?curid=153664" title="Robert Warren">
Robert Warren



</doc>
<doc id="153665" url="https://pl.wikipedia.org/wiki?curid=153665" title="Henryk Krugliński">
Henryk Krugliński

Henryk Krugliński (ur. 3 kwietnia 1942, zm. 1 września 1996) – polski działacz sportowy.
Henryk Krugliński był zasłużoną postacią lubińskiego sportu. Na początku lat 80. zakładał sekcję piłki ręcznej przy MKS Zagłębie Lubin, a potem przez wiele lat był jej prezesem i kierownikiem. Miał też zasługi w rozwoju lekkoatletyki w Lubinie, był organizatorem wielu imprez sportowych na Dolnym Śląsku. Przyczynił się do rozwoju w latach 80. wyścigu kolarskiego Szlakiem Grodów Piastowskich. Przez 17 lat pełnił funkcję dyrektora Ośrodka Sportu i Rekreacji w Lubinie.
Jego pamięci poświęcony jest turniej piłki ręcznej kobiet, memoriał im. Henryka Kruglińskiego, rozgrywany od 1997 w Lubinie.

</doc>
<doc id="153667" url="https://pl.wikipedia.org/wiki?curid=153667" title="Shirley MacLaine">
Shirley MacLaine

Shirley MacLaine, właśc. Shirley MacLean Beaty (ur. 24 kwietnia 1934 w Richmond w Wirginii) – amerykańska aktorka, piosenkarka, tancerka, pisarka i aktywistka społeczna, zdobywczyni Oscara, znana z wielu ról filmowych.
Życiorys.
Urodziła się w Richmond w Wirginii jako córka Kathlyn Corinne Beaty (z domu MacLean; 1903-1993), nauczycielki teatralnej z Nowej Szkocji, i Iry Owensa Beaty’ego (1903-1987), profesora psychologii, administratora szkół publicznych i agenta nieruchomości. Jej ojciec był Amerykaninem z Wirginii, a matka Kanadyjką z Cape Breton w Nowej Szkocji. Jej młodszy brat, Warren Beatty, który zmienił nazwisko z "Beaty" na "Beatty", to aktor i reżyser.
W 1954 roku wyszła za mąż za Steve’a Parkera. Rozwiedli się w 1970 roku. Ma jedną córkę Stephanie (Sachi).
Karierę sceniczną zaczęła w 1950 roku w Oklahomie jako tancerka. Na ekranie debiutowała w filmie Alfreda Hitchcocka "Kłopoty z Harrym" (1956). W 1970 roku miała serię programów TV zatytułowanych "Shirley's World". Od 1977 roku występowała w Las Vegas we własnym show, z którym objechała Europę i Amerykę Południową.
Była czterokrotnie nominowana do Nagrody Akademii, m.in. za główną rolę w "Garsonierze" Billy’ego Wildera. Zdobyła wiele nagród zagranicznych (m.in. na festiwalach w Wenecji i Berlinie oraz nagrody Brytyjskiej Akademii Filmowej). W 1983 roku zdobyła Oscara dla najlepszej aktorki za rolę Aurory Greenway w "Czułych słówkach" w reżyserii Jamesa L. Brooksa („Naprawdę na to zasłużyłam” – powiedziała odbierając statuetkę). Była współrealizatorką dokumentalnego filmu "The Other Half of the Sky: A China Memoir", powstałego na podstawie jej wrażeń z podróży do Chin.
Autorka kilku książek autobiograficznych (debiut literacki w 1970 roku książką "Don't Fall Off the Mountain"). "Na krawędzi" ("Out on a Limb") ukazała się w 1983 roku.
MacLaine jest wyznawczynią ruchu New Age. Utrzymuje, że w poprzednim życiu przed 35 tysiącami lat mieszkała na Atlantydzie i była siostrą nadprzyrodzonego bytu imieniem Ramtha, który komunikuje się ze światem za pośrednictwem medium J.Z. Knight.
Zasiadała w jury konkursu głównego na 20. MFF w Cannes (1967). Laureatka nagrody im. Cecila B. DeMille’a w 1998 roku.

</doc>
