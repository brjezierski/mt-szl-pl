<doc id="153668" url="https://pl.wikipedia.org/wiki?curid=153668" title="Barbra Streisand">
Barbra Streisand

Barbra Joan Streisand (ur. 24 kwietnia 1942 w Nowym Jorku) – amerykańska piosenkarka, autorka tekstów, aktorka, reżyserka, scenarzystka i producentka filmowa.
Należy do grupy piosenkarek, które odniosły największy sukces w historii współczesnej muzyki rozrywkowej, zarówno pod względem sprzedaży płyt, jak i uznania krytyki. Nakład ten szacuje się na liczbę ponad 145 mln egzemplarzy, w tym ponad połowę w Stanach Zjednoczonych, co czyni ją najwyżej notowaną artystką solową w rankingu sprzedaży w tym kraju. Niektóre źródła podają jednak, że liczba sprzedanych przez nią płyt wynosić może nawet 245 mln sztuk. Niemal każdy wydany przez nią album otrzymuje certyfikat złotego, platynowego lub multiplatynowego w USA – obecnie posiada 53 złote, 31 platynowych i 14 multiplatynowych krążków w tym kraju. Według RIAA Streisand umieściła najwięcej albumów w pierwszej dziesiątce notowania Billboard 200 spośród wszystkich piosenkarek występujących solo (łącznie 33). Plasuje się ją na 4. miejscu rankingu artystów posiadających najwięcej albumów numer 1 w historii zestawienia. Jest jedyną artystką na świecie, której udało się umieścić album na 1. miejscu listy sprzedaży Billboard 200 przez kolejnych sześć dekad (jej ostatni numer 1 to "Partners" z 2014).
Życiorys.
Wczesne lata.
Urodziła się w nowojorskim Brooklynie jako córka Amerykanów żydowskiego pochodzenia – nauczyciela gramatyki, poety i naukowca Emanuela Streisanda i szkolnej sekretarki Diany (urodzonej jako Ida Rosen), która w młodości próbowała kariery jako śpiewaczka sopranowa. Jej dziadkowie wyemigrowali do USA z terenów dawnej Polski; rodzina jej ojca pochodziła z Galicji, a matki – z zaboru rosyjskiego, gdzie jej pradziadek był kantorem. Dziadkiem Barbry był Izaak Streisand (syn Kesriel Streisand i Mali Feldman), żydowski emigrant z Buczacza, a babcią – Annie (Anna) Kesten (Keston, Kessler), żydowska emigrantka z Galicji (córka Dreijzie „Daisy” Cohen i Maxa Kestena [Kestona, Kesslera], który był synem Charlesa Kestona).
Gdy miała 15 miesięcy, jej ojciec zmarł z powodu niewydolności oddechowej po zastrzyku morfiny mającym złagodzić atak padaczki. Po śmierci Emanuela rodzina pogrążyła się niemal w ubóstwie, z tego powodu na kolejne osiem lat zamieszkała u rodziców Diany w Williamsburgu. W 1949 drugim mężem Diany został Louis Kind, sprzedawca używanych samochodów, który jednak opuścił rodzinę, gdy Barbara miała 13 lat. Barbara wychowywała się z dwójką rodzeństwa: starszym o siedem lat rodzonym bratem Sheldonem i młodszą przyrodnią siostrą Rosalind, która w dorosłym życiu zmieniła imię na Roslyn i również została piosenkarką. 
Uczęszczała do Bais Yakov School w Brooklynie. W latach 50. wraz z matką wzięła udział w sesji nagraniowej w studiu Nola Recording, na której zarejestrowała na winylu piosenki „Zing! Went the Strings of My Heart” i „You Never Know”. Po skończeniu drugiej klasy szkoły średniej Erasmus Hall High School, w ramach praktyk letnich, wystąpiła w spektaklu "Piknik" wystawianym w teatrze Malden Bridge Playhouse. W ramach praktyk pracowała także w teatrze Cherry Labe w Greenwich Village. Śpiewała też w chórze Chorale Clubo oraz wzięła udział w trzymiesięcznym kursie w Actors Studio Lee Strasberga.
W styczniu 1959, ukończywszy szkołę średnią na pół roku przed terminem, wyjechała do Nowego Jorku, gdzie uczęszczała na zajęcia aktorskie do Theatre Studio oraz wystąpiła jako Clynthia w spektaklu "Z życia owadów". Warsztat aktorski rozwijała z ówczesnym chłopakiem, Barrym Dennenem, który dzielił się z nią zawodowymi wskazówkami. Zarabiała na życie, pracując jako bileterka w teatrze Lubt-Fontanne, opiekunka do dzieci, urzędniczka i recepcjonistka w biurze agencji reklamowej Ben Sackheim Inc., której dyrektorem artystycznym był jej brat. Przez brak regularnego dochodu nie miała stałego miejsca zamieszkania, dlatego pomieszkiwała u znajomych.
Lata 60..
Na początku lat 60. wzięła udział w przesłuchaniach do roli Liesl von Trapp w spektaklu "Dźwięki muzyki" oraz z pomocą Barry’ego Dennena zarejestrowała taśmę z kilkoma utworami. W tym czasie zdobyła uznanie publiczności występami w klubie nocnym „The Lion”, wówczas jednym z najpopularniejszych klubów gejowskich na Greenwich Village, w którym pracowała także jako szatniarka. Gdy miała 18 lat, zmieniła imię z Barbara na Barbra. Niedługo później zaczęła występować w Theatre Studio w roli francuskiej pokojówki Hortense w spektaklu "The Boy Friend". Po pomyślnym przejściu przesłuchań zaczęła dawać regularne recitale w klubie nocnym „Bon Soir” w Greenwich Village, a jej występy zdobywały uznanie publiczności i krytyków, którzy wychwalali jej talent w recenzjach. Po jednym z występów podpisała trzyletni kontrakt menedżerski z Tedem Rozarem, a jej agentem został Irvin Arthur z firmy Associated Booking Corporation.
W 1961 zaczęła występować w klubie „Caucus” w Detroit, a jej debiut poprzedziła kampania promocyjna obejmująca wywiady dla radia (audycje "The Jack Harris Show" i "Guest House" w rozgłośni WJR) i prasy (m.in. gazety „Detroit News” i „Windsor Star”). W materiałach promocyjnych podawała, że pochodzi z Turcji, czym chciała uniknąć podkreślania jej żydowskiego i brooklyńskiego pochodzenia. W kwietniu 1961 dała swój pierwszy telewizyjny występ w programie "The Tonight Show", w którym zaśpiewała „A Sleepin’ Bee” i „When the Sun Comes Out”. Niedługo po występie w telewizji zagrała koncert w Crystal Palace oraz zaśpiewała piosenki „A Sleepin’ Bee” i „Lover, Come Back to Me” w programie telewizyjnym "PM East". Pozytywne recenzje od widzów sprawiły, że zaczęła regularnie gościć w tym programie. Występowała także w teatrze-restauracji „Town’n’Country” w Winnipeg, a jej menedżerem został Marty Erlichman, dzięki któremu wzięła udział w przesłuchaniach do off-broadwayowskiej rewii "Another Evening with Harry Stoones", ostatecznie zdobywając angaż i podpisując kontrakt z Jeffem Harrisem. Dorabiała do skromnej gaży teatralnej (37,5 dol. tygodniowo), występując w klubie „Blue Angel”. Po zdjęciu rewii "Another…" z powodu słabych recenzji zdobyła angaż do roli panny Marmelstein w broadwayowskim przedstawieniu "I Can Get It for You Wholesale" wystawianym w Shubert Theatre. By zwrócić na siebie uwagę publiczności, ponownie podkoloryzowała swój życiorys, tym razem podając w programie teatralnym, że urodziła się na Madagaskarze i dorastała w Rangunie. Choć sztuka otrzymywała przeważnie krytyczne recenzje, Streisand za swoją rolę była doceniana przez krytyków i cieszyła się uznaniem publiczności. Za występy w "I Can Get It…" otrzymała nagrodę New York Drama Critics’ Circle oraz była nominowana do nagrody Tony dla najlepszej aktorki drugoplanowej w musicalu, ponadto Howard Taubman na łamach „New York Timesa” uznał ją za jedną z dziesięciu najlepszych debiutantek na Broadwayu. Wraz z resztą obsady spektaklu nagrała album z piosenkami z "I Can Get It…", a także zaśpiewała cztery piosenki na płytową wersję musicalu "Pubs and Needles". Dzięki pomocy agenta reklamowego Richarda Falka zaczęła coraz częściej występować w telewizyjnych talk-shows oraz udzielać wywiadów prasie, dzięki czemu zyskiwała coraz większe zainteresowanie mediów. W tym czasie jej nowym agentem został Joe Sully, z którego pomocą podpisała gwiazdorski kontrakt na występy w „Bon Soir”. Ponadto została klientką agencji artystycznej William Morris i otrzymała oferty współpracy z wytwórniami muzycznymi Capitol Records i Atlantic Records, jednak obie odrzuciła. Znużona powtarzalnymi występami w "I Can Get It…", coraz częściej spóźniała się na przedstawienia oraz grała bez zaangażowania, czym irytowała współpracowników.
1 października 1962 podpisała kontrakt z firmą Columbia Records, której ówczesny szef – Goddard Lieberson – wcześniej kilka razy odrzucił propozycje współpracy z artystką. W tym czasie jej nowym agentem reklamowym został Lee Solters. 15 dni po podpisaniu umowy rozpoczęła pracę nad materiałem na debiutancki album, zatytułowany po prostu "The Barbra Streisand Album", który wydała 25 lutego 1963. Premierę płyty poprzedziła występem w programie "The Ed Sullivan Show", w którym zaśpiewała piosenki „Lover, Come Back to Me” i „My Coloring Book”, zaś niedługo po wydaniu krążka odbyła trasę promocyjną obejmującą koncerty w klubach nocnych oraz występ w programie telewizyjnym "The Mike Douglas Show". W kolejnych miesiącach m.in. zagrała serię występów w klubach „hungry i”, „Basin Street East” i „Mister Kelly’s”, a także zaśpiewała 23 maja na corocznym obiedzie Stowarzyszenia Korespondentów Białego Domu z udziałem prezydenta USA Johnem F. Kennedym oraz występowała gościnnie na koncertach Liberace’a, najpierw w hotelu „Riviera” w Las Vegas, a następnie w klubie „Harrah’s” w Lake Tahoe. Album promowała także singlami „Happy Days Are Here Again”, „My Coloring Book”, „Cry Me a River” i „A Sleepin’ Bee”. Mimo porażki sprzedażowej w pierwszym miesiącu po premierze, dzięki przychylnym recenzjom prasowym krążek dotarł do ósmego miejsca na liście "Billboard 100" i ostatecznie zapewnił Streisand certyfikat złotej płyty za wyniki sprzedaży w Stanach Zjednoczonych. W drugiej połowie roku zaczęła występować w klubie „The Cocoanut Grove” w Los Angeles, a jej premierowy koncert w tym lokalu zgromadził śmietankę amerykańskiego show-biznesu. W tym czasie jej nowymi agentami zostali David Begelman i Freddie Fields, dzięki którym m.in. gościła w programie "The Judy Garland Show"; za występ w talk-show była w 1964 nominowana do nagrody Emmy w kategorii „wybitny występ w pojedynczym lub seryjnym programie rozrywkowym lub muzycznym”.
Jeszcze w 1963 także recital w sali Hollywood Bowl, a na rynku pojawiła się jej druga płyta, "The Second Barbra Streisand Album", która powtórzyła sukces debiutu – zebrała przychylne recenzje od krytyków oraz dotarła do drugiego miejsca na liście "Billboard 200". Po wydaniu płyty odbyła trasę koncertową po USA. W grudniu odebrała nagrodę magazynu „Cue” dla człowieka rozrywki minionego roku oraz została uznana za jedną z wybitnych młodych kobiet w zestawieniu magazynu „Mademoiselle”. W tym czasie kończyła także nagrania materiału na kolejny album.
W 1964 wróciła do Broadwayu, gdzie od 26 marca przez kolejne dwa lata występowała w roli Fanny Brice w spektaklu "Zabawna dziewczyna" wystawianym w Winter Garden Theatre. Przedpremierowe sztuki zagrała w Bostonie i Filadelfii, zbierając zań przychylne recenzje krytyków. Jeszcze przed zdobyciem angażu podjęła lekcje baletu, by udoskonalić swoje umiejętności taneczne, a przed premierą spektaklu na Broadwayu nagrała singiel „I Am Woman” promujący sztukę, który zebrał przychylne recenzje, jednak nie osiągnął większego sukcesu na listach przebojów. Za występ w "Zabawnej dziewczynie" zdobyła uznanie krytyków i była nominowana do nagrody Tony, sam spektakl pomógł wylansować jej dwa przeboje: „People” oraz „Don’t Rain on My Parade”. Również w 1964 odebrała dwie nagrody Grammy za wygraną w kategoriach: najlepsza wokalistka i najlepszy album ("The Barbra Streisand Album"), ponadto była nominowana do nagrody za nagranie roku („Happy Days Are Here Again”). Rok później występowała ze sztuką w Prince of Wales Theatre na londyńskim West Endzie. W międzyczasie wydała dwa kolejne albumy: "The Third Album" i "People". Oba krążki spotkały się z dużym zainteresowaniem słuchaczy, szczególnie "People", które – dzięki tytułowemu przebojowi – uzyskało w USA status platynowej płyty, stając się jednocześnie pierwszym wydawnictwem w dyskografii Streisand, które trafiło na szczyt notowania amerykańskiej listy sprzedaży albumów "Billboard 200"; "The Third Album" dotarło do ósmego miejsca na liście sprzedaży.
Jeszcze w 1964 podpisała kontrakt z telewizją CBS opiewający na 1 mln dol. na godzinne programy specjalne, które miały być realizowane przez kolejne 10 lat. Pierwsze ze zrealizowanych widowisk muzycznych "My Name Is Barbra" w 1965 okazało się wielkim sukcesem, otrzymując pozytywne recenzje i nagrody Emmy. Piosenki pochodzące z tej produkcji zostały zebrane i wydane na albumach "My Name Is Barbra" oraz "My Name Is Barbra, Two...", które również ukazały się w 1965. Rok później premierę miał program "Color Me Barbra", do którego również nagrała album. Jesienią wydała album pt. "Je m'appelle Barbra", na którym umieściła częściowo francuskojęzyczny repertuar oraz standardy „Autumn Leaves” i „What Now My Love”.
W czerwcu 1967 w nowojorskim Central Parku zagrała darmowy koncert przed 135-tysięczną publicznością. Fragmenty zapisu tego wydarzenia ukazały się później na płycie "A Happening in Central Park". Artystka w tym samym roku nagrała i wydała jeszcze dwa krążki, "Simply Streisand" i "A Christmas Album", z których ten drugi stał się jednym z największych bestsellerów w jej karierze. W 1968 premierę miała ekranizacja przedstawienia "Zabawna dziewczyna", w której Streisand zagrała główną rolę. Produkcja odniosła sukces zarówno komercyjny, jak i artystyczny, przynosząc jej Złoty Glob oraz Oscara dla najlepszej aktorki pierwszoplanowej; drugą nagrodę zdobyła ex aequo z Katharine Hepburn.
Latem 1969 wydała album "What About Today?", którym odeszła od stylistyki broadwayowskiej na rzecz współczesnego popu. Płyta okazała się porażką komercyjną. Pod koniec roku odniosła jednak kolejny triumf kinowy filmem "Hello, Dolly!", będącym ekranizacją musicalu o tym samym tytule. Pomimo iż film poniósł twórcom kilkumilionowe straty, okazał się jednym z najbardziej dochodowych obrazów tego roku. Streisand w wieku zaledwie 27 lat miała już na koncie wszystkie najważniejsze nagrody przemysłu filmowego i muzycznego: Grammy, Oscara, Złoty Glob i Emmy. Muzyczny dorobek lat 60. podsumowała swoją pierwszą składanką przebojów pt. "Barbra Streisand's Greatest Hits", która zdobyła w USA certyfikat podwójnej platyny.
Lata 70..
Lata 70. rozpoczęła rolą w filmach "W pogodny dzień zobaczysz przeszłość" oraz "Puchacz i Kotka", który stał się dużym hitem. W 1971 wydała album pt. "Stoney End", z którym dotarł do 10. miejsca na liście "Billboard 200" i który uzyskał status platynowej płyty w USA. Tytułowa piosenka również podbiła amerykańskie listy przebojów. Wydana pół roku później płyta "Barbra Joan Streisand" również cieszyła się powodzeniem.
W 1972 premierę kinową miała komedia "No i co, doktorku?", w której Streisand zagrała główną rolę. Film przyniósł dochód w wysokości 66 mln dol. i okazał się jedną z najbardziej kasowych produkcji roku. Kolejny film, podszyty licznymi przekazami feministycznymi "Jak się zabawić?", okazał się za to jedną z największych klęsk filmowych na polu komercyjnym, mimo zdobytych pozytywnych recenzji co do gry aktorskiej Streisand. W 1973 wyemitowano piąte widowisko telewizyjne z udziałem artystki, w którym wykonywała swoje przeboje oraz inne znane utwory do akompaniamentu egzotycznych i nietypowych instrumentów. Nagrania pochodzące z produkcji zostały wydane później na albumie "Barbra Streisand... and Other Musical Instruments". W tym samym roku piosenkarka pojawiła się u boku Roberta Redforda w melodramacie "Tacy byliśmy", który okazał się jednym z jej największych hitów filmowych. Produkcja została nagrodzona dwoma Oscarami, Złotym Globem i Grammy, a tytułowa piosenka „The Way We Were” trafiła na pierwsze miejsce listy "Billboard Hot 100", stając się zarazem pierwszym utworem w dorobku Streisand, który dotarł na szczyt notowania. Utwór został zawarty także na jej kolejnym albumie pt. "The Way We Were".
W 1974 wystąpiła w filmie "Dla dobra Pete’a", który przeszedł jednak bez większego echa. Jesienią wydała album pt. "ButterFly", na którym umieściła swoje interpretacje piosenek z repertuaru artystów, takich jak David Bowie, Paul Anka i Bob Marley. Album wyprodukował ówczesny partner artystki, Jon Peters. Krążek uzyskał status złotej płyty w USA, podobnie jak wydany w 1975 album pt. "Lazy Afternoon". W tym samym roku pojawiła się w filmie "Zabawna dama", będącym sequelem obrazu "Zabawna dziewczyna" sprzed siedmiu lat, który jednak spotkał się z umiarkowanym sukcesem kasowym i, mimo otrzymania pięciu nominacji, nie zdobył ani jednej nagrody Akademii Filmowej.
W lutym 1976 na rynku pojawił się album pt. "Classical Barbra", na którym Streisand zinterpretowała utwory napisane przez klasycznych kompozytorów europejskich, takich jak Händel, Schumann czy Debussy. W grudniu premierę miał film "Narodziny gwiazdy" (drugi remake obrazu z 1937), w którym artystce partnerował Kris Kristofferson, a ona sama została współproducentką filmu. "Narodziny gwiazdy" nagrodzono Oscarem oraz pięcioma Złotymi Globami. Oficjalna ścieżka dźwiękowa do filmu, zawierająca piosenki z filmu wykonywane przez Streisand i Kristoffersona, pokryła się pięciokrotną platyną w USA. Pochodząca ze płyty ballada „Evergreen” również stała się wielkim przebojem i dotarła do pierwszego miejsca na liście "Hot 100".
W 1977 wydała album "Streisand Superman", który uzyskał status platynowej płyty w USA. Na wydanej w kolejnym roku płycie "Songbird" umieściła utwór „You Don’t Bring Me Flowers” nagrany w duecie z Neilem Diamondem, z którym to trafiła na pierwsze miejsce listy "Hot 100". Jesienią 1978 ukazało się drugie retrospektywne wydawnictwo pt. "Barbra Streisand's Greatest Hits Volume 2", które pobiło kolejne rekordy sprzedaży, zdobywając pięciokrotną platynę w USA oraz docierając do pierwszych miejsc m.in. w Kanadzie, Wielkiej Brytanii i Nowej Zelandii. W tym samym roku pojawiła się w komedii "Wielkie starcie", która mimo niepochlebnych recenzji okazała się kolejnym sukcesem kasowym, a piosenka „The Main Event/Fight” stała się przebojem. W drugiej połowie 1979 nagrała album pt. "Wet" zawierający dyskotekowy hit „No More Tears (Enough Is Enough)”, który nagrała w duecie z Donną Summer.
Lata 80..
W 1980 wydała album pt. "Guilty", niemal w całości skomponowany i wyprodukowany przez Barry’ego Gibba z zespołu Bee Gees. Krążek zdobył w USA certyfikat pięciokrotnie platynowej płyty i pozostaje największym bestsellerem w całym dorobku Streisand. Płyta zawierała kilka przebojów, w tym „Guilty” i „What Kind of Fool” (oba nagrane w duecie z Gibbem) oraz singel „Woman in Love”, który masowo podbił listy sprzedaży i stał się sztandarowym hitem artystki. W 1981 premierę mieli "Niepokorni", kolejny film z udziałem Streisand, który poniósł klęskę komercyjną. Wydana w tym samym roku kompilacja przebojów "Memories" spotkała się z gorącym przyjęciem i sprzedała w wielomilionowym nakładzie na świecie. Kompilacja zawierała największe hity artystki z ostatnich lat oraz nowe piosenki – „Comin’ in and Out of Your Life” i „Memory” z musicalu "Koty", które także zdobyły popularność.
W 1983 ukończyła realizację filmu "Yentl", którego była producentką, współscenarzystką i reżyserką, a także odtwórczynią głównej roli. Obraz, oparty na treści opowiadania Isaaca Bashevisa Singera, zdobył Oscara za najlepszą muzykę filmową, a także dwa Złote Globy, w tym dla najlepszego reżysera, czyniąc Streisand pierwszą kobietą w historii, jaka otrzymała wyróżnienie w tej kategorii. Film, jak i jego ścieżka dźwiękowa spotkały się także z sukcesem komercyjnym.
W 1984 wydała album pt. "Emotion", a rok później krążek pt. "The Broadway Album", na którym wykonała wybrane utwory z musicali broadwayowskich, m.in. "West Side Story", "A Little Night Music" i "Carousel". Pomimo sceptycyzmu wytwórni, która niechętnie zgodziła się na wydanie "The Broadway Album", płyta trafiła na pierwsze miejsce listy sprzedaży "Billboard 200" i należy do grona najlepiej sprzedających się wydawnictw artystki. Album promowały single „Somewhere” oraz „Send in the Clowns”.
We wrześniu 1986 zorganizowała charytatywny koncert na terenie swojej prywatnej posiadłości w Malibu, mający na celu zebranie funduszy na rzecz kampanii prezydenckich kandydatów amerykańskiej Partii Demokratycznej. Wydarzenie zostało później wyemitowane w telewizji i wydane na płycie "One Voice". Jesienią 1987 odbyła się premiera filmu "Wariatka", w którym Streisand zagrała kobietę oskarżoną o morderstwo i do którego częściowo napisała scenariusz. Obraz spotkał się z entuzjastycznym przyjęciem publiczności. Na wydanym w 1988 krążku "Till I Loved You" umieściła piosenki, które nagrała w duetach z zaproszonymi artystami, takimi jak Burt Bacharach, Quincy Jones, Dionne Warwick czy Donem Johnsonem. W 1989 pojawiła się kompilacja przebojów pt. "", niemal w całości składająca się z materiału nagranego w latach 80. Składanka uzyskała status albumu podwójnie platynowej płyty w USA.
Lata 90..
Kolejnym reżyserskim projektem Streisand był film "Książę przypływów" z 1991 roku, który także współwyprodukowała i zagrała główną rolę. Obraz został nominowany do Oscara w siedmiu kategoriach i okazał się hitem kinowym, podnosząc tym samym reputację Barbry Streisand jako reżysera. W tym samym roku ukazało się retrospektywne wydawnictwo "Just for the Record...", na którym zebrane zostały w większości nagrania rzadkie lub nigdy wcześniej niepublikowane. W 1993 roku artystka powróciła do repertuaru broadwayowskiego albumem "Back to Broadway", będącym kontynuacją wydanego osiem lat wcześniej "The Broadway Album". Był to kolejny krążek numer 1 w USA i jednocześnie kolejna podwójnie platynowa płyta dla Barbry Streisand. Na przełomie 1993 i 1994 roku piosenkarka dała dwa występy na MGM Grand Garden Arena, które były jednocześnie pierwszymi koncertami na nowo powstałym obiekcie. Były to jej pierwsze komercyjne występy na żywo od blisko 28 lat i spotkały się one z ogromnym zainteresowaniem. Zachęcona ich sukcesem, w 1994 roku Streisand wyruszyła w trasę koncertową, która przyniosła dochód w wysokości 50 milionów dolarów.
W 1996 zaprezentowany został kolejny film, który wyreżyserowała i w którym wcieliła się w jedną z głównych ról, "Miłość ma dwie twarze". Na potrzeby produkcji nagrała piosenkę „I Finally Found Someone” w duecie z Bryanem Adamsem, która stała się hitem i zdobyła nominacje do Oscara oraz Złotego Globu. Sam film, mimo mieszanych recenzji, okazał się sukcesem komercyjnym. W 1997 roku piosenkarka nagrała duet „Tell Him” z Céline Dion, który spotkał się z masowym sukcesem na całym świecie. Piosenka znalazła się na kolejnych albumach obu artystek, "Higher Ground" Streisand i "Let’s Talk About Love" Dion, które stały się bestsellerami. Wydawnictwo "Higher Ground" uzyskało w Stanach Zjednoczonych status potrójnie platynowego. Latem 1998 roku drugim mężem Barbry Streisand został aktor James Brolin, a związek ten stał się tematem kolejnej płyty artystki, "A Love Like Ours".
XXI wiek.
W noc sylwestrową 1999/2000 Streisand ponownie wystąpiła w MGM Grand Garden Arena z koncertem, który miał zdobyć miano najbardziej dochodowego w historii Las Vegas. Jej kolejne tournée, zatytułowane "Timeles", pobiło kolejne rekordy. W 2001 roku piosenkarka wydała drugi w swojej karierze album świąteczny, "Christmas Memories". Rok później ukazały się dwie kompilacje: dwupłytowa "The Essential Barbra Streisand", która dotarła do Top 10 europejskich list sprzedaży, w tym do miejsca 1. w Wielkiej Brytanii, oraz "Duets", zawierająca utwory nagrane z innymi artystami. Rok później swą premierę miało wydawnictwo "The Movie Album", na którym znalazły się utwory pochodzące z takich filmów jak "Dzisiejsze czasy", "Śniadanie u Tiffany’ego" i "Bagdad Café". Do aktorstwa Streisand powróćiła w komedii "Poznaj moich rodziców" z 2004, gdzie zagrała u boku Roberta De Niro i Dustina Hoffmana.
Pierwszy od sześciu lat album z premierowym materiałem, "Guilty Pleasures", ukazał się jesienią 2005 roku, jako nawiązanie do wydanej 25 lat wcześniej bestsellerowej płyty "Gulity". Barry Gibb ponownie pojawił się jako producent materiału, a także udzielił się wokalnie w dwóch utworach. Płyta spotkała się sukcesem, pokrywając się złotem w USA i platyną w Wielkiej Brytanii. W 2006 roku artystka wyruszyła w kolejną trasę koncertową, zatytułowaną "Streisand: The Tour", która miała się stać najbardziej dochodową w całej jej karierze. Koncertowa płyta "Live in Concert 2006", z zapisem kilku amerykańskich występów, została wydana w 2007 roku i dotarła do pierwszej dziesiątki listy sprzedaży w Stanach Zjednoczonych. W tym samym roku w Pałacu Elizejskim z rąk Nicolasa Sarkozy’ego odebrała prestiżowe, najwyższe francuskie odznaczenie: Legię Honorową.
W 2008 piosenkarka nawiązała współpracę z Dianą Krall, czego owocem była płyta "Love Is the Answer". Kilka dni przed jej premierą, we wrześniu 2009, Streisand wystąpiła w nowojorskim klubie jazzowym Village Vanguard dla widowni złożonej jedynie z zaproszonych gości, przyjaciół i zwycięzców zorganizowanego wcześniej konkursu. Płyta "Love Is the Answer" zebrała przychylne recenzje i zadebiutowała na szczycie zestawienia Billboard Hot 100, zostawiając w tyle wydane w tym samym czasie krążki "Memoirs of an Imperfect Angel" Mariah Carey i "Brand New Eyes" zespołu Paramore. Sukces ten uczynił Barbrę Streisand jedynym wykonawcą w historii, jaki zdobył pierwsze miejsce tej listy w kolejnych pięciu dekadach.
W 2010 roku, razem z ponad czterdziestoma innymi wykonawcami, Streisand udzieliła wokalu do charytatywnego utworu „We Are the World 25 for Haiti”, nagranego na rzecz ofiar trzęsienia ziemi na Haiti. W tym samym roku do kin wszedł obraz "Poznaj naszą rodzinkę" – kontynuacja filmu "Poznaj moich rodziców". W lutym 2011 piosenkarka wystąpiła na 53. ceremonii rozdania nagród Grammy, wykonując „Evergreen”. Latem wydała album "What Matters Most", z piosenkami napisanymi wyłącznie przez Alana i Marilyn Bergmanów. Jesienią 2012 ukazała się kompilacja "Release Me", zawierająca niepublikowane wcześniej utwory, a artystka wyruszyła w trasę koncertową "Barbra Live". Wstąpiła w komedii "Mama i ja". W 2014 roku ukazał się jej nowy album studyjny zatytułowany "Partners".
Życie prywatne.
Pozostawała w nieformalnym związku z aktorem Barrym Dennenem. 13 września 1963 poślubiła aktora Elliotta Goulda, z którym ma syna Jasona (ur. 1966). W trakcie małżeństwa nawiązała przelotny romans z aktorem Sydneyem Chaplinem, z którym grała w "Zabawnej dziewczynie". Po rozwodzie z mężem w 1971 spotykała się z aktorami: Ryanem O’Nealem, Donem Johnsonem, Richardem Gere, Liamem Neesonem i Krisem Kristoffersonem. W latach 90. randkowała z: hollywoodzkim producentem Jonem Petersem, kompozytorem Jamesem Newtonem Howardem, tenisistą Andre Agassim, dwukrotnym premierem Kanady Pierre Trudeau i dziennikarzem telewizyjnym Peterem Jenningsem. 1 lipca 1998 wyszła za aktora Jamesa Brolina, z którym była w nieformalnym związku od maja 1997.
Cierpi na szumy uszne odkąd ukończyła siedem lat.
Działalność polityczna i społeczna.
W 1961 włączyła się w działalność antynuklearnej grupy Women Strike for Peace. Dzięki swoim występom zebrała ponad 25 mln dol. na rzecz różnych organizacji non-profit. W 1986 założyła fundację The Streisand Foundation, która przyznała prawie tysiąc grantów na działania mające na celu ochronę środowiska, edukację wyborców, ochronę praw i swobód obywatelskich, zwiększanie praw kobiet czy rozbrojenie nuklearne.
Aktywnie wspierała działania amerykańskiej Partii Demokratycznej oraz m.in. zagrała dwa koncerty mające na celu zebranie funduszy na rzecz kandydujących Demokratów: w kalifornijskim Kia Forum (1972) oraz na terenie własnej posiadłości w Malibu (1986). W 1971 dostała się na listę „oponentów politycznych” republikanina Richarda Nixona. W 1998 powiedziała: "Demokraci zawsze byli partią ludzi pracujących oraz mniejszości, a ja od zawsze identyfikowałam się z mniejszościami". Otwarcie wyraża także poparcie na rzecz mniejszości seksualnych.
Przeznaczyła 10 mln dol. i łącznie zebrała 22 mln dol. na program badań chorób sercowo-naczyniowych w Kobiecym Oddziale Chorób Krążenia w kalifornijskim szpitalu klinicznym Cedars-Sinai Medical Center, który to oddział został oficjalnie nazwany jej nazwiskiem.
W czerwcu 2020 obdarowała Giannę Floyd, córkę Georga Floyda, akcjami Disneya.
Dyskografia.
Najpopularniejsze single.
Poniższa lista zawiera tylko te single, które dotarły do pierwszej dwudziestki listy przebojów w Stanach Zjednoczonych lub Wielkiej Brytanii.

</doc>
<doc id="153671" url="https://pl.wikipedia.org/wiki?curid=153671" title="Aliasing (grafika komputerowa)">
Aliasing (grafika komputerowa)

Aliasing – zjawisko polegające na zniekształceniu obrazu w wyniku zbyt małej częstości jego próbkowania w procesie rasteryzacji. Rasteryzacja ta zachodzi najczęściej podczas wyświetlania obrazu na ekranie, który obecnie najczęściej jest ekranem rastrowym, ale może dotyczyć także procesu zamiany modelu opisu obrazu z wektorowego na rastrowy. Aby zminimalizować ten efekt stosuje się tzw. antyaliasing, który niestety powoduje, że obraz staje się w pewnym stopniu nieostry.
Przykładem aliasingu w komputerowej grafice rastrowej jest występowanie schodkowania na liniach ukośnych lub obrzeżach brył w obrazach wyświetlanych na monitorach rastrowych. Powstają one w wyniku tego, że obraz jest prezentowany na macierzy małych czworokątów (pikseli), z których zbudowana jest matryca ekranowa.
W ogólnym sensie obróbki sygnałów aliasing jest konsekwencją błędów lub niedoskonałości próbkowania i pojawia się wtedy, gdy funkcja ciągłej zmiennej, reprezentującej rzeczywisty sygnał, zawiera radykalne zmiany wartości, a następnie jest niedokładnie aproksymowana za pomocą dyskretnych próbek.

</doc>
<doc id="153673" url="https://pl.wikipedia.org/wiki?curid=153673" title="Aliasing (przetwarzanie sygnałów)">
Aliasing (przetwarzanie sygnałów)

Aliasing – nieodwracalne zniekształcenie sygnału w procesie próbkowania wynikające z niespełnienia założeń twierdzenia o próbkowaniu. Zniekształcenie objawia się obecnością w wynikowym sygnale składowych o błędnych częstotliwościach (aliasów).
Przyczyna aliasingu.
Aliasing wynika z niejednoznacznej reprezentacji sygnału okresowego przez ciąg jego wartości chwilowych (próbek) pobranych w równych odstępach (patrz rysunek).
Dokonując próbkowania sygnału z częstotliwością formula_1 nie można odróżnić sygnału harmonicznego o dowolnej częstotliwości formula_2 od przebiegu harmonicznego o częstotliwościach formula_3 Próbki sygnału o wysokiej częstotliwości mogą być mylnie zinterpretowane jako próbki sygnału o niższej częstotliwości. Częstotliwość po spróbkowaniu można obliczyć z zależności:
gdzie formula_5 jest wielokrotnością częstotliwości próbkowania leżącą najbliżej częstotliwości formula_2. Ta niejednoznaczność prowadzi do błędnego odtworzenia składowych widmowych przy rekonstrukcji sygnału ciągłego poprzez interpolację.
Interpretacja w dziedzinie częstotliwości.
W dziedzinie częstotliwości widmo sygnału zostaje w procesie próbkowania zwielokrotnione w ten sposób, że kopia widma pierwotnego zostaje umieszczona w każdej całkowitej wielokrotności formula_1 po obu stronach osi częstotliwości.
Jeśli maksymalna częstotliwość sygnału próbkowanego (szerokość jego widma) przekracza połowę częstotliwości próbkowania formula_1 to kolejne powtarzające się widma zaczynają się na siebie nakładać. Zgodnie z twierdzeniem Kotielnikowa-Shannona nie da się odtworzyć oryginalnego sygnału z tak zniekształconych próbek.
Uniknięcie aliasingu.
Aby uniknąć aliasingu należy zapewnić, aby sygnał próbkowany był ograniczony pasmowo do częstotliwości Nyquista, czyli połowy częstotliwości próbkowania. Można to uzyskać przez ograniczenie widma sygnału przy pomocy filtra nazywanego filtrem antyaliasingowym. Filtr ten powinien mieć szerokość pasma mniejszą niż połowa częstotliwości próbkowania. Zazwyczaj stosuje się filtry o wyraźnie mniejszej szerokości pasma przepustowego, po to aby uwzględnić niewielkie tłumienie, które zachodzi na odcinku przejściowym charakterystyki filtra oddzielającego pasmo przepustowe od pasma zaporowego.
W praktyce, ze względu na to, że żaden sygnał o skończonym czasie trwania nie ma ograniczonego pasma (co wynika z właściwości transformacji Fouriera), a żaden filtr nie tłumi idealnie w swoim paśmie zaporowym, aliasing występuje zawsze. W prawidłowo zaprojektowanym systemie wykorzystującym próbkowanie sygnału dąży się do minimalizacji tego zjawiska, aby amplituda składowych aliasowych była pomijalnie mała.
Kompensacja aliasingu.
W wielu nowoczesnych systemach cyfrowego przetwarzania sygnałów obecność nawet silnego aliasingu jest nieunikniona. Zamiast walczyć z aliasingiem stosując filtry o stromym nachyleniu charakterystyki amplitudowej, systemy takie projektuje się w ten sposób, aby składowe aliasowe kompensowały się w końcowym etapie przetwarzania. Na przykład w zespołach filtrów podpasmowych silne składowe są obecne w każdym paśmie, natomiast ulegają skasowaniu przy sumowaniu pasm na wyjściu.

</doc>
<doc id="153675" url="https://pl.wikipedia.org/wiki?curid=153675" title="H. Cegielski Towarzystwo Akcyjne">
H. Cegielski Towarzystwo Akcyjne



</doc>
<doc id="153676" url="https://pl.wikipedia.org/wiki?curid=153676" title="Terier australijski">
Terier australijski

Terier australijski – jedna z ras psów, należąca do grupy terierów, zaklasyfikowana do sekcji terierów krótkonożnych. Nie podlega próbom pracy.
Rys historyczny.
Terier australijski pochodzi najprawdopodobniej od psów przywiezionych do Australii przez osadników ze Szkocji i północnej Anglii – z krzyżowań cairn terriera, Yorkshire teriera, skye terriera, norwich terriera i Dandie Dinmont terriera. Po cairn terrierze rasa odziedziczyła twardą sierść, po yorkshire terrierze niebieskie podpalane umaszczenie i niewielkie rozmiary. Teriera australijskiego zaprezentowano po raz pierwszy na wystawie psów w 1880 roku w Melbourne. Rasa szybko zyskała popularność z uwagi na przydatność w tępieniu królików, szczurów i węży. W Wielkiej Brytanii uznana została w roku 1936, w Kanadzie w 1938. 
Wygląd.
Czaszka: długa, mocna, z lekkim stopem.
Uszy: małe, stojące, osadzone wysoko, dość szeroko rozstawione.
Oczy: małe, ciemne.
Nos: czarny.
Wargi: zwarte, ciemnobrązowe.
Kufa: mocna, tej samej długości co mózgoczaszka.
Szyja: długa, mocna.
Linia grzbietu: pozioma, mocna.
Tułów: mocny, dobrze związany.
Okrywa włosowa: prosta, ostra.
Klatka piersiowa: umiarkowanie głęboka, sięga nieznacznie poniżej łokci.
Przednie nogi: proste, równoległe, lekko owłosione.
Tylne nogi: mocne, dobrze umięśnione uda.
Łapy: małe, zwarte, palce dobrze wysklepione.
Pazury: krótkie, czarne, mocne.
Ogon: wysoko osadzony i noszony.
Umaszczenie: niebieskie, podpalane rudo lub piaskowo.
Pielęgnacja i zdrowie.
Sierść teriera australijskiego jest łatwa w pielęgnacji i nie wymaga przycinania, poza włosami rosnącymi w uszach i wokół oczu. Należy szczotkować ją kilka razy w tygodniu i kąpać psa nie częściej niż raz na miesiąc. Najbardziej typowe dla rasy schorzenia to przemieszczenia rzepki, problemy ze stawami i dolegliwości skórne.
Popularność w Polsce.
Terier australijski jest rasą mało popularną w Polsce.

</doc>
<doc id="153677" url="https://pl.wikipedia.org/wiki?curid=153677" title="Blur (zespół muzyczny)">
Blur (zespół muzyczny)

Blur – brytyjski zespół muzyczny tworzący muzykę gatunków brit pop, indie rock i rock alternatywny. Założony został w Colchesterze w 1989 roku przez Damona Albarna (rola w zespole: wokalista, gitarzysta, klawiszowiec), Grahama Coxona (gitarzysta), Alexa Jamesa (basista) i Dave’a Rowntree (perkusista).
Do płyty "The Great Escape" (1995) włącznie zespół był typowym reprezentantem britpopu; później, głównie pod naciskiem Grahama Coxona, zaczął tworzyć muzykę inspirowaną amerykańskim indie rockiem i zespołami takimi jak Pavement czy Guided by Voices. Płyta "Blur" miejscami utrzymana jest w estetyce lo-fi.
W 2003 roku, po odejściu z grupy gitarzysty Grahama Coxona, zespół opublikował płytę "Think Tank", pełną wyrafinowanych piosenek nawiązujących do rocka, ambitnego popu, muzyki elektronicznej i muzyki etnicznej (album powstawał w Maroku).
Działalność grupy uległa zawieszeniu w roku 2003 z powodu zaangażowania się Albarna w inne projekty – między innymi zespół Gorillaz. Reaktywacja nastąpiła w 2009, kiedy zespół rozpoczął występy na festiwalach w Wielkiej Brytanii. W reaktywowanym składzie występują wszyscy czterej oryginalni członkowie zespołu.
Zespół został uhonorowany nagrodą Królowej Brytyjskiej za rozpowszechnianie kultury Wielkiej Brytanii.
Song 2 – jedna z piosenek zespołu – została zamieszczona w grach komputerowych oraz konsolowych: FIFA 98, Guitar Hero 5, LEGO Rock Band oraz Saints Row IV.

</doc>
<doc id="153678" url="https://pl.wikipedia.org/wiki?curid=153678" title="Think Tank">
Think Tank

Think Tank to siódmy album zespołu Blur, wydany w roku 2003.
Płyta była nagrywana w Londynie, Maroko i Devon.
Autorem okładki albumu jest Banksy, angielski artysta graffiti.

</doc>
<doc id="153679" url="https://pl.wikipedia.org/wiki?curid=153679" title="13 (album Blur)">
13 (album Blur)

13 – szósty album grupy muzycznej Blur, wydany w 1999. Grupa nagrała go w składzie: Damon Albarn, Graham Coxon, Alex James, oraz Dave Rowntree.
Lista utworów.
Wszystkie teksty - Albarn (z wyjątkiem utworu 3 - Coxon, oraz utworu 1 - Albarn / Coxon). Muzyka - Albarn / Coxon / James / Rowntree.

</doc>
<doc id="153680" url="https://pl.wikipedia.org/wiki?curid=153680" title="Azerowie">
Azerowie

Azerowie, Azerbejdżanie ( , , ) – naród turecki zamieszkujący głównie północno-zachodni Iran oraz Azerbejdżan, a także – w znacznie mniejszych skupiskach – Rosję (obecnie, ze względu na emigrację, ponad 1 milion, głównie w największych miastach), Gruzję oraz kilka państw Bliskiego Wschodu. W sumie liczy on ok. 35 mln osób (2000), choć według nieoficjalnych szacunków nawet 45 milionów (2006). Wyznają islam szyicki (85%) i sunnicki (15%).
Pochodzenie.
Azerowie są potomkami plemion tureckich, które w XI wieku zmieszały się z zamieszkującą tereny dzisiejszego Azerbejdżanu i północno-zachodniego Iranu ludnością indoeuropejską, kaukaską i semicką. Genetycznie są mieszanką ludów kaukaskich, indoeuropejskich i tureckich. Posługują się językiem azerskim, blisko spokrewnionym z tureckim.
Liczebność i rozmieszczenie.
Azerowie zwarcie zamieszkują głównie północno-zachodni Iran (ostany: Azerbejdżan Wschodni i Azerbejdżan Zachodni) i Republikę Azerbejdżanu oraz w mniejszym stopniu południową Gruzję (głównie Dolną Kartlię, gdzie stanowiąc 45,1% populacji są najliczniejszą grupą etniczną), południowy Dagestan (gdzie stanowią 4,5%, będąc szóstą grupą etniczną) oraz wschodnie krańce Turcji przy granicy z Armenią (stanowią większość w mieście Iğdır). Niegdyś zamieszkiwali też tereny obecnej Armenii (10% populacji Armeńskiej SRR w 1939), jednakże po wybuchu konfliktu zbrojnego o Górski Karabach w większości ją opuścili. Według szacunków Wysokiego Komisarza Narodów Zjednoczonych do spraw Uchodźców Armenię zamieszkuje wciąż od 30 do kilkuset Azerów. W efekcie migracji w czasach komunizmu znacząco wzrosła natomiast populacja azerska w bardziej odległych krajach dawnego ZSRR: w Rosji, Kazachstanie, na Ukrainie, w Turkmenistanie, Uzbekistanie i Kirgistanie. Od dziesięcioleci Azerowie emigrują także do Europy Zachodniej. Początkowo wyjeżdżali głównie Azerowie tureccy (m.in. wraz z falą emigracji tureckiej do Niemiec Zachodnich) i irańscy. Po upadku żelaznej kurtyny wzrosła emigracja z Kaukazu, zwłaszcza z Górskiego Karabachu.
Współcześnie Azerowie są drugim pod względem liczebności narodem tureckim po Turkach, plasując się przed Uzbekami.
Historyczna populacja Azerów w poszczególnych republikach radzieckich na podstawie radzieckich spisów ludności:

</doc>
<doc id="153682" url="https://pl.wikipedia.org/wiki?curid=153682" title="Azerbejdżanie">
Azerbejdżanie



</doc>
<doc id="153683" url="https://pl.wikipedia.org/wiki?curid=153683" title="Podańsko">
Podańsko

Podańsko (do 1945 "Puddenzig") – wieś sołecka w Polsce położona w województwie zachodniopomorskim, w powiecie goleniowskim, w gminie Goleniów.
Położenie.
Miejscowość leży 1 km na południe od Goleniowa (dzielnica Helenów), przy drodze prowadzącej do Stargardu, nieopodal przepływa struga Wiśniówka, prawy dopływ Iny.
Wieś położona jest na skraju Równiny Goleniowskiej, płaskiej i porośniętej sosnowymi i mieszanymi lasami Puszczy Goleniowskiej oraz pagórkowatej Równiny Nowogardzkiej, o czym świadczą liczne wzgórza morenowe i doliny erozyjne położone nieopodal wsi.
Podańsko położone jest na dawnej leśnej polanie, obecnie otoczone jest fragmentami łąk i pól uprawnych, nieopodal znajdują się lasy sosnowe i mieszane, od końca XIX wieku wieś była połączona z Goleniowem i Maszewem linią kolejową, tory zostały rozebrane w 2005 roku i planuje się tam zbudowanie ścieżki rowerowej. Na terenie sołectwa Podańsko, przy drodze na Budno znajduje się komunalne wysypisko śmieci, we wsi ma siedzibę kilka firm usługowych. Jest to miejscowość o funkcjach mieszkalnych i, w coraz mniejszym stopniu, rolniczym.
Historia.
Najstarsze osadnictwo na terenie Podańska miało miejsce w młodszej epoce kamienia neolit i epoce brązu (kultura łużycka), o czym świadczą przedwojenne znaleziska na polach i na dawnym cmentarzysku, następny duży rozwój osadniczy zanotowano w czasach rozwoju Cesarstwa Rzymskiego, o czym również świadczą znaleziska archeologiczne (rzymskie zapinki i paciorki. W 1268 roku wieś została wymieniona w dokumencie lokacyjnym miasta Goleniowa, w którym książę Barnim I darował ją miastu. Następny raz pojawiła się ona w 1314, w dokumencie nadającym miastu lubeckie prawa miejskie.
Wieś powstała na planie ulicówki, później dobudowano założenie dworskie, a w XVIII wieku kościół. Od XIV do XVIII wieku należała do rodziny von Petersdorf, następnie (1777-1803) do rodu von Below i von Plotz, w 1803 ponownie stała się własnością von Petersdorfów. W 1872 zamieszkiwało tutaj ok. 160 osób.
W latach 1975–1998 miejscowość położona była w województwie szczecińskim.
Współcześnie.
We wsi mieszka ponad 400 osób (2019). Zabudowa wsi pochodzi głównie z przełomu XIX i XX wieku oraz budynki współczesne. Wieś należy do najbardziej estetycznych i zadbanych w gminie Goleniów, powoli staje się urokliwym przedmieściem miasta, cały czas rozbudowuje się w stronę Zabrodzia oraz Budna. W południowej części wsi znajduje się założenie dworskie z zabudowaniami folwarcznymi. Dwór został zniszczony po roku 1945, zostały zachowane jedynie fragmenty drzewostanu parkowego i, przebudowane gruntownie, zabudowania folwarczne, za założeniem dworskim znajduje się stary okazały dąb, pomnik przyrody, zaś w pobliskim zagajniku, bliżej drogi leśnej prowadzącej do Zabrodzia znajdują się resztki zaniedbanego już cmentarza ewangelickiego.
Na południowym krańcu wsi znajduje się kościół. Kościół filialny w Podańsku, pw. św. Stanisława Kostki to prosta, salowa, jednokondygnacyjna świątynia zbudowana na planie prostokąta. Dokładna data budowy nie jest znana, ale wszystko wskazuje na to, że kościół pochodzi z XVIII wieku. Kościół jest pokryty czterospadzistym dachem, a jego fundamenty zbudowane są z kamienia polnego. Jest to świątynia typu ryglowego (tzw. mur pruski). Ostrołukowe okna witrażowe i drzwi świadczą o przebudowie kościoła w stylu neogotyckim. Również wnętrze kościółka jest urządzone w podobnej tonacji. Obok kościoła stoi nieco starsza od niego (dzwony z 1657) drewniana wieża wsparta na kamiennych fundamentach. Przed wejściem znajduje się kamienna chrzcielnica z 1561. W latach 1959 i 1976 kościół przechodził remonty i renowacje. Dawniej wokół kościoła znajdował się cmentarz, dzisiaj nie zachowały się żadne nagrobki, a jedynie stojący bliżej drogi kamień pamięci poświęcony ofiarom I wojny światowej – mieszkańcom Podańska.
Okoliczne miejscowości: Goleniów, Helenów, Budno, Zabród, Danowo, Tarnówko

</doc>
<doc id="153685" url="https://pl.wikipedia.org/wiki?curid=153685" title="Montserrat Caballé">
Montserrat Caballé

Maria de Montserrat Viviana Concepción Caballé i Folch (; kat. ; ur. 12 kwietnia 1933 w Barcelonie, zm. 6 października 2018 tamże) – hiszpańska śpiewaczka (sopran spinto), zwana „La Superba” ze względu na możliwości głosowe.
Życiorys.
Urodziła się 12 kwietnia 1933 w Barcelonie jako Maria de Montserrat Viviana Concepción Caballé i Folch, córka Carlosa Caballé i Any z domu Folch. Jej rodzice byli Hiszpanami pochodzenia katalońskiego.
W 1953 ukończyła konserwatorium muzyczne ze złotym medalem. Debiutowała w małej miejscowości Reus. Otrzymała propozycję śpiewania niewielkich ról w Gran Teatre del Liceu w Barcelonie, którą jednak odrzuciła. Po bezowocnych poszukiwaniach stałego angażu we Włoszech, pojawiła się w Bazylei, gdzie przyjęto ją jako śpiewaczkę bez etatu, gotową do nagłych zastępstw. Równocześnie mogła wykonywać role epizodyczne.
W Bazylei zadebiutowała jako jedna z trzech dam w "Czarodziejskim flecie" W. Mozarta. Wielką szansę Caballé otrzymała jeszcze w tym samym roku, gdy w listopadzie 1956 r. przed premierą "Cyganerii" Giacoma Pucciniego zachorowała wykonawczyni partii Mimi, którą Caballé zastąpiła. Wydarzenie to jest przytaczane jako debiut sceniczny artystki. Prasa pisała o jej występie bardzo przychylnie, w teatrze otrzymała kolejne propozycje.
Przełomowa dla jej kariery okazała się w 1957 r. "Salome" Richarda Straussa, w której miała być dublerką Inge Borkh, ta jednak zrezygnowała po 6 spektaklach. Caballé, za głosem prasy domagała się umożliwienia jej śpiewania swojej partii bez skrótów i uproszczeń, które kompozytor przewidział dla mniej utalentowanych śpiewaczek. W ciągu następnych lat zaśpiewała kilkadziesiąt pierwszoplanowych partii. Zaczęła śpiewać także na innych scenach europejskich, głównie w miastach niemieckich: Frankfurcie, Hanowerze i Bremie oraz w Barcelonie. W 1959 wystąpiła w Staatsoper w Wiedniu, a w 1960 po raz pierwszy stanęła na deskach mediolańskiej La Scali, gdzie zaśpiewała niewielką rolę jednej z dziewcząt-kwiatów w "Parsifalu" Richarda Wagnera.
W 1963 odbyła udane tournée po krajach Ameryki Środkowej, a następnie w Hiszpanii. W tym czasie poznała tenora – Bernabé Martíego (1928-2022), z którym 14 sierpnia 1964 wzięła ślub w klasztorze Św. Marii de Montserrat. W 1964 zadebiutowała w Palacio de las Bellas Artes w Meksyku, śpiewając partię Manon w operze Jules’a Masseneta u boku Giuseppe Di Stefano. W 1965 wystąpiła na festiwalu w Glyndebourne jako Hrabina w "Weselu Figara" W.A. Mozarta, a w grudniu na scenie nowojorskiej Metropolitan Opera w partii Małgorzaty w operze "Faust" Charles’a Gounoda, rozpoczynając stałą współpracę z tą sceną. Odtąd występowała w najważniejszych teatrach operowych: m.in. w mediolańskiej La Scali (1969), w Staatsoper w Hamburgu (1971), londyńskim Covent Garden Theatre (1972) oraz wielu innych. Oprócz działalności scenicznej pojawiała się także w licznych salach koncertowych. Kilkakrotnie gościła także w Polsce.
Największy rozgłos przyniosły jej realizacje oper bel canto – Belliniego, Donizettiego, Verdiego i Pucciniego. Łącznie miała w swoim repertuarze ponad sto partii operowych, liczne partie oratoryjne oraz utwory kameralne, w tym około 800 pieśni.
Caballé wiele czasu poświęcała pomagając młodym śpiewakom w rozwoju artystycznym, m.in. wypromowała José Carrerasa, który potem przez wiele lat był jej partnerem scenicznym. Ostatnio promowała swoją córkę, Montserrat Martí.
W 1994 została wyróżniona zaszczytną funkcją Ambasadora Dobrej Woli UNESCO. W ramach prac UNESCO założyła fundację pomagającą dzieciom – ofiarom wojen. Nagrała ponad trzydzieści kompletnych oper, a także ponad pięćdziesiąt recitali. Z Freddiem Mercurym nagrała album "Barcelona", z którego tytułowa piosenka towarzyszyła sportowcom w Letnich Igrzysk Olimpijskich w 1992 w Barcelonie. Śpiewała duety także z innymi słynnymi przedstawicielami muzyki pop i rock, takimi jak Johnny Hallyday, Gino Vannelli, Johnny Logan, Helmut Lotti i Bruce Dickinson. Dała wiele koncertów w Rosji, gdzie jako honoraria odbierała futra. W 2001 kilkakrotnie koncertowała w Niemczech, zaś w Barcelonie wystąpiła w operze "Kleopatra" Jules’a Masseneta – razem z córką, śpiewającą partię Oktawii. W 2003 na zakończenie kariery artystycznej dała szereg recitali w Niemczech.
Zmarła 6 października 2018 po miesięcznym pobycie w szpitalu.

</doc>
<doc id="153688" url="https://pl.wikipedia.org/wiki?curid=153688" title="Henryk Gołębiewski">
Henryk Gołębiewski



</doc>
<doc id="153691" url="https://pl.wikipedia.org/wiki?curid=153691" title="Mieczysław Maliński">
Mieczysław Maliński

Mieczysław Maliński (ur. 31 października 1923 w Brzostku, zm. 15 stycznia 2017 w Krakowie) – polski duchowny katolicki, doktor nauk teologicznych, kaznodzieja, pisarz i publicysta „Dziennika Polskiego”.
Życiorys.
Pochodził z rodziny wielodzietnej (miał troje rodzeństwa), jako syn Franciszka i Józefy z domu Godyń. Wcześnie straciwszy rodziców (matka zmarła w 1926, a ojciec w 1938), był od lat dziecinnych związany z Krakowem. Tutaj poznał Jana Tyranowskiego oraz Karola Wojtyłę, któremu służył m.in. jako ministrant w jego wawelskiej mszy prymicyjnej 2 listopada 1946 w krypcie św. Leonarda. Tu wstąpił do podziemnego Seminarium Duchownego oraz studiował teologię na Uniwersytecie Jagiellońskim. Święcenia kapłańskie przyjął 24 lipca 1949. Następnie z inspiracji arcybiskupa Eugeniusza Baziaka uzupełniał studia na innych uczelniach: Katolickim Uniwersytecie Lubelskim, gdzie studiował filozofię, Papieskim "Athenaeum Angelicum" w Rzymie, gdzie studiował w latach 1963–1967, broniąc doktorat z teologii na temat: "Teologia Karla Rahnera", a następnie w Monachium i Münsterze. Po ukończeniu studiów zagranicznych wykładał eklezjologię w krakowskim Wyższym Seminarium Duchownym, a następnie był wykładowcą w Instytucie Liturgicznym.
Pracował przez 11 lat jako duszpasterz w Rabce, gdzie był wikarym przy kościele św. Marii Magdaleny, rektorem kaplicy św. Teresy od Dzieciątka Jezus oraz nauczycielem religii. Od 1960 był duszpasterzem w Krakowie, początkowo związanym z kościołem św. Szczepana, a od 1976 rektorem kościoła sióstr wizytek. Towarzyszył papieżowi Janowi Pawłowi II w wielu jego pielgrzymkach, pisząc później tekst do albumowego wydania "Pielgrzymki do świata". Zajmował się pracą duszpasterską w środowiskach studenckich przy krakowskim kościele św. Anny. Przez wiele lat (do 2006) współpracował z „Tygodnikiem Powszechnym”.
W 2007 skierowano przeciwko niemu zarzuty, że w okresie Polskiej Rzeczypospolitej Ludowej był "tajnym współpracownikiem" Służby Bezpieczeństwa i używał pseudonimów „Czarnos” oraz „Delta”. W IPN w Krakowie zachowały się dwa tomy akt w tej sprawie. Pierwszy tom stanowi zawartość "Teczki personalnej tajnego współpracownika" natomiast drugi to "Teczka pracy tajnego współpracownika". W teczce pierwszej znajduje się między innymi fotografia Malińskiego oraz informacja, że został pozyskany do współpracy jako Kontakt Informacyjny. Wygląd drugiej teczki świadczy, że usunięto z niej przynajmniej kilkaset stron.
W 2011 została utworzona Fundacja Księdza Mieczysława Malińskiego „Będzie Lepiej”. Głównym celem fundacji jest pomoc w rozwoju artystycznym dzieci z ubogich rodzin. Od początku działalności fundacji ks. Mieczysław Maliński był jej prezesem.
Zmarł 15 stycznia 2017 w Krakowie. Msza pogrzebowa, której przewodniczył biskup Tadeusz Pieronek została odprawiona 24 stycznia w kościele sióstr Wizytek, po czym został pochowany na cmentarzu Salwatorskim w Krakowie (sektor X-2-3).
Twórczość.
Główną tematyką w twórczości księdza Mieczysława Malińskiego była praca ewangelizacyjna na polu literatury religijnej dla dzieci i młodzieży oraz osób dorosłych o charakterze teologicznym. Jego książki tłumaczone były m.in. na: angielski, francuski, niemiecki, włoski, hiszpański, holenderski, fiński, japoński, czeski, słowacki, słoweński, węgierski, rosyjski i litewski. Był autorem tekstów religijnych, powieści, bajek, szkiców (teologicznych, filozoficznych, etycznych i historycznych), katechizmów i modlitewników. Wiele z książek poświęcił św. Janowi Pawłowi II:

</doc>
<doc id="153692" url="https://pl.wikipedia.org/wiki?curid=153692" title="Komputer Świat Ekspert">
Komputer Świat Ekspert

Komputer Świat Ekspert – kwartalnik, dawniej miesięcznik, z płytą DVD z serii Komputer Świat, w którym zawarte były informacje na temat świata komputerowego.
Czasopismo wydawane było od września 2002 roku do stycznia 2012 roku. Wydawcą czasopisma był Ringier Axel Springer Polska. Redaktorem naczelnym był Wiesław Małecki, a jego zastępcą – Łukasz Czekajewski.
Ostatnia cena czasopisma to 19,90 zł z płytą DVD. Związek Kontroli Dystrybucji Prasy podawał średnią sprzedaż egzemplarzową wynoszącą 48 253. Czytelnictwo wedle Polskich Badań Czytelnictwa było na poziomie 2,33% populacji.
Zawartość.
Każdy numer podzielony był na 9 działów: Nowości (wcześniej umieszczane w dziale Testy), Magazyn (zlikwidowany we wrześniu 2005 r., przywrócony w styczniu 2006 r.), Testy, Porady, Webmaster, Programowanie (wcześniej umieszczane w dziale Porady), Linux, Informator i Z płyty.

</doc>
<doc id="153693" url="https://pl.wikipedia.org/wiki?curid=153693" title="Difluorek tlenu">
Difluorek tlenu

Difluorek tlenu, – nieorganiczny związek chemiczny z grupy fluorków, w którym tlen znajduje się na II stopniu utlenienia.
W temperaturze pokojowej jest to bezbarwny gaz, rozpuszczalny w wodzie. Reaguje wybuchowo z parą wodną zgodnie ze schematem:
W temperaturze powyżej 260 °C rozkłada się na pierwiastki składowe.
Otrzymywany przez działanie fluorem na rozcieńczony roztwór wodorotlenku sodu:
Difluorek tlenu można otrzymywać w sposób ciągły. Do zamkniętego naczynia wprowadza się od dołu wodny roztwór wodorotlenku sodowego, a poprzez dodatkową rurkę z góry – gazowy fluor na dno naczynia. Otworem z boku, w połowie wysokości naczynia, uchodzi wodny roztwór fluorku sodowego, zaś gazowy fluorek tlenu jeszcze jednym wyprowadzeniem na górze naczynia. Przy 4% roztworze wodorotlenku sodowego wydajność reakcji wynosi ok. 15%.

</doc>
<doc id="153696" url="https://pl.wikipedia.org/wiki?curid=153696" title="Ziemia żywiecka">
Ziemia żywiecka



</doc>
<doc id="153702" url="https://pl.wikipedia.org/wiki?curid=153702" title="Rokietta siewna">
Rokietta siewna

 
Rokietta siewna ("Eruca vesicaria" (L.) Cav.) – gatunek rośliny jednorocznej należący do rodziny kapustowatych. Nazywany bywa też rukolą.
Rozmieszczenie geograficzne.
Rośnie dziko w basenie Morza Śródziemnego, nad Morzem Czarnym (Bułgaria, Krym), w Afryce (Czad), w Azji Zachodniej, na Kaukazie, Zakaukaziu, w Turkmenistanie. Rozprzestrzenił się też jako gatunek zawleczony lub uciekinier z uprawy w wielu innych rejonach świata: w pozostałych rejonach Europy, w Afryce Południowej, Indiach, w Australii i na Nowej Zelandii, w Ameryce Północnej. W Polsce jest czasami (rzadko) uprawiany i przejściowo dziczejący (efemerofit).
Synonimy.
Ma wiele nazw łacińskich (synonimy). Niektóre z nich:

</doc>
<doc id="153703" url="https://pl.wikipedia.org/wiki?curid=153703" title="Jean-Paul Gaultier">
Jean-Paul Gaultier

Jean-Paul Gaultier (ur. 24 kwietnia 1952 w Arcueil) – francuski projektant mody, kostiumograf filmowy oraz muzyk.
Życiorys.
Jean-Paul Gaultier swoją karierę zawodową z projektowaniem mody rozpoczął od wysyłania drobnych szkiców do różnych projektantów. Wkrótce jego talentem zachwycił się Pierre Cardin, który przyjął go na stanowisko asystenta w 1970 roku. Swoją pierwszą kolekcję Jean-Paul Gaultier zaprezentował w 1976 roku. Jego projekty haute couture były z jednej strony formalne, a z drugiej niezwykłe i figlarne. Jego następne kolekcje utrzymane były w większości w stylu miejskim i skupiały się na kulturze masowej. Własny, charakterystyczny styl projektant wypracował około roku 1981.
Ze względu na swój charakterystyczny, lekceważący styl, Gaultier był przez długi czas uznawany za enfant terrible. Lubił szokować, projektując np. spódnice dla mężczyzn, oparte na szkockich strojach ludowych. W jego pokazach brali udział niekonwencjonalni modele, „puszyste” kobiety i mocno wytatuowani mężczyźni. Jego prowokacyjny styl przyniósł mu ogromną, światową popularność.
Jean-Paul Gaultier jest autorem kostiumów do wielu znakomitych filmów, takich jak "Kika" (Pedro Almodóvar, 1993), "Miasto zaginionych dzieci" (Marc Caro, Jean-Pierre Jeunet, 1995) czy też "Piąty element" (Luc Besson, 1997). Jego projektami zachwyciła się Madonna, która w strojach jego projektu występowała podczas trasy koncertowej "The Blond Ambition World Tour" w 1990 roku.
W 1993 roku powstał kwiatowo-orientalny damski zapach Jean Paul Gaultier Classique, we flakonie w kształcie kobiecego korpusu, okrytego zmysłowym gorsetem. Trzy lata później ukazał się męski zapach Le Male, którego buteleczka również miała kształt korpusu, tym razem męskiego, muskularnego.
W 2010 roku powstała damska kolekcja ekologiczna. We współpracy z brazylijską firmą obuwniczą Gaultier stworzył obuwie z recyclingu.
W 2012 Gaultier zaprojektował kostiumy, w których występowała Madonna podczas swojej trasy koncertowej The MDNA Tour. W tym samym roku zasiadał również w jury konkursu głównego na 65. MFF w Cannes.
Gaultier współpracował z takimi modelkami, jak: Alek Wek, Natalia Vodianova, Yasmin Warsame, Eve Salvail, Christy Turlington, Amber Valletta, Stella Tennant, Jenny Shimizu, Debra Shaw, Eva Herzigova oraz Polkami, m.in.: Magdalena Frąckowiak, Agnieszka Martyna, Kasia Pysiak, Kasia Struss, Monika Jagaciak, Anja Rubik.
Gaultier jest zdeklarowanym homoseksualistą.
W roku 2016 zaprojektował on ponad 500 kostiumów do rewii The One Grand Show wystawianej we Friedrichstadt-Palast w Berlinie.

</doc>
<doc id="153707" url="https://pl.wikipedia.org/wiki?curid=153707" title="Rajdowe Mistrzostwa Świata 2004">
Rajdowe Mistrzostwa Świata 2004

Rajdowe Mistrzostwa Świata w roku 2004 były 32 sezonem Rajdowych Mistrzostwach Świata FIA. Sezon składał się z 16 rajdów. Mistrzem świata kierowców rajdowych w roku 2004 został francuski kierowca Sébastien Loeb startujący samochodem Citroën Xsara WRC, wyprzedzając Norwega Pettera Solberga i Estończyka Markko Märtina. Tytuł konstruktorów wygrał zespół Citroëna, który wyprzedził zespoły Forda i Subaru.
Kalendarz.
W sezonie 2004 kalendarz mistrzostw świata składał się z szesnastu rajdów (dwa więcej niż w ubiegłym sezonie). Znalazł się w nim dwa nowe rajdy: Meksyku (po raz pierwszy w WRC) i Japonii. 
Klasyfikacje.
Klasyfikacja generalna kierowców.
Do klasyfikacji mistrza świata kierowców w sezonie 2004 zaliczane było osiem pierwszych miejsc zajętych w rajdzie i punktowane one były według zasady:
Klasyfikacja generalna producentów.
Do klasyfikacji mistrza świata producentów w sezonie 2004 zaliczane było osiem pierwszych miejsc zajętych w rajdzie przez nominowanych zawodników i punktowane one były według zasady:
Dla każdego producenta punkty zdobywały tylko dwie załogi nominowane przed każdym rajdem

</doc>
<doc id="153708" url="https://pl.wikipedia.org/wiki?curid=153708" title="Helmuth Karl Bernhard von Moltke">
Helmuth Karl Bernhard von Moltke

Helmuth Karl Bernhard von Moltke (ur. 26 października 1800 w Parchimiu, zm. 24 kwietnia 1891 w Berlinie) – pruski generał i feldmarszałek, reformator armii pruskiej, a potem Armii Cesarstwa Niemieckiego, baron (od 1843), hrabia (od 1870). Przez 30 lat był szefem sztabu generalnego – w okresie dążenia Prus do podporządkowania Niemiec, lata 1858–1871, i później do roku 1888. Moltke uznawany jest za twórcę nowoczesnej operacji wojskowej. Udało mu się pogodzić trzy zasadnicze czynniki operacyjne: siły, czas i obszar, które od tej pory stały się podstawowymi wyznacznikami operacyjności. Określany jako "Moltke starszy," aby odróżnić go od jego bratanka Helmutha von Moltkego (młodszego).
Amerykański historyk Max Boot pisze o Moltkem, że był bardzo wszechstronny: kochał muzykę, poezję, sztukę, archeologię i teatr, znał siedem języków (niemiecki, duński, angielski, francuski, włoski, hiszpański i turecki). Był płodnym artystą, który wypełniał szkicowniki pejzażami i portretami.
Młodość i początki kariery wojskowej.
Moltke urodził się w Parchimiu, w Meklemburgii, jako syn duńskiego generała Friedricha Philippa Victora von Moltkego (1768–1845). W 1805 roku jego ojciec osiadł w Holsztynie, po czym prawie od razu Francuzi splądrowali i spalili dom w Lubece, gdzie mieszkały jego żona i dzieci. Młody Moltke dorastał w trudnych warunkach. W wieku dziewięciu lat wysłano go do szkoły z internatem w Hohenfelde w Holsztynie, a w wieku jedenastu poszedł do szkoły kadetów w Kopenhadze, będąc przeznaczonym do duńskiej armii i sądu. W 1818 roku mianowany został podporucznikiem w duńskim pułku piechoty.
W wieku 21 lat Moltke postanowił przejść do armii pruskiej, pomimo utraty dotychczasowego stażu służby. W 1822 roku został przydzielony do 8. Pułku Piechoty stacjonującego we Frankfurcie nad Odrą, gdzie był najmłodszym podporucznikiem. W wieku 23 lat rozpoczął naukę w szkole wojskowej (później nazwanej Pruską Akademią Militarną), gdzie studiował trzy lata (do 1826). Moltke zdał egzamin końcowy na tyle dobrze, że niedługo po nim przewodził szkole kadetów we Frankfurcie nad Odrą (przez rok), następnie przez trzy lata brał udział w misji zbierania informacji wojskowych na Śląsku i w Poznaniu.
W 1832 roku został oddelegowany do służby w sztabie generalnym w Berlinie, do którego został przeniesiony w 1833 roku, awansując jednocześnie do stopnia porucznika. Był w tym czasie przez przełożonych (w tym księcia Wilhelma, przyszłego króla Prus) uważany za genialnego oficera.
Moltke został dobrze przyjęty wśród elity Berlina. W 1827 roku opublikował krótki romans "Dwaj przyjaciele". W 1831 roku napisał esej zatytułowany "Holandia i Belgia w ich wzajemnych relacjach, od separacji za Filipa II do zjednoczenia za Wilhelma I". Rok później napisał "Sprawozdanie z sytuacji wewnętrznej i społecznych warunków w Polsce", do którego badania opierał zarówno na źródłach książkowych, jak i osobistych obserwacji polskiego życia i charakteru. Moltke w książce "Polska: zarys historii" stwierdził, że w XV wieku „Polska była jednym z najbardziej cywilizowanych krajów w Europie”.
W 1832 roku zobowiązał się przetłumaczyć dzieło "Zmierzch i upadek cesarstwa rzymskiego" Gibbona na język niemiecki, za co miał otrzymać 75 marek. Jego celem było zdobycie pieniędzy na kupno konia. Po osiemnastu miesiącach skończył tłumaczyć dziewięć tomów (z dwunastu), lecz wydawca nie wydał nigdy tej pozycji. Moltke nie otrzymał więcej niż 25 marek, zdobył za to ogromną wiedzę z dziedziny historii.
Służba w armii Imperium Osmańskiego.
Moltke miał już okazję podróżować po południowych Niemczech i północnych Włoszech, a w 1835 roku po otrzymaniu awansu na kapitana, uzyskał sześciomiesięczny urlop w Europie południowo-wschodniej. Po krótkim pobycie w Konstantynopolu został poproszony przez sułtana Mahmuda II o zmodernizowanie armii Imperium Osmańskiego. Otrzymawszy zgodę z Berlina, przyjął ofertę. Dwa lata przebywał w Konstantynopolu, szkolił armię turecką i badał dla sułtana Konstantynopol i Dardanele. Odbył wiele wypraw po obu stronach cieśniny Bosfor, podróżował m.in. przez Wołoszczyznę, Bułgarię i Rumelię.
W 1838 r. Moltke został wysłany jako doradca do osmańskiego generała dowodzącego wojskami w Anatolii, który miał dowodzić kampanią przeciwko Muhammadowi Alemu. W ciągu lata Moltke zrobił obszerny rekonesans ziem Imperium Osmańskiego, przebył kilka tysięcy kilometrów w trakcie podróży (góry Taurus, pustynie Mezopotamii) Płynąc Eufratem, stworzył wiele map zwiedzonych terenów. W 1838 roku wziął udział w kampanii przeciwko Kurdom.
W 1839 roku wojska przeniosły się na południe do walki z Egipcjanami, lecz w obliczu przybycia nieprzyjaciela generał nie chciał słuchać rad Moltkego. Doradca zrezygnował więc ze stanowiska oficera sztabowego i objął dowództwo nad artylerią. W bitwie pod Nizip (współczesny Nisibis) 24 czerwca 1839 roku armia osmańska została pokonana, ale oddział Moltkego był ostatnim, który wycofał się z pola walki. Po wielkich trudach Moltke ruszył z powrotem do Konstantynopola. Jego patron, sułtan Mahmud II, już nie żył, więc Moltke, podupadły na zdrowiu, wrócił do Berlina w grudniu 1839 roku.
Po powrocie do domu Moltke opublikował niektóre z listów w "Listach o warunkach i wydarzeniach w Turcji w latach od 1835 do 1839". Książka została dobrze przyjęta. Jedna z jego sióstr wyszła za angielskiego wdowca Jana Heyligera Burta, który osiedlił się w Holsztynie. W 1841 roku Moltke ożenił się z młodą Marią Burt, szesnastoletnią córką Jana Burta z poprzedniego małżeństwa (w dzień ślubu awansowano go na majora). Był to szczęśliwy związek, choć nie mieli dzieci. Listy do żony są jednymi z najcenniejszych źródeł do jego biografii.
Lata 1840–1856.
W 1840 Moltke został powołany do 4. Korpusu Armii, stacjonującego w Berlinie. W tym samym roku wydał swoje mapy Konstantynopola oraz, wspólnie z innymi niemieckimi podróżnikami, nowe mapy Azji Mniejszej i wspomnienia o geografii tego regionu.
W 1845 Moltke opublikował pracę "Rosyjsko-turecka kampania w Europie, 1828-1829"; książka ta została także dobrze przyjęta w kręgach wojskowych. Również w tym roku wyjechał do Rzymu służyć jako osobisty adiutant księcia Karola Henryka Pruskiego, co pozwoliło mu stworzyć nową mapę „wiecznego miasta” (opublikowaną w 1852 roku). W 1846 roku książę Henryk zmarł, Moltke dołączył do 8. Korpusu Armii w Koblencji.
W 1848 roku, po powrocie do Berlina, został szefem sztabu 4. Korpusu Armii. Jego siedziba znajdowała się wówczas w Magdeburgu, gdzie Moltke przeniósł się na siedem lat, podczas których doszedł do stopnia podpułkownika (1850) i pułkownika (1851).
W 1855 roku Moltke pracował jako osobisty doradca księcia Fryderyka (późniejszego cesarza Fryderyka III). Towarzyszył księciu w Anglii (na jego ślubie), a także w Paryżu i w Petersburgu podczas koronacji Aleksandra II. Książę Fryderyk był dowódcą pułku stacjonującego we Wrocławiu, gdzie Moltke przebywał przez rok i awansował na stopień majora-generała w 1856. 23 października 1857 roku, ze względu na ciężką chorobę króla, książę Fryderyk został regentem. Sześć dni później regent wybrał Moltkego na stanowisko szefa sztabu generalnego armii.
Szef Pruskiego Sztabu Generalnego (Wielkiego Sztabu Generalnego).
Stanowisko szefa sztabu Moltke piastował przez 30 lat. Po powstaniu Cesarstwa Niemieckiego, nazwa Pruskiego Sztabu Generalnego została zmieniona na Wielki Sztab Generalny. Po objęciu stanowiska rozpoczął wprowadzanie zmian strategicznych i taktycznych metod armii pruskiej: w uzbrojeniu, w wykorzystaniu środków komunikacji, w kształceniu oficerów oraz w sposobie mobilizacji armii. Zainicjował też formalną analizę polityki europejskiej, która mogła okazać się użyteczne podczas planowania kampanii – prowadził cechy nowoczesnego sztabu generalnego.
W 1859 roku wojna francusko-austriacka we Włoszech spowodowała mobilizację armii pruskiej, choć nie włączono jej do walki. Po mobilizacji armia została zreorganizowana przez księcia regenta, Fryderyka i ministra wojny, Albrechta von Roona. Moltke dokładnie obserwował kampanię włoską i napisał jej historię (opublikowaną w 1862 roku).
Zaplanował i skutecznie przeprowadził kampanie wojenne przeciwko Danii (1864), Austrii (1866) i Francji (1870–1871), co doprowadziło do powstania Cesarstwa Niemieckiego.
28 października 1870 roku Moltke otrzymał tytuł grafa (hrabiego) w nagrodę za zasługi podczas wojny francusko-pruskiej i zwycięstwo w bitwie pod Sedanem (gdzie do niewoli dostała się stutysięczna armia francuska włączając Napoleona III). W czerwcu 1871 roku został dodatkowo wyróżniony przez awans do stopnia feldmarszałka i dużą dotację pieniężną. Zasiadał w sejmie Związku Północnoniemieckiego w latach 1867–1871, a od 1871 był członkiem Reichstagu (parlamentu federalnego).
Moltke nadzorował przygotowanie oficjalnej historii wojny francusko-pruskiej, która wydawana była w latach 1874–1881 przez niemiecki sztab generalny. Po wojnie stał się bohaterem narodowym. Ponad 50 pomników Moltkego powstało w Niemczech w XIX i na początku XX wieku; niektóre zostały zniszczone podczas II wojny światowej i później, wiele pozostało do dziś.
Ostatnie lata życia.
Moltke w 1888 roku przeszedł na emeryturę, jego następcą na stanowisku szefa Sztabu Generalnego został Alfred von Waldersee. Moltke oficjalnie wycofał się z czynnej służby 9 sierpnia 1888 roku. Jego 90. urodziny (26 października 1890) zostały ogłoszone świętem narodowym. 1 sierpnia 1867 Moltke zakupił za 240 000 talarów majątek Krzyżowa koło Świdnicy. Rok później, 24 grudnia 1868 zmarła jego żona i została pochowana w mauzoleum w Krzyżowej.
Nagrania.
W 1889 roku Moltke spotkał się z Adelbertem Wangemannem, Niemcem pracującym z Thomasem Edisonem. Wangemann został wysłany do Europy, aby zaprezentować nowo wynaleziony fonograf. Moltke nagrał fragmenty Szekspira i Goethego na dwóch cylindrach, które zginęły aż do 1957 roku i były niezidentyfikowane przez następne dziesięciolecia. 30 stycznia 2012 roku znalazły się wśród wielu nagrań ujawnionych przez Muzeum Thomasa Edisona. Dwa cylindry zawierające recytacje Moltkego to jedyne dotychczas znane nagrania głosowe człowieka urodzonego w XVIII wieku.
Feldmarszałek Helmuth von Moltke zmarł w swoim domu w Berlinie w dniu 24 kwietnia 1891 roku po krótkiej chorobie. Tysiące żołnierzy dowodzonych przez cesarza Wilhelma II eskortowało jego trumnę na berliński dworzec kolejowy Lehrter Bahnhof, z którego została przetransportowana na Śląsk, gdzie w mauzoleum w Krzyżowej obok żony spoczął też Helmuth von Moltke. Ich trumny zaginęły po 1945 r.
Koncepcje strategiczne.
Do dziś Helmuth von Moltke (starszy) jest uznanym autorytetem w dziedzinie strategii oraz zarządzania, przez niektórych uważany za znacznie wybitniejszego stratega od Clausewitza. On sam narzekał: „Jak można w ogóle napisać książkę o strategii? Przecież strategia to po prostu stosowanie zdrowego rozsądku, a tego nikogo nie można nauczyć”.
Zasadą jego było uderzać na główne siły przeciwnika na jego terytorium i bić je w rozstrzygających spotkaniach, przy czym maszerujące oddzielnie korpusy schodziły się na polu bitwy i otaczały nieprzyjaciela (Sadowa, Sedan).
Jednym z najczęściej cytowanych i przyswajanych zaleceń von Moltkego jest „maszerować osobno, uderzać razem”, które wyraża chyba najbardziej ogólną zasadę działania każdego dużego koncernu, czy grupy kapitałowej, która jest obecna na różnych rynkach i oferuje produkty adresowane do różnych grup klientów.
Moltke ma również duże zasługi jako nauczyciel oficerów sztabowych. Wychował liczne pokolenia oficerów wojskowych, zgranych ze sobą, wyszkolonych na wysokim poziomie przygotowania do wojny i przysposobienia wojskowego.
Definiując istotę strategii Helmuth von Moltke uznał ją za „realizację wiodącej idei, modyfikowaną stosownie do zmiany warunków”. Jest autorem ośmiotomowego dzieła "Pisma zebrane i wspomnienia" (1891–1893) i wielu innych. Jako pisarz wojskowy należy do klasyków.
Jego bratanek, Helmuth Johannes Ludwig von Moltke, był szefem sztabu od 1906 do 1914 roku.
Odznaczenia i nagrody.
Inne.
Za zasługi w zjednoczeniu Niemiec został mianowany honorowym obywatelem Hamburga.

</doc>
<doc id="153713" url="https://pl.wikipedia.org/wiki?curid=153713" title="Rajd Australii 2004">
Rajd Australii 2004

Rezultaty Rajdu Australii ("17th Telstra Rally Australia"), eliminacji Rajdowych Mistrzostw Świata w 2004 roku, który odbył się w dniach 11–14 listopada. Była to szesnasta runda czempionatu w tamtym roku i jedenasta szutrowa oraz siódma w Production Cars WRC. Bazą rajdu było miasto Perth. Zwycięzcami rajdu została francusko-monakijska załoga Sébastien Loeb i Daniel Élena w Citroënie Xsarze WRC. Wyprzedzili oni Finów Harriego Rovanperę i Risto Pietiläinena w Peugeocie 307 WRC oraz Belgów François Duvala i Stéphane’a Prévota w Fordzie Focusie WRC. Z kolei zwycięzcami Production Cars WRC zostali Hiszpanie Xavier Pons i Oriol Julià w Mitsubishi Lancerze Evo 8.
Rajdu nie ukończyło trzech kierowców fabrycznych. Fin Marcus Grönholm jadący Peugeotem 307 WRC nie ukończył rajdu na 10. oesie z powodu wypadku. Natomiast Estończyk Markko Märtin w Fordzie Focusie WRC odpadł z rywalizacji na 1. oesie na skutek awarii silnika. Z kolei mistrz świata Petter Solberg w Subaru Imprezie WRC uległ wypadkowi na 4. oesie i odpadł z rajdu.
Klasyfikacja końcowa sezonu 2004.
Tabele przedstawiają tylko pięć pierwszych miejsc.

</doc>
<doc id="153714" url="https://pl.wikipedia.org/wiki?curid=153714" title="Pistolet maszynowy EMP">
Pistolet maszynowy EMP

ERMA Maschinenpistole (MPE, EMP, EMP 35) – niemiecki pistolet maszynowy, opracowany w 1935 roku przez Heinricha Vollmera i produkowany w Belgii i Niemczech.
Historia.
W 1927 roku niemiecki konstruktor Heinrich Vollmer skonstruował pistolet VMP. Była to konstrukcja wzorowana na MP 18. Największą zmianą w stosunku do pierwowzoru był nowy sposób mocowania sprężyny powrotnej. W MP 18 sprężyna o małej średnicy była osadzona na długiej żerdzi, która chroniła ją przed wyboczeniem podczas ściskania. Vollmer zamiast żerdzi zastosował tuleję z umieszczoną wewnątrz sprężyną wsuwającą się teleskopowo do wnętrza zamka. Vollmerowi nie udało się uruchomić produkcji VMP, ale jego konstrukcja była na tyle udana, że pod koniec lat 20. XX wieku firma Vollmera została przejęta przez Erfurter Maschinenfabrik B. Geipel GmbH z Erfurtu.
W 1930 roku Geipel opatentował pneumatyczny opóźniacz zamka, którego główną część stanowiła skonstruowana przez Vollmera tuleja otaczająca sprężynę powrotną. Według założeń, kiedy zamek znajdowała się w innych położeniach niż skrajne przednie i skrajne tylne, wnętrze tulei i przestrzeni wewnątrz zamka miała być szczelne. Po wystrzale cofający się zamek sprężał zawarte wewnątrz tulei i zamka powietrze. Po dojściu zamka w skrajne tylne położenie następowało rozszczelnienie układu i wyrównanie ciśnienia na zewnątrz i wewnątrz zamka. W czasie ruchu zamka do przodu ciśnienie wewnątrz układu zamek-tuleja sprężyny powrotnej spadało poniżej ciśnienia atmosferycznego, co także zmniejszało szybkość części ruchomych. Zastosowanie pneumatycznego opóźniacza miało zmniejszyć szybkostrzelność teoretyczną, ale jak wykazały badania przeprowadzone po II wojnie światowej w Wojskowej Akademii Technicznej, w praktyce różnica szybkostrzelności teoretycznej pomiędzy bronią z opóźniaczem o takiej konstrukcji a bronią tego urządzenia pozbawioną jest minimalna.
W 1931 roku Vollmer zrezygnował z dalszej pracy w Ermie, ale nie zakończyło to dalszych prac nad jego pistoletem maszynowym. W 1934 roku rozpoczęto jego produkcję jako Erma Maschinenpistole (EMP). Głównymi zmianami w stosunku do VMP było zastosowanie opóźniacze pneumatycznego i osłonięcie lufy perforowanym płaszczem. Poza zakładami "Erfurter Machinenfabrik" ("ERMA") produkowany był w Belgii. Dostosowany był do naboju pistoletowego 9 mm Parabellum, a także w wersjach przystosowanej do nabojów pistoletowych: 7,65 mm Parabellum, 7,63 mm Mauser i 9 mm Bayard.
W 1935 roku po odrzuceniu przez Niemcy ograniczeń traktatu wersalskiego niewielką liczbę pistoletów maszynowych EMP zamówił Wehrmacht. Wersja dla Wehrmachtu, oznaczona jako EMP 35 różniła się od komercyjnych EMP brakiem składanej podpórki w przednim chwycie.
EMP znajdował się na uzbrojeniu wielu krajów. Na bazie tego pistoletu maszynowego produkowanego w Belgii został opracowany polski pistolet maszynowy Mors.
Opis konstrukcji.
Pistolet maszynowy "EMP" jest bronią samoczynno-samopowtarzalną działającą na zasadzie odrzutu zamka swobodnego. Układ części głównych a także iglicy jest taki sam jak w pistolecie maszynowym "Bergman", różni się jedynie mniejszą średnicą i wydłużeniem. Zasilanie odbywa się z dwurzędowego magazynka pudełkowego o pojemności 32 nabojów, dostawianego z lewej strony broni. Pistolet wyposażony jest w stałą kolbę drewnianą i posiada w dolnej części łoża chwyt, w którym umieszczono wysuwaną podpórkę. Przełącznik rodzaju ognia umieszczony jest z prawej strony nad kabłąkiem i może być łatwo uruchomiony kciukiem prawej ręki bez odejmowania broni od ramienia. Celownik krzywkowy z nastawami na odległość do 800 m. Pistolet maszynowy ma nasadę do mocowania bagnetu.

</doc>
<doc id="153715" url="https://pl.wikipedia.org/wiki?curid=153715" title="San Salvador (ujednoznacznienie)">
San Salvador (ujednoznacznienie)



</doc>
<doc id="153720" url="https://pl.wikipedia.org/wiki?curid=153720" title="Komża">
Komża

Komża – szata liturgiczna w rycie rzymskim; skrócona alba o szerokich rękawach. Komża jest białego koloru, co oznacza czystość serca i ducha.
Pierwotnie komża była używana wyłącznie w chórach, podczas liturgii godzin, dopiero od XIV w. może być stosowana we wszystkich czynnościach liturgicznych, dla których nie zastrzeżono wyraźnie alby.
Rodzaje.
Komże różną się krojem:

</doc>
<doc id="153721" url="https://pl.wikipedia.org/wiki?curid=153721" title="Zamarzanie">
Zamarzanie



</doc>
<doc id="153722" url="https://pl.wikipedia.org/wiki?curid=153722" title="Alba (szata liturgiczna)">
Alba (szata liturgiczna)

Alba (łac. "vestis alba" – biała szata) – długa, biała szata liturgiczna, noszona przez wszystkich duchownych i usługujących wszystkich stopni w czasie liturgii obrządku łacińskiego oraz przez duchownych wielu kościołów protestanckich. W liturgii Kościołów wschodnich odpowiednikiem alby jest sticharion.
Historia.
W okresie wczesnochrześcijańskim nakładana przez katechumenów przy chrzcie św. jako symbol czystości.
W VI wieku stała się elementem ubioru liturgicznego duchownych chrześcijańskich, następnie jako element szat pontyfikalnych królewskich i cesarskich.
Alba jest szatą o długich, szerokich rękawach, sięgającą do kostek i pod szyję wywodzącą się ze starożytnej tuniki. Pierwotnie sporządzana z lnu, współcześnie również z innych tkanin.
Od ok. X wieku alby były zdobione haftem i parurami (ozdobnymi pasami materiału) u dołu i przy mankietach, a od XVI wieku szeroką koronką.
W XX wieku po reformach Soboru Watykańskiego II przywrócono białe, niezdobione alby.
Albę można przepasywać cingulum (sznurem symbolizującym wstrzemięźliwość) białym lub w kolorze liturgii. Cingulum może nie być zakładane, gdy krój alby jest taki, iż przylega ona ściśle do ciała. Gdy alba nie zakrywa całości stroju pod szyją, należy założyć pod nią humerał – lnianą chustę z długimi sznurami do obwiązywania się.
Kościoły katolickie.
Kapłan i diakon zakłada albę zawsze wtedy, gdy nosi stułę oraz ornat lub dalmatykę, albo gdy zamiast tego zakłada tylko stułę. Gdy się tego nie czyni, wolno założyć mającą tę samą symbolikę szatę krótszą, jaką jest komża. Kapłani i alumni seminariów pod komżę zakładają sutannę, ministranci powinni zaś nosić sutanele.
Albę mają prawo nosić także posługujący wszystkich stopni, od pełniących funkcje liturgiczne ministrantów, do posiadających tzw. posługi lektorów i akolitów.
Wspólnoty protestanckie.
Alba jest używana także przez duchownych części wspólnot protestanckich. W Kościele Ewangelicko-Augsburskim w RP jednym z trzech zatwierdzonych do użytku strojów liturgicznych jest biała alba sięgająca do kostek z kolorową stułą. W Polsce alba używana jest m.in. w Kościele Ewangelicko-Metodystycznym, gdzie podobnie jak u luteran, towarzyszy kolorowej stule. Alb nie używa natomiast Kościół Ewangelicko-Reformowany w RP, który pozostał jedynie przy czarnej todze z białymi befkami.
W Kościołach ewangelicznych alby, podobnie jak inne stroje liturgiczne (z wyjątkiem czarnej togi, używanej zazwyczaj do udzielania chrztu) nie są powszechnie używane. Pastorzy zarówno do nabożeństwa Słowa Bożego, jak i sprawowania Wieczerzy Pańskiej ubrani są w garnitur pod krawatem.

</doc>
<doc id="153723" url="https://pl.wikipedia.org/wiki?curid=153723" title="Kapa (religia)">
Kapa (religia)

Kapa (pluwiał) – szata liturgiczna zwana nieszpornikiem, używana przez kapłana (w Polsce także diakona) poza mszą świętą, np. w czasie sprawowania sakramentów chrztu czy małżeństwa, wspólnotowej Liturgii Godzin (OWLG 255), pogrzebów, nabożeństw paraliturgicznych czy procesji z Najświętszym Sakramentem (np. w czasie uroczystości Bożego Ciała). Nie ma jednoznacznej symboliki. Jest to rodzaj długiej peleryny sięgającej stóp, zapinanej na piersiach. Zakłada się ją na komżę lub albę oraz stułę. Jej kolor wskazują rubryki obrzędów i jest uzależniony od sprawowanej czynności (biały dla chrztu, małżeństwa, kultu eucharystycznego, czarny lub fioletowy dla pogrzebu) lub koloru oficjum. W liturgii Kościoła Katolickiego stosowana lokalnie od schyłku VIII w., od XI w. powszechnie.

</doc>
<doc id="153724" url="https://pl.wikipedia.org/wiki?curid=153724" title="Warszafski Deszcz">
Warszafski Deszcz

Warszafski Deszcz (WFD) – polska grupa muzyczna wykonująca hip-hop. Powstała w 1994 roku w Warszawie pod nazwą 1kHz. W 1996 roku formacja przyjęła nazwę Trzyha. Niespełna dwa lata później trio przyjęło nazwę Warszafski Deszcz. Od 2007 roku formację stanowili raperzy: Jacek „Tede” Graniecki oraz Michał „Numer Raz” Witak.
W lutym 2010 roku wydawnictwo uzyskało nominację do nagrody polskiego przemysłu fonograficznego Fryderyka w kategorii "Album roku hip-hop/R&amp;"B.
Historia.
W 1994 roku Mariusz „JanMarian” Sobolewski i Sebastian „DJ 600V” Imbierowicz założyli zespół pod nazwą 1kHz (Ein Killa Hertz). W 1996 roku skład uzupełnił raper Jacek „Tede” Graniecki. W tym składzie powstawały ich pierwsze utwory, które ukazały się na nielegalu zatytułowanym "Ein Killa Hertz" (1996). Jeszcze w 1996 roku z zespołu odszedł Imbierowicz, którego zastąpił Jakub „Ceube” Sawicki. Wówczas trio przyjęło nazwę Trzyha (HHH=Hardcore Hip-Hop). W 1997 roku ukazał się debiutancki album grupy pt. "WuWuA". Tego samego roku zespół opuścił Sawicki, a jego miejsce zajął Michał „Numer Raz” Witak. Po raz kolejny zmieniono nazwę, tym razem na Warszafski Deszcz.
Rok później, 5 stycznia 1999, muzycy nagrali album zatytułowany "Nastukafszy...", który ukazał się nakładem wytwórni R.R.X. Album osiągnął duży skuces komercyjny sprzedając się w 50 tys. kopii. Wkrótce potem formacja zawiesiła działalność, a planowa premiera drugiego wydawnictwa została wstrzymana. 5 stycznia 2007 roku ukazał się drugi album grupy pt. "Reminiscencje". Nagrania zostały udostępnione bezpłatnie w internecie w formie digital download. Album został pobrany z internetu przez ponad 300 000 osób. 6 czerwca 2009 roku została wydana trzecia płyta Warszafskiego Deszczu – "Powrócifszy..." W lutym 2010 roku wydawnictwo uzyskało nominację do nagrody polskiego przemysłu fonograficznego Fryderyka w kategorii: album roku hip-hop/R&amp;B.
Rozpad grupy.
5 września 2017 roku Numer Raz zaprosił do swojej audycji w radiowej Czwórce DJ-a Tuniziano, który kilka tygodni wcześniej został wyrzucony przez Tedego z ekipy NWJ za rzekome pobicie kobiety, aby ten mógł przedstawić swoją wersję wydarzeń. Taka postawa nie spodobała się Tedemu, który uznał to za nielojalne zachowanie wobec niego i również wyrzucił go z grupy. W 2019 roku Tede zapowiedział swój najnowszy solowy album "Karmagedon", na którym raper zapowiedział rozliczenie się ze sceną. Na płycie znalazł się utwór „Hoespicjum”, w którym Tede bezpośrednio atakuje Numer Raza.

</doc>
<doc id="153729" url="https://pl.wikipedia.org/wiki?curid=153729" title="Realizm atomistyczny">
Realizm atomistyczny

Realizm atomistyczny – przekonanie, że istnieją tylko poszczególne, jednostkowe byty, które ludzie mają tendencje łączyć w pewne wspólne pojęcia, a następnie przypisywać tym pojęciom istnienie realne, zapominając, że są to wytworzone przez nich samych konstrukcje.
Według Antystenesa istnieją poszczególne stoły i krzesła, ale nie ma czegoś takiego jak sprzęty domowe; są poszczególne drzewa, ale nie ma lasu; są krople wody spadające z nieba, ale nie ma deszczu.
Współczesnym rozwinięciem realizmu atomistycznego jest reizm, zwany też konkretyzmem, oraz w pewnym sensie realizm logiczny.

</doc>
<doc id="153730" url="https://pl.wikipedia.org/wiki?curid=153730" title="Rezerwat przyrody Na Torfach im. Janusza Kozłowskiego">
Rezerwat przyrody Na Torfach im. Janusza Kozłowskiego

Rezerwat przyrody Na Torfach im. Janusza Kozłowskiego – faunistyczny rezerwat przyrody leżący na terenie Karczewa na południe od Otwocka w granicach Mazowieckiego Parku Krajobrazowego (województwo mazowieckie). Obejmuje jezioro Torfy o powierzchni 7 ha i podmokłe lasy.
Obok znajduje się stara leśniczówka z ośrodkiem edukacji ekologicznej. Do leśniczówki można dotrzeć drogami gruntowymi z Otwocka i Karczewa lub szlakami turystycznymi (czarnym i niebieskim) ze stacji kolejowej w Otwocku. Rezerwat jest częściowo otwarty dla turystyki.
Celem ochrony jest jezioro zasilane wodami źródliskowymi z otaczającym je borem bagiennym i mieszanym.
Powierzchnia rezerwatu wynosi 21,13 ha (akt powołujący podawał 20,97 ha).
Imię Janusza Kozłowskiego zostało nadane rezerwatowi na posiedzeniu Regionalnej Rady Ochrony Przyrody w dn. 23 marca 2013 r.
Walory przyrodnicze.
Centralną część rezerwatu zajmuje płytkie zatorfione jezioro porośnięte roślinnością wodną. Zbiornik jest potorfiem, czyli dawnym wyrobiskiem torfu. Na północnym brzegu występują bogate w wodę źródliska zasilające jezioro. Wokół jeziora występują zespoły leśne charakterystyczne dla terenów zatorfionych i podmokłych. Jak wynika z prowadzonych dotychczas obserwacji w rezerwacie, jest on ostoją wielu gatunków gadów i płazów oraz miejscem gniazdowania ptactwa błotnego i przebywania wielu gatunków zwierząt takich jak łoś, sarna, kuna leśna czy borsuk.
Z płazów spotkać tu można m.in. ropuchy, żaby, traszkę grzebieniastą i grzebiuszkę ziemną. Do gatunków rzadkich należą: muchołówka mała, dzięcioł czarny, gniewosz plamisty, zaskroniec zwyczajny, żmija zygzakowata. Od kilku lat nie spotkano tu wcześniej występującego żółwia błotnego. W jeziorku spotyka się takie gatunki jak szczupak, płoć, lin, sumik karłowaty, węgorz, karaś okoń, wzdręga, amur biały, karp, leszcz, piskorz, różanka, słonecznica pospolita, strzebla potokowa, świnka, ukleja oraz chroniona szczeżuja wielka.
Rezerwat położony jest w Mazowieckim Parku Krajobrazowym, obszarze specjalnej ochrony ptaków (OSO) Natura 2000 „Bagno Całowanie” oraz specjalnym obszarze ochrony siedlisk (SOOS) Natura 2000 „Ostoja Bagno Całowanie”.

</doc>
<doc id="153732" url="https://pl.wikipedia.org/wiki?curid=153732" title="Zamek w Będzinie">
Zamek w Będzinie

Zamek Będziński – średniowieczna warownia obronna wzniesiona w połowie XIV wieku przez Kazimierza Wielkiego w systemie tzw. Orlich Gniazd w Małopolsce, 4,5 km od granicy ze Śląskiem, na wzgórzu nad Czarną Przemszą; wielokrotnie niszczona, odbudowana w 1956.
Zamek królewski położony był w drugiej połowie XVI wieku w powiecie proszowskim województwa krakowskiego.
Udostępniony do zwiedzania.
Historia.
Historia fortyfikacji w Będzinie sięga IX wieku. Już wtedy na Górze Zamkowej wzniesiono gród, prawdopodobnie należący do plemienia Wiślan lub jego zachodniego odłamu. Gród był kilkakrotnie rozbudowywany: m.in. w miejsce pierwotnej palisady wzniesiono istniejący do dziś zewnętrzny wał podgrodzia, a wewnętrzny wał podgrodzia zniwelowano celem założenia cmentarza wczesnochrześcijańskiego (XII wiek). Osadnictwo podgrodowe rozwijało się na południowym stoku wzgórza (obecne podejście pod zamek i teren parafii Św. Trójcy). Wbrew rozpowszechnionym opiniom Tatarzy nie zdobyli grodu – ślady spalenizny odkryte w wale grodu w świetle najnowszych badań archeologicznych (m.in. metodą dendrochronologii) pochodzą z lat wcześniejszych.
W 2 połowie XIII wieku, prawdopodobnie za panowania Bolesława Wstydliwego, w obrębie grodu wzniesiono kamienny stołp – wieżę, istniejącą do dziś. W 1349 Kazimierz Wielki dobudował do niej zamek, który składał się początkowo z zamku górnego (ta część – po przebudowach – istnieje do dziś) otoczonego dwoma pierścieniami murów, oraz dolnego, z bramą wjazdową od strony północnej (do dziś zachowane dolne partie murów). W 1349 wymieniony jest pierwszy burgrabia będziński Wiernko (Vernco), co wskazuje jednoznacznie, że w tym czasie zamek musiał już stać. Także przywilej lokacyjny (1358) zawiera słowa, że miasto lokowane jest „pod zamkiem naszym”. Budowa zamku związana była ściśle z utratą Śląska i jego przejściem pod panowanie czeskie (1348) – granica między Koroną Polską, a Czeską przebiegała wówczas po linii Czarnej Przemszy, a więc u samego podnóża zamku.
W 1458 tenutariuszem zamku był Stanisław z Pogórzyc, w latach 1462-70 Szczepan Pogórski z Pogórzyc, a w latach 1492-9 Benedykt alias Bieniasz Pogórski. W 1502 król polski Aleksander Jagiellończyk zezwolił Stanisławowi Jarockiemu z Jaroszyna staroście sławkowskiemu wykupić zamek oraz miasto królewskie Będzin wraz z wsiami z rąk Bieniasza Pogórskiego. Według lustracji z 1564 zamek był częściowo opustoszały i popadał w ruinę.
W sierpniu 1588 zamek stał się miejscem pertraktacji, prowadzonych przez pełnomocników cesarza Rudolfa II z Polską, o zwolnienie uwięzionego po bitwie pod Byczyną (24 I 1588) Maksymiliana Habsburga, pretendenta do korony polskiej. W będzińskiej warowni stanęli więc – pełnomocnicy Polski: Jan Zamoyski – wielki kanclerz z 400 husarzami i 100 strzelcami, Andrzej Opaliński – marszałek wielki koronny, Hieronim Rozdrażewski – biskup kujawski, książę ostrógski, Jan Gostomski – wojewoda rawski oraz Krzysztof Zienowicz – wojewoda ruski; stronę przeciwną reprezentowali: książę Sobioneta Ursini Wilhelm von Rosenberg – delegat cesarski, Mikołaj Istvanfi – biskup Raab i Jetwansi von Kissenfalva, delegaci węgierscy: Krzyszot Lobkowitz i Jan Kurzbach, delegaci czescy: baron Ryszard Strein von Schwarzenau i Jan Kobentzel, delegaci austriaccy: baron Zygfryd Promnitz z Pszczyny, delegat śląski oraz przedstawiciel Stanisława Pawłowskiego – biskupa ołomunieckiego – Kasper Rogoyski. Pełnomocnikiem papieskim był kardynał Hipolit Aldobrandini (1536–1605), od 1592 papież Klemens VIII. Po dość długich pisemnych pertraktacjach wstępnych, delegacja cesarska przeniosła się do Bytomia, a delegat papieski zamieszkał w Olkuszu. W rezultacie obrad dzięki mediacji Aldobrandiniego na ratuszu Czeladzi 9 marca 1589 podpisano tzw. pakta będzińskie (układ bytomsko-będziński). Po załatwieniu wszelkich formalności Maksymiliana przewieziono 6 września 1589 do Będzina, skąd w towarzystwie biskupa Wawrzyńca Goślickiego, Mikołaja Zebrzydowskiego i pocztu husarii polskiej odesłany został na graniczny most na Brynicy pod Czeladzią.
W 1616 zamek wraz z częścią miasta spłonął. Warownię na własny koszt odbudował starosta będziński Andrzej Dębiński – podstoli krakowski. Jednak już w czasie tzw. potopu szwedzkiego w latach 1655–1656 zamek znów został spalony i częściowo zburzony przez wojska Hartfelda, Montecuculliego i Sporka. Gdy w 1660 lustratorzy królewscy zjechali do Będzina, rozkazali zamek odbudować co nastąpiło w 1665.
19 lub 20 sierpnia 1683 według tradycji zamek gościł Jana III Sobieskiego z żoną Marysieńką oraz poselstwo cesarza Leopolda I Habsburga z generałem hr. Antonem Caraffą (zm. 1693) na czele. Sobieski właśnie zmierzał z odsieczą pod Wiedeń (do wydarzenia tego nawiązuje przechodzący pod zamkiem turystyczny Szlak Husarii Polskiej).
15 września 1696 na zamek przybył August II Mocny (1677–1733), .
Do końca XVI w. zamkiem zarządzali z ramienia króla burgrabiowie, zaś posiadłości ziemskie, należące do zamku (tzw. starostwo niegrodowe) już od poł. XV w. znajdowało się przeważnie dożywotnio w rękach prywatnych rycerskiego stanu (bez opłat dzierżawnych). Dopiero konstytucja z 1562 nakazała obdarowanym płacić do skarbu państwa tzw. kwartę (1/4 czystego dochodu). Na pocz. XVII w. sam zamek wchodził w skład starostwa niegrodowego i stał się siedzibą dożywotnich posiadaczy, tzw. starostów niegrodowych. Spośród nich znani są z okresu XV-XVIII w.: Piotr Szafraniec, Stefan z Pogórzyc, Prosper Prowana, Andrzej Samuel Dembiński, Krzysztof Gosławski i Jan Dębowski. Po zniesieniu starostw ustawą sejmu z 1775 dobra będzińskie otrzymał w 50-letnią dzierżawę na podstawie licytacji Stanisław Mieroszewski.
Czasy rozbiorowe.
Po drugim rozbiorze Polski zamek wraz z posiadłościami zarząd pruski podarował jednemu z Hohenzollernów na własność, który bezprawnie oddał go na mocy kontraktu z 19 lipca 1802 w wieczystą dzierżawę 96. mieszczanom będzińskim. Nadzór nad zamkiem i dobrami starościńskimi powierzono kuratorom: Janowi Machurowskiemu i Jakubowi Jędrzejkowi.
Inne źródła podają, że na mocy tego kontraktu zawartego we Wrocławiu między 87. mieszkańcami Będzina a Królewsko-Pruską Kamerą Wojenno-Ekonomiczną we Wrocławiu właścicielem zamku został Jan Gęborski, ostatni kurator b. dóbr starostwa będzińskiego. On to jako właściciel pięciomorgowego obszaru Góry Zamkowej rzucił myśl odbudowy zamku i murów. Własnym kosztem obsadził wzgórze drzewami, dając początek dzisiejszemu parkowi.
Przy kopaniu dołów pod drzewa natrafiano na groby, z których kilka furmanek kości ludzkich wywieziono na pobliski cmentarz. Odkryto także chodnik podziemny, prowadzący z zamku w stronę kościoła św. Tomasza. Jednak wikariusz ks. Podczaski zabezpieczając go przed poszukiwaczami skarbów, kazał otwór zamurować i zasypać gruzem.
Mieroszewscy nie mieszkając na zamku, nie dbali o niego, więc popadał w ruinę, co potwierdza lustracja z 1789. Gdy w 1825 pod walącym się murem zamkowym zginął jeden z mieszkańców, komisarz obwodu olkuskiego, Lauzański wydał polecenie zburzenia zamku do fundamentów. Jednak 5 marca 1827 przyszedł rozkaz z Warszawy nakazujący przeprowadzić rejestrację wszystkich zabytków znajdujących się na terenie obwodu oraz zalecający ich ochronę. W myśl tego rozkazu burmistrz miasta Trzciński otrzymał zawiadomienie, że należy wstrzymać rozbiórkę zamku. Nawet burmistrz Siewierza, Kobyliński został wydelegowany do Będzina w celu dopilnowania zarządzenia.
W 1833 przybył do Będzina w celu podźwignięcia tutejszego górnictwa komisarz Banku Polskiego, a także miłośnik pamiątek narodowych, hr. Edward Raczyński. Gdy ujrzał romantyczne zwaliska zamku postanowił go odbudować. Już w 1834 r. zamek wrócił do świetności według projektu architekta i budowniczego włoskiego Franciszka Marii Lanciego, mieszkającego w Krakowie. Opracowując projekt odbudowy zamku wprowadził do surowej, gotyckiej bryły elementy romantycznej architektury pseudogotyckiej. Wycięto w średniowiecznych murach ślepe strzelnice, założono ślepe machikuły, zmniejszono grubość murów wieży czworobocznej w celu uzyskania większych powierzchni, wprowadzono duże, obramowane opaskami ceglanymi okna; wybitnie też obniżono wieżę cylindryczną. Zamek miał zostać siedzibą szkoły górniczej, lecz koncepcja ta szybko upadła. Zarząd Górniczy przeznaczył zamek na salę modlitw dla sprowadzonych w 1838 do Dąbrowy z Saksonii kilkudziesięciu górników. Nabożeństwa odprawiał pastor przeniesiony z Tarnowskich Gór. W 1840 r. w zamku urządzono kaplicę ewangelicką, w której odprawiono pierwsze nabożeństwo ewangelickie na terenie Zagłębia Dąbrowskiego. Działała do ok. 1843 r.
Następnie po drobnych przeróbkach zamek służył też jako szpital. Nie nadając się do tego celu już w 1849 znów popadł w ruinę.
XX lecie międzywojenne.
W 1919 z inicjatywy Stefana Warchoła – inżyniera powiatowego, Jana Gęborskiego – właściciela Góry Zamkowej, Benedykta Misiórskiego – farmaceuty i Romana Wyszatyckiego pisarza hipotecznego, powstało Towarzystwo Opieki nad Górą Zamkową. Statut Towarzystwa został ostatecznie zatwierdzony przez wojewodę kieleckiego 18 listopada 1927. Gęborski odstąpił Towarzystwu park i ruiny zamku, z nadzieją na jego odbudowanie. Towarzystwo przystąpiło do odbudowy w 1929 r., którego projekt i plan odbudowy sporządził prof. Adolf Szyszko-Bohusz (1883–1948). W czasie prac budowlanych odnaleziono wiele zabytkowych przedmiotów (ostrogi, miecze, mizerykordie, topory, toporek kamienny, klucze gotyckie, majolika, grosze Wacława II), które przechowywano w Magistracie. Marian Kantor-Mirski odnalazł u obywatela Peisera głaz z rysunkiem ryngrafu oraz datą 1588. Był to prawdopodobnie kamień pamiątkowy uwieczniający podpisanie paktu będzińskiego. Kamień umieszczono w ogrodzie J. Gęborskiego.
Obecny wygląd zamek zawdzięcza przebudowie neogotyckiej z 1834 przeprowadzonym przez Franciszka Marię Lanciego oraz pracom rekonstrukcyjnym przeprowadzonym w latach 1952-56 według projektu inż. Zygmunta Gawlika. Pierwotnie wieża okrągła była znacznie wyższa niż obecnie i prawdopodobnie miała zwieńczenie ceglane. Budynek mieszkalny nie miał wyodrębnionej wieży kwadratowej – w obu swych częściach miał tę samą liczbę kondygnacji (kasztel). Zamek posiadał w średniowieczu także dodatkową część otoczoną murem z bramą, której jednak nie odtworzono.
Architektura.
Zamek założono na pozostałościach wczesnośredniowiecznego grodu istniejącego od XI do XIII w., na wzniesieniu na lewym brzegu Czarnej Przemszy. Początkowo założenie to stanowiła cylindryczna wieża o średnicy 10,7 m wzniesiona z miejscowego kamienia w północno-wschodniej części wzgórza zamkowego. Wejście do niej znajdowało się w trzeciej, z istniejących czterech kondygnacji. Kolejnym etapem rozbudowy zamku było wzniesienie pięciokondygnacyjnej wieży na planie zbliżonym do kwadratu o wymiarach 9 × 8,5 m, do której nieco później dobudowano budynek mieszkalny o czterech kondygnacjach, przez który prawdopodobnie prowadziło wejście do zamku. Inna koncepcja opierająca się na widoku przedstawiającym zamek na weducie Gerunga, stanowi że nie było wyodrębnionej widocznej dziś kwadratowej wieży, lecz że część zajmująca wieżę i budynek była tej samej wysokości i była przykryta jednym dachem (kasztel). Dziedziniec pierwotnie był położony o ok. 2 metry niżej niż obecnie.
Mury zamku w Będzinie wzniesiono techniką „opus emplectum”, która polega na murowaniu zewnętrznej i wewnętrznej części muru z ociosanych bloków kamiennych (czasem z cegieł) łączonych zaprawą wapienną i wypełnianiu przestrzeni między nimi kruszonym kamieniem zalanym także zaprawą wapienną (tzw. rumosz). Podstawowym elementem murowym stosowanym do wzniesienia zamku był dolomitowy kamień łamany.
Zamek górny otaczały dwa przedzielone bramami mury obwodowe, pomiędzy którymi wiodła droga prowadząca na dziedziniec. Istniejący dziś jedynie w formie resztek fundamentów zamek dolny znajdował się na zachód od zamku – posiadał dodatkowy mur obronny, czworoboczną basztę i bramę wychodzącą na północ.
Muzeum Zagłębia.
W lipcu 1956 r. w urządzono Muzeum Zagłębia, pierwszą placówkę muzealną na terenie Zagłębia (głównie zbiory broni i uzbrojenia z dawnych wieków). Do 1982 zamek był również siedzibą dyrekcji Muzeum. W 1969 r. udostępniono zwiedzającym okrągłą basztę, z której roztacza się panorama Zagłębia. W 1974 r. w piwnicach zamkowych otwarto stylową kawiarenkę.
Filatelistyka.
Poczta Polska wyemitowała 5 marca 1971 r. znaczek pocztowy przedstawiający będziński zamek o nominale 60 gr, w serii "Zamki polskie". Druk w technice offsetowej na papierze kredowym. Autorem projektu znaczka był Tadeusz Michaluk. Znaczek pozostawał w obiegu do 31 grudnia 1994 r..

</doc>
<doc id="153733" url="https://pl.wikipedia.org/wiki?curid=153733" title="Konkretyzm">
Konkretyzm



</doc>
<doc id="153734" url="https://pl.wikipedia.org/wiki?curid=153734" title="Humerał">
Humerał

Humerał (od łac. "humerus" – ramię), rzadziej amictus – w Kościołach tradycji zachodniej (rzymskokatolickim, anglikańskim, luterańskim, itp.) biała, prostokątna chusta z tkaniny lnianej będąca elementem stroju liturgicznego, okrywająca szyję i ramiona noszącego albę, zawiązywana na piersiach.
Historia.
Humerał pochodzi od chusty okrywającej szyję i ramiona, używanej w starożytności przez członków ówczesnych elit. Sama nazwa wiąże się z łacińskim słowem "humerale", które oznacza wojskowy płaszcz zarzucany na ramiona. Od VIII w. pełnił lokalnie funkcję szaty liturgicznej, ale w całym Kościele zaczął być stosowany dopiero od X w.
Forma humerału.
Humerały przeważnie nie są zdobione lub są zdobione bardzo skromnie – niewielkim haftowanym lub naszywanym krzyżem. Na potrzeby wyjątkowo podniosłych ceremonii religijnych stosuje się bogatszą wersję humerału, zdobioną tzw. parurą, czyli dopasowanym wzorem do ornatu; haftowanym, usztywnionym pasem materiału, w przypadku humerału mocowanym doń tak, by wznosił się nad szyję przypominając kołnierz.
Symbolika i znaczenie.
Humerał nazywany jest „przyłbicą zbawienia”, gdyż taki zwrot padał w krótkiej modlitwie odmawianej przez kapłana w czasie zakładania tego elementu stroju. Symbolizuje ochronę przed zakusami szatana. Humerał nakładano najpierw na głowę, po czym przesuwano na ramiona i szyję. 
Czysto praktycznym powodem noszenia humerału jest ochrona ornatu przed potem. Niektórzy zakonnicy zakładają nieco większy humerał na swój kaptur, tak aby nie był on widoczny.
Obecnie.
Według współcześnie obowiązującego "Ogólnego wprowadzenia do mszału rzymskiego" humerał nie jest niezbędny w stroju liturgicznym, należy go jednak zakładać, gdy alba jest tak uszyta, że nie zasłania w pełni stroju świeckiego w rejonie szyi. 

</doc>
<doc id="153736" url="https://pl.wikipedia.org/wiki?curid=153736" title="Latynizacja alfabetu koreańskiego">
Latynizacja alfabetu koreańskiego

Latynizacja alfabetu koreańskiego, romanizacja alfabetu koreańskiego – konwersja alfabetu koreańskiego na alfabet łaciński. Żaden ze sposobów takiej konwersji nie uzyskał, jak dotąd, powszechnego uznania.
Latynizacja McCune’a-Reischauera.
Transkrypcja McCune’a-Reischauera jest jedną z częściej używanych metod zapisu języka koreańskiego. Wariant tej latynizacji używany jest w Korei Północnej. System ten został stworzony w 1937 przez dwóch Amerykanów: George’a McCune’a oraz Edwina Reischauera. Ich celem nie była transliteracja alfabetu hangul, ale raczej odwzorowanie wymowy, czyli transkrypcja. Ta latynizacja jest często używana poza Koreą, od 1984 do 2000 używano jej także w Korei Południowej.
Latynizacja poprawiona.
Latynizacja poprawiona jest oficjalną transkrypcją języka koreańskiego wykorzystywaną w Korei Południowej. System ten został zatwierdzony w roku 2000 przez południowokoreańskie Ministerstwo Kultury i Turystyki, zastępując transkrypcję McCune’a-Reischauera (i jej pochodne, używane do 1984). Nowy system umożliwia prostszą transkrypcję słów, ponieważ w przeciwieństwie do transkrypcji McCune’a-Reischauera zawiera tylko znaki występujące w alfabecie łacińskim.
Inne latynizacje.
Oprócz latynizacji poprawionej oraz transkrypcji McCune’a-Reischauera spotyka się także inne metody zapisywania dźwięków koreańskich. W niektórych krajach w ośrodkach akademickich rozwijały się osobne systemy transliteracji i transkrypcji uwzględniające istniejące niekiedy podobieństwa pomiędzy wymową samogłosek i spółgłosek koreańskich i danego kraju. W Rosji powstał system umożliwiający zapisywanie słów koreańskich w cyrylicy. Ponadto w literaturze uniwersyteckiej często spotyka się system amerykański: latynizację Yale. W Polsce, oprócz popularnej transkrypcji McCune’a-Reischauera, używa się także opracowanej na Uniwersytecie Warszawskim transkrypcji polskiej.
W 1996 powstał raport ISO TR 11941, będący próbą opracowania wspólnego systemu latynizacji dla Korei Południowej i Północnej. Jednak system ISO niewiele przybliżył takie ujednolicenie – jest on rozbity na dwie nieco różniące się metody transkrypcji, a poza tym nie został przyjęty jako standard lecz zaledwie raport techniczny.
Tabela transkrypcji.
Tabela nie prezentuje dokładnych reguł transkrypcji, lecz tylko podaje możliwe odpowiedniki koreańskich liter, które mogą być różne w zależności od usytuowania danej litery w wyrazie. W przypadkach, w których litera ㅇ nie jest wymawiana, zazwyczaj nie jest też w żaden sposób transkrybowana.
Objaśnienie skrótowców:

</doc>
<doc id="153737" url="https://pl.wikipedia.org/wiki?curid=153737" title="Helenów">
Helenów



</doc>
<doc id="153738" url="https://pl.wikipedia.org/wiki?curid=153738" title="Cytrulina">
Cytrulina

Cytrulina – organiczny związek chemiczny z grupy α-aminokwasów, pochodna ornityny. Po raz pierwszy wyizolowano ją z arbuza. Bierze udział w cyklu mocznikowym, w którym powstaje z ornityny i karbamoilofosforanu w mitochondrium (reakcja katalizowana przez transkarbamoilazę ornitynową), a następnie jest wydzielana do cytozolu i przekształcana do kwasu argininobursztynowego z udziałem syntetazy argininobursztynowej.
Inne funkcje.
Według wstępnych badań, cytrulina i kwas jabłkowy stymulują tlenowe wytwarzanie energii przez mięśnie podczas wysiłku.

</doc>
<doc id="153743" url="https://pl.wikipedia.org/wiki?curid=153743" title="Epikleza">
Epikleza

Epikleza (gr. "wezwanie") – prośba skierowana do Boga, aby pobłogosławił lub uświęcił rzecz stworzoną (por. 1. List do Tymoteusza 4, 1-5). W anaforze kanonu mszalnego epikleza jest modlitwą błagalną, aby Duch Święty zstąpił na dary ofiarne i przemienił je w ciało i krew Jezusa Chrystusa dla duchowego pożytku tych, którzy je przyjmują.
W średniowieczu trwał spór o to, czy konsekracja dokonywała się przez słowa ustanowienia, jak to utrzymywali łacinnicy, czy łącznie z następującą epiklezą, jak to jest w większości anafor tradycji greckich i w ogóle wschodniej (por. DH 1017, 2718, 3556). Reforma liturgiczna dokonana po Soborze Watykańskim II sprawiła, że w nowych modlitwach eucharystycznych umieszczono epiklezę przed konsekracją (prośba, aby przemienione zostały dary) i po konsekracji (prośba, aby przemienieni zostali przystępujący do komunii świętej). Wydaje się, że dyskusja, czy modlitwy "Uświęć tę ofiarę" (łac. "quam oblationem" = tę ofiarę) przed konsekracją oraz "Racz wejrzeć na nie" (łac. "Supra quae") i "Pokornie Cię błagamy" (łac. "Supplices te") po konsekracji w starym kanonie rzymskim (pierwsza modlitwa eucharystyczna) są częściami epiklezy, została rozstrzygnięta na korzyść opinii, iż cała anafora jest epiklezą.

</doc>
<doc id="153744" url="https://pl.wikipedia.org/wiki?curid=153744" title="Kurów (gmina)">
Kurów (gmina)

Kurów – gmina wiejska w województwie lubelskim, w powiecie puławskim. Przebiegają przez nią m.in. drogi krajowe S12 i S17. Sąsiaduje z następującymi gminami: Żyrzyn, Abramów, Markuszów, Nałęczów, Wąwolnica i Końskowola. 30 czerwca 2004 gminę zamieszkiwało 7906 osób. Siedzibą gminy jest osada Kurów, który ma 2800 mieszkańców.
Historia.
Gmina Kurów powstała w drugiej połowie lutego 1809 roku. Kurów stał się siedzibą gminy wiejskiej, lecz istniał także magistrat miejski. Gmina należała do departamentu lubelskiego, powiatu kazimierskiego. W skład tej jednostki pomocniczej oprócz Kurowa weszły także Abramów, Brzozowa Gać, Dęba, Glinnik, Łąkoć, Paluchów, Podbórz i Wielkie.
10 lat po utworzeniu gminy przeprowadzono spis ludności i siły pociągowej. W skład dominialnej gminy wchodziły: Kurów, Płonki, Brzozowskie, Paluchów, Szumów i Podbórz.
W 1866 roku w gminie leżało 13 gromad: Kurów miasto, w drugiej Płonki wioska i Olesin kolonia, w trzeciej Kłoda wioska, Zastawie wioska i Olempin kolonia, w czwartej Bobowiska wioska, w piątej Łąkoć od strony Markuszowa, w szóstej Łąkoć od strony Wielkich, w siódmej Podbórz, w ósmej Szumów, w kolejnej Brzozowa Gać, w następnej Wygoda osada, w jedenastej część Dęby, w dwunastej Choszczów, a w ostatniej Kłoda osada. Rok później w skład gminy wchodziły: Łąkoć dwór, Płonki wieś, Podbórz dwór, Brzozowa Gać dwór, Szumów wieś, Paluchów dwór, Paluchów wieś, Dęba dwór, Kłoda dwór, Kłoda wieś, Wygoda dwór, Paulinów dwór, Barłogi wieś, Bobowiska dwór, Bobowiska wieś, Choszczów dwór i Choszczów wieś. Siedzibą gminy na kilka lat została Kłoda.
Za Królestwa Polskiego gmina Kurów należała do powiatu nowoaleksandryjskiego w guberni lubelskiej. W związku z poparciem powstańców przez mieszkańców, Kurów i Markuszów utraciły prawa miejskie, a z okolic Markuszowa wyodrębniono gminę Markuszów. W gminie Kurów pozostały Płonki, Kurów, Brzozowa Gać, Szumów, Łąkoć, Barłogi, Choszczów, Paluchów oraz przyłączono z gminy Nowa Aleksandria 5 wsi, którymi były: Sielce, Chrząchów, Chrząchówek, Wólka Nowodworska i Dęba.
30 września 1921 roku gmina składała się z 26 podmiotów. Były nimi: wieś Barłogi, wieś Bronisławka, wieś Brzozowa Gać, wieś Brzozowskie, wieś Choszczów, wieś Chrząchów, wieś Chrząchówek, wieś Dęba, kolonia Góry Olesińskie, leśniczówka Kozibór, osada Krupa wraz z wsią Łąkoć, folwark Kurów, osada miejska Kurów, leśniczówka Łąkoć, wieś Marianka, folwark Nowy Dwór, wieś Paluchów, wieś Płonki, folwark Podbórz, osada Podbórz, wieś Przysiółek Nowy Dwór, folwark Pulki, wieś Sielce, wieś Szumów, wieś Wólka Nowodworska i wieś Wygoda. 1 stycznia 1925 roku do gminy Końskowola wcielono Sielce, "Sielce-Młyn" i Folwark Pulki.
W 1943 roku dokonano podziału na 14 gromad: Barłogi, Bronisławka, Brzozowa Gać, Choszczów, Chrząchów, Chrząchówek, Dęba, Kurów, Łąkoć, Marianka, Nowy Dwór, Płonki, Szumów i Wólka Nowodworska, lecz w 1946 roku dokonano kolejnego podziału – tym razem na 10 gromad: w pierwszej znalazły się Barłogi, Łąkoć i Marianka, w drugiej Bronisławka, w trzeciej Choszczów, w czwartej Dęba, Paluchów i gajówka Kozi Bór, w piątej Chrząchów i Wygoda, w szóstej Chrząchówek, w siódmej Góry Olesińskie, w ósmej Wólka Nowodworska i Nowy Dwór, w przedostatniej Szumów, Podbórz i Mała Kłoda, a w największej Kurów, Kurów-dwór i Kurów-Józefów. W 1947 roku powrócono do podziału z 1943 roku. W sześciu z czternastu gromad było więcej niż jedna wieś (w gromadzie Dęba były także Paluchów i Kozi Bór, w gromadzie Kurów znajdowały się os. Kurów, maj. Kurów, Kolonia Józefów, Mała Kłoda oraz os. Wygoda, w gromadzie Łąkoć wieś i gajówka o tej samej nazwie, w gromadzie Płonki oprócz wsi o tej nazwie były Góry Olesińskie, w gromadzie Szumów był także Podbórz, a w gromadzie Wólka Nowodworska była Kolonia Nowy Dwór.
W 1952 roku stworzono projekt utworzenia gminy Dęba, w skład której miało wejść 8 gromad (Barłogi, Bronisławka, Choszczów, Dęba, Łąkoć, Marianka oraz z powiatu lubartowskiego Izabelmont oraz Wolica), a w gminie Kurów także byłoby 8 gromad (Brzozowa Gać, Kurów, Płonki, Chrząchów, Chrząchówek, nowa gromada Kolonia Olesin oraz z gminy Markuszów dwie gromady: Kłoda i Zastawie. Projekt ostatecznie upadł, ale zamiast tego dokonano podziału gminy na 3 duże gromady: Chrząchów (Chrząchów, Chrząchówek, Wólka Nowodworska i Kolonia Wygoda), Dęba (Bronisławka, Choszczów, Dęba, Marianka i Nowy Dwór) oraz Kurów (osada miejska Kurów, Kolonia Kurów, Kolonia Józefów, Brzozowa Gać, Płonki i Szumów). U schyłku 1959 roku zlikwidowano gromady Dęba i Kłoda, gdyż nie były w stanie samodzielnie się utrzymać. W tym samym roku gromada Dęba została całkowicie wchłonięta przez gromadę Kurów oraz z gromady Kłoda przyłączono Barłogi, Łąkoć i Małą Kłodę.
W 1960 roku do gromady Kurów przyłączono także całą gromadę Chrząchów. Dzięki temu w skład gromady wchodziło 17 miejscowości: Barłogi, Brzozowa Gać, Bronisławka, Chrząchów, Chrząchówek, Choszczów, Dęba, Kłoda, Kurów, Łąkoć, Marianka, Olesin, Płonki, Posiółek, Szumów, Wólka Nowodworska oraz Zastawie. W 1969 roku połączono Choszczów z Marianką oraz Wólkę Nowodworską z Posiółkiem.
Na przełomie 1972 i 1973 roku w miejscu gromady Kurów powstała ponownie gmina, w której znalazło się 28 sołectw: Barłogi, Bobowiska, Bronisławka, Brzozowa Gać, Buchałowice, Choszczów, Dęba, Góry, Kaleń, Klementowice, Kłoda, Kolonia Góry, Kurów, Łany, Łąkoć, Marianka, Markuszów, Olempin, Olesin, Olszowiec, Płonki, Posiołek, Szumów, Wólka Kątna, Wólka Nowodworska, Wygoda, Zabłocie i Zastawie.
W latach 1975–1998 gmina położona była w ówczesnym województwie lubelskim.
Aktualne granice gminy.
1 stycznia 1984 roku reaktywowano gminę Markuszów i włączono do niej 10 sołectw z gminy Kurów, a Wygoda została włączona do sołectwa Szumów. Obecny podział trwa do dziś, lecz niektórzy zaliczają Kozi Bór do sołectwa Dęba, a niektórzy traktują Kozi Bór jako oddzielne sołectwo.
Aglomeracja "Kurów".
Aglomeracja "Kurów" została utworzona w 2006 roku uchwałą Rady Gminy Kurów Nr XLVII/275/2006 z dnia 25 października 2006 roku w sprawie zaopiniowania projektu planu aglomeracji – Gmina Kurów (tekst uchwały) w celu rozwiązania problemów gospodarki ściekowej, co miało pozwolić na podjęcie starań o budowę oczyszczalni ścieków i sieci kanalizacyjnych oraz pozyskanie środków na ten cel.
Aglomeracja obejmuje centralną część gminy (miejscowości: Brzozowa Gać, Kurów, Olesin, Płonki i Szumów).
Gmina Kurów przystąpiła do opracowania Planu Aglomeracji "Kurów" na podstawie art. 43 i art. 208 ustawy z dnia 18 lipca 2001 r. – Prawo wodne (tekst jednolity z 2005 r., ) oraz rozporządzenia Ministra Środowiska z dnia 22 grudnia 2004 r. w sprawie sposobu wyznaczania obszaru i granic aglomeracji (). Uwzględniono w trakcie prac także plan zagospodarowania przestrzennego, studium uwarunkowań i kierunków zagospodarowania przestrzennego Gminy Kurów, koncepcje kanalizacji sanitarnej i ekspertyzy.
Aglomeracja spełnia nałożone rozporządzeniem wymagania opłacalności – wskaźnik WRLM wynosi 172 osoby na 1 km zbiorczej sieci kanalizacyjnej wobec wymaganych 120.
Struktura powierzchni.
Według danych z roku 2002 gmina Kurów ma obszar 101,3 km², w tym:
Gmina stanowi 10,86% powierzchni powiatu.
Demografia.
Dane z 30 czerwca 2004:
Struktura wiekowa.
na stan 31 grudnia 2002:
Przyrost naturalny wynosi (-0,9%)

</doc>
<doc id="153747" url="https://pl.wikipedia.org/wiki?curid=153747" title="Czernin (województwo pomorskie)">
Czernin (województwo pomorskie)

Czernin (niem. "Hohendorf") – duża osada w Polsce położona w województwie pomorskim, w powiecie sztumskim, w gminie Sztum.
Wieś szlachecka położona była w II połowie XVI wieku w województwie malborskim. W latach 1945–1975 miejscowość administracyjnie należała do województwa gdańskiego, a w latach 1975–1998 do województwa elbląskiego.
Nazwa miejscowości funkcjonuje od 1295. Pochodzi od urodzajnej czarnej gleby.
Od 1990 Czernin jest siedzibą parafii św. Królowej Jadwigi.
Historia Czernina.
Zespół dóbr Czernina obejmował Ramzy Małe i Ramzy Wielkie. Właścicielami Czernina byli: Ostenrodowie (1440), Brantowie (początek XVI wieku), Szelińscy (1648), Kczewscy (1788), radca wojenny Schlemmer (historie przekazywane z ust do ust mówią, że radca Schlemmer był wolnomularzem), Hańscy i Puttkamerowie (1810). W latach 1768–1772 dobra czernińskie zostały doszczętnie zniszczone przez oddziały rosyjskie.
Około 1840 Czernin przeszedł w ręce rodziny Donimirskich, której zawdzięcza swój rozwój i rozkwit. Majątek Czernin w latach 20. XIX wieku kupił Antoni Donimirski. W 1857 ziemie i dwór w spadku otrzymał Piotr Alkantary Donimirski. Po śmierci Piotra Alkantarego (1887) jego żona Bogumiła z Wolskich przejęła zarząd nad majątkiem, co spowodowało, że w ciągu następnych kilkunastu lat Czernin znacznie podupadł. W 1900 mająca 84 lata Bogumiła powierzyła zarządzanie dworem Witoldowi Donimirskiemu (swojemu wnukowi). Wkrótce zaczęły napływać dochody, które pomogły podjąć nowe przedsięwzięcie; została założona cegielnia.
Dwór Donimirskich w Czerninie.
Zajmowany przez agencję rolną bardzo zaniedbany pałac dziś nie przypomina swej dawnej świetności. Został on zbudowany prawdopodobnie w XVII wieku, być może przez Szelińskich. Przebudowany przez Witolda Donimirskiego. Halina Donimirska-Szyrmerowa dawny wygląd dworu opisuje: „Po uzdrowieniu gospodarstwa ojciec zajął się zaniedbałym dworem w Czerninie. Założono centralne ogrzewanie, przebudowano wnętrze i doprowadzono do łazienki ciepłą wodę...”.
Przed domem rozciągał się owalny trawnik z klombami kwiatów, oddzielony obrośniętym bluszczem murkiem od zajazdu. Murek i dwa słupy po obu stronach ganku zdobiły kamienne kule armatnie. Szczyty posiadłości zdobił herb rodziny (jelenie w skoku, z trzema gwiazdami). Dach pokrywała ciemna dachówka, lśniąca zielonokawobrunatnym szkliwem. Z drugiej strony objazdu, wokół trawnika stał rząd wysokich świerków, które wraz z pasmem krzewów zasłaniały znajdujące się za nimi podwórze. Z ganku wchodziło się przez podwójne drzwi do holu umeblowanego czarnymi meblami gdańskimi z dębowego drewna. Wnętrze zdobiły i nadal upiększają masywne barokowe schody rzeźbione. We dworze było wiele pokoi. Zajmowała je służba, nauczycielki, dzieci oraz gospodarze domu (dużą sypialnię na dole). Poza tym dom był zagospodarowany w salon z wyjściem na werandę, pokój jadalny, salonik oraz gabinet Witolda.
Swój domek w ogrodzie miał ogrodnik, zaś w głębi ogrodu znajdowała się okrągła kaplica, obecnie w ruinie. W krypcie tej kaplicy spoczywali członkowie rodziny.

</doc>
<doc id="153748" url="https://pl.wikipedia.org/wiki?curid=153748" title="Rada (dopływ Sanu)">
Rada (dopływ Sanu)

Rada – struga, lewy dopływ Sanu. Płynie w powiatach przemyskim i jarosławskim województwa podkarpackiego. Ma długość około 28,012 km, powierzchnia dorzecza około 140 km2.
Jej źródła znajdują się u podnóża Góry Łysej między Ujkowicami i Maćkowicami. Po połączeniu z lewym dopływem Rudką w Zamojscach, płynie przez Skołoszów w kierunku północnym.
Uchodzi na pn. od centrum miasta Radymno do Sanu starym jego korytem.
W Skołoszowie i Radymnie znajdowały się na rzece niewielkie zapory, które zostały zniszczone przez powodzie. W Zabłotcach, Zamojscach, Skołoszowie i Radymnie były młyny wodne. U ujścia Rady do Sanu znalazły sobie siedlisko bobry.
Lewy dopływ: Rudka – długości 14,46 km.
Miejscowości położone nad Radą:

</doc>
<doc id="153754" url="https://pl.wikipedia.org/wiki?curid=153754" title="Logitech">
Logitech

Logitech – firma produkująca sprzęt peryferyjny do komputerów – m.in. głośniki, klawiatury, myszy, kamery internetowe.
Notowana na giełdach: szwajcarskiej (skrót LOGN) oraz NASDAQ. Założona w 1981 roku w Apples w kantonie Vaud w Szwajcarii. Główne kwatery mieszczą się we Fremont w Kalifornii i w Romanel-sur-Morges w Szwajcarii. Logitech zatrudnia na świecie ponad 8000 osób.
Nazwy.
Na rynku japońskim firma pojawiła się w 1982 roku i używa nazwy Logicool, żeby zapobiec konfliktom z inną marką Logitec, która na rynku japońskim istnieje od 1974 roku.
Historia.
Firma została założona w 1981 roku przez Daniela Borela, Pierluigi Zappacastę i Giacomo Mariniego. Siedziba firmy w tamtym czasie znajdowała się w Apples, w Szwajcarii.
Firma stała się dobrze znana dzięki produkowanym przez nią myszom komputerowym, które wyróżniają się wyszukanym designem oraz dużym zaawansowaniem technicznym.
Produkty.
Firma zajmuje się produkcją:
Konkurencja.
Wraz ze wzrostem rynku urządzeń peryferyjnych rośnie też konkurencja. Największymi konkurentami Logitecha są Creative oraz Razer. Mniej znaczni konkurenci to Genius, Microsoft, Ideazon oraz A4Tech.

</doc>
<doc id="153755" url="https://pl.wikipedia.org/wiki?curid=153755" title="Chojnowianka Chojnów">
Chojnowianka Chojnów

Chojnowianka Chojnów – klub piłkarski reprezentujący miasto Chojnów.
Historia.
Klub Sportowy Chojnowianka powstał w 1946 roku. Jako jedyny klub piłkarski w Chojnowie ma już siedemdziesiąt sześć lat (2022). W tym czasie nazwa klubu ulegała zmianie kilkakrotnie. Pierwsze mecze rozgrywane były na stadionie Dolpakartu, w późniejszym czasie klub został przeniesiony na ul. Małachowskiego i tak zostało do dziś. We wcześniejszych latach zespół Chojnowianki walczył na różnych szczeblach ligowych. Największym sukcesem drużyny było występowanie na boiskach III ligi. Dużym sukcesem było zakwalifikowanie się do 1/16 Pucharu Polski w sezonie 1971/1972. Zespół przegrał jednak w rzutach karnych z pierwszoligową Polonią Bytom wynikiem 3:4. W sezonie 2000/2001 zespół spadł z IV ligi do ligi okręgowej, a w sezonie 2001/2002 do klasy A. Po roku zespół powrócił do ligi okręgowej. W sezonie 2007/2008 Chojnowianka wywalczyła awans do IV ligi. Po tym z funkcji trenera zrezygnował dotychczasowy szkoleniowiec Mirosław Zieleń, a jego miejsce zajął Romuald Kujawa. Trener jednak w czasie trwania rundy wiosennej IV ligi sezonu 2009/2010 kilka kolejek przed końcem rozgrywek zrezygnował, a jego funkcję przejął Marcin Rabanda.
W 2013 roku został powołany nowy zarząd w składzie : Małgorzata Członka – prezes, Krzysztof Rudziak wiceprezes, Jakub Grządkowski – sekretarz, Fabian Rudziak i Waldemar Michowski – członkowie zarządu.
23 czerwca 2022 r. został powołany nowy zarząd w składzie:
Komisja Rewizyjna została powołana w składzie: Zbigniew Susło, Andrzej Tracz, Jarosław Siwka
Stadion.
Informacje dotyczące stadionu:
W 2006 roku odnowiono płytę główną stadionu oraz szatnie. W roku 2007 wybudowano przy bramie wjazdowej na stadion boisko ze sztuczną trawą i odnowiono kasę. W 2008 roku zostały wybudowane trybuny z plastikowymi krzesełkami na których może zasiąść ok. 800 osób, oraz postawiono klatkę dla kibiców gości. W tym samym roku (2008) zaczęto budowę boiska treningowego, na „placu zielonym” obok MOKSiR-u, ok. 30 m od stadionu. Boisko te będzie pełnić funkcje treningowe, a drużyny młodzieżowe będą na nim rozgrywały mecze.

</doc>
<doc id="153757" url="https://pl.wikipedia.org/wiki?curid=153757" title="Kurów (powiat puławski)">
Kurów (powiat puławski)

Kurów – osada (dawniej miasto) w Polsce, położona w województwie lubelskim, w powiecie puławskim, w gminie Kurów, leżąca nad rzeką Kurówką (i jej dopływami: Strugą Kurowską oraz Białką) oraz na pograniczu Wysoczyzny Lubartowskiej i Płaskowyżu Nałęczowskiego.
Kurów uzyskał lokację miejską przed 1442 rokiem, zdegradowany w 1869 roku.
Osada jest siedzibą gminy Kurów.
Położenie i demografia.
Przez miejscowość przebiega droga wojewódzka nr 874, jej północnym skrajem biegną mający przebieg wspólny droga ekspresowa S12 i droga ekspresowa S17 (część trasy europejskiej E372).
Historycznie położony jest w Małopolsce (początkowo w ziemi sandomierskiej, a następnie w ziemi lubelskiej). Kurów położony był w 2. połowie XVI wieku w powiecie lubelskim, w województwie lubelskim.
Według danych z 1 stycznia 2008 sołectwo Kurów liczyło 2804 mieszkańców, 
Historia.
Kurów do XVIII wieku.
Początki Kurowa sięgają XII wieku. Bywa on identyfikowany z wymienionym w „Kronice” Galla Anonima "castrum Galli", co w tłumaczeniu na język polski bywa interpretowane jako "gród Kura". Pierwsza wzmianka o miejscowości pochodzi z 20 stycznia 1185 i znajduje się w dokumencie wykonanym przez księcia mazowieckiego Leszka. Mówi ona o istnieniu tutaj kościoła pod wezwaniem św. Idziego. Około 1330 został zbudowany tu gród, który został potem nadany przez króla Władysława Łokietka Kurowskim. Lokacja Kurowa na prawie magdeburskim nastąpiła 6 stycznia 1442 przez Piotra Kurowskiego. Kurów stał się miastem, którym był do 19 marca 1870 r. (w latach 1456–1465 był nawet siedzibą powiatu kurowskiego). W XV w. i na początku XVI wieku w Kurowie orzekał sąd ziemski. W 1783 w miejscowości powstała szkoła parafialna, którą założył Ignacy Potocki, a prowadził Grzegorz Piramowicz.
Kurów w XIX wieku.
Po III rozbiorze Polski miasto znalazło się na terenie Nowej Galicji w zaborze austriackim, najpierw w cyrkule józefowskim, a od 1803 w cyrkule lubelskim. W latach 1809–1870 miasto Kurów i gmina dominalna Kurów były niezależne od siebie. Od 1809 do 1815 Kurów należał do powiatu Kazimierz Dolny, departamentu lubelskiego, Księstwa Warszawskiego. Potem należał do obwodu lubelskiego w województwie lubelskim, Królestwie Polskim. Po likwidacji Królestwa Polskiego znalazł się w guberni lubelskiej.
W czasie powstania listopadowego Kurów stał się areną jego wydarzeń. 3 marca 1831 pod miejscowością stoczono bitwę, którą wygrali Polacy pod dowództwem generała Józefa Dwernickiego. Zasłużył się w niej porucznik Eustachy Ostaszewski, który poległ i jest pochowany w Kurowie. 12 września tegoż roku, kiedy powstanie chyliło się już ku upadkowi, dwa szwadrony jazdy polskiej opanowały miasto, biorąc dwustu żołnierzy rosyjskich w niewolę. Kurów znalazł się ponownie na kartach historii podczas powstania styczniowego. 24 stycznia 1863 pod miastem stoczono zwycięską bitwę, później był tu organizowany obóz powstańczy. W związku z tymi wydarzeniami, w 1870 Kurów utracił prawa miejskie. Burmistrza zastąpił wójt, a sąd grodzki został przekształcony w sąd gminny.
Kurów w XX wieku.
Na przełomie XIX i XX wieku Kurów był największym ośrodkiem bednarstwa na Lubelszczyźnie. Podczas rewolucji 1905-1907 miały miejsce manifestacje socjalistyczne. W 1910 roku (oficjalnie w 1912) założono Ochotniczą Straż Pożarną. Między 1 a 3 sierpnia 1915 pod Kurowem armia niemiecko-austriacka toczyła ciężkie walki z wojskami rosyjskimi. Pamiątką po tych wydarzeniach jest zabytkowy cmentarz wojenny w Olesinie.
Kurów został zelektryfikowany w 1926 z inicjatywy niemieckiego osadnika i młynarza Ulrycha. Kolejne rozbudowy i przebudowy sieci energetycznej następowały w latach 1933, 1946 i 1958–1962.
W styczniu 1935 roku, przez Kurów biegł odcinek XIV Rajdu Monte Carlo. 8 i 10 września 1939 nastąpiły tragiczne w skutkach bombardowania Kurowa przez lotnictwo niemieckie. Było wiele ofiar wśród ludności cywilnej i wojska. W wyniku pożaru spalona została zabudowa centrum. 15 września 1939 do miejscowości wkroczyły wojska niemieckie. 6 marca 1944 Niemcy w publicznej egzekucji rozstrzelali 42 i powiesili 6 osób. 23 czerwca 1944 doszło w Kurowie do potyczki dowodzonych przez Stefana Rodaka żołnierzy Okręgu Lublin Batalionów Chłopskich, AK i AL z wojskami niemieckimi, wjeżdżającymi do miejscowości od strony Puław. W jej wyniku kilku żołnierzy niemieckich zostało rannych i zabitych, zaś Polacy bez strat własnych zdobyli niemiecki transporter opancerzony. W 1970 roku z miejscowości wyruszał pierwszy etap XXVII edycji kolarskiego Tour de Pologne.
W latach 1975–1998 miejscowość administracyjnie należała do ówczesnego województwa lubelskiego.
Przez wiele lat miejscowość była znanym ośrodkiem futrzarskim. W latach 90. XX wieku w granice Kurowa został włączony Józefów. Kurów jest obecnie rekomendowany przez Sejmik Województwa Lubelskiego do przywrócenia praw miejskich.
Historia Żydów w Kurowie.
Pierwsza wzmianka o Żydach mieszkających w Kurowie pochodzi z 1548. Utworzyli gminę w XVII w. Mieli swoją synagogę przy ulicy Nowej i dwa cmentarze – starszy przy ulicy Nowej i nowszy przy ulicy Blich. W 1656 wielu żydowskich mieszkańców miasta zostało zabitych przez wojska Stefana Czarnieckiego. W 1765 w Kurowie żyło 904 Żydów, zaś w 1921 aż 2230, co stanowiło 56,8% ogółu mieszkańców.
W 1815 Szemu’el z Kurowa pochodzący z Prudnika został przewodniczącym własnego dworu chasydzkiego w Kurowie, który przyjmował tysiące młodych chasydów z okolic. Wśród jego najbardziej znanych naśladowców jest Jechezkel Taub z Kazimierza Dolnego, założyciel chasydyzmu kuzmirskiego. Po jego śmierci w 1820 jego najstarszy syn, Dowid, odmówił zastąpienia go na stanowisku prezesa dworu w Kurowie, przez co większość jego zwolenników wyjechała do Symchego Binema.
Na początku okresu międzywojennego dochodziło do ekscesów antyżydowskich. W październiku 1920 roku miejscowa policja zmusiła kupców żydowskich do otwarcia sklepów w sobotnie święta żydowskie.
Okupacja niemiecka podczas II wojny światowej przyniosła brutalny koniec historii kurowskich Żydów. We wrześniu 1939 roku społeczność żydowska Kurowa liczyła 2571 mieszkańców (55 proc. populacji). Pierwsza wywózka Żydów z Kurowa nastąpiła 8 kwietnia 1942 roku. Osoby starsze i niedołężne Niemcy zamordowali na miejscu, a duża grupa – głównie kobiety i dzieci – została wywieziona do niemieckiego obozu zagłady w Sobiborze. 13 listopada 1942 roku miała miejsce druga wywózka, a w grudniu tego samego roku Niemcy zmordowali na miejscowym kirkucie ostatnich ocalałych z poprzednich deportacji. W sierpniu 1942 Niemcy utworzyli w Kurowie getto-obóz pracy, w którym uwięzili także pewną liczbę Żydów z Lublina i Wąwolnicy.
Wojnę przeżyli nieliczni żydowscy mieszkańcy Kurowa. Stało się to głównie dzięki ofiarności i pomocy miejscowych Polaków, którzy z narażeniem życia ukrywali lub wspomagali swoich żydowskich sąsiadów, znajomych lub osoby zupełnie im obce. W listopadzie 2017 w Katolickim Uniwersytecie Lubelskim odbyła się uroczystość nadania medali „Sprawiedliwy Wśród Narodów Świata” dziesięciu rodzinom z Lubelszczyzny, pośród których znaleźli się potomkowie ratujących z Kurowa i jego okolic.
12 września 2017 na lokalnym kirkucie, z inicjatywy lokalnych władz samorządowych, odsłonięto pomnik – symboliczny mur z tablicami upamiętniającymi społeczność żydowską w Kurowie oraz mieszkańców tego miasta, którzy ratowali Żydów w czasie wojny.
Architektura.
Zabytki chronione prawnie:
Zabytki nierejestrowane:
Gospodarka.
W miejscowości znajdują się upadłe Zakłady Futrzarskie „Kurów 1”. Do 2005 r. funkcjonowała także tu spółdzielnia mleczarska.

</doc>
<doc id="153758" url="https://pl.wikipedia.org/wiki?curid=153758" title="Onkosfera">
Onkosfera

Onkosfera – pierwsze stadium larwalne tasiemców. Z onkosfery powstają różne postaci larwy:

</doc>
<doc id="153759" url="https://pl.wikipedia.org/wiki?curid=153759" title="Protonefrydium">
Protonefrydium

Protonefrydium (l.mn. protonefrydia) – pierwotny, prymitywny narząd wydalniczy, zamknięty od strony ciała występujący u larw i dorosłych przedstawicieli płazińców (Platyhelminthes), kolczugowców (Loricifera) oraz u niektórych pierścienic (Annelida). Ma postać kanalików rozmieszczonych w parenchymie (pierwotnej tkance łącznej) zakończonych komórkami płomykowymi (nazwa od kształtu).

</doc>
<doc id="153761" url="https://pl.wikipedia.org/wiki?curid=153761" title="Corylus avellana">
Corylus avellana



</doc>
<doc id="153762" url="https://pl.wikipedia.org/wiki?curid=153762" title="Premierzy Włoch">
Premierzy Włoch



</doc>
<doc id="153764" url="https://pl.wikipedia.org/wiki?curid=153764" title="Oliwka">
Oliwka



</doc>
<doc id="153766" url="https://pl.wikipedia.org/wiki?curid=153766" title="Jaroszowiec">
Jaroszowiec

Jaroszowiec – wieś w Polsce położona w województwie małopolskim, w powiecie olkuskim, w gminie Klucze. Wieś przemysłowa z XIX w. położona niedaleko Olkusza.
W latach 1954–1972 wieś należała i była siedzibą władz gromady Jaroszowiec. W latach 1975–1998 miejscowość położona była w województwie katowickim.
Nazwa wsi.
Według legendy nazwa Jaroszowiec wywodzi się od gajowego "Jarosza", który wypasał tu owce.
Historia.
Na początku XIX w. działała tu kopalnia rud żelaza, a od końca owego wieku także cementownia (Kopalnia rudy żelaza i cementownia „Klucze”). Zamknięto je w czasach wielkiego kryzysu. W 1913 wybudowano dworzec kolejowy noszący wówczas nazwę Rabsztyn, który to znajduje się w połowie drogi kolejowej między Jaroszowcem a Olkuszem.
W połowie listopada 1952 otwarto Zakłady Budowlane i Montażowe „Szkłobudowa I”, a w 1959 rozpoczęto budowę Huty Szkła Walcowanego, która rozpoczęła produkcję w sierpniu 1961. Przy zakładach wybudowano osiedle mieszkaniowe oraz dom kultury, basen, przedszkole i ośrodek zdrowia, później wybudowano także szkołę podstawową, która obecnie nosi imię Orła Białego. W latach 1955–1975 Jaroszowiec był siedzibą Gromadzkiej Rady Narodowej.
Zabytki.
W Jaroszowcu zachowało się kilka zabytków przemysłowych i budynków. Są to m.in. XIX-wieczna willa dyrektora oraz cztery kamienice.
Turystyka.
Miejscowość znajduje się na Wyżynie Olkuskiej w obrębie Wyżyny Krakowsko-Częstochowskiej. Otoczona jest porośniętymi lasem wzgórzami z wapiennymi ostańcami: Cerkiewska Góra, Maniakówka, Pod Wieżą, Stołowa Góra, Jastrząbka, Zubowe Skały, Grzęda Olkuska, Nad Kopalnią, Parzenica, Plikowe Skałki. Na wzgórzach tych znajduje się kilka jaskiń, m.in. są to: Jaskinia Twarda, Jaskinia Błotna, Jaskinia Jaroszowska, Jaskinia Lodowa w Jaroszowcu, Szczelina Jaroszowska.
Sport.
W Jaroszowcu działa Klub Sportowy „Unia Jaroszowiec” zarządzający stadionem LKS „Unia”. 5 stycznia 2005 otwarto nowy wyciąg narciarski na miejscu starego wyciągu zaczepowego, działającego od ćwierć wieku, który spłonął w poprzednim roku. Trasa zjazdowa ma 165 m długości przy nachyleniu stoku 30 stopni, co daje różnicę poziomów niemal 27 m. Nowy talerzykowy, bezpodporowy wyciąg o niskim prowadzeniu liny z 34 talerzykami umożliwia przewóz pięciuset osób w ciągu godziny.
Znajduje się tu także basen kryty o wymiarach: 25 × 12,5 m. Przy basenie jest nieduży hotelik oraz sauna, siłownia, plac zabaw i bufet. Basen otoczony jest z trzech stron lasem. Niedaleko basenu znajduje się olbrzymi dół – pozostałość po kopalni z XIX w., w którym niekiedy zbiera się woda, tworząc stawik.
Obiekty.
W centrum Jaroszowca znajdują się szkoła podstawowa, przedszkole, ośrodek zdrowia, apteka, kościół, cmentarz parafialny, dom kultury Hutnik oraz kwiaciarnia, kawiarnia, bar, sklepy spożywczo-przemysłowe. Na terenie Jaroszowca działają zakłady przemysłowe: Glassolutions Saint – Gobain (dawniej tj. od 2001 r. do 2011 r.: Glaspol), Pap Pol, Huta Szkła, Szkłomasz. Przy domu kultury „Hutnik” działa biblioteka publiczna. Na terenie Jaroszowca znajduje się także Wojewódzki Szpital Chorób Płuc. Autorem projektu architektonicznego zespołu szpitalnego z początku lat 30. XX w. był inż. arch. Jan Witkiewicz Koszczyc, a budowa (zrealizowana tylko w części) kosztowała 6 mln przedwojennych złotych.
W Jaroszowcu znajduje się kościół pw. Najświętszej Maryi Panny Wspomożycielki Wiernych będący jednym z sanktuariów diecezji sosnowieckiej. Parafia erygowana została w 1978 roku przez biskupa kieleckiego Jana Jaroszewicza, choć kaplica (z obrazem pędzla Jana Szczęsnego-Stankiewicza, ucznia Jana Matejki) istniała tam od lat 20. XX w.
Transport.
Stacja kolejowa Jaroszowiec Olkuski na linii kolejowej Tunel – Olkusz – Sosnowiec. Przez Jaroszowiec przebiega też Linia Hutnicza Szerokotorowa (LHS).

</doc>
<doc id="153769" url="https://pl.wikipedia.org/wiki?curid=153769" title="Ryszard III">
Ryszard III



</doc>
<doc id="153770" url="https://pl.wikipedia.org/wiki?curid=153770" title="Górzno (powiat ostrowski)">
Górzno (powiat ostrowski)

Górzno – wieś w gminie wiejskiej Ostrów Wielkopolski, w powiecie ostrowskim, w województwie wielkopolskim. Szlak turystyczny Gołuchów-Sobótka-Lewków.
Położenie.
Położone przy drodze krajowej nr 11 Poznań-Ostrów-Bytom, ok. 7 km na północ od Ostrowa, na wysokości ok. 135 m n.p.m. 
Historia.
Znane od 1403 roku (wieś rycerska). Do XVII wieku jedna z większych wsi w regionie. Później utrata znaczenia. W XIX wieku własność rodu Lipskich, właścicieli Lewkowa, dobrodziei Ostrowa. 
W 1922 roku doszło w okolicy do strajku robotników rolnych. W 1200 majątkach porzuciło pracę około 120 tysięcy (!) pracowników. Pod Górznem, 6 sierpnia, zebrało się wówczas około 400 rolników próbujących zmusić tamtejszych łamistrajków do zarzucenia pracy. Po nieudanej interwencji policji do rozpędzenia ludzi sprowadzono pluton, który oddał do manifestantów salwę, po której 6 osób zostało rannych, a 3 zginęły (Michał Nowicki z Górzna, Jan Chrzanowski z Lewkowa i Michał Kaczmarek z Kotowiecka).
Miejscowość przynależała administracyjnie przed rokiem 1934 do powiatu jarocińskiego, w latach 1975-1998 do województwa kaliskiego, a w latach 1934–1975 i od 1999 do powiatu ostrowskiego.

</doc>
<doc id="153771" url="https://pl.wikipedia.org/wiki?curid=153771" title="Cykl ornitynowy">
Cykl ornitynowy

Cykl ornitynowy, cykl mocznikowy, mocznikowy cykl Krebsa – cykl metaboliczny trzech aminokwasów: ornityny, cytruliny i argininy, w wyniku którego z amoniaku, dwutlenku węgla i asparaginianu powstaje mocznik.
Na powstawanie mocznika w organizmach zwierzęcych po raz pierwszy zwrócił uwagę Marceli Nencki, natomiast przebieg jego syntezy (powstawania) przedstawił Hans A. Krebs i Kurt Henseleit w 1932 roku.
Przemiany poprzedzające cykl.
Reakcje zużywania aminokwasów rozpoczynają się od odłączenia grupy aminowej w procesie deaminacji. Produktami tych reakcji są łańcuchy węglowe (tzw. ketokwasy) oraz jon amonowy. W komórkach człowieka łańcuchy węglowe po przemianach mogą być włączone w glikolizę lub do cyklu Krebsa. Jon amonowy jest silnie toksyczny. W organizmie człowieka jest więc szybko przekształcany w substancję mniej toksyczną i dobrze rozpuszczalną w wodzie – mocznik. W ciągu doby człowiek wydala średnio kilkanaście gramów mocznika w postaci stężonego moczu.
W rzeczywistości w komórkach zużycie większości aminokwasów rozpoczyna się od przeniesienia reszty aminowej (-NH2) (reakcja transaminacji) z rozkładanego aminokwasu na jedną z czterech cząsteczek: α-ketoglutaran (α-KG), glutaminian, szczawiooctan lub pirogronian. Ta pierwsza przekształca się wówczas w glutaminian, druga w glutaminę, trzecia w asparaginian, czwarta zaś w alaninę. Aminokwasy te są wydzielane do krwi i wędrują do wątroby. W komórkach wątroby alanina i asparaginian ulegają transaminacji i ich grupy aminowe są przenoszone na α-ketoglutaran z wytworzeniem glutaminianu lub na glutaminian z wytworzeniem glutaminy. Glutaminian ulega deaminacji, glutamina deamidacji (enzym glutaminaza), a powstający jon amonowy natychmiast przetwarzany jest w karbamoilofosforan. Ten z kolei włączany jest do cyklu mocznikowego (ornitynowego).
Przebieg cyklu.
Cykl przebiega w mitochondriach (gdzie sprzężony jest z cyklem Krebsa przez łańcuch oddechowy i ATP oraz fumaran i asparaginian) i cytoplazmie komórek wątroby (hepatocytów). Wymaga dostarczenia energii w postaci 3 cząsteczek ATP (2 cząsteczki do syntezy karbamoilofosforanu, 1 do syntezy argininobursztynianu), a jego głównym produktem końcowym jest mocznik.
Ogólnie sumarycznie cykl można zapisać jako:
Do cyklu wprowadzany jest karbamoilofosforan powstały z amoniaku i dwutlenku węgla. Karbamoilotransferaza ornitynowa (EC 2.1.3.3) katalizuje reakcje przeniesienia grupy karbamoilowej z karbamoilofosforanu na ornitynę, w wyniku czego powstaje cytrulina. Syntetaza argininobursztynianowa katalizuje reakcje powstania argininobursztynianu. Liaza argininobursztynianowa katalizuje reakcje powstania argininy i fumaranu. Arginaza katalizuje reakcje powstania ornityny i mocznika.
Dalszy transport azotu.
Mocznik z krwią wędruje do nerek, gdzie jest filtrowany i wydalany. Tak więc nadmiar azotu z aminokwasów jest usuwany przez cykl ornitynowy. Inaczej przedstawia się rozkład nadwyżki zasad azotowych. W komórkach człowieka puryny przekształcane są w kwas moczowy, pirymidyny natomiast są rozkładane do mniejszych cząsteczek, które następnie są włączane do szlaków podstawowych.

</doc>
<doc id="153772" url="https://pl.wikipedia.org/wiki?curid=153772" title="Górzno (ujednoznacznienie)">
Górzno (ujednoznacznienie)



</doc>
<doc id="153773" url="https://pl.wikipedia.org/wiki?curid=153773" title="Olea europaea">
Olea europaea



</doc>
<doc id="153777" url="https://pl.wikipedia.org/wiki?curid=153777" title="Ślizg (deskorolka)">
Ślizg (deskorolka)

Ślizg – (ang. slide) ewolucja na deskorolce polegająca na ślizganiu się po przeszkodzie drewnianą częścią deskorolki (decku), lub rzadziej na kółkach. Wyróżniamy wiele ślizgów m.in.:

</doc>
<doc id="153779" url="https://pl.wikipedia.org/wiki?curid=153779" title="Hadrian I">
Hadrian I

Hadrian I (lub "Adrian I" ur. w Rzymie, zm. 25 grudnia 795) – 95. papież w okresie od 1 lutego 772 do 25 grudnia 795.
Życiorys.
Pochodził ze szlacheckiego rodu rzymskiego osiadłego w rejonie Via Lata, zaliczanego do arystokracji wojskowej Rzymu. Późniejsza tradycja przypisała mu przynależność do szlacheckiego rodu Colonnów, ale podanie to należy odrzucić, gdyż ród Colonna dopiero na przełomie XI i XII wieku wyodrębnił się z latyńskiego rodu hrabiów Tuskulum, który przed X stuleciem nie należał do grona rzymskiej arystokracji miejskiej. W lutym 772 został wybrany biskupem Rzymu.
Hadrian kontynuował pontyfikaty papieży Pawła I oraz Stefana III i podtrzymywał przyjazną politykę wobec frankijskiego państwa Karolingów. Już w 773 najazd Dezyderiusza, króla Longobardów zagroził Państwu Kościelnemu. Hadrian zagroził Dezyderiuszowi ekskomuniką, a potajemnie zwrócił się o pomoc do króla Franków Karola Wielkiego, który, po nieudanych negocjacjach, rozbił Longobardów w otwartym polu, a Dezyderiusza, po prawie rocznym oblężeniu Pawii, pozbawił tronu longobardzkiego (w czerwcu 774 roku). Po uzgodnieniach Karola z Hadrianem (w 774, 781 i 787 roku), król Franków zwrócił większość terenów Italii (obiecanych jeszcze przez Pepina Krótkiego) Państwu Kościelnemu, z wyjątkiem Toskanii, księstw Spoleto i Terraciny. Karol Wielki czasem wykorzystywał fakt przymierza z Kościołem Rzymskim i ingerował w jego sprawy, co jednak nie przeszkadzało papieżowi na tyle, by nie pomóc mu w sprawach świeckich jak np. próba obalenia księcia bawarskiego Tassilona III.
Hadrian jako pierwszy papież zaczął bić monety z własną podobizną, a także datować pontyfikaty według ich długości, a nie według lat rządów cesarza Bizancjum.
Zaaprobował postanowienia Soboru Nicejskiego II dotyczące oddawania czci świętym obrazom (potępił ikonoklazm). Na soborze legaci papiescy przedstawili traktat dogmatyczny dotyczący kultu obrazów, a także żądanie Hadriana zwrócenia Ilirii Rzymowi (pod groźbą rzucenia klątwy na cesarzową Irenę i jej syna Konstantyna VI) co zostało przemilczane.
Hadrian odbudował część starożytnych akweduktów rzymskich, odrestaurował kościoły, mury miejskie, umocnił brzegi Tybru, a także rozwinął sieć gospodarstw kościelnych, które zajmowały się działalnością charytatywną. Po śmierci papieża w 795 roku, Karol Wielki, pomimo drobnych napięć, stwierdził, że "czuje się jakby stracił brata", nakazał odprawienie mszy w jego intencji w całym kraju, a także sformułował epitafium na marmurowej płycie (znajduje się ono w portyku bazyliki św. Piotra).
Pontyfikat Hadriana I był najdłuższym od czasu św. Piotra aż do Piusa VI pod koniec XVIII wieku.

</doc>
<doc id="153782" url="https://pl.wikipedia.org/wiki?curid=153782" title="Gać (gmina)">
Gać (gmina)

Gać – gmina wiejska w województwie podkarpackim, w powiecie przeworskim. W latach 1975–1998 gmina położona była w województwie przemyskim.
Siedziba gminy to Gać.
Według danych z 30 czerwca 2004 gminę zamieszkiwało 4571 osób. Natomiast według danych z 31 grudnia 2017 roku gminę zamieszkiwało 4618 osób.
Charakterystyka.
Jest to typowa gmina rolnicza. Dominują tu małe indywidualne gospodarstwa rolne w przedziale od 2 do 5 ha. Charakterystycznym składnikiem środowiska przyrodniczego jest krajobraz pagórkowaty, rolniczy. Nie występują lasy, można spotkać tylko zadrzewienia i zakrzewienia na podmokłych terenach. Nie ma tu gleb zdegradowanych. Główna rzeka w gminie to Markówka należąca do III klasy czystości wód.
Struktura powierzchni.
Według danych z roku 2002 gmina Gać ma obszar 35,95 km², w tym:
Gmina stanowi 5,15% powierzchni powiatu.
Demografia.
Dane z 31 grudnia 2017 roku.
Sąsiednie gminy.
Kańczuga, Łańcut, Markowa, Przeworsk

</doc>
<doc id="153783" url="https://pl.wikipedia.org/wiki?curid=153783" title="Śliwniki (województwo wielkopolskie)">
Śliwniki (województwo wielkopolskie)

Śliwniki – wieś w Polsce położona w województwie wielkopolskim, w powiecie ostrowskim, w gminie Nowe Skalmierzyce, nad strugą Ciemna, w Kaliskiem, graniczą z Nowymi Skalmierzycami i Skalmierzycami, ok. 3 km od Kalisza, ok. 14 km od Ostrowa Wielkopolskiego.
Integralne części wsi to Cierniak i Kowalówek oraz teren rekreacyjny Zawady.
Położenie.
Śliwniki usytuowane są w południowej części gminy Nowe Skalmierzyce. Graniczą od północy z miastem Nowe Skalmierzyce oraz wsiami Bilczew, Biskupice Ołoboczne, Mączniki, Psary, Skalmierzyce, Strzegowa i Węgry.
Przynależność administracyjna.
Miejscowość przynależała administracyjnie przed rokiem 1887 do powiatu odolanowskiego. W latach 1975–1998 do województwa kaliskiego, a w latach 1887–1975 i od 1999 roku do powiatu ostrowskiego.
Historia.
Znane od 1414 roku jako "Slywnyky" – własność rycerska. We wsi znaleziono skarb z przedmiotami z epoki brązu (bransolety z brązowej taśmy oraz naramienniki). W 1688 roku w Śliwnikach mieszkały 34 osoby.
Na przestrzeni lat Śliwniki były w posiadaniu Kurczewskich, Śliwnickich herbu Korab, Książyńskich następnie Wielowiejskich od których wieś w około 1750 roku nabyli Niemojowscy herbu Wieruszowa.
W 1803 roku w Śliwnikach urodził się Jan Nepomucen Niemojowski, polski działacz narodowościowy.
Od 2013 roku we wsi rozgrywany jest międzynarodowy turniej polo – Ivy Polo Cup.
Pałac Niemojowskich w Śliwnikach.
Neogotycki pałac–zamek wybudowany przez Jana Nepomucena Niemojowskiego w latach 1848–1850 według projektu prawdopodobnie Karola Würtemberga. Rozbudowany w 1898 roku dla Wincentego Niemojowskiego. Obiekt posiada nieregularną bryłę o 2-3 kondygnacjach z 4 narożnymi wieżami, otoczony parkiem o powierzchni 10,5 ha.
Zabytki.
Obiekty wpisane do rejestru zabytków nieruchomych województwa wielkopolskiego:
Komunikacja publiczna.
Dojazd autobusami MZK Ostrów Wielkopolski, linia podmiejska nr 20 (Nowe Skalmierzyce – Śliwniki – Ostrów Wielkopolski).

</doc>
<doc id="153784" url="https://pl.wikipedia.org/wiki?curid=153784" title="Renta pieniężna">
Renta pieniężna

Renta pieniężna - historyczne pojęcie określające rodzaj podatku wprowadzonego zamiast zanikającej pańszczyzny w okresie kształtowania się ustroju znanego jako monarchia absolutna.
Jedna z trzech obok naturalnej i odrobkowej(pańszczyźnianej), którą świadczył chłop panu w średniowieczu.

</doc>
<doc id="153789" url="https://pl.wikipedia.org/wiki?curid=153789" title="Thomas Ligotti">
Thomas Ligotti

Thomas Ligotti (ur. 9 lipca 1953 w Detroit) – amerykański pisarz, autor opowiadań grozy, przedstawiciel nurtu weird fiction. 
Został doceniony przez krytyków za przekraczanie granicy gatunku literackiego horroru i porównywany do Edgara Allana Poe, Jorge Luisa Borgesa, Franza Kafki i H.P. Lovecrafta. Zdobył m.in. Nagrodę Brama Stokera i International Horror Guild Award. Twórczość Ligottiego cechuje nihilizm i pesymizm. Autor unika przedstawień przemocy, skupiając się na filozoficznym tle swoich dzieł. 
Ligotti mieszka na Florydzie w USA.
Książki.
Wydania po polsku.
Dotychczas na rynku polskim ukazały się następujące tłumaczenia Thomasa Ligottiego:
Oprócz tego Thomasowi Ligottiemu poświęcono następujące artykuły:

</doc>
<doc id="153796" url="https://pl.wikipedia.org/wiki?curid=153796" title="Buńczuk">
Buńczuk

Buńczuk – wywodzący się z czasów starożytnych znak rozpoznawczy pochodzenia azjatyckiego, składający się z drzewca zakończonego kulą lub grotem, ozdobionego końskim włosiem pochodzącym z ogona.
Buńczuk stanowił symbol władzy w armii mongolskiej i tureckiej, oraz wojskach tatarskich i kozackich. Składał się z ogona jaka lub konia, umieszczonego w misternie uplecionej siatce i powieszony na długim drzewcu zakończonym metalowym emblematem. Odpowiedzialnymi za niego w armii Osmanów byli piesi "buńczuczni", którzy zatykali je w miejscu obozowiska przed namiotem dostojnika (1-7 buńczuków w zależności od rangi) lub sułtana (7-9 znaków), a w czasie walki starali się trzymać nieco z tyłu właściciela, aby w razie porażki móc wycofać je jak najszybciej i nie oddać ich w ręce wroga. W innych armiach zdarzały się specjalne wersje dla konnych, których buńczuki składały się z umocowanego na krótszym drzewcu, poziomego drążka, na którym wieszano po kilka końskich ogonów, oprawionych w srebrne lub mosiężne gałki (ze staropol. buńczuki "dwutulne", "trzytulne" itd. w zależności od liczby ogonów). Czasem buńczuki wieszano sposobem Persów i Polaków na szyjach końskich dla ozdoby, oprawiając w siatkę z jedwabiu i klejnoty (tzw. "buńczuk-podgardle").
Buńczuk w Wojsku Polskim.
W XVII w. upowszechnił się w wojskach Rzeczypospolitej w wyniku orientalizacji znaku hetmańskiego.
Był powszechnie używany jako znak dowódców. Stosowano go początkowo głównie w chorągwiach tatarskich, a później i w innych, gdzie służył jako symbol władzy oraz środek do przekazywania sygnałów dowodzenia. Posługiwano się nim także w jeździe narodowej oraz w kawalerii polskiej okresu międzywojennego. 9 sierpnia 1946 roku., w pierwszą rocznicę zakończenia drugiej wojny światowej, szwadronowi szkolnemu Oficerskiej Szkoły Piechoty i Kawalerii w Krakowie wręczono buńczuk ufundowany przez Związek Samopomocy Chłopskiej. Buńczuk ten składał się z drzewca zakończonego półksiężycem i pękiem wstęg oraz z poprzeczki z zawieszonymi na niej dwoma ogonami, tj. pękami włosia końskiego w jedwabnej plecionce. Szwadron używał go we wszystkich oficjalnych wystąpieniach w asyście pocztu złożonego z najlepszych podchorążych. Po likwidacji szwadronu buńczuk pozostał w szkole, potem przechowywany był w zbiorach Wyższej Szkoły Oficerskiej Wojsk Zmechanizowanych im. T. Kościuszki we Wrocławiu.
Dziś używany w formacjach odwołujących się do tradycji kawaleryjskich. Współczesny buńczuk składa się z niklowanej lancy długości 270 cm, zakończonej grotem. Przy grocie zawieszony jest na niklowanym łańcuszku czarny ogon z włosa końskiego oraz proporczyk w barwach narodowych. Pododdział, któremu zostaje nadany tytuł honorowy „Wzorowy Pododdział” otrzymuje wraz z buńczukiem gwóźdź okolicznościowy z wygrawerowanymi inicjałami nazwy jednostek, datą nadania, który umieszcza się na lancy buńczuka. Gdy pododdział trzykrotnie otrzyma ten tytuł, otrzymuje on buńczuk na własność. Buńczuk towarzyszy pododdziałowi w wystąpieniach z okazji świąt państwowych i wojskowych oraz innych uroczystości.

</doc>
<doc id="153798" url="https://pl.wikipedia.org/wiki?curid=153798" title="Sałata rzymska">
Sałata rzymska

Sałata rzymska, sałata długolistna ("Lactuca sativa" L. var. "longifolia" Lam.) – odmiana sałaty. Występuje tylko w uprawie.
Morfologia.
Liście kruche, wydłużone, mięsiste, gładkie lub pomarszczone z wyraźnie zaznaczonymi nerwami. Sałata ta tworzy zwarte, wydłużone, główki przypominające kapustę pekińską, o wysokości 16-26 cm i ciężarze 40-70 dag. 
Odmiany uprawne.
Do najczęściej uprawianych odmian należą: 

</doc>
<doc id="153803" url="https://pl.wikipedia.org/wiki?curid=153803" title="Sałata dębolistna">
Sałata dębolistna

Sałata dębolistna ("Lactuca sativa" var. "crispa") – odmiana uprawna sałaty siewnej, gatunku należącego do rodziny astrowatych.

</doc>
<doc id="153805" url="https://pl.wikipedia.org/wiki?curid=153805" title="Ole Nydahl">
Ole Nydahl

Ole Nydahl (ur. 19 marca 1941 w Kopenhadze) – jedna z pierwszych osób z Zachodu wykształcona jako nauczyciel medytacji w odłamie szkoły Karma Kagyu, jednej z czterech głównych szkół buddyzmu tybetańskiego działającej pod przewodnictwem XVII Karmapy Trinleja Taje Dordże. W znacznym stopniu przyczynił się do przeniesienia buddyzmu na Zachód, w tym również do Polski. Od początku lat 70. przez większą część roku lama Ole Nydahl podróżuje dookoła świata wygłaszając wykłady i prowadząc kursy medytacyjne. Wraz ze swoją żoną Hannah Nydahl (zm. 2007) założył 626 świeckich ośrodków buddyzmu Diamentowej Drogi tybetańskiej linii Karma Kagyu. Jest autorem kilkunastu książek o buddyzmie przetłumaczonych na niemal 30 języków, w tym 10 książek w języku polskim.
Lata młodości i edukacja.
Ole Nydahl urodził się w Kopenhadze i dorastał w Danii. W 1961 po odbyciu skróconej służby wojskowej w duńskiej armii rozpoczął studia filozoficzne oraz dodatkowo anglistykę i germanistykę na Uniwersytecie Kopenhaskim, gdzie na obowiązkowym egzaminie filozoficznym tzw. "Examen philosophicum" uzyskał najwyższą ocenę. Jego nieukończona praca doktorska nosiła tytuł "Drzwi percepcji" Aldousa Huxleya. Literaturę angielską i niemiecką studiował również na Uniwersytecie Eberharda i Karola w Tybindze oraz Uniwersytecie Ludwika i Maksymiliana w Monachium, a także w Stanach Zjednoczonych. W 1966 związał się ze swoją przyszłą żoną Hannah. W trakcie studiów uprawiał boks i obracał się w kręgach kopenhaskich hippisów. Zażywał wówczas narkotyki (m.in. haszysz i LSD). W 1968 poślubił Hannah i wybrał się wraz z nią w podróż poślubną do Nepalu, gdzie po raz pierwszy zetknął się z buddyzmem tybetańskim. Po powrocie Ole i Hannah Nydahl zostali aresztowani za przemycanie haszyszu; Nydahl spędził kilka miesięcy w więzieniu. Dziś Ole Nydahl zdecydowanie ostrzega przed niebezpieczeństwem związanym z używaniem narkotyków.
Aktywność buddyjska.
Edukacja.
Spotkanie buddyjskich nauk i mistrzów było wielkim przełomem w życiu Olego i Hannah. Ich pierwszym buddyjskim nauczycielem był wielki mistrz szkoły drukpa - Lopon Tseczu Rinpocze. W trakcie drugiej wyprawy do Nepalu, w grudniu 1969 Ole i Hannah zostali jednymi z pierwszych zachodnich uczniów XVI Karmapy Rangdziung Rigpe Dordże, mistrza medytacji i głowy szkoły Karma Kagyu. Przez następne trzy lata pobierali nauki m.in. u Kalu Rinpocze, XIV Szamarpy Mipama Cieki Lodro, Lopona Tseczu Rinpocze, Dziamgona Kongtrula Rinpocze. W 1970 wraz z Hannah zarzucił zażywanie narkotyków. W 1972 Karmapa poprosił ich, jako pierwszych ludzi z Zachodu, żeby oboje powrócili do Europy i założyli tam w jego imieniu ośrodki Karma Kagyu. Po audiencji u królowej Danii Małgorzaty II w 1973 w Kopenhadze powstał pierwszy z ośrodków dharmy. W październiku tego samego roku odwiedził go XIV Dalajlama Tenzin Gjaco. W trakcie następnych podróży do Nepalu poznał kolejne techniki medytacyjne, w tym praktykę przenoszenia świadomości Poła.
Otrzymane inicjacje i nauki:
Nauczanie.
W następnych latach Ole Nydahl założył na całym świecie ponad sześćset świeckich ośrodków medytacji, głównie w Europie, Rosji i USA, które nieustannie odwiedza. Do dziś prowadzi tryb życia podróżującego nauczyciela, prowadząc wykłady i kursy medytacyjne, często codziennie w innym mieście. Regularnie, kilka razy w roku odwiedza też Polskę, gdzie założył ponad sześćdziesiąt ośrodków wadżrajany. W 1983 otrzymał od Szamara Rinpocze (drugiego w hierarchii lamy linii kagyu) oficjalny tytuł lamy, mimo braku odbycia tradycyjnego, trzyletniego odosobnienia.
Jako nauczyciel jest zwolennikiem przekazywania Dharmy w sposób dostosowany do stylu życia na Zachodzie. Ośrodki zakładane przez niego mają świecki charakter. Uwielbia szybką jazdę na motocyklu, bungee i skoki spadochronowe, z których nie zrezygnował nawet po ciężkim wypadku w 2003.
Ole Nydahl co roku udziela kilku lub kilkunastu kursów Poła zgodnie z otrzymanym przekazem - przekazywanie tej praktyki stało się jego specjalnością. Nydahl jest najważniejszym nauczycielem tej praktyki w zachodnim świecie. Od lat 90 do chwili obecnej ponad 80 000 osób na całym świecie nauczyło się praktyki Poła pod wskazówkami Ole Nydahla. Poza kursami Poła Ole Nydahl prowadzi m.in. kursy Wielkiej Pieczęci (skr. Mahamudra).
W 1999 roku Lama Ole Nydahl, Hannah Nydahl, Caty Hartung i Buddhistischer Dachverband Diamantweg (organizacja zrzeszająca ponad 100 ośrodków buddyzmu Diamentowej Drogi w Niemczech) założyli fundację charytatywną Buddhismus Stiftung Diamantweg. Lama Ole Nydahl oddaje cały swój dochód z działalności intelektualnej na cele tej organizacji.
Ole Nydahl jest jednym z najbardziej znanych nauczycieli wspierających Taje Dordże w kontrowersji dotyczącej rozpoznania XVII Karmapy. W 2000 roku Lama Ole Nydahl zaprosił XVII Karmapę Trinleja Taje Dordże do Europy. Siedemnastoletni wówczas Karmapa został powitany przez sześć tysięcy uczniów w Düsseldorfie (Niemcy). Podczas swojego pobytu Karmapa udzielił inicjacji i wygłosił wiele wykładów.
W 2003 roku Lama Ole Nydahl wraz z 72 uczniami z 36 różnych krajów udał się do Bhutanu na zaproszenie Lobpyna Tseczu Rinpocze. Podróżujący spotkali się z Je Kempo, najwyższym dostojnikiem buddyjskim w Bhutanie i członkiem rodziny królewskiej.
W 2004 roku Komitet Olimpijski poprosił Lamę Ole, aby zapewnił wsparcie dla najlepszych sportowców z całego świata w „Centrum religijnym” w wiosce olimpijskiej w Atenach. Wybrany przez Lamę Ole międzynarodowy zespół nauczycieli buddyjskich mówiących w siedmiu językach zajmował się sportowcami przez kilka tygodni.
Stosunek do kontrowersji wokół Karmapy.
Po śmierci XVI Karmapy w 1981 roku, odnaleziono dwóch kandydatów na jego następców, Trinleja Taje Dordże i Urdziena Trinleja Dordże, co doprowadziło do głębokiego podziału w szkole Karma Kagyu. Ole Nydahl wraz z XIV Szamarpą, który jest jednym z czterech dzierżawców linii wskazanych do rozpoznawania reinkarnacji XVI Karmapy, wsparli Trinleja Taje Dordże. Większość europejskich ośrodków Karma Kagyu - zarówno te założone przez Hannah i Ole Nydahlów (obecnie 629) jak i przez XIV Szamarpę - popiera XVII Karmapę Trinleja Taje Dordże.
Drugi kandydat, Urdzien Trinlej Dordże, został rozpoznany przez 16 Karmapę za sprawą pozostawionego listu. Potwierdzenia udzielił m.in. Tenzin Gjaco, XIV Dalajlama, zwierzchnika linii Gelug. Dalajlama poparł kandydaturę Urdzien Trinlej Dordże na Karmapę po tym jak poprosiło go o to dwóch innych dzierżawców linii: Tai Situ Rinpocze oraz Gjaltsab Rinpocze. Jednakże zwolennicy Trinleja Taje Dordże uważają, że Dalajlama nie miał prawa tego czynić twierdząc jakoby nigdy wcześniej w historii tego nie robił.
Twierdzenie że Urdzien Trinlej Dordże jest Karmapą opiera się po części na liście okazanym przez Pema Tönjö Njindzie, XII Tai Situpe. Zwolennicy Urdziena Trinleja twierdzą, iż został on napisany przez XVI Karmapę i przepowiada on jak odnaleźć jego przyszłą reinkarnację. Ole Nydahl, Szamara Rinpocze i Topga Rinpocze zażądali sprawdzenia autentyczności listu przez niezależnych ekspertów. czego dokonali na podstawie kopii niemniej niż trzykrotnie nie wykazując fałszerstwa. Tai Situ odmówił oddania oryginału by nie naruszać świętości.
Ze względu na udział w tym sporze, Ole Nydahla aktywnie krytykowali zwolennicy Urdziena Trinleja, w tym autorzy książek Mick Brown i Lea Terhune, uczniowie Tai Situpy.
Kontrowersje.
Zdaniem przeciwników Ole Nydahla, jego styl życia, swobodny sposób prowadzenia wykładów oraz ich treść powoduje spłycanie przekazu i propagowanie "pop buddyzmu". Zarzuca się mu zbytnie odchodzenie od nauk Buddy w celu stworzenia wersji buddyzmu jak najbardziej atrakcyjnej dla człowieka Zachodu oraz główną rolę w podsycaniu kontrowersji wokół XVII Karmapy. Zwolennicy Ole odpierają te zarzuty, mówiąc o potrzebie odrzucenia bagażu kulturowego przy przenoszeniu buddyzmu na Zachód. Zwracają również uwagę, iż osoby formułujące powyższe zarzuty były kiedyś jego uczniami, a obecnie pozostają z nim w konflikcie, co należy wziąć pod uwagę przy ocenie obiektywności formułowanych przez nich ocen.
Część krytyków odmawia mu również tytułu lamy, jako że nie odbył wymaganego przez tradycję trzyletniego odosobnienia. Jednakże Ole Nydahl legitymuje się oficjalnymi dokumentami przeczącymi tym zarzutom uzyskanymi m.in. od Szamara Rinpocze oraz poparciem wielu tybetańskich lamów.
Ole Nydahl, Szamar Rinpocze i lamowie Karma Kagju będący po ich stronie odrzucili Orgjena Trinle Dordże jako Karmapę. Podczas światowej konferencji Karma Kagyu w Katmandu, Dalajlamie zarzucono współpracę z komunistycznymi władzami Chin w celu opanowania szkoły Karma Kagyu.
Stosunek do islamu.
Również poglądy Ole Nydahla na temat islamu budzą niekiedy kontrowersje. Krytykuje on ten system przede wszystkim ze względu na nierówne traktowanie oraz ucisk kobiet. Ole Nydahl zastrzega, że nie wypowiada się o polityce jako lama, lecz jako “odpowiedzialny, myślący obywatel”, oraz że nikt nie może wypowiadać tego typu opinii jako buddysta, ponieważ Budda Siakjamuni nie komentował poglądów religijnych powstałych setki lat po jego śmierci. W wywiadzie online Ole Nydahl wypowiedział się w następujący sposób: 
Życie osobiste.
Ole Nydahl nie jest mnichem i z tego też powodu nie żyje w celibacie. Jego liberalne podejście do spraw seksualnych, jak również utrzymywanie kontaktów seksualnych z niektórymi swoimi byłymi uczennicami, jest przedmiotem kontrowersji. Pytany o to Ole Nydahl odpowiada: "”Nie angażuję w to relacji nauczyciel-uczeń, [...] Są buddystkami Diamentowej Drogi, ale w tej relacji nie widzę ich jako uczennic lecz jako równoprawne partnerki"."
Joern Bore, profesor religioznawstwa na Uniwersytecie Aarhus, zauważa, że Ole Nydahl "“z pewnością nie unika wypowiedzi, w których wyraża swoje uwielbienie dla kobiet, w szczególności dla swojej żony Hannah (zmarłej na raka płuc w 2007), ale także dla innych. Stawia go to niekiedy w konfliktowej sytuacji ze staroświeckim buddyzmem”". 
W latach 1990-2004 żył w otwartym związku z żoną Hannah i swoją uczennicą Caty Hartung, co stało się przedmiotem krytyki wśród jego przeciwników. Jednocześnie w historii zdarzały się przypadki lamów wadżrajany żyjących w otwartych związkach: Marpa Tłumacz miał dziewięć partnerek, a Padmasambhava, pięć partnerek, które były jednocześnie jego uczennicami. Sam Ole Nydahl nigdy nie ukrywał zaistniałej sytuacji, jednocześnie traktując to jako swoją osobistą sprawę, niezwiązaną z jego aktywnością na rzecz propagowania buddyzmu.

</doc>
<doc id="153808" url="https://pl.wikipedia.org/wiki?curid=153808" title="Golęcino">
Golęcino

Golęcino (do 1945 niem. "Frauendorf", po 1945 "Golęcin") – część miasta Szczecina na osiedlu Golęcino-Gocław, nad Odrą.
Opis.
Głównymi ulicami są: Światowida (przedłużenie ulic położonych wzdłuż Odry) i Strzałowska. Na Golęcinie znajdują się: Zachodniopomorskie Centrum Onkologii, hospicjum św. Jana Ewangelisty, Baza Oznakowania Nawigacyjnego Urzędu Morskiego w Szczecinie, PZF Cefarm Szczecin S.A., Phoenix Polska Sp. z o.o., Wir-Mar i zajezdnia tramwajowa "Golęcin" oraz wiele innych firm. W dzielnicy znajduje się też wiele ogrodów działkowych, zwłaszcza w zachodniej części osiedla, tzw. Bystrzyk.
Historia.
Pierwsza wzmianka o Golęcinie na piśmie pochodzi z XII wieku, kiedy w Golęcinie wzniesiono klasztor Cysterek. Nadzór nad Golęcinem sprawowała kapituła kościoła NMP w Szczecinie. W czasie reformacji został zsekularyzowany. W czasie swojej historii Golęcino posiadało trzy kościoły. Golęcino zostało włączone w granice Wielkiego Szczecina w 1939 r. 
Naloty alianckie z 13 maja i 30 sierpnia 1944 r. zamieniły osiedle w ruinę, zniszczona została m.in. stocznia Ostseewerft. 4 października 1945 r. nastąpiło przejęcie władzy przez Polaków i jej zasiedlanie. W latach 1946-1997 na Golęcinie istniała Morska Stocznia Jachtowa im. Leonida Teligi a latach 1957-1991 – Przedsiębiorstwo Połowów Dalekomorskich i Usług Rybackich "Gryf".
Nazwa.
Nazwa pochodzi od słów "gołe miejsce", co nawiązuje do ukształtowania terenu nie porośniętego zaroślami (pole). 
Komunikacja.
Komunikację z innymi osiedlami zapewnia linia tramwajowa 6 (trasa wzdłuż Odry) oraz linie autobusowe dzienne 58, 59 i 99 i nocne 523 i 524. Do 2002 r. czynna była także linia kolejowa Szczecin – Police – Trzebież ze stacją "Szczecin Golęcino".

</doc>
<doc id="153809" url="https://pl.wikipedia.org/wiki?curid=153809" title="Civilization II">
Civilization II

Civilization II – strategiczna gra turowa, wydana w roku 1996, będąca kontynuacją gry "Cywilizacja".
Struktura gry.
Tworzenie świata.
Poza możliwością prowadzenia rozgrywki w stworzonym przez gracza świecie, możliwy jest także do rozegrania scenariusz z czasów rzymskich lub z czasów II wojny światowej. Gra, podobnie jak jej wcześniejsza wersja, rozpoczyna się w roku 4000 p.n.e. Gracz może wybrać od 3 do 7 przeciwników oraz poziom agresji (aktywności) barbarzyńców. Wybrać można także wielkość świata, którego standardowe opcje to odpowiednio:
Możliwe jest też własne zdefiniowanie rozmiaru świata, jednak całkowita liczba pól nie może być mniejsza od 1000, ani większa od 100 000.
Poza tym gracz może wybrać wedle uznania:
Wybór cywilizacji.
Gracz ma do dyspozycji jedną spośród 21 cywilizacji, przy czym gracz może też określić płeć przywódcy, czy zmodyfikować tytuły jakie mu przynależą w zależności od typu ustroju.
Istnieje także możliwość wprowadzenia do gry własnej cywilizacji, którą gracz chciałby prowadzić.
Poziomy trudności.
W porównaniu z poprzednią wersją, istnieje o jeden poziom trudności więcej. Oprócz "Wodza", "Dowódcy", "Księcia", "Króla" i "Cesarza" istnieje też najtrudniejszy poziom "Bóstwo".
Zasady gry.
Do drugiej wersji "Civilization" została dołączona możliwość modyfikowania zasad gry. Gracz może:
Scenariusze i utworzone światy.
Rozpoczynając grę, gracz może rozpoczynać, jak w poprzedniej wersji, w roku 4000 p.n.e., ale również można wybrać scenariusz w utworzonym świecie. Tworzenie własnych światów umożliwia, m.in. edytor map. Do gry dodane zostały dwa scenariusze – jeden z czasów Imperium rzymskiego i drugi z okresu drugiej wojny światowej. Poza tym dołączone zostały też utworzone światy zamykające się w granicach Europy, Grecji czy ziemskiego globu.
Zakładanie cywilizacji.
Gracz początkowo dysponuje jedną lub dwiema jednostkami osadników, dzięki którym może założyć miasto. Podobnie jak w poprzedniej wersji gry, mapa globu składa się z ułożonych tetragonalnie pól. Początkowo większość jej pól jest niedostępnych, ale mogą być one odkrywane przez poruszające się po niej jednostki.
Po założeniu miasta, gracz może produkować w nim jednostki bojowe lub cywilne, jak również miejską infrastrukturę. Miasto ma zasięg 21 pól (kratek), z których może pobierać zasoby. Gracz może decydować, które pola będą eksploatowane. W zależności od typu eksploatowanego terenu miasto otrzymuje więcej żywności (w postaci "snopków" oznaczonych odpowiednią ikoną), produkcji ("tarczki") lub jednostek wymiany handlowej, które można wykorzystywać w celu rozwijania nauki i technologii ("kolbki"), powiększania budżetu ("monety") lub przeznaczać je na uszczęśliwianie mieszkańców miasta ("pucharki"). Dokonuje się tego poprzez regulację stawek podatkowych.
Miasto.
Odwiedzając miasto gracz może, poza ustalaniem, z których pól ma ono korzystać, także:
Handel i podatki.
Dobra, jakie uzyskiwane są z handlu lub dzięki specjalnym jednostkom w mieście – poborcom podatkowym, naukowcom i artystom, mogą być przeznaczane na:
W grze istnieje pewnego rodzaju nieścisłość terminologiczna, gdyż wpierw gracz ustala stawki podatku, a jedną z nich są właśnie podatki, poza nauką i przedmiotami zbytku.
Regulacja dochodu pomiędzy podatki, naukę i przedmioty zbytku jest dowolna, jednakże w zależności od panującego ustroju na jedną dziedzinę gracz może przeznaczyć pewien procent dóbr, np. w despotyzmie można rozdzielić maksymalnie 60% na jedną z wybranych dziedzin, a w monarchii 70%.
Budynki i infrastruktura.
Od tego, co można budować w mieście, zależy poziom technologiczny cywilizacji, który przede wszystkim jest rozwijany dzięki nakładom na naukę, choć nowe technologie można zdobywać też dzięki szpiegostwu lub poprzez zajmowanie miast cywilizacji lepiej rozwiniętych bądź podążających inną ścieżkę rozwoju. Od liczby tarczek produkcji w zasobach miasta zależy tempo budowy poszczególnych obiektów. Jeden obiekt może potrzebować od 40 do 320 tarczek produkcji.
Poza infrastrukturą w mieście, po dokonaniu odpowiednich odkryć, produkowane mogą być też części statku kosmicznego. Większość obiektów budowanych w mieście wymaga także utrzymania w jednostkach złota na turę – od 1 do 5. Gracz może również zrezygnować z produkcji, zmieniając tarczki produkcji w przychód.
Cuda świata.
Poza podstawowymi obiektami infrastruktury w miastach budowane mogą być też "cuda świata". Dany cud świata może być zbudowany tylko raz przez jedną cywilizację. Ich budowa zazwyczaj jest o wiele bardziej kosztowna (trzeba przeznaczyć na jej budowę kilkakrotnie więcej tarczek produkcji niż przy innego typu obiektach), przez co często trwa wyścig między cywilizacjami o zbudowanie danego cudu jako pierwszy. Cywilizacja, której nie udało się ukończyć cudu jako pierwszej musi zrezygnować z dalszej produkcji lub przerzucić ją na inny obiekt, często tracąc przez to wiele tarczek produkcji. Budowę cudu gracz może przyspieszyć poprzez wyłożenie pewnej sumy pieniędzy lub poprzez wprowadzanie do miast karawan, z których każda zwiększa produkcję o 50 tarczek.
W Civilization II pojawiło się znacznie więcej cudów w porównaniu do poprzedniej wersji gry, m.in. Akademia Sun Tzu, Ambasada Marco Polo, Kampania handlowa Adama Smitha czy też Tama Hoovera (łącznie 28 cudów możliwych do wybudowania). Zmieniła się też funkcja niektórych z nich – przykładowo, po wybudowaniu piramid gracze mogą automatycznie posiadać spichlerz w każdym mieście. Dodatkowo, w momencie wybudowania danego cudu, gracz ma możliwość obejrzenia kilkunastosekundowego filmu z nim związanego.
Jednostki.
Jedną z istotniejszych różnic między pierwszą a drugą wersją "Civilization" jest liczba typów jednostek, jakie mogą być produkowane. W przypadku "Civilization II" jest ich 51.
Każda jednostka, jaką można wyprodukować posiada następujące współczynniki:
Formy rządów.
Anarchia – jest to forma rządów charakteryzująca się brakiem stabilnej władzy. Pojawia się w momencie, kiedy upada dotychczasowy rząd (dotyczy przede wszystkim ustroju demokratycznego), bądź też w momencie, kiedy wybucha rewolucja. Anarchia trwa kilka tur, do momentu, kiedy pojawia się możliwość sformułowania nowego rządu. Anarchia jest bardzo podobna do despotyzmu, z wyjątkiem tego, że charakteryzuje się bardzo wysokim współczynnikiem korupcji. Należy jednak pamiętać również o tym, że w okresie anarchii sprawy związane z finansami oraz nauką przestają funkcjonować. Podatki nie są zbierane, ani nie są pobierane opłaty za posiadane budynki. Również nauka nie może się rozwijać.
Grafika i animacje.
Grafika.
Przy wybieraniu własnej cywilizacji gracz może wybrać także styl architektoniczny własnych miast spośród 4 możliwych:
Z czasem rozwoju cywilizacji wygląd miast ulega ujednoliceniu, za sprawą wkroczenia w epokę przemysłową. Niezależnie, jaki gracz miał wcześniej styl architektoniczny, wygląd miast staje się identyczny. Ma on postać fabrycznych budynków wykonanych z czerwonego muru pruskiego. Kolejna zmiana architektury ma miejsce przy wynalezieniu samochodu. Wówczas fasady zabudowy przypominają współczesny styl.
Dodatki.
Civilization II: Conflicts in Civilization Scenarios.
Pierwszy oficjalny dodatek do Civilization II. Zestaw zawiera dwadzieścia nowych scenariuszy, przygotowanych zarówno przez twórców gry jak i jej fanów oraz premierowe utwory muzyczne.
Wśród scenariuszy zaproponowanych przez programistów MicroProse, dominują potyczki nawiązujące do historycznych konfliktów, np. amerykańskiej wojny secesyjnej, podbojów Aleksandra Wielkiego, wypraw krzyżowych czy I wojny światowej. Nie oznacza to jednak, że gracze nie znajdą tu misji fantastycznych, wręcz przeciwnie. Gracze znudzeni klasycznymi podbojami, mogą próbować zatrzymać inwazję istot pozaziemskich, lub odtworzyć godne warunki do życia po nuklearnej zagładzie. Dodatkowo umieszczono na krążku osiem najlepszych scenariuszy, stworzonych w 1996 roku przez fanów gry, przy użyciu wbudowanych w grę edytorów.
Civilization II: Fantastic Worlds.
Drugi oficjalny dodatek do Civilization II. Tym razem autorzy postanowili zaaplikować graczom kilkanaście dodatkowych scenariuszy osadzonych w tematyce fantasy i science fiction. Rozszerzenie wzbogaca podstawową wersję gry o dziewiętnaście premierowych misji, rozgrywających się w różnych, mitycznych światach (Midgard, Atlantyda), wykorzystujących opowieści znane z literatury (Jules Verne), czy nawiązujących do innych gier komputerowych firmy MicroProse (Master of Magic, Master of Orion, X-Com). Żeby dobrze oddać klimat poszczególnych „teatrów wojennych”, autorzy przyłożyli się do stworzenia wielu nowych jednostek. Do zestawu dołączono również specjalne narzędzia (składające się z dziesięciu edytorów), pozwalające zaprojektować własne scenariusze. Gracz może tworzyć nie tylko swoje mapy, ale także projektować oddziały według własnego uznania. Po wyczerpaniu pomysłów, może skorzystać z gotowej biblioteki jednostek, zawierającej około 500 gotowych projektów.
Remake.
W sierpniu 1999 wydano remake gry – "Civilization II: Test of Time". Główną zmianą względem gry "Civilization II" były dodatkowe mapy i dwie kampanie w realiach fantasy i science fiction.
Zmiany w rozgrywce:

</doc>
<doc id="153812" url="https://pl.wikipedia.org/wiki?curid=153812" title="Civilization III">
Civilization III

Civilization III – strategiczna gra turowa amerykańskiego studia Firaxis Games. Gra została wydana 30 października 2001 na platformy Windows i Mac. Jest to trzecia część serii "Civilization". Podobnie jak w poprzednich odsłonach serii, gracz rozwija cywilizację począwszy od 4000 p.n.e. aż po czasy współczesne. Zmianą w stosunku do poprzednich części było wprowadzenie dowódców armii, którzy mogli zwiększać swoje doświadczenie w czasie rozgrywki. Gra spotkała się z pozytywną reakcją recenzentów uzyskując 90 punktów na 100 według serwisu Metacritic.

</doc>
<doc id="153813" url="https://pl.wikipedia.org/wiki?curid=153813" title="Karabin HK PSG1">
Karabin HK PSG1

HK PSG1 – niemiecki karabin wyborowy opracowany przez przedsiębiorstwo Heckler &amp; Koch.
Historia.
W niemieckiej Heckler &amp; Koch GmbH opracowano 7,62 mm karabin strzelca wyborowego oznaczonego PSG1 (niem. "Präzisionsschützengewehr" – "karabin strzelca precyzyjnego"), przystosowany do naboju karabinowego 7,62 x 51 mm NATO.
Karabin stał się podstawą do opracowania karabinu MSG90, który jest jego udoskonaloną wersją.
Karabin ten używany jest w jednostkach specjalnych wojska i policji wielu krajów, w tym w polskiej jednostce GROM czy niemieckiej GSG-9.
Opis konstrukcji.
Karabin PSG1 jest bronią samopowtarzalną działającą na zasadzie odrzutu zamka półswobodnego (otwarcie zamka opóźniają dwie rolki), opartą w głównej mierze na konstrukcji karabinu automatycznego H&amp;K G3. Karabin posiada urządzenie do cichego zamykania zamka. Zasilany jest z magazynka pudełkowego o pojemności 5 lub 20 nabojów (standardowy magazynek do G3). Lufa z przewodem poligonalnym. Posiada kolbę o regulowanej długości, oraz teleskopowy celownik optyczny firmy Hensoldt ZF 6 × 42  o powiększeniu 6x. Broń posiada podstawę trójnożną. Zasięg skuteczny karabinu PSG1 jest determinowany m.in. przez celownik, który dostosowany jest do odległości od 100 do 600 metrów.
Jest to jeden z droższych, produkowanych seryjnie karabinów wyborowych na rynku, jego cena waha się w okolicach $10 000, w podstawowej wersji.

</doc>
<doc id="153815" url="https://pl.wikipedia.org/wiki?curid=153815" title="Rubeus Hagrid">
Rubeus Hagrid

Rubeus Hagrid (ur. 6 grudnia 1928) – postać fikcyjna z serii Harry Potter autorstwa Joanne Kathleen Rowling.
Hagrid jest gajowym i strażnikiem kluczy w Szkole Magii i Czarodziejstwa Hogwart, prowadzi zajęcia z opieki nad magicznymi stworzeniami i cieszy się wielkim zaufaniem dyrektora szkoły, profesora Dumbledore, dla którego wykonuje zadania specjalne, wymagające dochowania tajemnicy. Hagrid jest pokaźnej postury, ma czarne oczy, czarne skręcone włosy i brodę, mówi z charakterystycznym akcentem. Jego cechą charakterystyczną jest fascynacja hodowlą niebezpiecznych zwierząt. Pierwszy przyjaciel Harry’ego.
Rolę Hagrida w ekranizacjach wszystkich części gra Robbie Coltrane. W polskiej wersji w pierwszej części głosu użyczył mu Krzysztof Gosztyła, od drugiej części dubbingował go Marek Obertyn, jednak z powodu jego śmierci od piątej części dubbingiem tej postaci zajął się Andrzej Blumenfeld.
Życiorys.
Harry Potter i Kamień Filozoficzny.
Hagrid dostarczył małego Harry’ego pod dom Dursleyów na prośbę profesora Dumbledore. Gdy Harry osiągnął wiek, w którym dzieci są przyjmowane do Hogwartu, dostarczył mu informację o przyjęciu, poinformował, że jest czarodziejem i pomógł przygotować się do roku szkolnego. Jednocześnie, Hagrid był odpowiedzialny za wyjęcie Kamienia Filozoficznego z podziemi banku Gringotta i przeniesienie go do Hogwartu, pomagał też przy zabezpieczeniu kamienia w nowym miejscu.
Harry Potter i Komnata Tajemnic.
Harry dowiedział się, że Hagrid był oskarżony o uwolnienie potwora w czasie, gdy był jeszcze uczniem Hogwartu. Poznał starego przyjaciela Hagrida – pająka Aragoga, który zaprzeczył tym oskarżeniom. Mimo wszystko gajowy trafił do Azkabanu i dopiero po tym, jak Harry pokonał bazyliszka, został oczyszczony z zarzutów i powrócił do Hogwartu.
Harry Potter i więzień Azkabanu.
Hagrid otrzymał posadę nauczyciela opieki nad magicznymi stworzeniami. Podczas jednej z lekcji hipogryf Hagrida – Hardodziob atakuje Draco Malfoya. Ojciec Draco domaga się, aby Hardodziob został stracony jako niebezpieczne stworzenie. Harry i Hermiona ratują Hardodzioba i nie tylko.
Harry Potter i Czara Ognia.
Hagrid przygotowywał konkurencję Turnieju Trójmagicznego, nagiął regulamin, by pomóc Harry’emu. Nawiązał romans z dyrektorką szkoły Beauxbatons, Olimpią Maxime. Otrzymał od Dumbledore’a kolejne specjalne zadanie.
Harry Potter i Zakon Feniksa.
Hagrid i Madame Olimpia Maxime próbowali przekonać klan olbrzymów, aby w nadchodzącej wojnie z Voldemortem wsparły stronę Zakonu, lecz nie udało im się tego dokonać. Hagrid sprowadził do hogwarckiego lasu swojego olbrzymiego brata, Graupa i zaczął pracę nad ucywilizowaniem go.
Harry Potter i Książę Półkrwi.
Ten rok był dla Hagrida najgorszy. Jego przyjaciel, gigantyczny pająk, Aragog zdechł. Od tego momentu już nie mógł bezpiecznie wchodzić do Zakazanego Lasu. Ponadto żaden szóstoklasista nie wybrał jego przedmiotu na wartego dalszej nauki. Najgorsze zdarzyło się jednak w czerwcu, kiedy Albus Dumbledore zginął z rąk śmierciożercy Snape’a. Na pogrzebie właśnie Hagrid czuł największy żal.
Harry Potter i Insygnia Śmierci.
Pomógł w przeniesieniu Harry’ego do Nory. Leciał motorem, który dał mu Syriusz. Właśnie z nim leciał prawdziwy Harry. Został schwytany przez śmierciożerców podczas „Bitwy o Hogwart” i przetrzymywany w Zakazanym Lesie. Na rozkaz Voldemorta miał zanieść pozornie martwe ciało Harry’ego Pottera do Zamku Hogwart. Zabił Waldena Macnaira przez ciśnięcie nim o ścianę.

</doc>
<doc id="153816" url="https://pl.wikipedia.org/wiki?curid=153816" title="Buldog amerykański">
Buldog amerykański

Buldog amerykański (oryginalna nazwa "american bulldog") – rasa psa wywodząca się od buldoga angielskiego, hodowana w USA w pierwotnym typie.
Wygląd.
Krępy i silny na pierwszy rzut oka. Wyróżnia się dwa typy budowy; tzw. Johnson type (bardziej masywny, podobny do bulmastifa) i Scott type (szczuplejszy, podobny do PBT lub AST). Istnieje też pośredni typ, będący hybrydą wymienionych.
Szata i umaszczenie.
Włos jest krótki. Umaszczenie spotykane jest białe lub białe z łatami (łaty także pręgowane), pręgowane, płowe, brązowe i mahoniowe.
Zachowanie i charakter.
Jest to bardzo zróżnicowana rasa psów, przeznaczona nie na wystawy, ale na wszechstronnych towarzyszy ludzi na farmach. Pies uznany za rasę agresywną. Pochodzi od buldoga angielskiego, którego wykorzystywano do szczucia zwierząt na arenach (np. psów, byków i niedźwiedzi) ku uciesze tłumów.
Użytkowość.
Wykorzystywany jako pies stróżujący i pies obronny.
Prawo.
W Polsce buldog amerykański został ujęty w wykazie ras psów uznawanych za agresywne.

</doc>
<doc id="153817" url="https://pl.wikipedia.org/wiki?curid=153817" title="Socjalizm naukowy">
Socjalizm naukowy

Socjalizm naukowy – jedna z trzech części składowych marksizmu, głosząca, że socjalizm stanowi konieczne stadium rozwoju społecznego.
Karol Marks i Fryderyk Engels ukuli ten termin, aby zdystansować się od tzw. socjalizmu utopijnego (tym mianem zwykło się określać nurty socjalizmu, które pojawiły się w pierwszej połowie XIX wieku). Autorzy ci, spoglądając z wyższością na próby poprzedników, chcieli w ten sposób eksponować „naukowość” własnej koncepcji.
Podstawowa cecha charakterystyczna marksistowskiego socjalizmu naukowego polega na tym, że opiera się on nie na pobożnych życzeniach, lecz na zrozumieniu prawidłowości rozwoju społecznego. Konieczność przekształcenia społeczeństwa kapitalistycznego w socjalistyczne Marks wyprowadził nie z jakichś utopijnych założeń, lecz z obiektywnych praw rozwoju społeczeństwa kapitalistycznego. W miejsce marzeń utopistów pojawiła się nauka o społeczeństwie komunistycznym, do którego siłą konieczności prowadzą prawa historii, obiektywny proces rozwoju sił wytwórczych i stosunków produkcji, proces rozwoju walki klasowej. Marksizm nie tylko uzasadnił nieuchronność zastąpienia kapitalizmu przez socjalizm, lecz także wskazał na siłę społeczną mogącą to zadanie wykonać.
Engels pisał, iż socjalizm naukowy nie jest niczym innym, jak odzwierciedleniem w myśleniu ludzkim konfliktu między nowymi siłami wytwórczymi a kapitalistycznymi stosunkami produkcji, odzwierciedleniem w umysłach robotników, którzy cierpią wskutek tego konfliktu.
Według niektórych historyków, wszystkie odmiany socjalizmu zawierają w sobie zarówno pierwiastki naukowe, jak i utopijne.
W latach 60. XX wieku teoria socjalizmu naukowego została przekształcona przez ideologów radzieckich w dyscyplinę naukowego komunizmu.

</doc>
<doc id="153819" url="https://pl.wikipedia.org/wiki?curid=153819" title="Cykoria sałatowa">
Cykoria sałatowa

Cykoria sałatowa, radicchio, czerwona cykoria ("Cichorium intybus" L. var. "foliosum" Hegi) – odmiana cykorii podróżnik, gatunku należącego do rodziny astrowatych. Według nowszych ujęć taksonomicznych nie wyróżnia się już tego taksonu jako odmiany, lecz uznaje się go po prostu za cykorię podróżnik.
Morfologia.
Jest rośliną dwuletnią, wytwarza duży mięsisty korzeń spichrzowy i rozetę liści odziomkowych. Liście: Czerwono-fioletowe z białymi żyłkami. Liście zawierają goryczkę, która pozytywnie oddziałuje na układ naczyniowy organizmu.

</doc>
<doc id="153822" url="https://pl.wikipedia.org/wiki?curid=153822" title="Dorota Simonides">
Dorota Simonides

Dorota Elżbieta Simonides (ur. 19 listopada 1928 w Janowie) – polska folklorystka, wykładowczyni akademicka, polityk, profesor nauk humanistycznych, posłanka na Sejm PRL VIII kadencji, w latach 1990–2005 senator I, II, III, IV i V kadencji.
Życiorys.
Działalność naukowa.
Ukończyła w 1955 studia na Wydziale Humanistycznym Uniwersytetu Wrocławskiego. W 1962 uzyskała stopień doktora nauk humanistycznych. Habilitowała się w 1970 na Uniwersytecie im. Adama Mickiewicza. W 1977 została profesorem nadzwyczajnym, a w 1985 profesorem zwyczajnym. W latach 1974–1992 była profesorem na UWr. Przez około 30 lat kierowała Katedrą Folklorystyki Uniwersytetu Opolskiego. Współpracowała przy aktualizacji katalogu Arnee-Thompsona z 2004 (Hans-Jörg Uther, "The Types of International Folktales. A Classification and Bibliography").
Działalność polityczna i społeczna.
W latach 1980–1985 pełniła mandat posłanki VIII kadencji Sejmu PRL, do 1984 należała do klubu parlamentarnego Stronnictwa Demokratycznego. Razem z m.in. Hanną Suchocką i Janem Janowskim głosowała przeciwko delegalizacji „Solidarności”, do której przystąpiła w 1980. W 1984 odeszła z SD wraz z Hanną Suchocką i Zbigniewem Kledeckim.
W latach 1990–2005 reprezentowała województwo i okręg opolski w Senacie I, II, III, IV i V kadencji. Pierwszy raz została wybrana w 1990 w wyborach uzupełniających po śmierci Edmunda Osmańczyka, z którym wcześniej przez wiele lat współpracowała. Skutecznie ubiegała się o reelekcję w 1991 i 1993 (z rekomendacji Unii Demokratycznej), w 1997 (z ramienia Unii Wolności) i w 2001 (z listy komitetu Blok Senat 2001). W 2005 wsparła powołanie Partii Demokratycznej i zasiadała w kole senatorskim demokraci.pl. W wyborach parlamentarnych w tym samym roku nie ubiegała się o reelekcję.
Została jurorem konkursu "Po naszymu, czyli po śląsku". Działaczka Polskiego Towarzystwa Ludoznawczego (członek honorowy i była prezes tej organizacji).
Odznaczenia i nagrody.
W 2013 prezydent Bronisław Komorowski odznaczył ją Krzyżem Komandorskim Orderu Odrodzenia Polski.
W 2001 uhonorowana Krzyżem Wielkim Orderu Zasługi Republiki Federalnej Niemiec, nadanym za wkład w pojednanie polsko-niemieckie. W 1975 otrzymała Medal 30-lecia Polski Ludowej, a w 2007 Srebrny Medal „Zasłużony Kulturze Gloria Artis”.
W 2008 Uniwersytet Opolski przyznał jej tytuł doktora "honoris causa". W 2008 otrzymała również tytuł honorowego obywatela województwa opolskiego.
W 1987 została laureatką Nagrody im. Karola Miarki, a w 1997 Nagrody im. Wojciecha Korfantego przyznanej przez Związek Górnośląski. W 2002 otrzymała Medal „Zasłużony dla Tolerancji”. Metropolita katowicki w 2020 przyznał jej nagrodę „Lux ex Silesia”.
Publikacje.
Jest także encyklopedystką; opracowała hasła związane z literaturą na Śląsku w polskiej encyklopedii literackiej "Literatura polska. Przewodnik encyklopedyczny" (m.in. hasło Juliusz Roger).

</doc>
<doc id="153823" url="https://pl.wikipedia.org/wiki?curid=153823" title="Anatolian karabash">
Anatolian karabash



</doc>
<doc id="153829" url="https://pl.wikipedia.org/wiki?curid=153829" title="John Mills">
John Mills

John Lewis Ernest Watts Mills (ur. 22 lutego 1908 w Felixstowe, zm. 23 kwietnia 2005 w Denham) – brytyjski aktor, laureat Oscara, sir.
Debiutował w filmie "The Midshipmaid" (1932), bez uprzedniego przygotowania zawodowego. Zyskał uznanie rolami w filmach wojennych i patriotycznych w latach 40.; został laureatem Oscara w kategorii „najlepsza męska rola drugoplanowa” w 1971 za film Davida Leana "Córka Ryana" (1970).
Był dwukrotnie żonaty; z aktorką Aileen Raymond rozwiódł się, następnie poślubił (1941) pisarkę Mary Hayley Bell, z którą miał dwie córki – aktorki Juliet i Hayley. Jego wnukiem (synem Hayley) jest piosenkarz Crispian Mills (Kula Shaker).

</doc>
<doc id="153832" url="https://pl.wikipedia.org/wiki?curid=153832" title="Niedobór wzrostu">
Niedobór wzrostu

Niedobór wzrostu, niskorosłość, karłowatość – wzrost poniżej trzeciego centyla lub poniżej dwóch odchyleń standardowych odpowiednio dla wieku, płci i populacji.
Przyczyny niedoboru wzrostu.
Najczęstszą przyczyną niskiego wzrostu jest konstytucjonalnie opóźniony przebieg wzrostu i dojrzewania (KOWD), niski wzrost rodzinny lub połączenie konstytucjonalnie opóźnionego przebiegu wzrostu i dojrzewania (KOWD) i niskiego wzrostu rodzinnego. Niedobór hormonu wzrostu jest rzadką przyczyną niedoboru wzrostu.
Do chorobowych przyczyn niedoboru wzrostu należą:
Karłowatość to również jeden z objawów chorób roślin. Określa się tak znaczne osłabienie wzrostu roślin.

</doc>
<doc id="153833" url="https://pl.wikipedia.org/wiki?curid=153833" title="Wikariusz generalny">
Wikariusz generalny

Wikariusz generalny – duchowny (biskup pomocniczy lub kapłan) wyznaczony przez biskupa diecezjalnego do pomocy w zarządzaniu całą diecezją jako jego pełnomocnik; w zakonie franciszkańskim zastępca generała.
Do jego zadań należy pomoc biskupowi diecezjalnemu w zarządzaniu całą diecezją. Zazwyczaj ustanawiany jest jeden wikariusz generalny, lecz ze względu na wielkość diecezji, liczbę mieszkańców lub inne powody duszpasterskie może być ich więcej. Władza wykonawcza, czyli administracyjna, nadana wikariuszowi generalnemu przysługuje mu na mocy urzędu w całej diecezji i jest równoznaczna z władzą, jaką na mocy prawa posiada biskup diecezjalny. Biskup może jednak zastrzec sobie pewne sprawy tylko dla siebie. Wikariusz taki nie ma pełni władzy biskupiej (również sądowniczej i ustawodawczej), ale tylko wykonawczą.

</doc>
<doc id="153838" url="https://pl.wikipedia.org/wiki?curid=153838" title="Stanisław Adamczewski (historyk literatury)">
Stanisław Adamczewski (historyk literatury)

Stanisław Adamczewski (ur. 11 grudnia 1883 w Warszawie, zm. 2 sierpnia 1952 w Opaczy) – polski historyk literatury, krytyk literacki i teatralny, nauczyciel gimnazjalny, wykładowca Uniwersytetu Warszawskiego, profesor Uniwersytetu Łódzkiego.
Życiorys.
Był synem Józefa, nauczyciela gimnazjalnego, i Anny z Kondrackich. Kształcił się w Warszawie, a następnie w gimnazjum filologicznym w Płocku, które ukończył w 1903. Studiował medycynę na Uniwersytecie w Dorpacie od 1903, ale przerwał studia w 1904. W latach 1905–1907 udzielał w Warszawie prywatnych lekcji. Po zdanym państwowym egzaminie nauczycielskim podjął pracę jako nauczyciel polonista w prywatnych szkołach średnich w Łęczycy (1907–1908) i Siedlcach (1908–1909), a następnie w Lublinie (1909–1911). Debiutował w „Kurierze Lubelskim” w 1910 szkicem "Znaczenie i przeznaczenie twórczości Wyspiańskiego w naszym życiu". W latach 1911–1914 studiował kolejno w Zurychu, Paryżu i Lwowie.
Przez wiele lat pracował jako nauczyciel gimnazjalny w najlepszych szkołach warszawskich, m.in. w Gimnazjum Zamoyskiego i Gimnazjum im. T. Czackiego. Z doświadczeń dydaktycznych wyrosły dwa podręczniki historii literatury: "Zbiór zadań i pytań z literatury polskiej dla uczniów szkoły średniej" i "Sympozjon". Na potrzeby szkół wydał i opatrzył komentarzami utwory Jana Kochanowskiego, Mikołaja Reja, Wacława Potockiego, Ignacego Krasickiego.
W 1923 obronił na Uniwersytecie Warszawskim pracę doktorską pt. "Oblicze poetyckie Bartłomieja Zimorowicza" – uznaną przez literaturoznawców za odkrywczą i nowatorską, wydaną drukiem w 1928 nakładem Kasy im. Mianowskiego. W 1935 przeprowadził habilitację na Uniwersytecie Poznańskim po przedstawieniu pracy o pisarstwie Stefana Żeromskiego pt. "Serce nienasycone", opublikowanej już w 1930. W latach 1935–1939 był docentem w Katedrze Historii Literatury Polskiej na Uniwersytecie Warszawskim, prowadził wykłady z historii literatury.
W latach 1937–1939 pełnił jednocześnie funkcję dyrektora Państwowego Instytutu Sztuki Teatralnej w Warszawie. Współpracował z Polskim Radiem i przed mikrofonem wygłaszał odczyty i felietony o literaturze, a w prasie kulturalnej recenzował nowości wydawnicze i premiery teatralne.
W czasie okupacji hitlerowskiej uczył na tajnych kompletach zorganizowanych dla uczniów warszawskich szkół średnich. Wykładał także na tajnych kompletach polonistyki warszawskiej. Wśród jego uczniów i studentów byli m.in. Krzysztof Kamil Baczyński, Tadeusz Gajcy, Wacław Bojarski, Tadeusz Borowski. Największy wpływ wywarł Adamczewski na młodego pisarza – Andrzeja Trzebińskiego.
Tuż po wojnie pracował krótko na Uniwersytecie Jagiellońskim, a od 1945 na Uniwersytecie Łódzkim (jako profesor i kierownik Katedry Historii Literatury). Prowadził wykłady poświęcone twórczości Mickiewicza, Prusa, Żeromskiego, a także cykl odkrywczych wykładów o liryce Norwida. W 1950 usunięty z uczelni jako naukowiec burżuazyjny, przeciwnik marksizmu; pozbawiony został możliwości wykładania i zarobkowania.
Był członkiem Towarzystwa Naukowego Warszawskiego (1936 – członek korespondent, 1945 – członek rzeczywisty) oraz, od 1946, członkiem korespondentem Polskiej Akademii Umiejętności.
Zajmował się literaturą polskiego baroku, pozytywizmu i modernizmu; szczególną uwagę poświęcił twórczości Stefana Żeromskiego. Jego praca "Serce nienasycone" była pierwszą monografią twórczości Żeromskiego; książka otrzymała nagrodę Komitetu Kasy im. Mianowskiego i stała się podstawą habilitacji autora. Ponadto był edytorem "Dzienników" Żeromskiego.
Adamczewski pracował nad określeniem metodyki badań literackich. Jako przedmiot badań nad literaturą określił życie pisarza, jego twórczość oraz odbiór dzieła literackiego. Dokonał analizy stylu pisarskiego i słownictwa Żeromskiego, a także dziennika uczniowskiego pisarza. Ponadto zajmował się twórczością m.in. Prusa i Brzozowskiego.
Zmarł śmiercią samobójczą w Opaczy. Spoczywa na Cmentarzu Powązkowskim w Warszawie (kwatera 348-2-1,2).
Rodzina.
W 1908 ożenił się z Janiną Jankiewicz (1887–1976). W małżeństwie tym miał dwoje dzieci: syna Stanisława Franciszka (1909–1987) – prof. entomologii oraz Jadwigę Adamczewską-Miklaszewską (1915–2008) – absolwentkę Akademii Sztuk Pięknych w Warszawie (Wydział Malarstwa i Wydział Rzeźby), projektantkę sztuki użytkowej, autorkę prac teoretycznych z zakresu wzornictwa przemysłowego.

</doc>
<doc id="153840" url="https://pl.wikipedia.org/wiki?curid=153840" title="Toki Pona">
Toki Pona



</doc>
<doc id="153841" url="https://pl.wikipedia.org/wiki?curid=153841" title="Wikary">
Wikary



</doc>
<doc id="153842" url="https://pl.wikipedia.org/wiki?curid=153842" title="World Trade Organization">
World Trade Organization



</doc>
<doc id="153845" url="https://pl.wikipedia.org/wiki?curid=153845" title="Saarlooswolfhond">
Saarlooswolfhond

Saarlooswolfhond – jedna z ras psów należąca do grupy psów pasterskich i zaganiających, zaklasyfikowana do sekcji psów pasterskich (owczarskich). Nie podlega próbom pracy.
Rys historyczny.
Ta holenderska rasa psów została stworzona przez Lenderta Saarloosa, poczynając od 1921 roku. Chciał wyhodować posłusznego wilka – . Krzyżując wstecznie potomstwo z ojcem, otrzymał podstawową populację zwierząt z jedną czwartą wilczej krwi. Nowa rasa, wilczak europejski ("European Wolfsdog"), powstała w kolejnych cyklach eksperymentu, po ścisłej selekcji. Jako że wyselekcjonowane zwierzęta z nowej rasy sprawdzały się jako psy przewodnicy niewidomych, były początkowo obserwowane pod kątem tych zdolności. Jednak pomimo zdolności użytkowych odziedziczonych po oryginalnym przodku, Gerardzie, predyspozycje stopniowo malały jako wynik zwiększania procentu wilczej krwi. Ostatecznie rasa nie była w stanie stać się rasą użytkową jako pies – przewodnik. W 1975 roku rasa została oficjalnie uznana, wtedy też nazwano rasę "wilczak Saarloosa" (Saarlooswolfhond), ku czci jej założyciela. W Holandii nie było zapotrzebowania na psy stróżująco-obronne, co sprowadziło tor hodowli tych psów na jak najmniejszy wskaźnik agresji. Odziedziczyły natomiast bardzo silny instynkt stadny.
Wygląd.
Wilczak Saarloosa jest psem silnie zbudowanym, którego wygląd zewnętrzny (budowa ciała, ruch i szata) przypomina wilka. Budowa jest zrównoważona, posiada dość długie kończyny, bez wrażenia bycia długonogim. U psów i suk istnieją wyraźne różnice w drugorzędowych cechach płciowych. Ważnymi proporcjami jest stosunek szczęki górnej i mózgoczaszki w długości o wielkości 1:1.
Zachowanie i charakter.
Saarlooswolfhond jest psem o wysokim stopniu aktywności, jest nieuległy. W stosunku do swego pana jest oddany. Do osób obcych zachowuje się z rezerwą i nieco podejrzliwie. Jego rezerwa i wilcza chęć do ucieczki w nieznanych sytuacjach, jest typową cechą rasy. Przymuszenie do niepożądanego kontaktu z obcym, może prowadzić do przytłaczającego pragnienia ucieczki. Tłumienie tej skłonności, na przykład przez brak swobody psa na smyczy, może spowodować zachowania nerwowe.
Użytkowość.
Wilczak Saarloosa jest psem do towarzystwa oraz psem rodzinnym. 
Zdrowie i pielęgnacja.
Rasa wyjątkowo zdrowa i odporna. Sierść nie wymaga pielęgnacji poza wyczesywaniem w okresach linienia.

</doc>
<doc id="153846" url="https://pl.wikipedia.org/wiki?curid=153846" title="John Murphy Farley">
John Murphy Farley

John Murphy Farley (ur. 20 kwietnia 1842 w Newtown Hamilton w Irlandii, zm. 17 września 1918 w Mamaroneck, Nowy Jork) – amerykański duchowny katolicki, arcybiskup rzymskokatolickiej diecezji w Nowym Jorku, kardynał.
Życiorys.
Wykształcenie teologiczne i filozoficzne zdobył w Monachium, Rzymie i Nowym Jorku.
Święcenia kapłańskie otrzymał 11 czerwca 1870. Był wikarym New Brighton na Wyspie Staten do 1872, kiedy został sekretarzem osobistym arcybiskupa Nowego Jorku. Towarzyszył arcybiskupowi w wyjeździe na konklawe w 1878, jednak do Rzymu dotarli już po wyborze papieża. W 1884 został dziekanem Nowego Jorku.
W latach 1891–1902 był wikariuszem generalnym administracji archidiecezji Nowego Jorku. Otrzymał tytuły papieskiego prałata domowego (1892) i protonotariusza apostolskiego (infułata, 1894). W listopadzie 1895 Leon XIII mianował go biskupem pomocniczym Nowego Jorku, a 21 grudnia 1895 biskupem tytularnym Zeugmy w Syrii. 15 września 1902 został wybrany na arcybiskupa Nowego Jorku, a 27 listopada 1911 papież Pius X ogłosił go kardynałem z kościołem tytularnym "Santa Maria sopra Minerva".
John Murphy Farley wziął udział w konklawe w 1914. Był siódmym biskupem i czwartym arcybiskupem Nowego Jorku. Funkcję arcybiskupa pełnił aż do śmierci. Został pochowany w krypcie pod ołtarzem w katedrze św. Patryka w Nowym Jorku.

</doc>
<doc id="153865" url="https://pl.wikipedia.org/wiki?curid=153865" title="Edward Janiak">
Edward Janiak

Edward Janiak (ur. 14 sierpnia 1952 w Malczycach, zm. 23 września 2021 we Wrocławiu) – polski duchowny rzymskokatolicki, doktor teologii moralnej, biskup pomocniczy wrocławski w latach 1996–2012, biskup diecezjalny kaliski w latach 2012–2020, od 2020 biskup senior diecezji kaliskiej.
W 1979 został wyświęcony na prezbitera. Doktorat z teologii moralnej uzyskał na Papieskim Uniwersytecie św. Tomasza z Akwinu. Był proboszczem Polskiej Misji Katolickiej w Dortmundzie, sekretarzem kardynała Henryka Gulbinowicza, a także pierwszym dyrektorem Caritasu archidiecezji wrocławskiej. W 1996 został biskupem pomocniczym wrocławskim, a w 2012 objął urząd biskupa diecezjalnego kaliskiego. W 2020 w następstwie oskarżeń o dopuszczenie się zaniedbań w sprawie sygnalizowanych nadużyć seksualnych podległych mu księży złożył rezygnację z urzędu. Po przeprowadzonym dochodzeniu Stolica Apostolska podjęła wobec niego decyzje dyscyplinarne, m.in. nakazała zamieszkanie poza diecezją kaliską.
Życiorys.
Młodość i wykształcenie.
Urodził się 14 sierpnia 1952 w Malczycach. Jego młodszy brat również został kapłanem. Ukończył Technikum Przemysłu Drzewnego w Sobieszowie, uzyskując w 1971 świadectwo dojrzałości. Zanim wstąpił do seminarium duchownego, przez dwa lata studiował na Wydziale Technologii Drewna Wyższej Szkoły Rolniczej w Poznaniu.
W latach 1973–1979 odbył studia filozoficzno-teologiczne na Papieskim Wydziale Teologicznym we Wrocławiu, zakończone uzyskaniem magisterium z teologii. Równocześnie zdobywał formację kapłańską w Metropolitalnym Wyższym Seminarium Duchownym we Wrocławiu. Święceń prezbiteratu udzielił mu 19 maja 1979 w archikatedrze św. Jana Chrzciciela we Wrocławiu miejscowy biskup pomocniczy Wincenty Urban.
Dalsze studia odbył na Papieskim Wydziale Teologicznym we Wrocławiu, gdzie w 1983 uzyskał licencjat z teologii moralnej. W latach 1983–1986 kontynuował studia w zakresie teologii moralnej na Papieskim Uniwersytecie św. Tomasza z Akwinu, które ukończył z doktoratem.
Prezbiter.
W latach 1979–1983 pracował jako wikariusz w parafii św. Jana Apostoła i Ewangelisty w Oleśnicy. Od 1986 do 1987 był proboszczem Polskiej Misji Katolickiej w Dortmundzie. Po powrocie do archidiecezji pracował w archiwum archidiecezjalnym, był też sekretarzem kardynała Henryka Gulbinowicza. Od 1988 pełnił funkcję wicedyrektora Referatu ds. Dobroczynności w kurii metropolitalnej, a w latach 1989–1996 dyrektora nowo powstałego Caritasu archidiecezji wrocławskiej. Wszedł w skład rady kapłańskiej, kolegium konsultorów i komisji rewizyjnej dla instytucji kościelnych archidiecezji wrocławskiej. W 1992 otrzymał godność kapelana honorowego Jego Świątobliwości.
W 1987 został mianowany adiunktem w Katedrze Teologii Moralnej Ogólnej Papieskiego Wydziału Teologicznego we Wrocławiu i wykładowcą Metropolitalnego Wyższego Seminarium Duchownego we Wrocławiu. Objął wykłady z teologii moralnej, teologii pastoralnej i charytatywnej działalności Kościoła. W latach 1989–1992 pełnił funkcję dyrektora administracyjnego Papieskiego Wydziału Teologicznego i Metropolitalnego Wyższego Seminarium Duchownego.
Biskup.
26 października 1996 Jan Paweł II mianował go biskupem pomocniczym archidiecezji wrocławskiej ze stolicą tytularną Scilium. Święcenia biskupie otrzymał 30 listopada 1996 w archikatedrze św. Jana Chrzciciela we Wrocławiu. Udzielił mu ich kardynał Henryk Gulbinowicz, arcybiskup metropolita wrocławski, któremu towarzyszyli arcybiskup Józef Kowalczyk, nuncjusz apostolski w Polsce, i Sławoj Leszek Głódź, biskup polowy Wojska Polskiego. Jako dewizę biskupią przyjął słowa „"Oportet servire"” ("Trzeba, abym służył"). W archidiecezji wrocławskiej sprawował funkcję wikariusza generalnego. Został kierownikiem Sekretariatu 46. Międzynarodowego Kongresu Eucharystycznego we Wrocławiu. Pełnił funkcję prepozyta Kapituły Metropolitalnej Wrocławskiej.
21 lipca 2012 papież Benedykt XVI mianował go biskupem diecezjalnym diecezji kaliskiej. Ingres do katedry św. Mikołaja Biskupa w Kaliszu odbył 12 września 2012.
W ramach Konferencji Episkopatu Polski objął funkcję przewodniczącego Rady ds. Migracji, Turystyki i Pielgrzymek. Został delegatem ds. Imigracji, delegatem ds. Duszpasterstwa Pracowników Leśnictwa, Gospodarki Wodnej i Ochrony Środowiska, a także asystentem kościelnym Towarzystwa Pomocy im. św. Brata Alberta. Wszedł też w skład Komisji ds. Polonii i Polaków za granicą. 17 grudnia 2011 papież Benedykt XVI mianował go członkiem Papieskiej Rady ds. Duszpasterstwa Migrantów i Podróżujących. Został też członkiem Międzynarodowej Komisji Katolickiej ds. Migracji.
W 2014 był współkonsekratorem podczas sakry biskupa Łukasza Buzuna.
Krytyka i następstwa.
W maju 2020 w filmie "Zabawa w chowanego" zarzucono mu, że pomimo powiadomienia go o przypadkach wykorzystania seksualnego małoletnich przez podległego mu księdza z diecezji kaliskiej nie wszczął wobec niego postępowania kanonicznego ani nie zakazał mu posługi kapłańskiej, a także że jako biskup pomocniczy wrocławski brał udział w skierowaniu prezbitera z zarzutami o czyny pedofilne do pracy w diecezji bydgoskiej. Po emisji dokumentu prymas Wojciech Polak, pełniący w Konferencji Episkopatu Polski funkcję delegata ds. Ochrony Dzieci i Młodzieży, zakomunikował o zwróceniu się do Stolicy Apostolskiej z wnioskiem o wszczęcie postępowania w sprawie opisanych w filmie zaniechań przełożonych księży, którzy molestowali małoletnich.
Na posiedzeniu kaliskiej rady kapłańskiej księża mieli odmówić biskupowi pomocniczemu Łukaszowi Buzunowi podpisania listu poparcia dla ordynariusza i skierować list do papieża z prośbą o wyjaśnienie zarzutów stawianych hierarsze. Biskup Janiak wystosował do diecezjan list pasterski, w którym stwierdził, że stał się ofiarą medialnej nagonki, natomiast w liście do biskupów, który przeniknął do mediów, m.in. skrytykował działania podjęte przez prymasa Polaka, uznając je za źródło zamieszania i uderzenie w wizerunek Kościoła katolickiego. W odpowiedzi prymas Polski oświadczył, że jego postępowanie było przejawem troski o dobro pokrzywdzonych i rzeczywiste dobro Kościoła, a także realizacją misji ochrony dzieci i młodzieży.
W czerwcu 2020 ujawniono w mediach, że w lutym 2018 rektor Wyższego Seminarium Duchownego Diecezji Kaliskiej ks. Piotr Górski złożył na biskupa Janiaka skargę do Nuncjatury Apostolskiej w Polsce dotyczącą tolerowania wśród księży wykorzystywania seksualnego osób małoletnich oraz aktywnego homoseksualizmu. Hierarcha miał również zabiegać o doprowadzenie do święceń diakonatu kleryka, przejawiającego skłonności homoseksualne i przechowującego na swoim komputerze materiały z pornografią, także dziecięcą, a wobec rektora, który sprzeciwił się tym święceniom, stosować mobbing.
W maju 2020 Kongregacja ds. Biskupów, zgodnie z motu proprio "Vos estis lux mundi", wyznaczyła Stanisława Gądeckiego, arcybiskupa metropolitę poznańskiego, do przeprowadzenia dochodzenia wstępnego w związku z zarzutami wobec biskupa kaliskiego w prowadzeniu spraw dotyczących nadużyć seksualnych niektórych duchownych na szkodę osób małoletnich, które zakończono w lipcu 2020, zaś w czerwcu 2020 Kongregacja ds. Duchowieństwa zleciła mu przeprowadzenie wizytacji apostolskiej w kaliskim seminarium. Powołana przez niego komisja zakończyła dochodzenie we wrześniu 2020, przekazując dokumenty do kongregacji za pośrednictwem Nuncjatury Apostolskiej.
25 czerwca 2020 papież Franciszek mianował administratorem apostolskim "sede plena" diecezji kaliskiej Grzegorza Rysia, arcybiskupa metropolitę łódzkiego. W związku z tym Edward Janiak pozostał nominalnie biskupem diecezjalnym, ale utracił władzę nad diecezją, polecono mu także opuszczenie jej na czas dochodzenia prowadzonego przez Stolicę Apostolską i niewpływanie na zarządzanie nią przez administratora apostolskiego. 17 października 2020 papież Franciszek przyjął jego rezygnację z funkcji biskupa diecezjalnego kaliskiego, a arcybiskupa Grzegorza Rysia ustanowił administratorem apostolskim "sede vacante". Tego samego dnia Nuncjatura Apostolska poinformowała również o czasowym zamknięciu, w następstwie przeprowadzonej wizytacji apostolskiej, seminarium duchownego w Kaliszu.
W komunikacie wydanym 29 marca 2021 Nuncjatura Apostolska w Polsce poinformowała, że po przeprowadzeniu dochodzenia dotyczącego zgłoszonych zaniedbań hierarchy i innych kwestii związanych z zarządzaniem przez niego diecezją kaliską Stolica Apostolska nakazała mu zamieszkanie poza diecezją, zakazała uczestniczenia w publicznych celebracjach i spotkaniach na jej terenie, a także zobowiązała go do dokonania wpłaty na rzecz Fundacji św. Józefa na przeciwdziałanie nadużyciom seksualnym i wsparcie ofiar.
Zmarł 23 września 2021 w Dolnośląskim Centrum Onkologii we Wrocławiu wskutek choroby nowotworowej płuc z przerzutami. 28 września 2021 w katedrze św. Mikołaja w Kaliszu została odprawiona msza żałobna, a 29 września 2021 po mszy pogrzebowej w kościele św. Wawrzyńca we Wrocławiu został pochowany na miejscowym cmentarzu św. Wawrzyńca.
Wyróżnienia.
W 2004 nadano mu honorowe obywatelstwo Malczyc i gminy Malczyce.
W 2004 otrzymał tytuł Leśnika Roku i Dębową Statuetkę „Przeglądu Leśniczego” za działalność duszpasterską-społeczną wśród leśników. W 2011 został laureatem nagrody Bliźniemu swemu, przyznawanej przez Towarzystwo Pomocy im. św. Brata Alberta.
W 2015 został przyjęty do konfraterni zakonu paulinów.

</doc>
<doc id="153866" url="https://pl.wikipedia.org/wiki?curid=153866" title="Jacek Dąbała">
Jacek Dąbała

Jacek Dąbała (ur. 22 sierpnia 1959 w Warszawie) – polski specjalista w zakresie mediów, komunikowania, literatury i filmu. Profesor zwyczajny na Uniwersytecie Jagiellońskim w Instytucie Dziennikarstwa, Mediów i Komunikacji Społecznej.
Życiorys.
Jako audytor jakości mediów założył w 2020 pierwszą na świecie niezależną platformę w języku polskim i angielskim, oceniającą treści i warsztat dziennikarski w skali globalnej – Dabalamedia.com.
Pracę w mediach rozpoczął po wygraniu konkursu na prezentera radiowo-telewizyjnego. Przez prawie 20 lat współpracował i pracował jako dziennikarz w radiu i telewizji. Prowadził na żywo setki programów, poczynając od rozrywkowych i kulturalnych, a kończąc na studiach wyborczych. Był wydawcą i prezenterem programów informacyjnych i całodziennych. Realizował także reportaże, filmy dokumentalne, newsy do serwisów informacyjnych i teledyski. Jest posiadaczem bezterminowej prezenterskiej karty ekranowej. Pracował także jako lektor przy różnych produkcjach telewizyjnych.
Specjalizuje się jako praktyk i teoretyk w komunikacji, m.in. dziennikarskiej, politycznej, biznesowej i społecznej. Jest stałym komentatorem problematyki medialnej w radiu, telewizji i Internecie. Jego eseje ukazują się m.in. w Onecie i „Rzeczpospolitej”. W pracy naukowej interesuje się przede wszystkim myśleniem i głupotą w komunikowaniu, autoprezentacją medialną, warsztatem dziennikarskim, aksjologią mediów, creative writing, budowaniem wizerunku, optymalizacją procesów komunikowania, np. w polityce i biznesie.
Twórczość i publikacje naukowe.
Debiutował jako pisarz powieścią satyryczno-groteskową "Telemaniak". Kolejne książki political-fiction: "Zawodowcy", "Powrót Szakala" i "Doradca", wydane zostały jako fikcyjne przekłady pod pseudonimem Jack Oakley.
Pod własnym nazwiskiem opublikował i wznawiał siedem powieści w różnych konwencjach gatunkowych: "Telemaniak", "Prawo śmierci", "Pieszczochy losu", "Diabelska przypadłość", "Złodziej twarzy", "Ryzykowny pomysł" i "Największa przyjemność świata"; także tragifarsę polityczną "Mechanizm". Za powieść "Pieszczochy losu" otrzymał Nagrodę Literacką im. B. Prusa. Uzasadnienie jury brzmiało: "za odwagę w podejmowaniu skomplikowanych problemów współczesności w konwencji ironiczno-groteskowej i znakomite opanowanie warsztatu pisarskiego".
W 2021 duńskie wydawnictwo SAGA Egmont wznowiło osiem jego powieści w audiobookach i ebookach.
Jest współautorem scenariusza do filmu "Młode wilki". Pisze też scenariusze do komiksów, np. "Najemnik Medox". Wcześniej do adaptacji komiksowej "W pustyni i w puszczy".
Tworzy też teksty piosenek, np. "Mogłaś być" w wykonaniu Krzysztofa Cugowskiego (2019).
Napisał monografię wybitnego polskiego conradysty emigracyjnego, pt. "Wit Tarnawski jako krytyk literacki" oraz opracował pierwszy w Polsce wybór tekstów krytycznych Tarnawskiego - "Uchwycić cel". Przygotował także "Antologię polskiej krytyki literackiej na emigracji 1945-1985".
Z zakresu mediów, dziennikarstwa i komunikowania opublikował m.in.: "Tajemnica i suspens. Wokół głównych problemów creative writing”" (2004). Drugie wydanie tej książki, zmienione i uzupełnione, ukazało się pod tytułem:
"Tajemnica i suspens w sztuce pisania. W kręgu retoryki dziennikarskiej i dramaturgii medialnej"" (2010)
"Horyzonty komunikacji medialnej" (2006)
"Warsztatowo-aksjologiczne mechanizmy tworzenia telewizji" (2011)
"Media i dziennikarstwo. Aksjologia - warsztat - tożsamość" (2014)
"Medialne fenomeny i paradoksy" (2020).
Wydana także przez Universitas w wersji audiobooka czytanego osobiście przez autora.
W międzynarodowych wydawnictwach naukowych opublikował trzy książki w języku angielskim:
Jacek Dabala, "Mystery and Suspense in Creative Writing", LIT Verlag, Zurich – Berlin 2012
Jacek Dabala, "Creative Paths to Television Journalism", Peter Lang, Frankfurt am Main - New York - Oxford... 2015
Jacek Dabala, "Thinking. The Heart of the Media", Peter Lang, Frankfurt am Main - New York-Oxford... 2021
Artykuły i recenzje drukował m.in. w "Zeszytach Prasoznawczych", "Studiach Medioznawczych", „Tekstach Drugich”, „Pamiętniku Literackim”, „Ruchu Literackim”, „Więzi”, „Odrze”, „Kresach”, „Tygodniku Powszechnym”, „Twórczości”, „Rzeczpospolitej”, „Akcencie”, „Przeglądzie Powszechnym”, „Ethosie”, „Annales UMCS”, „W drodze” " i „Zeszytach Naukowych KUL”.
Jest członkiem Polskiej Akademii Nauk, Polskiej Akademii Filmowej, Polskiego Towarzystwa Komunikacji Społecznej, Stowarzyszenia Pisarzy Polskich i Polskiego Towarzystwa Komunikacji Medycznej.
W 2022 odznaczony Krzyżem Kawalerskim Orderu Odrodzenia Polski.

</doc>
<doc id="153869" url="https://pl.wikipedia.org/wiki?curid=153869" title="Mordheim">
Mordheim

Mordheim – figurkowa gra bitewna fantasy brytyjskiej firmy Games Workshop.
Akcja gry osadzona jest w imperialnym mieście Mordheim, w roku 2000, około 500 lat przed wydarzeniami Warhammera. W owym czasie Imperium było rozdarte – zostało wyniszczone wojnami domowymi, tron Imperatora stał pusty, a różne potęgi walczyły o władzę. W roku 1999 dostrzeżono na niebie kometę o dwóch ogonach, symbol Sigmara. Astronomowie przepowiedzieli, że upadnie ona w stolicy hrabstwa Ostermark, Mordheim, gdzie znajdował się klasztor Sióstr Sigmara. Miało to być zwiastunem powrotu patrona Imperium, który miał przywrócić tym ziemiom dawną chwałę i wprowadzić je w okres rozkwitu. Wkrótce podróżnicy przepełnili Mordheim, co doprowadziło do rozkwitu bezprawia. Obywatele miasta szybko ulegli degeneracji i rozpuście, poddając się pokusom i pogrążając się w anarchii. Im bliżej było do uderzenia komety, tym więcej ludzi ściągało ku Mordheim, a sytuacja pogarszała się z dnia na dzień. Ludzie ulegli deprawacji, demony krążyły po ulicach mieszając się z tłumem, a dzieci Chaosu i zepsucia posiadły dusze mieszkańców miasta.
Kometa spadła 31 grudnia, lecz nie było to przybycie Sigmara, jak przepowiadano. Meteor uderzył w miasto, niszcząc jego większą część i zabijając tych, którzy przybyli, aby ujrzeć przybycie boga. Mówiono, że Sigmar zmiażdżył tych, których uznał za niegodnych. Mordheim pogrążyło się w strachu i paranoi. Ze wszystkich mieszkańców Mordheim jedynie Siostry Sigmara były przygotowane na katastrofę. Wieszczka Cassandora przepowiedziała katastrofę, a Dziewice Sigmara podczas swojego nocnego czuwania usłyszały brzmiący głos, który powiedział, że będą bezpieczne w swoim klasztorze położonym wysoko nad miastem. Wkrótce zaczęły rozprzestrzeniać się plotki o tajemniczym kamieniu, którego kawałki rozproszone są po całym mieście. Zwano go „Wyrdstone” i ceniono za różne właściwości i przydatność w przygotowaniu mikstur. Odkryto, że różne frakcje zapłacą astronomiczne sumę za choćby kawałek tego kamienia. Z tego powodu do Miasta Potępionych, jak zaczęto nazywać Mordheim po upadku komety, zaczęły napływać bandy mające nadzieję na znalezienie cennej skały i szybkie wzbogacenie się…
Po wielkiej wojnie z chaosem Magnus Pobożny zrównał ruiny Mordheim z ziemią, a nazwę tego niegdyś potężnego miasta kazał usunąć z wszelkich kronik raz na zawsze.
Nazwa.
W języku niemieckim Mordheim oznacza "dom zabójstwa". Tytuł niemieckiego wydania gry brzmi „Mortheim” w celu uniknięcia pierwotnego znaczenia wyrazu.
Gra.
„Mordheim” jest prostym systemem skirmishowym posiadającym również opcję kampanii. Bandy zdobywają doświadczenie i ekwipunek podobnie do tego, jak odbywa się to w grach fabularnych.
Fani gry stworzyli kilka alternatywnych ustawień ("ang. setting") pozwalających graczom walczyć w innych częściach Starego Świata, np. Albion, Athel Loren, Karak Azgal – Battles Underground, Khemri – Land of the Dead, Lustria – Cities of Gold, Mousillon, Sylvania, Araby – Relics of the Crusades. Używają one zwykłych zasad „Mordheim” z pewnymi modyfikacjami. Oprócz tego tworzą oni nowe bandy i zmieniają te już istniejące, próbując wprowadzić do gry powiew świeżości.
Bandy Mordheim.
Każdy uczestnik zabawy przejmuje dowodzenie nad jedną z band. W jednej bandzie jest zwykle od kilku do kilkunastu jednostek. Każda opisana 10 cechami (Ruch, Umiejętności Walki, Umiejętności Strzeleckie, Siła, Odporność, Żywotność, Inicjatywa, Ataki, Cechy Przywódcze), oraz umiejętnościami (właściwymi dla danej postaci). Każda postać w grze jest unikatowa. Jej ekwipunek należy zaznaczyć na figurce, przez co nie istnieją dwa identyczne modele w tej grze.
Oryginalne bandy z Mordheim Rulebook:
Później opublikowane oficjalne bandy Mordheim:
Później opublikowane nieoficjalne bandy Mordheim:
Prócz istot będących integralną częścią bandy mogą do niej dołączyć także inne postacie:
Najemne Ostrza – są to jednostki, które wynajmują swoje usługi za określoną liczbę złotych koron, odpowiednik Regiments of Renown czy Dogs of War w Warhammerze – najemnicy, do których należą:
Dramatis Personae – Warhammerowe Postacie Specjalne.

</doc>
<doc id="153873" url="https://pl.wikipedia.org/wiki?curid=153873" title="Diecezja koszalińsko-kołobrzeska">
Diecezja koszalińsko-kołobrzeska

Diecezja koszalińsko-kołobrzeska (; ) – jedna z trzech diecezji obrządku łacińskiego w metropolii szczecińsko-kamieńskiej w Polsce, historycznie nawiązująca do diecezji kołobrzeskiej istniejącej w latach 1000–1007. Ustanowiona diecezją 28 czerwca 1972 bullą Episcoporum Poloniae coetus przez papieża Pawła VI. Położona jest na terenie województw: wielkopolskiego, pomorskiego i zachodniopomorskiego.
Historia.
W trakcie zjazdu gnieźnieńskiego w 1000 ogłoszono utworzenie niezależnej metropolii gnieźnieńskiej oraz powołanie podległych jej nowych biskupstw-sufraganii w Krakowie z biskupem Popponem, we Wrocławiu z biskupem Janem i w Kołobrzegu z biskupem Reinbernem. Biskupstwo kołobrzeskie wraz ze śmiercią pierwszego biskupa upadło. Reakcja pogańska zwyciężyła na Pomorzu i osiągnięcia biskupa-misjonarza zostały całkowicie zniszczone. Właściwym misjonarzem tych ziem stał się dopiero Otton z Bambergu, który ochrzcił tysiące Pomorzan, a tereny objęte jego misją zostały włączone pod jurysdykcję jego diecezji w Bambergu.
W trakcie zjazdu gnieźnieńskiego w 1000 ogłoszono utworzenie niezależnej metropolii gnieźnieńskiej oraz powołanie podległych jej nowych biskupstw-sufraganii w Krakowie z biskupem Popponem, we Wrocławiu z biskupem Janem i w Kołobrzegu z biskupem Reinbernem. Biskupstwo kołobrzeskie wraz ze śmiercią pierwszego biskupa upadło. Reakcja pogańska zwyciężyła na Pomorzu i osiągnięcia biskupa-misjonarza zostały całkowicie zniszczone. Właściwym misjonarzem tych ziem stał się dopiero Otton z Bambergu, który ochrzcił tysiące Pomorzan, a tereny objęte jego misją zostały włączone pod jurysdykcję jego diecezji w Bambergu.
Teren obecnej diecezji przez wieki należał w latach 1140–1535 do rzymskokatolickiej diecezji pomorskiej z siedzibą biskupów w Wolinie (do 1188) i Kamieniu Pomorskim (do 1535), a także częściowo do archidiecezji poznańskiej, archidiecezji gnieźnieńskiej, diecezji kruszwickiej, diecezji włocławskiej, a po reformacji do diecezji berlińskiej i diecezji wrocławskiej. W 1923 powstała Wolna Prałatura Pilska, która skupiała spore tereny dzisiejszej diecezji.
Po zakończeniu działań wojennych, 15 sierpnia 1945 całe terytorium obecnej diecezji zostało włączone do Administracji Apostolskiej Kamieńskiej, Lubuskiej i Prałatury Pilskiej z siedzibą w Gorzowie Wielkopolskim, którą potocznie nazywano diecezją gorzowską.
W latach 70., po nawiązaniu stosunków dyplomatycznych z Republiką Federalną Niemiec na terenie administracji planowano utworzyć trzy diecezje obrządku łacińskiego. Jedną z nich miała być diecezja słupsko-kołobrzeska.
Kiedy rozważano podział administracji apostolskiej ze stolicą w Gorzowie Wielkopolskim, planowano ogromny teren (1/7 powierzchni Polski) przekształcić w trzy osobne jednostki kościelne. Wśród nich w latach 1970–1972 wymieniano diecezję ze stolicą biskupią w Słupsku. Pierwszy projekt datowany na 1 czerwca 1970 zakładał, iż katedrą będzie Kościół Najświętszej Maryi Panny.
Jeszcze na początku 1972 była mowa o diecezji ze stolicą w Słupsku. Jednakże władze państwowe oponowały, aby stolicą nowej diecezji został Koszalin, gdyż był wówczas centrum administracyjnym ówczesnego województwa koszalińskiego. Władze kościelne przyjęły taką propozycję i ostatecznie w 28 czerwca 1972 papież Paweł VI bullą "Episcoporum Poloniae coetus" erygował Diecezję koszalińsko-kołobrzeską, która powstała z terenów diecezji berlińskiej i Prałatury Pilskiej i została włączona do metropolii gnieźnieńskiej. Pierwszym ordynariuszem został bp Ignacy Jeż.
Papież Jan Paweł II dwukrotnie zmieniał granice diecezji koszalińsko-kołobrzeskiej. 25 marca 1992 bulla "Totus Tuus Poloniae populus" wyłączyła z diecezji tereny na wschód od Słupska i Miastka, które przyłączono do diecezji pelplińskiej. Z diecezji gorzowskiej przyłączono wówczas okręg pilski z Piłą, Trzcianką i Krzyżem Wielkopolskim na czele. Od 1992 diecezja należy do metropolii szczecińsko-kamieńskiej. Kolejna zmiana granic diecezji miała miejsce 25 marca 2004, kiedy dekanat złotowski przyłączono do nowej diecezji bydgoskiej.
Najważniejszym wydarzeniem w dziejach diecezji była wizyta Jana Pawła II. Papież rozpoczynając czwartą podróż apostolską do Ojczyzny wylądował na podkoszalińskim lotnisku w Zegrzu Pomorskim. Podczas wizyty w diecezji w dniach 1–2 czerwca 1991 poświęcił gmach seminarium duchownego, nawiedził koszalińską katedrę, skąd prowadził modlitwę różańcową transmitowaną przez Radio Watykańskie na cały świat, odprawił mszę polową dla wielkiej rzeszy diecezjan przed kościołem Ducha Świętego w Koszalinie i poświęcił sanktuarium Matki Bożej Trzykroć Przedziwnej na Górze Chełmskiej. W drugim dniu pielgrzymki na lotnisku w Zegrzu Pomorskim Papież spotkał się z Wojskiem Polskim i odleciał do Rzeszowa, aby kontynuować wizytę apostolską w Polsce.
Ważnym wydarzeniem dla diecezji koszalińsko- kołobrzeskiej było podpisanie w dniu 11 czerwca 2016 przez bp. Edwarda Dajczaka Dekretu zwołania II Synodu Diecezji Koszalińsko-Kołobrzeskiej i Dekretu ustanowienia Komisji przygotowawczej II Synodu Diecezji Koszalińsko-Kołobrzeskiej podczas diecezjalnych obchodów jubileuszu 1050-lecia chrztu Polski w bazylice konkatedralnej w Kołobrzegu. W dniu 15 października 2022 nastąpiło podpisanie przez bp. Edwarda Dajczaka "Dekretu zatwierdzenia i promulgacji Uchwał II Synodu Diecezji Koszalińsko-Kołobrzeskiej" oraz uroczyste zamknięcie synodu w Katedrze Niepokalanego Poczęcia Najświętszej Maryi Panny w Koszalinie i Wyższym Seminarium Duchownym w Koszalinie.
Diecezja koszalińsko-kołobrzeska graniczy z sześcioma diecezjami (od zachodu z archidiecezją szczecińsko-kamieńską i diecezją zielonogórsko-gorzowską, od południa z archidiecezją poznańską i archidiecezją gnieźnieńską oraz od wschodu z diecezją bydgoską i diecezją pelplińską), a także od północy z Bałtykiem.
Rozwój sieci dekanalnej.
W 1972 w chwili erekcji diecezji było 14 dekanatów:
29 stycznia 1973 bp Ignacy Jeż dokonał nowego podziału diecezji na 16 dekanatów:
W 1977 diecezja była podzielona na 19 dekanatów po utworzeniu: barwickiego, darłowskiego i łebskiego. W 1982 było już 21 dekanatów: podzielono dekanat koszaliński na odrębne dekanaty Koszalin Północ i Koszalin Południe, a także utworzono dekanat Czarne. Po utworzeniu dekanatów Główczyce i Połczyn-Zdrój diecezja w 1987 była podzielona na 23 dekanaty.
25 marca 1992 po ustanowieniu nowych granic diecezji bp Czesław Domin dokonał nowego podziału na 23 dekanaty:
Bp Marian Gołębiewski na początku swojej posługi w diecezji, która rozpoczął w 1996 utworzył dekanaty ze stolicami w: Bobolicach, Mielnie i Ustce, dekanat Krzyż Wielkopolski włączył do dekanatu trzcianeckiego, natomiast dekanaty koszalińskie i słupskie połączył w pojedyncze jednostki administracyjne jako dekanat Koszalin Miasto i dekanat Słupsk. Ten sam biskup 1 stycznia 1999 dokonał kolejnej zmiany w wewnętrznych granicach administracji diecezji tworząc dekanat Gościno oraz Słupsk Wschód oraz Słupsk Zachód.
Po odłączeniu od diecezji 25 marca 2004 dekanatu złotowskiego, który przeszedł do nowej diecezji bydgoskiej, obecnie diecezja koszalińsko-kołobrzeska składa się z 24 dekanatów:

</doc>
<doc id="153874" url="https://pl.wikipedia.org/wiki?curid=153874" title="Montserrat Caballe">
Montserrat Caballe



</doc>
<doc id="153877" url="https://pl.wikipedia.org/wiki?curid=153877" title="Giovanni Lajolo">
Giovanni Lajolo

Giovanni Lajolo (ur. 3 stycznia 1935 w Novarze) – włoski duchowny katolicki, dyplomata watykański, wysoki urzędnik Kurii Rzymskiej, kardynał od 24 listopada 2007.
Życiorys.
Wstąpił do niższego seminarium w Orta San Giulio, a następnie po rocznym pobycie w Apostolic School przy Mungret College w Limerick w Irlandii (1950), kontynuował naukę w seminarium biskupim w Aronie nad jeziorem Maggiore. Zdał maturę jako eksternista w liceum Augusta w Rzymie. Następnie rozpoczął studia filozoficzne i teologiczne na Papieskim Uniwersytecie Gregoriańskim. W 1955 uzyskał licencjat z filozofii, a w 1959 z teologii. Święcenia kapłańskie przyjął 29 kwietnia 1960. Studiował prawo kanoniczne w Kanonistisches Institut przy Uniwersytecie Ludwika i Maksymiliana w Monachium. Po ukończeniu studiów w Papieskiej Akademii Kościelnej, w latach 1968–1969 pełnił funkcję sekretarza nuncjatury apostolskiej w Bonn. Pod koniec listopada 1974 rozpoczął pracę w watykańskiej Radzie Publicznych Spraw Kościoła. Od 1985 do 1989 był wykładowcą w Papieskiej Akademii Kościelnej. 3 października 1988 został mianowany sekretarzem Administracji Dóbr Stolicy Apostolskiej (Administracji Patrymonium Stolicy Apostolskiej) i wyniesiony do godności arcybiskupa tytularnego Caesariana. 6 stycznia 1989 Jan Paweł II (z współkonsekratorami, arcybiskupami: Edwardem Cassidym i José Sánchezem) udzielił mu święceń biskupich w bazylice św. Piotra. 7 grudnia 1995 został mianowany nuncjuszem apostolskim w Republice Federalnej Niemiec, a 7 października 2003 – sekretarzem ds. relacji z państwami Sekretariatu Stanu (faktycznym szefem dyplomacji), zastąpił mianowanego kardynałem Jeana-Louisa Taurana.
W czerwcu 2006 papież Benedykt XVI nominował go na prezydenta Papieskiej Komisji Państwa Watykańskiego w miejsce odchodzącego na emeryturę kardynała Edmunda Szoki. Objęcie urzędu nastąpiło w połowie września 2006, a następcą arcybiskupa Lajolo w Sekretariacie Stanu został Dominique Mamberti. We wrześniu 2004 i 2006 reprezentował Stolicę Apostolską na forum Zgromadzenia Ogólnego Narodów Zjednoczonych. Tę funkcję pełnił od 15 września 2006.
Na konsystorzu 24 listopada 2007 został włączony do grona kardynałów z nominacji Benedykta XVI.
3 września 2011 rezygnacja z urzędu Prezydent Gubernatoratu Państwa Watykańskiego została przyjęta. Jego następcą został Giuseppe Bertello, który objął urząd 1 października 2011.
Brał udział w konklawe 2013, które wybrało papieża Franciszka. 3 stycznia 2015 roku skończył 80 lat i stracił prawo do udziału w konklawe.
19 maja 2018 promowany przez papieża Franciszka do rangi kardynała prezbitera. Zachował dotychczasową diakonię na zasadzie pro hac vice.

</doc>
<doc id="153885" url="https://pl.wikipedia.org/wiki?curid=153885" title="Luca Turilli">
Luca Turilli

Luca Turilli (ur. 5 marca 1972 w Trieście we Włoszech) – włoski muzyk, kompozytor i autor tekstów.
Muzyką zainteresował się jako nastolatek – w wieku 14 lat zaczął grać na flecie, a w wieku 16 kupił swoją pierwszą gitarę. Szybko zainteresował się również instrumentami klawiszowymi, potrafi też śpiewać.
Współzałożyciel włoskiego zespołu Rhapsody, od 2005 roku nagrywa w ramach projektu Luca Turilli's Dreamquest, wydał także trzy albumy solowe.
W 2011 roku Turilli odszedł z zespołu Rhapsody of Fire. Jak poinformowano na stronie grupy – dostał on pozwolenie na stworzenie nowego zespołu ze słowem "Rhapsody" w nazwie. Pod koniec roku muzyk powołał zespół pod nazwą Luca Turilli’s Rhapsody.
Dyskografia.
Zespół Luki Turilliego

</doc>
<doc id="153889" url="https://pl.wikipedia.org/wiki?curid=153889" title="Małgorzata Piekarska (ur. 1954)">
Małgorzata Piekarska (ur. 1954)

Małgorzata Piekarska (ur. 1954) – polska aktorka dziecięca z przełomu lat 50. i 60. Znana przede wszystkim za sprawą roli Basi w pierwszej ekranizacji powieści Kornela Makuszyńskiego "Awantura o Basię". Obecnie mieszka w Australii.

</doc>
<doc id="153890" url="https://pl.wikipedia.org/wiki?curid=153890" title="Alfons Zgrzebniok">
Alfons Zgrzebniok

Alfons Alfred Zgrzebniok pseudonim „Rakoczy” (ur. 16 sierpnia 1891 w Dziergowicach, zm. 31 stycznia 1937 w Marcinkowicach) – polski nauczyciel, działacz samorządowy, śląski działacz polityczny, komendant powstań śląskich, według długoletniej tradycji historiograficznej jeden z założycieli Związku Powstańców Śląskich, choć faktycznie nie brał udział w tym procesie, "prawa ręka" wojewody pomorskiego Stefana Kirtiklisa, wicewojewoda białostocki.
Życiorys.
Urodził się w Dziergowicach w patriotycznej wielodzietnej rodzinie polskiej Juliusza Zgrzebnioka, właściciela drobnego gospodarstwa rolnego, prowadzącego jednocześnie warsztat szewski i Eleonory z Rakoczych, prowadzącej mały sklep spożywczy. Ojciec był współzałożycielem Towarzystwa Rolników i Robotników. Alfons Alfred był najstarszym z dziewięciorga rodzeństwa. Miał trzech braci: Antoniego, Franciszka i Jana, oraz pięć sióstr: Marię, Ludwinę (właściwie Albertynę), Reginę, Agnieszkę i Eufrozynę. Ukończył szkołę podstawową w Dziergowicach, jednak ze względu na słabą znajomość języka niemieckiego przyjęto go do gimnazjum dopiero po rocznych korepetycjach w Wodzisławiu. Ukończył gimnazjum w Raciborzu w 1909. Podczas nauki ze względu na przynależność do Kółka Narodowego groziło mu relegowanie z uczelni. Wydalenia ze szkoły uniknął dzięki wysokim wynikom w nauce. Następnie w latach 1909–1914 studiował filozofię, ekonomię i teologię na Uniwersytecie Wrocławskim, gdzie wstąpił do wrocławskiego koła polskiej tajnej organizacji „Zet”. Wybuch I wojny światowej spowodował, że Zgrzebniok musiał przerwać naukę. W czasie I wojny światowej w listopadzie 1914 został powołany do armii niemieckiej, walczył na froncie zachodnim i wschodnim. W kampanii został trzykrotnie ranny, zdobył stopień porucznika. Kilka dni przed końcem wojny został zdemobilizowany.
Po zakończeniu wojny stacjonował w garnizonie kozielskim. Pod koniec 1918 roku z polecenia Józefa Dreyzy, komendanta Polskiej Organizacji Wojskowej Górnego Śląska, organizował struktury POW GŚl. w powiecie kozielskim. Mianowany komendantem POW GŚl. na powiat kozielski oraz raciborski. Zorganizował akcję zdobycia broni oraz amunicji z kozielskich koszar, w której sam wziął udział mając na sobie niemiecki mundur. Wprowadził niemieckich żołnierzy w błąd fałszywymi rozkazami sugerującymi, że Zgrzebniok dowodzi tajną operacją niemieckiego dowództwa. Sposób ten wykorzystywał wielokrotnie w zdobywaniu broni dla swoich ludzi. Raz udało mu się nawet dzięki niemu uniknąć wykrycia magazynów broni podczas przeszukiwań siedziby „Strzechy” w Raciborzu przez niemiecką policję. Występując w roli niemieckiego oficera zaofiarował swoją pomoc zwodząc Grenzschutz dzięki czemu udało się wynieść broń w bezpieczniejsze miejsce.
Aresztowany przez Grenzschutz, uciekł z więzienia. Dzięki swojej działalności stał się „największym polskim bandytą w okręgu kozielskim”, a jego podobizna trafiła na listy gończe. Ukrywał się w Polsce. Dnia 17 kwietnia wraz z Józefem Grzegorzkiem, Wiktorem Rumpfeldem i Adamem Całką wziął udział w czteroosobowej delegacji do Poznania mającej na celu powiadomienie generała Józefa Dowbor-Muśnickiego o decyzji wybuchu powstania na Śląsku. Był jednym z autorów planu powstania, przedstawionego Naczelnej Radzie Ludowej w Poznaniu 19 kwietnia 1919.
Alfons Zgrzebniok wstąpił do założonego w 1902 przez księdza Pawła Brandysa Towarzystwa Rolników i Robotników, którego członkami byli m.in. Juliusz Zgrzebniok, Jan Niemiec i Juliusz Kubica.
Od stycznia 1919 był jednym z najważniejszych członków Polskiej Organizacji Wojskowej Górnego Śląska (POWGŚl). W lutym 1919 w składzie Komitetu Wykonawczego POW GŚl. Na początku lipca 1919 mianowany przez NRL komendantem głównym POW GŚl; z racji pełnienia tej funkcji był naczelnym dowódcą I powstania śląskiego. Po jego upadku organizator pomocy dla rodzin powstańczych. Od 7 sierpnia 1919 pełnił obowiązki szefa sekcji wojskowej Komisariatu Rad Ludowych Śląskich w Sosnowcu. Jeden z dowódców I powstania śląskiego. Ponownie stanął na czele II powstania. W czasie III powstania śląskiego był szefem oddziału personalnego Naczelnej Komendy Wojsk Powstańczych. Następnie został doradcą wojskowym przy sztabie 1. Dywizji Wojsk Powstańczych. Współpracownik Polskiego Komisariatu Plebiscytowego w Bytomiu. Kierował obroną przed napadami bojówek niemieckich na siedzibę PKP oraz dowództwa POW GŚL – hotelu „Lomnitz” w Bytomiu.
W 1922 roku, po podziale Górnego Śląska, przeniósł się na stałe na polską jego część, podobnie jak część jego rodzeństwa. Rodzice pozostali w Dziergowicach. 11 października 1922 r. ożenił się z Heleną z Woźniaków (rejestracja ślubu w Szopienicach, ślub kościelny w Rybniku). Dopiero w kolejnym roku podjął pracę jako nauczyciel wychowania fizycznego w Gimnazjum Klasycznym w Królewskiej Hucie. Publikował artykuły w pismach młodzieżowych; od 1924 roku redagował „Młodą Polskę”, organ Związku Młodzieży Pracującej „Jedność”, działającą przy Narodowej Partii Robotniczej. Ponadto był redaktorem „Gazety Śląskiej”. W 1926 r., na własną prośbę, zwolnił się ze szkolnictwa i został urzędnikiem w Biurze Wojskowym Magistratu w Królewskiej Hucie. Z tego czasu zachowały się co najmniej jeden z tego tekstów oraz wywiad z 1922 r.
Był jednym z kluczowych działaczy Związku Powstańców Śląskich, w organizacje o podobnym charakterze angażował się również w czasie pobytu w Toruniu i Białymstoku. W kwietniu 1928 r. trafił do reorganizowanego polskiego wywiadu w Wolnym Mieście Gdańsku (Biuro Informacyjne w Gdańsku – BIG), gdzie pełnił funkcję oficera ewidencyjnego. Krótki swój pobyt zakończył najpewniej jeszcze przed likwidacją (przekształceniem) BIGu. W historiografii utrwaliła się plotka, że z Gdańska musiał wyjechać zagrożony zamachem ze strony Niemców, co nie znajduje potwierdzenia w źródłach. Przeniósł się później do Warszawy, gdzie mieszkał przy Alejach Jerozolimskich 75. Z dniem 21 kwietnia 1932 r. trafił do Torunia, formalnie jako urzędnik średniego szczebla w Urzędzie Wojewódzkim Pomorskim, faktycznie "prawa ręka" miejscowego wojewody. Po ujawnieniu działań niezgodnych z prawem, a podejmowanych przez środowisko wojewody, z ważnością od 1 czerwca 1935 r. przeniesiono go do Białegostoku, na stanowisko wicewojewody. Rok później trafił tam również jego toruński mentor, S. Kirtiklis. 
Zmarł nagle na serce 31 stycznia 1937 podczas urlopu w Marcinkowicach k. Nowego Sącza, wcześniej, według prasy, zdymisjonowany. 6 lutego 1937 został pochowany na cmentarzu komunalnym w Rybniku w Kwaterze Dowódców Powstań Śląskich.
Upamiętnienie.
Jego nazwiskiem upamiętniono:

</doc>
<doc id="153891" url="https://pl.wikipedia.org/wiki?curid=153891" title="Fasola">
Fasola

Fasola ("Phaseolus" L.) – rodzaj roślin jednorocznych i bylin należący do rodziny bobowatych. Naturalnie występują w Ameryce Południowej i Północnej, na północy sięgając po Connecticut, ale największe zróżnicowanie osiągają w tropikach. Rodzaj obejmuje co najmniej od ok. 36 do 96 gatunków. Liczne gatunki zostały rozpowszechnione w uprawie na całym świecie po odkryciu Ameryki przez Krzysztofa Kolumba, przy czym większość w strefie tropikalnej. W klimacie umiarkowanym, w tym w Europie i Polsce, najważniejsze znaczenie użytkowe mają dwa gatunki – fasola zwykła i wielokwiatowa. Rośliny z tego rodzaju należą do ważniejszych roślin uprawnych w skali świata.
Systematyka.
"Alepidocalyx" Piper, "Minkelersia" M. Martens &amp; Galeotti, "Rudua" F. Maek.
Jeden z rodzajów podrodziny bobowatych właściwych "Faboideae" w rzędzie bobowatych "Fabaceae" "s.l." W obrębie podrodziny należy do plemienia "Phaseoleae", podplemienia "Phaseolinae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Fabanae" R. Dahlgren ex Reveal, rząd bobowce ("Fabales" Bromhead), rodzina bobowate ("Fabaceae" Lindl.), podrodz. "Phaseoloideae" Burnett, plemię "Phaseoleae" DC., podplemię "Phaseolinae" Bronn. rodzaj fasola ("Phaseolus" L.).
Właściwości fizykochemiczne.
Zwykła surowa fasola zawiera w sobie fazynę – białko, które powoduje sklejanie się erytrocytów. Niektóre gatunki fasoli zawierają tyle fazyny, że już cztery lub pięć nasion wystarczy, by wystąpiły wymioty i biegunka. W ekstremalnym przypadku spożycie surowej fasoli może zakończyć się śmiercią. Dopiero w wyniku podgrzania do temperatury około 90 stopni Celsjusza zawarta w fasoli fazyna ulega rozkładowi.
Zastosowanie.
Do rodzaju należą liczne rośliny uprawne uprawiane głównie jako warzywa o dużych wartościach odżywczych. Należą do grupy tzw. roślin strączkowych. W uprawie jest ok. 20 gat. fasoli. Niektóre gatunki o efektownych kwiatach uprawiane są także jako rośliny ozdobne.
Fasola w postaci zielonych strąków stanowi cenny surowiec do produkcji konserw i mrożonek.
Fasola stanowi surowiec dla przetwórstwa warzywnego.
W Zakliczynie od 2000 odbywa się Święto Fasoli. W roku 2006 do ugotowania potrawy zużyto m.in. 550 kg fasoli 'Piękny Jaś', ok. 500 kg różnych mięs, 100 kg warzyw.
Uprawa.
Pochodzenie i historia uprawy.
Fasola pochodzi z Ameryki Środkowej i Południowej, gdzie uprawia się ją od ponad 7 tysięcy lat. Uznawana jest za jedną z najstarszych roślin uprawnych na terenie Peru i Meksyku. Pierwsze informacje o uprawie fasoli w Europie pochodzą z 1542 roku. Początkowo nie potrafiono jej w odpowiedni sposób uprawiać i użytkować. W XVI wieku uprawiana we Włoszech, Francji, w Niemczech i Anglii w ogrodach botanicznych.
W XVII wieku uprawa fasoli rozszerzyła się. W połowie XVII wieku występowała już w Prusach Wschodnich w Królewcu. W Polsce u schyłku XVI wieku uprawiano fasolę jako roślinę ozdobną w klasztornych ogródkach, a dopiero w XVII wieku jako warzywo.
Wymagania.
Fasola jest rośliną ciepłolubną i ma duże wymagania termiczne. Jest wrażliwa na przymrozki, a chłód w okresie siewu powoduje gnicie nasion.
Fasola reaguje na temperaturę w zależności od fazy rozwojowej. W temperaturze od –5 °C do –6 °C uszkadzane są pęczniejące nasiona fasoli, kwiaty w temperaturze od –2 °C do –3 °C, natomiast strąki od –3 °C do –4 °C. Nasiona fasoli szybko pęcznieją po ulokowaniu w chłodnej i wilgotnej glebie, ale procesy kiełkowania nie zachodzą w temperaturze poniżej 8 °C. Równomierne i szybkie kiełkowanie fasoli może mieć miejsce w temperaturze powyżej 13 °C, a optymalna temperatura kiełkowania nasion fasoli i szybkich wschodów wynosi od 15 °C do 18 °C. Dla wzrostu fasoli optymalna temperatura wynosi od 16 do 25 °C, a dla kwitnienia i zawiązywania strąków od 15 do 30 °C.
Potrzebna do kiełkowania fasoli ilość wody wynosi od 70 do 110% masy nasienia. W okresie formowania i dojrzewania strąków fasola źle reaguje na zbyt dużą wilgotność powietrza i obfite opady, które wydłużają okres wegetacyjny, stwarzając warunki do porażenia przez choroby grzybowe. Silne wiatry negatywnie wpływają na fasolę, powodując mechaniczne uszkodzenia i wysychanie najdelikatniejszych liści.
Fasoli nie powinno się uprawiać w miejscach zacienionych. Dobremu rozwojowi fasoli sprzyja klimat kontynentalny.
Fasola ma mniejsze wymagania glebowe niż klimatyczne. Można ją z powodzeniem uprawiać na wszystkich typach żyznych gleb o dużej zawartości związków próchniczych, szybko nagrzewających się, z dobrze uregulowanymi stosunkami wodnymi. Może być też uprawiana na glebach torfowych w przypadku opóźnionego siewu. Najlepsze plony fasola daje na glebie średnio zwięzłej, przepuszczalnej, z dostateczną zawartością substancji organicznych i wapnia oraz na madach i czarnoziemach.
Fasolę powinno się uprawiać na glebach zaklasyfikowanych do klasy bonitacyjnej od I do IVb. Do jej uprawy najlepiej sprawdzają się wszystkie kompleksy pszenne i kompleks żytni bardzo dobry.
Fasolę powinno się uprawiać na glebach o odczynie obojętnym lub zasadowym. Źle reaguje na kwaśny odczyn gleby (poniżej 5,5 pH). Optymalne pH dla fasoli waha się od 6,5 do 7,8.

</doc>
<doc id="153892" url="https://pl.wikipedia.org/wiki?curid=153892" title="Jezioro Nezyderskie">
Jezioro Nezyderskie

Jezioro Nezyderskie (niem. "Neusiedler See", węg. "Fertő-tó") – jezioro o powierzchni wód 157 km² (powierzchnia całkowita 285 km²), o długości 34 km i szerokości od 4,5 do 8 km, położone na granicy Austrii (kraju związkowego Burgenland) i Węgier (komitat Győr-Moson-Sopron).
Geografia.
Jezioro Nezyderskie leży na Nizinie Nezyderskiej, w północno-zachodniej części Małej Niziny Węgierskiej, na południe od Gór Litawskich. Jego maksymalna zanotowana powierzchnia wynosiła 315 km² (wg innych danych: 330 km²), długość – 36 km, szerokość od 6 do 12 km, przeciętna głębokość – 0,7 m, maksymalna głębokość – 2 m (w przeszłości – 4 m). Lustro wody leży na wysokości 116 m n.p.m. Powierzchnia jeziora i jego głębokość (poziom wody) ulegają ciągłym zmianom. Okresowo jezioro wysycha całkowicie (ostatnio zimą z 1867 na 1868). Ze względu na małą głębokość zimą jezioro zamarza często po samo dno. Wody jeziora zawierają sól i muł pochodzące z osadów na jego dnie.
Jezioro Nezyderskie jest pochodzenia polodowcowego – stanowi pozostałość lodowca dunajskiego. Zasilają je wody opadowe, podpowierzchniowe źródła i niewielka rzeczka Wulka. Jest bezodpływowe. Zlewnia, licząca 1120 km² powierzchni, jest największym w Europie Środkowej obszarem bezodpływowym.
Jezioro dzieli się na trzy części: północną zwaną Zatoką Nezyderską ("Neusiedler Bucht"), węższą środkową "Illmitzer Seeenge" i południową "Silbersee", najbardziej porośniętą trzciną.
Brzegi jeziora są porośnięte trzciną pospolitą, która w XX w. zaczęła się niezwykle szybko rozprzestrzeniać. Według mapy i opisu z 1821 r. jezioro było prawie zupełnie pozbawione trzciny. Inwazja tej rośliny postępuje przede wszystkim od zachodu. Na początku lat 70. XX w. sięgała ona tu ok. 5 km w głąb jeziora. Jak wówczas obliczono, przy zachowaniu tempa inwazji, jezioro zarosłoby całkowicie ok. 2110 r. Pas trzcin wzdłuż wschodniego wybrzeża jest znacznie węższy: jego nadmiernemu rozwojowi przeszkadzają zwały kry lodowej, spychane tu przez wiosenne wiatry, wiejące zwykle od zachodu. Obecnie pas trzcin koło wsi Donnerskirchen osiąga 8 km szerokości. Jedyny pas wybrzeża nie porośnięty trzciną, długości 2 km, znajduje się w Podersdorf. Latem zdarzają się gwałtowne, rozległe pożary trzciny.
Jak się przypuszcza, gwałtowne rozprzestrzenianie się trzcinowisk w XX w. może być związane z jednej strony z eutrofizacją wody jeziora, a z drugiej z zaniechaniem wycinania trzcin do celów gospodarczych (krycie dachów, produkcja mat budowlanych na podkładki do tynku, podściółka dla zwierząt gospodarskich itp). Obecnie trzcina znów jest eksploatowana przemysłowo (przemysł celulozowy, materiałów budowlanych). Rozważane jest zastosowanie jej jako biomasy w energetyce.
Dzisiejszy układ stosunków wodnych Jeziora Nezyderskiego jest efektem melioracji, przeprowadzonej pod koniec XIX wieku. Do czasu tej melioracji jezioro na południowym wschodzie przechodziło w rozległy obszar bagien zwany "Hanság". W latach 1895–1909 połączono je Kanałem Einser (niem. "Einserkanal", węg. "Hansági-főcsatorna") z rzeką Rábca – dopływem Dunaju Moszońskiego. Od tego czasu poziom wody w jeziorze jest regulowany za pomocą jazu na kanale koło wsi Mekszikópuszta.
Od 1920 jezioro jest podzielone granicą państwową. Około trzech czwartych powierzchni należy do Austrii, tworząc jej największy zbiornik wodny. Około jednej czwartej jeziora należy do Węgier. Oba państwa utworzyły wspólną komisję do wspólnej gospodarki na jeziorze.
Jezioro Nezyderskie – okresowo wysychające, płytkie, bezodpływowe, zasolone i zarastające roślinnością – jest typowym jeziorem stepowym, unikalnym dla tej części Europy. Podobny charakter mają liczne (około 80) małe jeziorka krainy "Seewinkel" na wschód od jeziora.
Południowa część jeziora oraz przyległe obszary "Seewinkel" i "Hanság" są chronione przez parki narodowe: austriacki "Nationalpark Neusiedler See – Seewinkel" i węgierski "Fertő-Hanság Nemzeti Park". Jezioro stanowi atrakcję turystyczną, uprawia się tu żeglarstwo i windsurfing. Bywa czasem zwane „Wiedeńskim Morzem”.
Największym miastem w okolicy jest węgierski Sopron. Nad jeziorem lub w jego bezpośredniej bliskości leżą Fertőrákos, Fertőboz, Fertőd, Balf i Mekszikópuszta po stronie węgierskiej oraz Illmitz, Podersdorf, Weiden am See, Neusiedl am See, Jois, Winden am See, Breitenbrunn, Purbach am Neusiedlersee, Donnerskirchen, Oggau am Neusiedler See, Rust i Mörbisch am See po stronie austriackiej.
W 2001 r. krajobraz kulturowy jeziora został zapisany na liście światowego dziedzictwa UNESCO (wcześniej, w 1977 roku, został wpisany na listę rezerwatów biosfery).
Linki zewnętrzne.
Pogoda:

</doc>
<doc id="153893" url="https://pl.wikipedia.org/wiki?curid=153893" title="Primiceriusz">
Primiceriusz



</doc>
<doc id="153895" url="https://pl.wikipedia.org/wiki?curid=153895" title="Kiełbaska (dopływ Warty)">
Kiełbaska (dopływ Warty)

Kiełbaska – rzeka w Polsce, w Wielkopolsce o długości 45 km, lewy dopływ Warty. Źródła na wysokości ok. 138 m n.p.m., u podnóża Wału Malanowskiego, w miejscowości Żdżenice koło Malanowa. Przepływa przez Turek, Brudzew i Kościelec. Do Warty wpada około 5 km na zachód od Koła, w pobliżu miejscowości Waki.
Kiełbaska jest typową rzeką nizinną, wykorzystywaną do celów rolniczych i przemysłowych (z ujęć wód powierzchniowych korzysta Elektrownia Adamów w Turku). Źródło zanieczyszczenia rzeki stanowią ścieki z oczyszczalni komunalnych w Turku, Władysławowie, Brudzewie. Do rzeki odprowadzane są również ścieki socjalno-bytowe i przemysłowe z Elektrowni Adamów i Kopalni Węgla Brunatnego Adamów.
Największy ładunek zanieczyszczeń niosą dwa jej dopływy: Zdrojka i Folusz, prowadzące ścieki komunalne z miasta Turek. Na podstawie badań przeprowadzonych w roku 1999 stwierdzono, że rzeka prowadzi wody o jakości nieodpowiadającej obowiązującym normom.
Kiełbaska wnosi do Warty znaczną ilość zanieczyszczeń.

</doc>
<doc id="153899" url="https://pl.wikipedia.org/wiki?curid=153899" title="The Blur">
The Blur



</doc>
<doc id="153900" url="https://pl.wikipedia.org/wiki?curid=153900" title="Włodzimierz Antoniewicz">
Włodzimierz Antoniewicz

Włodzimierz Antoniewicz (ur. 15 lipca 1893 w Samborze, zm. 20 maja 1973 w Warszawie) – polski archeolog pochodzenia ormiańskiego, rektor Uniwersytetu Warszawskiego, członek PAN.
Zajmował się w pracy naukowej archeologią pradziejową ziem polskich. Przedstawił obraz najdawniejszych dziejów ziem polskich na podstawie badań archeologicznych, odkrył pozostałości budowli romańskich w założonej przez siebie Stacji Archeologicznej w Wiślicy. Jako pierwszy przedstawił syntezę religii dawnych Słowian.
Życiorys.
Był synem polskiego Ormianina Karola (kontrolera pocztowego, uczestnika powstania styczniowego) oraz Wandy Kurowskiej (malarki i działaczki społecznej).
Ukończył gimnazjum we Lwowie, studiował archeologię i geografię na Uniwersytecie Lwowskim, Uniwersytecie Jagiellońskim oraz uniwersytetach w Wiedniu, Paryżu i Pradze. Wśród jego nauczycieli byli m.in. Eugeniusz Romer i Ludomir Sawicki. 
W 1914 został ciężko ranny na froncie wojennym. Zwolniony z wojska, pracował jako kustosz Muzeum Zamku na Wawelu (1916-1918). Pracę doktorską obronił na UJ w 1918 pod kierunkiem Piotra Bieńkowskiego ("Znaczenie bursztynu w prehistorii Europy"). W latach 1918-1920 był zastępcą kierownika Wydziału Kultury i Sztuki Tymczasowej Komisji Rządzącej w Krakowie. Pracował krótko jako docent archeologii pradziejowej Uniwersytetu Poznańskiego. Tam w 1920 habilitował się.
Od 1920 pozostawał związany z Uniwersytetem Warszawskim. Był m.in. kierownikiem Katedry Archeologii Pierwotnej i Wczesnośredniowiecznej (po II wojnie światowej pod nazwą Katedra Archeologii Polski), profesorem nadzwyczajnym (od 1924), profesorem zwyczajnym (od 1928), dziekanem Wydziału Humanistycznego (1934–1936), wreszcie rektorem (1936–1939). W październiku 1937 wydał zarządzenie wprowadzające na uczelni getto ławkowe.
W okresie okupacji był członkiem Senatu Tajnego UW. Pracował wówczas jako palacz w szkołach warszawskich, a następnie znalazł zatrudnienie jako urzędnik w Zarządzie Miejskim. Kontynuował wykłady na UW po wojnie aż do emerytury w 1963.
W latach 1924−1939 dyrektor stołecznego Muzeum Archeologicznego im. Erazma Majewskiego. W latach 1945–1946 wicedyrektor Państwowego Muzeum Archeologicznego.
Współpracował ponadto z Instytutem Historii Kultury Materialnej PAN oraz Ministerstwem Wyznań Religijnych i Oświaty Publicznej. Od 1921 do 1934 wykładał na Wolnej Wszechnicy Polskiej w Warszawie. W latach 1925-1934 prowadził także wykłady na Uniwersytecie Stefana Batorego w Wilnie. 
Pochowany na cmentarzu w Milanówku.
Członkostwo w organizacjach naukowych.
Był członkiem wielu towarzystw i akademii naukowych, polskich i zagranicznych:
Wybrane publikacje.
Włodzimierz Antoniewicz był również encyklopedystą. Został wymieniony w gronie 180 edytorów pięciotomowej Ilustrowanej encyklopedii Trzaski, Everta i Michalskiego, gdzie napisał hasła o tematyce archeologicznej.
Opublikował ponad 300 prac naukowych, m.in.:
W latach 1959-1970 wydał 10 tomów cyklu "Pasterstwo Tatr Polskich i Podhala", był redaktorem "Wiadomości Archeologicznych", "Światowida", "Postępów Archeologii".
Nagrody, odznaczenie i wyróżnienia.
Został odznaczony m.in. Krzyżem Komandorskim Orderu Odrodzenia Polski (1938), Krzyżami Kawalerskim, Oficerskim i Komandorskim Legii Honorowej, odznaczeniami bułgarskimi, włoskimi (w tym Wielki Oficer Orderu Korony Włoch w 1937) i jugosłowiańskimi. Został honorowym członkiem korespondentem Towarzystwa Archeologicznego w Londynie i w 1937 Towarzystwa Prehistorycznego w Cambridge.

</doc>
<doc id="153906" url="https://pl.wikipedia.org/wiki?curid=153906" title="Pleksi">
Pleksi



</doc>
<doc id="153908" url="https://pl.wikipedia.org/wiki?curid=153908" title="Willem Schouten">
Willem Schouten



</doc>
<doc id="153909" url="https://pl.wikipedia.org/wiki?curid=153909" title="Liaoling">
Liaoling



</doc>
<doc id="153910" url="https://pl.wikipedia.org/wiki?curid=153910" title="Misore">
Misore



</doc>
<doc id="153915" url="https://pl.wikipedia.org/wiki?curid=153915" title="Karabin maszynowy Colt Model 1895">
Karabin maszynowy Colt Model 1895

Colt Model 1895 i 1914 (Colt-Browning M1895/1914), potocznie nazywany Potato Digger – amerykański ciężki karabin maszynowy z końca XIX wieku i okresu pierwszej wojny światowej skonstruowany przez Johna M. Browninga.
Historia i wersje.
Karabin maszynowy Colt Model 1895, znany także w skrócie jako M1895 lub Colt-Browning od nazwiska konstruktora, był pierwszą praktyczną bronią automatyczną działającą na zasadzie energii odprowadzanych gazów prochowych. John Browning wynalazł ideę użycia odprowadzanych z lufy gazów prochowych do uruchamiania automatyki broni strzeleckiej w 1889 roku, po czym zastosował ją w skonstruowanym przez siebie w 1890 r. karabinie maszynowym. Prototyp i prawa do produkcji Browning sprzedał następnie fabryce Colt. Charakterystyczną cechą konstrukcji był tłok gazowy pod lufą, blisko jej wylotu, który poruszał się wahadłowym ruchem w dół i do tyłu. Wywodziła się od niego potoczna nazwa tej broni "Potato Digger" (pol. "kopaczka do ziemniaków"), gdyż w razie zbyt małego prześwitu między lufą a ziemią, tłok ten mógł uderzyć o ziemię.
W 1893 roku broń była testowana przez Marynarkę USA, po czym, po dopracowaniu, weszła do produkcji i sprzedaży pod oznaczeniem fabrycznym Colt Automatic Gun Model 1895. Karabin maszynowy Model 1895 na nabój kalibru 6 mm Lee został przyjęty do uzbrojenia przez Marynarkę USA. Nigdy natomiast nie został oficjalnie przyjęty do uzbrojenia jako standaryzowana broń przez Armię USA i Korpus Piechoty Morskiej, mimo że oba te rodzaje sił zbrojnych zakupiły i używały ich duże ilości, na standardową amunicję .30-40 Krag, następnie .30-03 i .30-06 (kalibru 7,62 mm).
Karabin Model 1895 stał się również przedmiotem eksportu do wielu krajów Europy i obu Ameryk. W celu zaspokojenia potrzeb różnych użytkowników, opracowano liczne wersje karabinu maszynowego Model 1895 na różne inne naboje: 6 mm Remington, 6,5 mm Mondragon, naboje 6,5 mm greckie, włoskie, rumuńskie i holenderskie, 7x57 mm Mauser, nabój 7,5 mm szwajcarski, 7,62x54 mm R (rosyjski), 7,65 mm Mauser (belgijski), 7,7 mm (0.303 brytyjski), 8 mm Mannlicher, nabój 7,92x57 mm Mauser (niemiecki). 
W 1914 Colt opracował ulepszony wariant broni, oznaczony Model 1914, w którym zamieniono niewymienną, gładką z zewnątrz lufę na wymienną, wyposażoną w żebra polepszające chłodzenie, co wyeliminowało zdarzające się wcześniej problemy z przegrzewaniem lufy.
Wyprodukowano około 100.000 karabinów maszynowych Colt. 
Użycie.
W 1897 roku przyszło pierwsze zamówienie ze strony Marynarki USA na 50 karabinów maszynowych, a w kolejnym roku na 150. Stały się przez to pierwszą bronią automatyczną zakupioną przez rząd USA. Były standaryzowane przez US Navy jako karabin maszynowy Mark I (nabój 6 mm), Mark I Modification I (naboje .30) i później Mark III (Model 1914). Zostały użyte po raz pierwszy przez oddziały desantowe marynarki w bitwie o Santiago na Kubie podczas wojny amerykańsko-hiszpańskiej w 1898 roku. W walkach o wzgórze San Juan dwóch prywatnie zakupionych karabinów na nabój 7x57 mm Mauser używał też 1. Pułk Ochotniczy Kawalerii "Rough Riders". 
Dalsze przykłady użycia bojowego karabinów maszynowych Model 1895 to: oddziały kanadyjskie podczas wojny burskiej (1899-1902), US Marines broniący poselstw zagranicznych podczas powstania bokserów w Chinach (1900), oddziały amerykańskie, meksykańskie rządowe i powstańcy meksykańscy podczas tzw. rewolucji meksykańskiej (1911-1916). 
Podczas I wojny światowej karabin maszynowy Colt był już dość przestarzały. Karabiny Model 1895 i Model 1914 były jednak jeszcze używane przez USA, Rosję, Belgię, Kanadę i Wielką Brytanię, aczkolwiek w toku wojny były zastępowane przez karabiny maszynowe chłodzone wodą, wywodzące się z konstrukcji Maxima, a w USA - przez ckm Browning M1917. Dłużej były używane do szkolenia, np. w USA.
Część karabinów pozostała w użyciu także po I wojnie światowej, m.in. były używane przez siły polskie podczas wojny polsko-bolszewickiej. Wiosną 1919 w Wojsku Polskim znajdowało się 200 ckm-ów tego systemu, z tego 30 na froncie.
Konstrukcja.
Zasada działania automatyki oparta była o odprowadzanie gazów prochowych przez boczny otwór w lufie, broń ryglowana przez przekoszenie zamka. Zastosowano nietypowy układ z wahadłowym ruchem tłoka gazowego, umieszczonego pod lufą. Tłok był odchylany w dół i do tyłu o około 170°, po czym powracał na skutek działania sprężyny. Ruchy tłoka gazowego były przenoszone układem dźwigni na suwadło. Zasilanie z taśmy parcianej 250 naboi, umieszczonej w skrzynce, z lewej strony. Lufa chłodzona powietrzem. 
Dzięki umiarkowanie wysokiej szybkostrzelności 400-450 strz/min., broń była dość celna, możliwe też było oddawanie strzałów pojedynczych przez doświadczonych strzelców.

</doc>
<doc id="153916" url="https://pl.wikipedia.org/wiki?curid=153916" title="Pole position">
Pole position

Pole position (pierwsze pole startowe) – termin sportowy oznaczający pierwszą (najdogodniejszą) pozycję startową w szeregu wszystkich startujących w wyścigu, używany w sportach motorowych (na przykład w Formule 1, Motocyklowych mistrzostwach świata). Kolejność startowa zawodników najczęściej jest wyłaniana poprzez kwalifikacje, w czasie których kierowca próbuje osiągnąć jak najlepszy czas, zwycięzca kwalifikacji zajmuje "pole position" w wyścigu głównym.
Nazwa "pole position" pochodzi z wyścigów konnych, w których najlepszy zawodnik startował przy wewnętrznej stronie owalu bieżni, pole środkowe było oddzielone od bieżni prostym płotem.
Formuła 1.
Położenie pierwszego pola startowego może znajdować się po dowolnej stronie toru, w zależności od konstrukcji i budowy obiektu.

</doc>
<doc id="153924" url="https://pl.wikipedia.org/wiki?curid=153924" title="Płonia">
Płonia



</doc>
<doc id="153936" url="https://pl.wikipedia.org/wiki?curid=153936" title="Fawele">
Fawele



</doc>
<doc id="153938" url="https://pl.wikipedia.org/wiki?curid=153938" title="Radiowe Nutki">
Radiowe Nutki

Radiowe Nutki – warszawski zespół dziecięcy pod dyrekcją Krystyny Kwiatkowskiej, szczególnie popularny w latach 80. Ponieważ wykonywał wiele piosenek wspólnie z zespołem Fasolki, często był z nim mylony. Regularny wykonawca piosenek w audycji Programu Pierwszego Polskiego Radia – Radio dzieciom.
Historia.
Zespół został założony w 1981 roku przez Krystynę Kwiatkowską. 
Dyskografia.
"wybrane tytuły - lista niepełna"

</doc>
<doc id="153946" url="https://pl.wikipedia.org/wiki?curid=153946" title="Rososzyca">
Rososzyca

Rososzyca – wieś w Polsce położona w województwie wielkopolskim, w powiecie ostrowskim, w gminie Sieroszewice.
Położenie.
Położona jest na skraju doliny Baryczy w pobliżu ujścia Leniwej Baryczy do Gniłej Baryczy i Gniłej Baryczy do Ołoboku (kilka kilometrów od bifurkacji na Baryczy), na wysokości ok. 125 m n.p.m. Leży przy drodze powiatowej Ostrów-Grabów nad Prosną, około 10 km na wschód od Ostrowa (możliwość dojazdu autobusem MZK Ostrów Wielkopolski, linia nr. 18 oraz autobusami PKS Ostrów Wielkopolski).
Historia.
Znana od 1377 jako wieś prywatna, rycerska, którą podkomorzy Mikołaj rozgraniczył wówczas od dóbr klasztoru w Ołoboku. Od końca XVIII wieku do 1928 roku należała do rodu Skórzewskich, którzy w XIX wieku zbudowali tu swój pałac. Wcześniej gniazdo rodowe Roso(w)skich herbu Korab. Z parafii Rososzyca pochodził ksiądz Stanisław Śniatała. Miejscowość przynależała administracyjnie przed rokiem 1887 do powiatu odolanowskiego, w latach 1975–1998 do województwa kaliskiego, a w latach 1887–1975 i od 1999 do powiatu ostrowskiego.

</doc>
<doc id="153949" url="https://pl.wikipedia.org/wiki?curid=153949" title="Robert Coldwell Wood">
Robert Coldwell Wood

Robert Coldwell Wood (ur. 16 września 1923 w St. Louis, zm. 1 kwietnia 2005 w Bostonie) – amerykański działacz państwowy.
Służył w armii USA w czasie II wojny światowej. Po wojnie podjął studia na Uniwersytecie w Princeton (ukończone w 1946), w 1950 obronił doktorat na Uniwersytecie Harvarda. Pracował w administracji stanowej Florydy (biuro legislacyjne, potem biuro budżetowe), ponadto wykładał nauki polityczne na harwardzkiej uczelni. W 1957 został adiunktem w Massachusetts Institute of Technology (MIT), a w 1965 szefem wydziału nauk politycznych tej uczelni.
W 1966 zawiesił pracę pedagogiczną na rzecz służby rządowej; został podsekretarzem w Departamencie Rozwoju Miast i Mieszkalnictwa. W styczniu 1969 przez kilka tygodni pełnił funkcję sekretarza (ministra) tego departamentu (w miejsce Roberta Weavera) w administracji prezydenta Lyndona Johnsona.
W latach 1969–1970 ponownie pracował w MIT, następnie pełnił funkcję rektora University of Massachusetts w Bostonie (1970–1977).

</doc>
<doc id="153951" url="https://pl.wikipedia.org/wiki?curid=153951" title="Cammie King">
Cammie King

Cammie King, właściwie Eleanore Cammack King (ur. 5 sierpnia 1934 w Los Angeles, zm. 1 września 2010 w Fort Bragg) – amerykańska aktorka dziecięca.
Życiorys.
W "Przeminęło z wiatrem" zagrała rolę córki Scarlett O’Hara i Rhetta Butlera – Bonnie. Była to jej jedyna większa rola. Oprócz tego pojawiła się jedynie (niewymieniona w czołówce) w filmie "Blondie Meets the Boss" (1939) i użyczyła głosu postaci Felince w disneyowskiej kreskówce "Bambi" (1942).
Ukończyła studia dziennikarskie, a następnie pracowała jako redaktorka i szefowa muzeum.
Zmarła na raka płuc.

</doc>
<doc id="153956" url="https://pl.wikipedia.org/wiki?curid=153956" title="Prajęzyk">
Prajęzyk

Prajęzyk – wspólny przodek rodziny językowej lub innej jednostki pokrewieństwa języków, najczęściej nie zaświadczony bezpośrednio, ale częściowo zrekonstruowany za pomocą metody porównawczej.
Pojęcia związane.
Praleksykon.
Z prajęzykiem łączy się ściśle pojęcie praleksykonu – zbioru słów i pojęć dostępnych w prajęzyku. Zakłada się, że jeśli w spokrewnionych ze sobą językach w odniesieniu do danego pojęcia używa się wyrazów, dla których można zrekonstruować wspólną formę pierwotną (tzw. prasłowo, rdzeń lub etymon), to pojęcie to znane było też w prajęzyku (określano je właśnie prasłowem). Niektórzy zwracają jednak uwagę na zmiany w znaczeniu wyrazów (zob. przesunięcie semantyczne), które mogły doprowadzić do zróżnicowania się znaczenia prasłowa i znaczeń pochodzących od niego wyrazów w zaświadczonych językach. Inaczej mówiąc, sugeruje się, że fakt istnienia na przykład wspólnej germańskiej nazwy na określenie dębu (por. , , , , , ) nie oznacza, że zrekonstruowany pragermański wyraz *"aiks" również oznaczał dąb (chociaż jest to prawdopodobne). Wyraz ten mógł bowiem mieć szerszy lub węższy zakres znaczenia lub odnosić się na przykład do jakiegoś innego drzewa, a następnie w wyniku przesunięć semantycznych zacząć oznaczać dąb. Jeśli podobna zmiana zaszła we wszystkich znanych językach pochodnych (na przykład jeśli w wyniku zmiany klimatycznej jakiś gatunek drzewa zniknął z terenów zamieszkiwanych przez społeczności mówiące tymi językami), wtedy nie ma możliwości wykrycia takiej zmiany. Z drugiej strony część językoznawców podziela pogląd, że wyraz nigdy nie odrywa się całkowicie od swojej etymologii. Bardzo częste są jednak przypadki przesunięcia znaczenia wyrazu na skutek częściowej utraty pierwotnych cech semantycznych i zyskania nowych (por. na przykład znaczenie polskiego wyrazu "tur" do rekonstruowanego praindoeuropejskiego przodka *"tauros" = „byk, wół”). Ponadto brak wspólnych określeń w znanych językach na określenie jakiegoś pojęcia nie musi oznaczać braku takiego określenia w prajęzyku (chociaż nie można go wtedy zrekonstruować). Wyraz taki mógł bowiem w prajęzyku zaniknąć, a języki pochodne mogły wykształcić własne określenia. Dlatego też wszelkie próby wyciągania na podstawie praleksykonu wniosków na temat kultury posługujących się nimi ludów – chociaż są podejmowane – obarczone są sporym ryzykiem błędu.
Praojczyzna.
Innym pojęciem związanym z kwestią prajęzyka jest praojczyzna (zwana też "Urheimat") – czyli pierwotna ojczyzna użytkowników prajęzyka. 
W wielu przypadkach umiejscowienie praojczyzny wywołuje spory pomiędzy językoznawcami i ma charakter hipotetyczny – często nie zachowały się bowiem do współczesnych czasów żadne fonetyczne zapisy prajęzyka, jak w przypadku języka praindoeuropejskiego. Jeżeli prajęzyk znany jest z czasów historycznych (np. łacina), lokalizacja praojczyzny nie jest kwestionowana – w tym przypadku "urheimatem" języków romańskich są tereny Imperium rzymskiego.
Przegląd prajęzyków.
Niektóre z prajęzyków to:

</doc>
<doc id="153957" url="https://pl.wikipedia.org/wiki?curid=153957" title="Majunga">
Majunga



</doc>
<doc id="153960" url="https://pl.wikipedia.org/wiki?curid=153960" title="Dmuchawka">
Dmuchawka

Dmuchawka, inaczej świstuła lub pokuna – broń używana w Ameryce Południowej, Ameryce Środkowej, Indochinach, Indonezji i Indiach. Dmuchawkę sporządza się z rury bambusowej lub dwóch równoległych, ręcznie frezowanych wzdłuż krawędzi kawałków drewna, oplecionych tak, aby łącznie stworzyły wydrążony w środku rdzeń. Dmuchawki mają długość do około 4,5 metra. Silnym dmuchnięciem wystrzeliwuje się z nich małą strzałkę (zwaną również igłą), niekiedy zatrutą kurarą. Filipińczycy stosowali dmuchawki o długości do 1 metra, Dajakowie z Borneo około 1,8 metra, a Paragwajczycy do 4,5 metra. Długość strzałki mieści się w przedziale od 7,5 cm do 45 cm. Broń ta w zależności od pochodzenia posiada nazwę własną charakterystyczną dla danego rejonu świata. Dmuchawka z Japonii nazywana jest fukidake. Interesującą bronią Dayaków z Borneo jest dmuchawka zwana przez nich sumpitan lub sumpit. Ta broń kombinowana posiada grot włóczni przymocowany pod wylotem rury dmuchawki, czyli jest bronią miotającą i drzewcową.
Pierwszą historycznie notację o używaniu dmuchawek do polowań na ptaki przekazał rzymski architekt z przełomu I i II wieku n.e. Apollodoros z Damaszku w swym dziele "Poliorketika".

</doc>
<doc id="153961" url="https://pl.wikipedia.org/wiki?curid=153961" title="Tiofen">
Tiofen

Tiofen, tiofuran – organiczny związek chemiczny z grupy heterocyklicznych związków aromatycznych. Zawiera jeden heteroatom – siarkę. Jest to bezbarwna, ruchliwa ciecz, nierozpuszczalna w wodzie, rozpuszczalna w etanolu i eterze dietylowym. Pod względem właściwości fizycznych zbliżony jest do benzenu. Występuje w smole pogazowej we frakcji benzenowej. Jest stosowany w syntezie organicznej.

</doc>
<doc id="153963" url="https://pl.wikipedia.org/wiki?curid=153963" title="Mieczyk Hallera">
Mieczyk Hallera



</doc>
<doc id="153964" url="https://pl.wikipedia.org/wiki?curid=153964" title="Bacau">
Bacau



</doc>
<doc id="153967" url="https://pl.wikipedia.org/wiki?curid=153967" title="Jan Bołoz Antoniewicz">
Jan Bołoz Antoniewicz

Jan Deodat Bołoz Antoniewicz (ur. 3 maja 1858 w Skomorochach, zm. 29 września 1922 w Bad Elster) – polski historyk i teoretyk sztuki pochodzenia ormiańskiego.
Życiorys.
Urodził się 3 maja 1858 w Skomorochach koło Buczacza. Pochodził z ormiańskiej rodziny szlacheckiej Antoniewiczów de Bołoz, był synem ziemianina Antoniego (w 1870 odnotowany jako członek czynny oddziału buczacko-czortkowsko-zaleszczyckiego c. k. Galisyjskiego Towarzystwa Gospodarczego we Lwowie) i Albiny. Kształcił się w gimnazjach bernardynów w Meranie, następnie w Bolzano i Krakowie. W 1876 podjął studia prawnicze na Uniwersytecie Jagiellońskim, wkrótce jednak przeniósł się na germanistykę i romanistykę na tej samej uczelni (1876–1880); odbył ponadto studia filologiczne na Uniwersytecie Wrocławskim, a w latach 1884–1886 studia z historii sztuki, estetyki i filozofii na uniwersytecie w Monachium. Obronił doktorat na Uniwersytecie Jagiellońskim w 1880 na podstawie pracy "Ueber die Enstehung des Schiller'schen Demetrius".
Członek Rady powiatowej w Buczaczu jako przedstawiciel grupy większych posiadłości oraz prezes jej Wydziału (marszałek) m.in. w 1892. 
Od 1893 wykładał historię sztuki na Uniwersytecie Lwowskim; początkowo był profesorem nadzwyczajnym, od 1898 profesorem zwyczajnym. Kierował Katedrą Historii Sztuki Nowożytnej, a od 1894 także Instytutem Historii Sztuki; w roku akademickim 1902/1903 pełnił funkcję dziekana Wydziału Filozoficznego. W latach 1894–1918 był ponadto konserwatorem zabytków sztuki w Urzędzie Konserwatorskim we Lwowie.
Zajmował się historią sztuki renesansowej i współczesnej, teorią sztuki, a także historią literatury polskiej. Badał m.in. twórczość Tycjana i Leonarda da Vinci oraz dekorację rzeźbiarską Kaplicy Zygmuntowskiej. Opracował pierwszy polski zarys historii malarstwa, ze szczególnym uwzględnieniem polskich malarzy XVIII i XIX wieku; zajmował się twórczością Grottgera, urządzał wystawy malarskie (m.in. Malczewskiego).
W 1897 został członkiem korespondentem, w 1914 członkiem czynnym Akademii Umiejętności. W 1920 należał do grona współzałożycieli Towarzystwa Naukowego we Lwowie. Od 1920 był prezesem Polskiego Związku Historyków Sztuki (a także prezesem Oddziału Lwowskiego związku).
Twórczość.
Ogłosił ponad 130 prac naukowych, m.in.:

</doc>
<doc id="153970" url="https://pl.wikipedia.org/wiki?curid=153970" title="Ezer Weizman">
Ezer Weizman

Ezer Weizman (; ur. 15 czerwca 1924 w Tel Awiwie, zm. 24 kwietnia 2005 w Cezarei) – izraelski polityk, pilot myśliwski, siódmy prezydent państwa Izrael w latach 1993–2000, poseł do Knesetu w latach 1977–1981 oraz 1984–1992.
Życiorys.
Pochodził z rodziny emigrantów z Europy Wschodniej, był bratankiem pierwszego prezydenta Izraela Chaima Weizmana. Jako 18-latek zgłosił się do lotnictwa brytyjskiego (RAF); w czasie II wojny światowej służył jako pilot bombowca w Rodezji. Po wojnie ukończył w Londynie studia w dziedzinie inżynierii lotnictwa. Jeszcze przed utworzeniem państwa Izrael zorganizował małe siły lotnicze (4 samoloty) podziemnej organizacji Hagana (operacja Balak), co stanowiło później zaczątek lotnictwa izraelskiego.
Pełnił szereg funkcji wojskowych, a następnie politycznych w Izraelu. W lipcu 1958 jako generał brygady został dowódcą wojsk lotniczych i pozostał na stanowisku do roku 1966. Od 1967 był zastępcą szefa sztabu generalnego. Jako koordynator lotnictwa odegrał ważną rolę w wojnie sześciodniowej z państwami arabskimi.
Przeszedł do rezerwy w 1969 i rozpoczął działalność polityczną. Jako członek partii Herut Menachema Begina wszedł w skład rządu na stanowisko ministra transportu. Po opuszczeniu koalicji rządowej przez Herut w 1970 koncentrował się na działalności partyjnej, został szefem komitetu wykonawczego i organizował zwycięską kampanię wyborczą w 1977; objął wówczas tekę ministra obrony w gabinecie Begina. W tym okresie zmienił swoje poglądy na stosunki polityczne Izraela z sąsiadami; stał się zwolennikiem idei pokojowego współistnienia izraelsko-arabskiego w regionie i przyczynił się do zawarcia porozumienia Izraela z Egiptem w 1979. Złagodzenie stanowiska wkrótce doprowadziło go do konfliktu z Beginem i dymisji w 1980; w 1984 Weizman założył własną partię Jachad i w wyborach latem tr. zdobył trzy mandaty parlamentarne. Został ministrem bez teki w rządzie Szimona Peresa i nawiązał bliską współpracę z Partią Pracy; w 1988 prowadził kampanię wyborczą Partii Pracy. W nowym rządzie Icchaka Szamira został ministrem edukacji; na krótko utracił tekę w styczniu 1990 po ujawnieniu prowadzonych przez niego negocjacji z Palestyńczykami, ale został niebawem mianowany ponownie w obliczu kryzysu rządowego. W 1992 złożył mandat parlamentarny na znak protestu wobec przeciągania się procesu pokojowego.
Partia Pracy wysunęła kandydaturę Ezera Weizmana na prezydenta Izraela po upływie drugiej kadencji Chaima Herzoga w 1993; został wybrany 24 marca i zaprzysiężony 13 maja 1993. Zachował stanowisko na drugą kadencję, ale po ujawnieniu w końcu 1999 skandalu finansowego – przyjęcia łapówki od przedstawicieli biznesu – ustąpił ze stanowiska prezydenta w lipcu 2000. Jego następcą wybrano Moszego Kacawa.

</doc>
<doc id="153973" url="https://pl.wikipedia.org/wiki?curid=153973" title="Zanokcica klinowata">
Zanokcica klinowata

Zanokcica klinowata ("Asplenium cuneifolium" Viv.) – gatunek paproci z rodziny zanokcicowatych. Występuje w południowych Chinach i w Europie, w Polsce na skałach serpentynowych na przedgórzu Sudetów.
Biologia i ekologia.
Bylina. Tworzy swój własny zespół "Asplenietum cuneifolii", dla którego jest gatunkiem charakterystycznym.
Zagrożenia i ochrona.
Gatunek w Europie Środkowej zagrożony, wymieniany na listach roślin zagrożonych w Niemczech, Polsce, Czechach i na Słowacji. Roślina objęta w Polsce ścisłą ochroną gatunkową od 2004 roku. 
Kategorie zagrożenia gatunku:

</doc>
<doc id="153974" url="https://pl.wikipedia.org/wiki?curid=153974" title="Moduł sztywności">
Moduł sztywności



</doc>
<doc id="153975" url="https://pl.wikipedia.org/wiki?curid=153975" title="Greenock">
Greenock

Greenock (gael. "Grianaig") – portowe miasto położone w zachodniej Szkocji nad rzeką Clyde, w hrabstwie Inverclyde. Liczba mieszkańców (2001): 45 467.
Etymologia.
Pochodzenie nazwy miasta nie jest jednoznacznie ustalone. Jedna z możliwych wersji wywodzi nazwę miasta od zielonych dębów. Inna wywodzi nazwę miasta od zniekształconych słów celtyckich "Grian Cnoc" znaczące słoneczne wzgórze.
Przemysł.
W czasach dawniejszych miasto było centrum ciężkiego przemysłu stoczniowego. Aktualnie Greenock jest jednym z największych europejskich ośrodków przemysłu wysokich technologii i telekomunikacji. W mieście mają swoje europejskie centrale firmy: IBM, National Semiconductor, Amazon i T-Mobile.
Transport.
W Greenock rozpoczyna się trasa europejskiej drogi E05, która za miastem przechodzi w autostradę M8. W odległości 20 minut samochodem znajduje się Port lotniczy Glasgow,
45 minut zajmuje dojazd do Międzynarodowego Portu Lotniczego w Prestwick

</doc>
<doc id="153976" url="https://pl.wikipedia.org/wiki?curid=153976" title="Music for the Masses">
Music for the Masses

Music for the Masses – album grupy Depeche Mode, wydany 28 września 1987.
"Music for the Masses" jest szóstym albumem grupy Depeche Mode (dziewiątym w USA). Jest kolejnym przełomem w twórczości zespołu. Tym razem radykalnie zmienił się temat tekstów, w porównaniu poprzednim albumem.

</doc>
<doc id="153981" url="https://pl.wikipedia.org/wiki?curid=153981" title="Przegląd Filozoficzny">
Przegląd Filozoficzny

Przegląd Filozoficzny – pierwsze polskie czasopismo filozoficzne, wydawane od 1897 (choć oficjalną datą założenia jest 1898) do 1949 w Warszawie (w roku 1920 we Lwowie). Założone przez Władysława Weryhę. Od 1909 pod patronatem Polskiego Towarzystwa Filozoficznego; od 1918 wydawane przez Warszawski Instytut Filozoficzny; od 1930 przez Warszawskie Towarzystwo Filozoficzne. Wieloletnim redaktorem "Przeglądu" był Władysław Tatarkiewicz.
"Przegląd Filozoficzny" został rozwiązany przez władze w roku 1949 z powodu nadmiernej niezależności i wszechstronności; komunistycznym odpowiednikiem "Przeglądu Filozoficznego" miała być "Myśl Filozoficzna", a następnie "Studia Filozoficzne".
W 1992 pismo reaktywowano pod tytułem "Przegląd Filozoficzny. Nowa Seria". Wydawane jest jako kwartalnik, początkowo przez Instytut Filozofii i Socjologii PAN, obecnie zaś przez Instytut Filozofii Uniwersytetu Warszawskiego. Redaktorem naczelnym jest Jacek Hołówka. W "Przeglądzie" publikowane są rozprawy, polemiki, przekłady, wywiady, recenzje, szkice popularyzatorskie oraz materiały archiwalne.

</doc>
<doc id="153982" url="https://pl.wikipedia.org/wiki?curid=153982" title="Śródbłonek">
Śródbłonek

Śródbłonek (łac. "endothelium") – wysoce wyspecjalizowana wyściółka naczyń krwionośnych i limfatycznych, utworzona z jednej warstwy płaskich komórek o niewielkim jądrze. W naczyniach krwionośnych komórki śródbłonka (endoteliocyty) są z sobą dość ściśle połączone przy pomocy tak zwanych obwódek zamykających (łac. "zonula occludens"), spoczywają na kolagenowej błonie podstawnej, tworząc wraz z nią błonę wewnętrzną (łac. "tunica intima"), będącą wewnętrzną warstwą tych naczyń (stanowią barierę między krwią i mięśniami gładkimi). Śródbłonki naczyń chłonnych leżą na nieciągłej błonie podstawnej i mają znacznie luźniejszą strukturę (są przepuszczalne nawet dla dużych cząsteczek chemicznych). 
Środbłonki naczyń krwionośnych są komórkami aktywnymi fizjologicznie, biorą udział w „aktywnym” transporcie substancji chemicznych (pinocytoza) oraz wydzielają szereg substancji aktywnych biologicznie. Do najważniejszych należą:
Aktywacja komórek śródbłonka następuje pod wpływem licznych bodźców, między innymi czynników zapaleniotwórczych, zmian ciśnienia krwi, spadku stężenia tlenu.
Śródbłonki są tradycyjnie, choć nie w pełni ściśle, zaliczane do nabłonków płaskich jednowarstwowych – w odróżnieniu do innych nabłonków pochodzenia endo- lub ektodermalnego, śródbłonek ma pochodzenie mezenchymalne i nie wykazuje ekspresji większości cytokeratyn (białek cytoplazmatycznych charakterystycznych dla nabłonków).
Śródbłonek naczyń spełnia wiele ważnych biologicznych funkcji:
Szczególną rolę filtracyjną śródbłonek odgrywa w nerkach (kłębuszek nerkowy) i mózgu (bariera krew-mózg).
Śródbłonek w stanach patologii.
Dysfunkcja śródbłonka jest cechą charakterystyczną wielu chorób naczyniowych i często prowadzi do miażdżycy. Jest ona bardzo częsta w źle leczonej cukrzycy czy też nadciśnieniu tętniczym. Jednym z głównych zaburzeń w przebiegu dysfunkcji śródbłonka jest zmniejszenie produkcji tlenków azotu (NO, EDRF)

</doc>
<doc id="153983" url="https://pl.wikipedia.org/wiki?curid=153983" title="Studia Filozoficzne">
Studia Filozoficzne

Studia Filozoficzne – najważniejsze polskie czasopismo filozoficzne wydawane w latach 1957–1990 przez Instytut Filozofii i Socjologii PAN; zastąpiło "Myśl Filozoficzną". Częstotliwość ukazywania się "Studiów" była różna – od miesiąca do kwartału.
Pierwszy numer ukazał się w listopadzie 1957.
Skład redakcyjny.
W skład redakcji pierwszego numeru weszli:
Numer ten otwierał artykuł Tadeusza Kotarbińskiego "Filozof", będący streszczeniem wykładu wygłoszonego w roku 1947. Stanowiło to symboliczny powrót polskiego piśmiennictwa filozoficznego do czasów przedstalinowskich, w których myśliciele niemarksistowscy, zwłaszcza ze szkoły lwowsko-warszawskiej, odsunięci zostali na sześć lat od katedr i redakcji.
Pismo przygotowywał do druku Dział Czasopism PWN; nakład pierwszego numeru wyniósł 2500 egzemplarzy. Następne numery wydawane były w nakładzie i częstotliwości zależnych od koniunktury politycznej i wahały się od 1250 do 2500 egzemplarzy i od miesięcznika do kwartalnika.
W latach 1986–1990 redaktorem naczelnym był Dionizy Tanalski.
"Studia Filozoficzne" zastąpione zostały przez reaktywowane: warszawski "Przegląd Filozoficzny. Nowa Seria" oraz krakowski "Kwartalnik Filozoficzny".

</doc>
<doc id="153986" url="https://pl.wikipedia.org/wiki?curid=153986" title="Obietnice Różańca Świętego">
Obietnice Różańca Świętego

Obietnice Różańca Świętego – obietnice będące treścią tzw. objawienia prywatnego bł. Alana de Rupe.
Obietnic tych jest piętnaście, tyle ile pierwotnie (przed zmianą dokonaną przez papieża Jana Pawła II 16 października 2002 r.) było tajemnic Różańca. Oto one:

</doc>
<doc id="153989" url="https://pl.wikipedia.org/wiki?curid=153989" title="Reguła prawej dłoni">
Reguła prawej dłoni

Reguła prawej dłoni – konwencja określania względnych zwrotów pewnych wektorów w przestrzeni. Istnieją dwie ściśle związane ze sobą reguły prawej dłoni.
Zwrot wektora związanego z uporządkowaną parą wektorów.
Matematyka.
Pierwsza reguła ma zastosowanie w przestrzeni trójwymiarowej. Osie "OX" i "OY" kartezjańskiego układu współrzędnych wyznaczają tu pewną zorientowaną płaszczyznę. Ponadto istnieje trzecia oś "OZ", prostopadła do płaszczyzny "OXY". Na mocy reguły prawej ręki stosuje się poniższe procedury wyboru jednego z dwóch możliwych zwrotów osi "OZ" tak, aby otrzymany układ był prawoskrętny.
Ustawiamy dłoń z palcami wyprostowanymi wzdłuż osi "OX". Następnie zginamy palce, z wyjątkiem kciuka, wskazując zwrot osi "OY". Odwiedziony kciuk wskazuje zwrot osi "OZ" w układzie prawoskrętnym.
Zbliżona technika nazywana jest regułą trzech palców. Wyprostowany palec wskazujący prawej dłoni pokazuje zwrot osi "OX". Zgięty palec środkowy pokazuje zwrot osi "OY". Odwiedziony kciuk wskazuje wówczas zwrot osi "OZ" w układzie prawoskrętnym.
Jeżeli wyprostowany palec wskazujący prawej dłoni wskazuje kierunek i zwrot wektora formula_1 a palec środkowy kierunek i zwrot wektora formula_2 wówczas kciuk pokazuje kierunek i zwrot ich iloczynu wektorowego formula_3
Można także umówić się, że kolejne palce prawej dłoni w opisanym powyżej układzie pokazują zwrot kolejnych osi: odwiedziony kciuk pokazuje zwrot osi "OX", wyprostowany palec wskazujący osi "OY", zgięty palec środkowy osi "OZ".
Istnieje jeszcze jeden sposób skorzystania z reguły prawej ręki. Należy wyobrazić sobie osobę stojącą z rozłożonymi rękami i patrzącą w stronę, w którą zwrócona jest oś "OX" (do przodu). Głowa tej osoby wskazuje zwrot osi "OY" (w górę), zaś prawa ręka pokazuje zwrot osi "OZ" (w prawo).
Fizyka.
W fizyce reguła prawej dłoni pozwala określić kierunek ruchu przewodnika w polu magnetycznym. Jeżeli 4 wyprostowane palce prawej dłoni (lub wyprostowany palec wskazujący) wskazują zwrot linii pola magnetycznego, a kciuk wskazuje umowny zwrot linii pola elektrycznego (od plusa do minusa), wówczas przewodnik poruszy się w tym samym kierunku, w którym otwarta dłoń wykonuje ruch popychający (lub w kierunku zgiętego palca środkowego, p. rysunek).
Inna reguła prawej dłoni pozwala określić kierunek prądu indukowanego w przewodniku. Jeżeli wektor indukcji pola magnetycznego wchodzi w prawą dłoń, a kciuk pokazuje kierunek ruchu przewodnika, wówczas wyciągnięte 4 palce wskazują zwrot linii pola elektrycznego indukcji, powstającego w przewodniku.
W innej wersji, znanej też jako reguła trzech palców, palec wskazujący prawej ręki wskazuje zwrot indukcji pola magnetycznego, a kciuk – zwrot prędkości ruchu przewodnika. Odgięty palec środkowy wskazuje wówczas zwrot indukowanego prądu.
Zwrot związany z rotacją.
W fizyce druga forma reguły prawej dłoni określa regułę, w myśl której jeśli prawą dłonią obejmiemy przewodnik elektryczny tak, że kciuk wskazuje kierunek przepływu prądu elektrycznego formula_4 w przewodniku, to zgięte pozostałe palce wskażą kierunek i zwrot wektora indukcji magnetycznej formula_5

</doc>
<doc id="153990" url="https://pl.wikipedia.org/wiki?curid=153990" title="Guy Verhofstadt">
Guy Verhofstadt

Guy Maurice Marie Louise Verhofstadt (wym. ; ur. 11 kwietnia 1953 w Dendermonde) – belgijski i flamandzki polityk, deputowany krajowy, wicepremier i minister, premier Belgii w latach 1999–2008, poseł do Parlamentu Europejskiego VII, VIII i IX kadencji, przewodniczący grupy liberalnej w PE.
Brat belgijskiego teoretyka liberalizmu Dirka Verhofstadta. Deklaruje się jako zwolennik koncepcji powołania Stanów Zjednoczonych Europy, co przedstawił w opublikowanej w 2005 książce "Verenigde Staten van Europa".
Życiorys.
Wykształcenie i działalność polityczna do 1999.
Studiował prawo na Uniwersytecie Gandawskim. W latach 1972–1974 sprawował funkcję przewodniczącego studenckiej organizacji Liberaal Vlaams Studentenverbond. Wkrótce został sekretarzem Willy’ego De Clercqa, przewodniczącego flamandzkich liberałów (PVV). W latach 1977–1983 był radnym Gandawy.
W 1982 objął stanowisko przewodniczącego tego ugrupowania, kierował nim do 1985. W 1985 został wybrany w skład Izby Reprezentantów, w której zasiadał do 1995. Następnie cztery lata wykonywał mandat senatora. 
Również w 1985 został powołany w skład rządu Wilfrieda Martensa. W dwóch kolejnych gabinetach tego premiera do 1988 zajmował stanowiska wicepremiera oraz ministra budżetu, polityki naukowej i planowania. W 1989 ponownie stanął na czele PVV. W 1992 na bazie tej formacji utworzył partię pod nazwą Flamandzcy Liberałowie i Demokraci (VLD), do której dołączyli również liczni politycy z innych ugrupowań. Kierował nią do 1995 i ponownie w latach 1997–1999.
Premier Belgii.
W wyborach parlamentarnych w 1999 partia VLD została największą frakcją w parlamencie. Guy Verhofstadt ponownie został wówczas członkiem Senatu (mandat utrzymywał w 2003 i 2007). W 1999 sformował koalicję rządową z udziałem flamandzkich liberałów, ugrupowań ekologicznych oraz bloku liberalnych i centrowych partii walońskich. 12 lipca 1999 został mianowany premierem Belgii. Stanął na czele pierwszego od 1958 gabinetu, w którym nie znaleźli się członkowie chrześcijańskiej demokracji oraz pierwszym premierem rządu z działaczami partii zielonych w Belgii. W 2003 opowiedział się przeciwko inwazji na Irak.
Po wyborach w 2003 stworzył 12 lipca 2003 swój drugi rząd z udziałem liberałów i socjalistów. We flamandzkich wyborach regionalnych z 13 lipca 2004 jego ugrupowanie straciło część wyborców, zajmując trzecie miejsce we Flandrii. W 2004 był wymieniany jako jeden z pretendentów na przewodniczącego Komisji Europejskiej, jednak jego kandydatura została zablokowana przez rządy Wielkiej Brytanii i Włoch.
W wyborach krajowych z 10 czerwca 2007 Flamandzcy Liberałowie i Demokraci zdobyli 18 miejsc w 150-osobowej Izbie Reprezentantów, tworząc czwarty co do wielkości klub poselski. Misję utworzenia nowego rządu otrzymał chadek Yves Leterme, zrezygnował z niej 1 grudnia 2007 z uwagi na brak porozumienia. W tej sytuacji król Albert II na początku grudnia powierzył zadanie powołania tymczasowego gabinetu dotychczasowemu premierowi. 21 grudnia 2007 trzeci rząd Guya Verhofstadta został oficjalnie zaprzysiężony. 23 grudnia tego samego roku parlament stosunkiem głosów 97 za i 46 przeciw udzielił mu wotum zaufania. Mandat został udzielony na czas do 23 marca 2008, kiedy to premierem miał zostać Yves Leterme. Głównym zadaniem rządu stało się uchwalenie budżetu i stabilizacja sceny politycznej po najdłuższym w historii kraju, trwającym 196 dni, procesie formowania gabinetu.
18 marca 2008 pięć partii belgijskich zawarło nowe porozumienie koalicyjne. 20 marca tego samego roku Yves Leterme z Chrześcijańskich Demokratów i Flamandów, stanął na czele nowego gabinetu.
Działalność od 2008.
W 2009 został wybrany do Parlamentu Europejskiego VII kadencji. 30 czerwca 2009 powołano go na funkcję przewodniczącego grupy Porozumienia Liberałów i Demokratów na rzecz Europy. W PE zasiadł także w Komisji Spraw Konstytucyjnych. W 2014 uzyskał europarlamentarną reelekcję. W wyborach tych był kandydatem europejskich liberałów na urząd przewodniczącego Komisji Europejskiej. Pozostał przewodniczącym frakcji ALDE również w VIII kadencji PE.
W listopadzie 2017 określił uczestników Marszu Niepodległości mianem faszystów, neonazistów i białych suprematystów, co spotkało się z krytyką różnych polskich środowisk i zapowiedzią pozwów przeciwko politykowi.
W wyborach w 2019 ponownie uzyskał mandat posła do Parlamentu Europejskiego.

</doc>
<doc id="153994" url="https://pl.wikipedia.org/wiki?curid=153994" title="Zarządzanie relacjami z klientami">
Zarządzanie relacjami z klientami

Zarządzanie relacjami z klientami (ang. "customer relationship management, CRM") – zestaw procedur i narzędzi istotnych w zarządzaniu kontaktami z klientami.
CRM należy postrzegać jako filozofię biznesową, skoncentrowaną na kliencie i oddziałującą na organizację. Klient, w tym jego potrzeby, oczekiwania, gusty, preferencje, zachowania są wartością, a nie kosztem. Obecnie relacje z klientami stają się dla organizacji najważniejszym zasobem (najcenniejszymi aktywami). Aktywa te podlegają aktywnemu zarządzaniu w celu maksymalizacji wartości dodanej organizacji .
Implementacja systemów informatycznego CRM nie oznacza przyjęcia przez organizację filozofii CRM. CRM postrzegany jako system informatyczny jest jedynie jednym z dostępnych narzędzi ułatwiającym realizację celów jakimi są długofalowe relacje związane z zaspokajaniem sporadycznych (okazjonalnych) lub regularnych potrzeb klienta.
Definicje.
Systemy CRM obudowane są w różnorodne moduły komunikacji. Sam sposób komunikacji dla systemu CRM nie jest sprawą pierwszoplanową, a jedynie narzędziem.
Zalety.
Koncepcja CRM istnieje w świecie biznesu przez długi czas, ale w ostatnich latach wykorzystanie CRM wzrosło ze względu na lepszy dostęp do technologii i integracji danych. Przedsiębiorstwa powinny przeanalizować rozwiązania CRM w celu utrzymania istniejących klientów i służyć ich unikalnym potrzebom. Jeśli przedsiębiorstwa koncentrują się na dostarczaniu wysokiej jakości usług, które są dostosowane dla tych klientów, a następnie będą budować lojalność, co z kolei będzie skutkować zwiększeniem przychodów.
CRM jest inwestycją dla przedsiębiorstwa i jego zarządu, które musi być akceptowane przez handlowców. To rozwiązanie musi mieścić się w celach przedsiębiorstwa, a personel musi być przeszkolony, inaczej starania pójdą na marne, jeśli prowadzenie sprzedaży nie jest odpowiednio monitorowane i prawidłowo przechwytywane lub jeśli dodatkowe dane klienta nie są dostępne dla odpowiednich ludzi w odpowiednim czasie. Do czego najczęściej przyczynia się nieprzeszkolony personel, co stwarza poważne zagrożenie dla przedsiębiorcy. Dlatego większość przedsiębiorstw zdaje sobie sprawę z tego, że kiedy tracą klientów z powodu nieskutecznej lub opóźnionej reakcji na potrzeby klienta, utracą dochody i potencjalnych nowych klientów.
Systemy informatyczne CRM.
Sprawne działanie systemu CRM nie byłoby możliwe bez systemów baz danych i systemów informatycznych.
Zastosowanie.
Z "front-office" różnych systemów CRM spotykamy się codziennie np. korzystając z Błękitnej Linii TP S.A. Jest to przykład wykorzystania CRM w tzw. "Call center". Klient dzwoniąc na infolinię, po podaniu swoich danych jest identyfikowany przez obsługującą go osobę, która uzyskuje te dane z systemu CRM.
Back-office korzysta z danych mających swe źródło w systemach transakcyjnych. Dane te pochodzą głównie z działów sprzedaży, marketingu, serwisu. Na jego podstawie możliwe jest uzyskanie materiału analitycznego, który stanowi podstawę do dalszych działań.
Systemy informatyczne CRM są często integralną częścią całego systemu informatycznego.
Wykorzystywane są też często w przedsiębiorstwach korzystających z sieci mobilnych sprzedawców. Jest to możliwe dzięki takim funkcjom jak Mobile Sales. Na przenośnych komputerach sprzedawców instalowane są aplikacje pozwalające na synchronizację z centralnym systemem CRM. Łączą się oni co jakiś czas z systemem centralnym, dzięki czemu zmienione przez nich dane bądź informacje o nowych klientach przesyłane są do centralnego systemu. Z drugiej strony dostarczane są aktualizacje danych, w zależności od tzw. subskrypcji. Do każdego sprzedawcy możemy przypisać inne subskrypcje. Subskrypcje mają zminimalizować transfer danych do niezbędnego minimum (np. sprzedawca działający na terenie Polski północnej nie dostaje informacji o klientach z Polski południowej).
Systemy CRM ułatwiają stworzenie klasyfikacji klientów z podziałem, np. na klientów kluczowych (przynoszących zasadniczy zysk) i klientów mniej opłacalnych, a czasem nawet nieopłacalnych (generujących zbyt małe zyski lub wręcz straty).
Tej klasyfikacji dokonuje się m.in. poprzez:
Po dokonaniu klasyfikacji klientów i produktów na odpowiednie grupy, przedsiębiorstwo w stosunku do nich podejmuje odpowiednią decyzję. I tak, wskazuje się na następujące, możliwe do realizacji (najkorzystniejsze), alternatywne rozstrzygnięcia:
Historia.
CRM powstał w latach 90. wchłaniając wcześniejsze systemy utworzone w latach 80.: SFA (ang. "Sales Force Automation") wprowadzony dla automatyzacji procesów sprzedaży i CSS (ang. "Customer Service Support") dla usprawnienia obsługi serwisowej po sprzedaży.
Typy i architektura.
Istnieją trzy istotne elementy dla systemu CRM:
Od strony technicznej system CRM składa się z trzech warstw:
Związek z klientem.
Wszystkie relacje związane z danym klientem określamy mianem związku.
Składa się z epizodów, które dzieli się na:
Narzędzia CRM.
Programy CRM.
Istnieje szereg programów CRM, od darmowych i prostych po bardzo rozbudowane komercyjne.
Siedem najważniejszych korzyści z oprogramowania CRM.
1. Wzrost przychodów i zysków
2. Nawiązywanie i poprawa kontaktów handlowych
3. Elastyczność dzięki skalowalności
4. Lepsza obsługa klienta
5. Zwiększona sprzedaż krzyżowa ("cross selling") i sprzedaż rozszerzona ("up-selling") dla istniejących klientów
6. Dostępność informacji ułatwiających kluczowe decyzje
7. Profilowanie klientów oraz lepszy marketing docelowy
Multi-kanałowa obsługa klienta.
Coraz lepsza dostępność informacji wymusza na przedsiębiorcach zmiany w metodach komunikacji z klientem. Tradycyjna komunikacja oparta na relacjach personalnych, jak również telefonicznych zaczyna być wypierana przez nowoczesne kanały komunikacji z klientem. W chwili obecnej wyróżniamy kilka podstawowych kanałów komunikacji:
Zarządzanie relacjami z klientem wymusza na przedsiębiorcy rozszerzenie metod komunikacji na wszystkie kanały. Bardzo często kanały te są przypisane do innych grup społecznych. Istnieją na rynku rozwiązania takie jak system limdesk, które pozwalają na unifikowanie kanałów komunikacji i zbieranie ich w jednym miejscu. Dzięki czemu utrzymywanie relacji z klientem jest łatwiejsze i prostsze.
Istnieje kilka kluczowych zasad multi-kanałowej obsługi klienta:

</doc>
<doc id="153997" url="https://pl.wikipedia.org/wiki?curid=153997" title="Zaczarowany ołówek">
Zaczarowany ołówek

Zaczarowany ołówek – polski animowany serial rysunkowy dla dzieci zrealizowany w Studio Małych Form Filmowych Se-ma-for w latach 1964-1977, o przygodach chłopca o imieniu Piotrek i pieska zwanego Pimpek, którym w rozwiązywaniu najróżniejszych problemów pomaga zaczarowany ołówek. Wszystko, co nim narysują, materializuje się.
Obok postaci Piotrka i jego psa Pimpka, ważną rolę w serialu odgrywa także krasnoludek, który zaopatruje chłopca w kolejne egzemplarze zaczarowanego ołówka.
Od 27. odcinka serial posiada ciągłość fabularną, a treścią tej części jest wyprawa bohaterów na pomoc małemu rozbitkowi. Seria nie zawiera dialogów.
W roku 1991 z materiałów z odcinków 27-39 zmontowano pełnometrażowy film "Podróż z zaczarowanym ołówkiem" do wyświetlania w kinach.
25 września 2011, przed budynkiem Łódzkiego Domu Kultury uroczyście odsłonięto pomnik bohaterów "Zaczarowanego ołówka", w ramach projektu Łódź Bajkowa.
Lista odcinków serialu.
Poniżej lista odcinków serialu "Zaczarowany ołówek" zrealizowanego w Se-ma-forze:

</doc>
<doc id="153999" url="https://pl.wikipedia.org/wiki?curid=153999" title="Atlas (księżyc)">
Atlas (księżyc)

Atlas (Saturn XV) – mały, wewnętrzny księżyc Saturna, odkryty przez Richarda Terrile’a w 1980 roku dzięki zdjęciom z sondy Voyager 1. Jego nazwa pochodzi od imienia tytana Atlasa z mitologii greckiej, który trzymał niebo ponad Ziemią.
Wysokiej jakości zdjęcia Atlasa zrobione w czerwcu 2005 roku przez sondę Cassini ukazały księżyc w kształcie spodka, z wysokim grzbietem pokrywającym okolice równika. Prawdopodobnie powstał on w wyniku osiadania na księżycu materiału napotkanego w ruchu orbitalnym. Grzbiet ma wystarczająco dużą wysokość, żeby sięgać do powierzchni Roche’a Atlasa. Oznacza to, że więcej materiału nie może już trwale osiąść na równiku księżyca, bowiem siła odśrodkowa przekracza tu słabe przyciąganie satelity.
Z Atlasem orbitę dzieli słabo widoczny pierścień, odkryty w 2004 roku.

</doc>
<doc id="154002" url="https://pl.wikipedia.org/wiki?curid=154002" title="Medal „Za zasługi dla obronności kraju”">
Medal „Za zasługi dla obronności kraju”

Medal „Za zasługi dla obronności kraju” – polskie odznaczenie wojskowe, nadawane przez ministra obrony narodowej.
Charakterystyka.
Medal został ustanowiony przez Sejm ustawą z 21 kwietnia 1966 (łącznie z medalem „Za udział w walkach o Berlin”). Według ustawy stanowi uznanie dla osób, które swoją pracą lub działalnością przyczyniły się do rozwoju i umocnienia obronności kraju. Medal może być również nadawany jednostce wojskowej, organizacji społecznej, przedsiębiorstwu, zakładowi lub instytucji. Wraz z odznaką wyróżnienia wręczana jest legitymacja.
Medal posiada trzy stopnie:
Zasady nadawania.
Rozporządzenie Ministra Obrony Narodowej z 25 kwietnia 1966 szczegółowo określało, za co w szczególności można było nadawać osobom medal „Za zasługi dla obronności kraju”. Srebrny medal mógł być nadany osobie nagrodzonej medalem brązowym, jeżeli od jego nadania upłynął co najmniej 3-letni okres. Nadanie medalu złotego mogło nastąpić po upływie co najmniej 5-letniego okresu od nadania medalu srebrnego.
Zasady nadawania medalu zmieniono rozporządzeniem Ministra Obrony Narodowej z 19 kwietnia 1991. Według tego rozporządzenia, medal nadaje się osobom, które:
Srebrny medal może być nadany osobie wyróżnionej brązowym medalem, jeżeli od jego nadania upłynęły co najmniej trzy lata, a nadanie złotego medalu może nastąpić po upływie co najmniej pięciu lat od nadania srebrnego medalu (od zasad tych można odstąpić w szczególnie uzasadnionych przypadkach). Medal w danym stopniu nadaje się tylko raz.
Medal ten można nadawać również w celu okazania wysokiego uznania rodzicom, którzy wychowali wiele dzieci na wzorowych i ofiarnych żołnierzy (złoty medal – rodzicom, których co najmniej pięcioro dzieci pełniło nienagannie czynną służbę wojskową albo co najmniej troje dzieci pełniło zawodową służbę wojskową; srebrny medal – rodzicom, których troje lub czworo dzieci pełniło nienagannie czynną służbę wojskową).
Na podstawie rozporządzenia Ministra Obrony Narodowej z 25 kwietnia 2012 r. medal może być także nadany jednostkom wojskowym, organizacjom społecznym, przedsiębiorstwom, zakładom i instytucjom, które:
Opis odznaki.
Odznaką medalu „Za zasługi dla obronności kraju” był początkowo okrągły medal o średnicy 38 mm, wykonany z metalu złoconego, srebrzonego bądź brązowego i oksydowanego. Na awersie znajdował się rysunek granic Polski, a na jego tle stylizowany orzeł. Wokół rysunku znajdował się napis: ZA ZASŁUGI DLA OBRONNOŚCI KRAJU. Na rewersie umieszczony był poziomo napis: MINISTERSTWO OBRONY NARODOWEJ, otoczony napisem: POLSKA RZECZPOSPOLITA LUDOWA.
Od 1991, odznaką medalu jest okrągły złocony, srebrzony lub patynowany na brązowo medal o średnicy 36 mm. Na awersie umieszczony jest hełm rycerski w koronie, otoczony liśćmi akantu, pod nim tarcza, na której jest umieszczony orzeł wojskowy w koronie. W otoku jest napis: ZA ZASŁUGI DLA OBRONNOŚCI KRAJU. Na rewersie umieszczony jest w dwóch wierszach poziomo napis: WOJSKO / POLSKIE.
Wstążka medalu w obu wersjach jest biała, szerokości 38 mm, z pionowym czerwonym pasem szerokości 20 mm pośrodku.
Medal nosi się na lewej piersi w kolejności po orderach i odznaczeniach państwowych.
Odznaczeni.
W 2013 r. Minister ON Tomasz Siemoniak odznaczył 6 Batalion Powietrznodesantowy Brązowym Medalem „Za zasługi dla obronności kraju”.

</doc>
<doc id="154004" url="https://pl.wikipedia.org/wiki?curid=154004" title="Saturn XV">
Saturn XV



</doc>
<doc id="154005" url="https://pl.wikipedia.org/wiki?curid=154005" title="Medal „Siły Zbrojne w Służbie Ojczyzny”">
Medal „Siły Zbrojne w Służbie Ojczyzny”

Medal „Siły Zbrojne w Służbie Ojczyzny” − polskie odznaczenie wojskowe, odznaczenie ministerialne, przyznawane za nienaganną długoletnią służbę lub pracę w wojsku.
Po raz pierwszy medal został ustanowiony w 1951, od tej pory szczegółowe zasady jego nadawania i ranga odznaczenia ulegały zmianom. Do 1968 było to odznaczenie państwowe nadawane przez głowę państwa, od 1968 do chwili obecnej − odznaczenie ministerialne, nadawane przez Ministra Obrony Narodowej.
Zasady nadawania – historia.
1951−1960.
Medal „Siły Zbrojne w Służbie Ojczyzny” został ustanowiony przez Sejm PRL ustawą z dnia 26 maja 1951 w celu wyróżnienia żołnierzy za długoletnią i nienaganną służbę w Siłach Zbrojnych. Medal dzielił się na trzy stopnie: złoty, srebrny, brązowy. Nadawano go początkowo jedynie żołnierzom w czynnej służbie wojskowej, którzy nienagannie przesłużyli w Siłach Zbrojnych PRL:
Medal mógł być nadany w każdym stopniu tylko raz. Nadawał go Prezydent RP, a od 1952 Rada Państwa na wniosek Ministra Obrony Narodowej lub Ministra Bezpieczeństwa Publicznego (żołnierzom wojsk wewnętrznych). Rozporządzeniem Rady Ministrów z 11 sierpnia 1951 nadano medalowi statut, określający m.in. zasady zaliczania okresów służby. Medal nadawano z okazji Święta Wojska Polskiego (wówczas 12 października).
1960−1968.
Ustawą z 17 lutego 1960 o orderach i odznaczeniach zmieniono warunki nadawania medalu, określając, że Złoty lub Srebrny Medal „Siły Zbrojne w Służbie Ojczyzny” nadaje się żołnierzom w czynnej służbie wojskowej, którzy nienagannie przesłużyli w Siłach Zbrojnych Polskiej Rzeczypospolitej Ludowej:
Mógł on być nadany również pracownikom cywilnym, którzy nienagannie przepracowali w służbie Sił Zbrojnych PRL dwadzieścia pięć lub piętnaście lat. Z dniem ogłoszenia tej ustawy (29 lutego 1960), nadawanie Brązowego Medalu „Siły Zbrojne w Służbie Ojczyzny” uznano za zakończone.
1968−1995.
Ustawą z 15 lipca 1968 uznano za zakończone nadawanie dotychczasowego Medalu „Siły Zbrojne w Służbie Ojczyzny” oraz na nowo ustanowiono Medal „Siły Zbrojne w Służbie Ojczyzny” jako zaszczytne wyróżnienie za długoletnią służbę w Siłach Zbrojnych Polskiej Rzeczypospolitej Ludowej, tym razem nadawane przez Ministra Obrony Narodowej. Medal ten ponownie dzielił się na trzy stopnie: Złoty, Srebrny i Brązowy. Nadawany był żołnierzom zawodowym, którzy nienagannie przesłużyli w Siłach Zbrojnych:
Medal mógł być nadawany również pracownikom cywilnym, którzy nienagannie przepracowali w Siłach Zbrojnych odpowiednią liczbę lat.
Zasady nadawania – obecnie.
Po raz kolejny medal ten został ustanowiony ustawą z 14 grudnia 1995, która uchyliła poprzednio obowiązująca ustawę z 1968. Według obecnie obowiązującej ustawy, Medal „Siły Zbrojne w Służbie Ojczyzny” jest zaszczytnym wyróżnieniem za długoletnią wzorową służbę lub pracę w SZ RP. Zachowano podział na trzy stopnie: Złoty, Srebrny i Brązowy. Medal nadaje Minister Obrony Narodowej z okazji Święta Wojska Polskiego. Medal tego samego stopnia może być nadany tej samej osobie tylko jeden raz. Ustawa z 11 marca 2022 r. utrzymała ten medal.
Medal „Siły Zbrojne w Służbie Ojczyzny” może być nadany żołnierzowi zawodowemu lub pracownikowi wojska, który wzorowo przesłużył w zawodowej służbie wojskowej lub przepracował w SZ PRL i SZ RP odpowiednio co najmniej:
Opis odznaki.
Odznaką medalu „Siły Zbrojne w Służbie Ojczyzny”, określoną początkowo rozporządzeniem Rady Ministrów z 11 sierpnia 1951, był okrągły wieniec laurowy o średnicy 34 mm, na który nałożone są dwa skrzyżowane miecze, zwrócone ostrzami ku górze, wystające poza krawędź wieńca. W środku wieńca znajduje się okrągła tarcza, czerwono emaliowana, o średnicy 16 mm (następnie 15 mm), z nałożonym na nią srebrzonym orłem bez korony. Tarcza umieszczona jest w biało emaliowanym otoku. Na otoku znajduje się napis: SIŁY ZBROJNE W SŁUŻBIE OJCZYZNY. W dolnej części wieńca znajdowała się mała owalna czerwono emaliowana tarcza z umieszczoną cyfrą rzymską liczby lat służby, za którą został nadany. Wieniec, miecze, obramowania i napisy są złocone, srebrzone lub brązowe w zależności od stopnia medalu. Rewers jest gładki.
Mimo kolejnych zmian medalu, sama odznaka nie uległa znaczącym zmianom. Od 1960 średnicę tarczy z orłem określono na 15 mm. Według przepisów z 1995, oznaka jest opisana w taki sam sposób, z tym, że na tarczy jest umieszczony srebrzony orzeł według wzoru godła Polski (w koronie). Brak jest ponadto małej tarczy z cyfrą rzymską oznaczająca liczbę lat służby.
Wstążka medalu nie ulegała zmianom; jest czerwona, szerokości 35 mm, z dwoma białymi pionowymi paskami szerokości 2 mm po bokach z każdej strony wstążki.
Medal noszono na lewej piersi, w kolejności po Medalu „Za Ofiarność i Odwagę”. Po 1992, medal ten nosi się po odznaczeniach państwowych tworzących aktualny system odznaczeń, a przed Medalem „Za zasługi dla obronności kraju”.

</doc>
<doc id="154006" url="https://pl.wikipedia.org/wiki?curid=154006" title="1980 S 28">
1980 S 28



</doc>
<doc id="154007" url="https://pl.wikipedia.org/wiki?curid=154007" title="Julian Krzyżanowski">
Julian Krzyżanowski

Julian Krzyżanowski (ur. 4 lipca 1892 w Stojańcach, zm. 19 maja 1976 w Warszawie) – polski polonista, historyk literatury, folklorysta, badacz literatury ludowej, nauczyciel, profesor i wykładowca akademicki, pedagog.
Życiorys.
Julian Krzyżanowski ukończył szkołę podstawową w Bukowsku. W latach 1903–1905 uczył się w gimnazjum w Rzeszowie, a następnie od 1906 w C. K. Gimnazjum Męskim w Sanoku, w którym 24 czerwca 1911 zdał egzamin dojrzałości z odznaczeniem (w jego klasie byli m.in. Edward Kielar, Józef Dąbrowski, Aleksander Ślączka – ofiary zbrodni katyńskiej z 1940, Kazimierz Niedzielski, Antoni Owsionka, Kazimierz Piech) (podczas nauki mieszkał w Sanoku na stancji). Podczas nauki gimnazjalnej podjął działalność w Organizacji Młodzieży Narodowej (działającej w Sanoku przy Towarzystwie Młodzieży Polskiej „Znicz”). Wstąpił do „Armii Polskiej” i jako jej członek był wśród działaczy organizacji niepodległościowej wydzielonej z OMN, „Zarzewie”, którzy założyli „oddział ćwiczebny” im. Hetmana Stanisława Żółkiewskiego w listopadzie 1909, a następnie został opiekunem Drużyny Skautowej im. hetmana Stanisława Żółkiewskiego – Ex ossibus ultor. Wraz ze Zdzisławem Lewickim i Leonem Kazubskim działał w gimnazjalnym kole Związku Młodzieży Polskiej „Przyszłość” (PET), a 7 lipca 1909 wraz z nimi uczestniczył w zjeździe tej organizacji we Lwowie. W sanockim gimnazjum był też prezesem kółka literacko-artystycznego. W latach 1911–1914 odbył studia polonistyczne na Wydziale Humanistycznym Uniwersytetu Jagiellońskiego.
Działalność literacka.
Pisał dla "Pamiętnika Literackiego" i w nim też debiutował w 1913. Podczas I wojny światowej został internowany i wywieziony na Syberię. Do Polski powrócił w 1920 wraz z 5 Dywizją Strzelców Polskich, która była ewakuowana z Dalekiego Wschodu Rosji statkiem „Jarosław”. W niepodległej II Rzeczypospolitej Julian i Emilia Krzyżanowscy zamieszkali w Lublinie. Rozwój naukowy kontynuował na Uniwersytecie Jagiellońskim, gdzie w 1921 Julian Krzyżanowski uzyskał doktorat (rozprawa pt. „«Goffred» Tassa-Kochanowskiego w romantyzmie polskim”), a 23 czerwca 1926 jako docent historii literatury polskiej uzyskał habilitację na macierzystym Wydziale Filozoficznym UJ (na podstawie książki pt. "Romans pseudohistoryczny w Polsce wieku XVI"). Od 1921 był nauczycielem w Gimnazjum im. Vetterów w Lublinie, później w Gimnazjum Wacławy Arciszowej w Lublinie. W 1925 został profesorem akademickim na Katolickim Uniwersytecie Lubelskim, a tuż po tym nadano mu prawo wykładania (veniam legendi). W latach 1927–1930 wykładał literaturę polską na Kings School of Slavonic Studies University of London w Londynie, a od 1930 do 1934 był wykładowcą literatury słowiańskiej na Uniwersytecie Łotwy w Rydze. W 1934 został kierownikiem Katedry Literatury Polskiej na Wydziale Polonistyki Uniwersytetu Warszawskiego (stanowisko to zajmował formalnie do 1957, zaś faktycznie pracował do końca życia).
Po wybuchu II wojny światowej podczas okupacji niemieckiej 1939–1945 w 1940 roku wraz z Julianem Manteuffelem założył w Warszawie tajny uniwersytet nauk historycznych i polonistyki oraz był jego wykładowcą. Uczestniczył w powstaniu warszawskim 1944 i został ranny. Po jego stłumieniu wraz z żoną trafił do obozu przejściowego w Pruszkowie. Następnie był w Krakowie, po czym w listopadzie 1945 r. powrócił do Warszawy. Po zakończeniu wojny był jednym z założycieli utworzonego 8 października 1946 roku Towarzystwa Przyjaciół Biblioteki Uniwersyteckiej w Warszawie. Także w 1946 r. został prezesem Towarzystwa Literackiego im. Adama Mickiewicza i pozostawał nim przez 30 lat, aż do śmierci (od 1956 był też członkiem honorowym). W roku akademickim 1957/1958 wykładał literaturę polską w Katedrze Mickiewiczowskiej (Mickiewicz Chair) na Columbia University w Nowym Jorku.
Był członkiem Rady Naukowej Instytutu Badań Literackich, przewodniczącym Komitetu Nauk o Literaturze i Komitetu Słowiaństwa PAN, członkiem rzeczywistym Wydziału Filologicznego Polskiej Akademii Umiejętności, od 1952 członkiem rzeczywistym Polskiej Akademii Nauk. W 1964 Uniwersytet Jagielloński przyznał mu tytuł doktora honoris causa, w 1973 uczynił to Uniwersytet Wrocławski. W 1965 roku został honorowym członkiem Serbskiej Akademii Nauki i Sztuk w Belgradzie.
Był autorem tzw. sinusoidy Krzyżanowskiego, ilustrującej naprzemienność epok literackich. Szczególne zasługi położył jako badacz pogranicza literatury i folkloru oraz jako redaktor i edytor dzieł literackich. Jest autorem m.in. książek "Mądrej głowie dość dwie słowie", "Historii literatury polskiej" oraz dwutomowej antologii przysłów. Był wydawcą dzieł Henryka Sienkiewicza, Jana Kochanowskiego, Juliusza Słowackiego, Elizy Orzeszkowej i innych. Był aktywny do ostatnich lat życia. Łącznie opublikował ponad 1200 prac. Kilka jego dzieł naukowych ukazało się pośmiertnie.
22 lipca 1964, z okazji 20-lecia Polski Ludowej, otrzymał Nagrodę Państwową I stopnia. W 1964 roku był sygnatariuszem Listu 34, w którym wraz z innymi intelektualistami zaprotestował przeciwko polityce kulturalnej władz PRL, ograniczaniu wolności słowa i zaostrzeniu cenzury. List ten wywołał odzew na Zachodzie, m.in. w brytyjskim dzienniku „The Times” ukazał list krytykujący władze PRL, podpisany przez 21 brytyjskich pisarzy i artystów, m.in. przez Arthura Koestlera i Alana Bullocka. Na skutek represji i nacisków ze strony polskich władz Krzyżanowski wraz z dziewięcioma innymi sygnatariuszami Listu 34 wystosował do „The Times” list, w którym protestował przeciwko rzekomej kampanii wymierzonej w PRL i zaprzeczał, jakoby autorów Listu 34 spotkały jakiekolwiek represje.
Został pochowany w kwaterze osób zasłużonych dla kultury na Cmentarzu Wojskowym na Powązkach w Warszawie (kwatera A 39-4-7). Na jego grobie znajduje się inskrypcja w języku łacińskim "„sicut ignis ardens”" (pol. "„jak płomień gorejący”").
Życie prywatne.
Julian Krzyżanowski był wnukiem przybyłych z Krakowa do Zagórza Franciszka i Rozalii Dębowskich oraz synem Józefa Krzyżanowskiego i Marii Dębowskiej. Kuzynem Juliana był Bronisław Polityński. W rodzinie Krzyżanowskich urodziło się ośmioro dzieci, z których czworo zmarło w dzieciństwie (jednym z braci był Gabriel ur. 1908). Pod koniec lat 90. XIX wieku rodzina Krzyżanowskich zamieszkała w Bukowsku, gdzie ojciec został organistą. 
W 1918 w pociągu Kolei Transsyberyjskiej Julian Krzyżanowski ożenił się z Emilią Roszkowską, z domu Sobieszczańska. W Gimnazjum Wacławy Arciszowej w Lublinie poznał swoją drugą żonę Irenę Strzembosz, z domu Kurowska. Po uzyskaniu rozwodu Julian Krzyżanowski ożenił się z nią w 1934. 28 września 1948 r. zawarł kolejny związek małżeński – z Zofią Świdwińską.
Krzyżanowski miał troje dzieci: z małżeństwa z Emilią pochodzili – syn Jerzy Roman (1922–2017), profesor slawistyki i córka Teresa (ur. 1928), doktor nauk medycznych, późniejsze nazwiska Rogozińska i Dziedzińska, natomiast z małżeństwa z Zofią – syn Julian (ur. 1950), profesor SGGW.
Zamieszkiwał przy ulicy Wilczej 13/23 w Warszawie.
Upamiętnienie.
Za jego życia zostały wydane publikacje ku jego czci: "Z dziejów polonistyki warszawskiej. Prof. dr Julianowi Krzyżanowskiemu w 25-lecie objęcia Katedry Literatury Polskiej na Uniwersytecie Warszawskim" (1964), "Literatura, komparatystyka, folklor. Księga poświęcona Julianowi Krzyżanowskiemu" (1968). Pośmiertnie ukazały się książki: "Ignis ardens. Julian Krzyżanowski – człowiek i uczony. W stulecie urodzin" (1993), "Krzyżanowski. Spojrzenie po latach".
W pierwszą rocznicę jego śmierci 19 maja 1977 w szkole podstawowej w Bukowsku odsłonięto tablicę pamiątkową z płaskorzeźbą (obelisk wykonał mieszkaniec Bukowska Albin Żytka według projektu Władysława Kandefera; treść inskrypcji: "Wielkiemu humaniście polskiemu Julian Krzyżanowskiemu 1892–1976 mieszkańcy Bukowska"), a w drugą - 19 maja 1979 placówka przyjęła nazwę Zbiorcza Szkoła Gminna imienia Juliana Krzyżanowskiego w Bukowsku. W późniejszych latach patronat został zachowany w utworzonym Zespole Szkół w Bukowsku.
Popiersia Juliana Krzyżanowskiego zostały umieszczone na Uniwersytecie Warszawskim (w 60. rocznicę objęcia Katedry Literatury Polskiej 1934"–"1994) oraz w korytarzu sanockiego ratusza pod adresem Rynek 1.
Ulice Juliana Krzyżanowskiego utworzono w Koszalinie, Częstochowie, Goczałkowicach-Zdroju oraz w Warszawie.

</doc>
<doc id="154010" url="https://pl.wikipedia.org/wiki?curid=154010" title="Centymetr sześcienny">
Centymetr sześcienny

Centymetr sześcienny (cm³) – jednostka objętości, milionowa część metra sześciennego.
1000 mm³ = 1 cm³ = 0,000 001 m³
Inne oznaczenia i nazwy:
Centymetr sześcienny jest często używany do określania pojemności skokowej silnika.

</doc>
<doc id="154012" url="https://pl.wikipedia.org/wiki?curid=154012" title="Tomas Tranströmer">
Tomas Tranströmer

Tomas Gösta Tranströmer (wym. [ˈtʊːmas ˈjœsˈta ˈtrɑːnˈstrœmər]) (ur. 15 kwietnia 1931 w Sztokholmie; zm. 26 marca 2015) – szwedzki poeta, pisarz i tłumacz. Laureat Literackiej Nagrody Nobla za rok 2011. Jego twórczość została przetłumaczona i wydana w ponad 60 językach.
Życiorys.
W 1950 rozpoczął studia na kierunkach historii literatury i religii, a także psychologii w sztokholmskiej szkole wyższej. W 1957 został asystentem w Instytucie Psychometrii na tej samej uczelni. W latach 1960–1966 pracował jako psycholog w zakładzie poprawczym w pobliżu Linköping. W 1980 otrzymał zatrudnienie w instytucie rynku pracy w Västerås.
W 1990 przeżył udar mózgu. Częściowo sparaliżowany w następstwie choroby, poświęcił się odtąd twórczości poetyckiej jako głównemu zajęciu. Mimo niedowładów oraz (częściowej) utraty mowy nie zaprzestał prowadzenia aktywnego trybu życia i spotykania się z czytelnikami. Jego rzecznikiem była żona Monika, która towarzyszyła mu w podróżach i spotkaniach publicznych.
Poezję Tranströmera cechuje duża zwięzłość. Pisał o doznaniach religijnych, jego wiersze ujawniają inspiracje muzyczne (poeta grał na fortepianie i organach), poruszają problemy zagubienia człowieka we współczesnym świecie. Język poezji Tranströmera jest wyciszony, jednocześnie w utworach spotyka się obrazy pełne paradoksów.
W 1990 za "För levande och döda" otrzymał Nagrodę literacką Rady Nordyckiej. 21 września 1990 został uhonorowany tytułem doktora honoris causa uniwersytetu w Sztokholmie. W 1996 otrzymał nagrodę im. Augusta Strindberga za "Sorgegondolen". W 2011 otrzymał tytuł profesora. W tym samym roku został laureatem literackiej Nagrody Nobla, za "zwięzłe, przejrzyste obrazy, które dają nam świeży dostęp do rzeczywistości".
Zmarł 26 marca 2015 po krótkiej chorobie.

</doc>
<doc id="154013" url="https://pl.wikipedia.org/wiki?curid=154013" title="Prezerwy">
Prezerwy

Prezerwy – przetwory żywnościowe o krótkim okresie trwałości, metoda utrwalania żywności w hermetycznym opakowaniu bez obróbki termicznej, zwykle solone, często z dodatkiem innych, dozwolonych normami, środków chemicznych (jak kwas benzoesowy lub jego sól sodowa – benzoesan sodu). Prezerwy są zamykane podobnie jak konserwy – w szczelne puszki, słoiki lub opakowania z tworzyw sztucznych.
Okres trwałości prezerw wynosi w zależności od temperatury przechowywania:
Prezerwy powinny być przechowywane w warunkach chłodniczych, w temperaturach do 10 °C. Nie należy wystawiać ich na działanie promieni słonecznych oraz w miejscach nie
chłodzonych.

</doc>
<doc id="154015" url="https://pl.wikipedia.org/wiki?curid=154015" title="Usterzenie motylkowe">
Usterzenie motylkowe

Usterzenie motylkowe (usterzenie typu V, usterzenie V, usterzenie Rudlickiego) – rodzaj niekonwencjonalnego usterzenia samolotu, w którym tradycyjny poziomy lewy i prawy ster wysokości oraz statecznik pionowy ze sterem kierunku zastąpione są przez tylko dwa stateczniki z powierzchniami sterowymi, ustawione pod kątem w stosunku do siebie, w kształcie litery "V" patrząc z przodu samolotu. Nazwa wzięła się od tego, że przypominają także dwa skrzydła motyla. Powierzchnie sterowe, w zależności, czy wychylają się w tym samym kierunku, czy w przeciwnych kierunkach, spełniają rolę steru kierunku lub steru wysokości.
Zalety.
Z powodu posiadania dwóch zamiast trzech stateczników i sterów, w porównaniu z konwencjonalnym usterzeniem, usterzenie motylkowe jest lżejsze i stawia mniejszy opór aerodynamiczny, a opływ powietrza jest mniej zawirowany. Istotną zaletą takiego usterzenia we współczesnych samolotach bojowych jest, że będąc ustawione pod kątem w stosunku do pionu, odbija większość fal radarowych w innym kierunku, niż odbiornik, przez co samolot jest trudniejszy do wykrycia przez radar (element technologii stealth). 
Wady.
Z powodu kombinacji funkcji steru kierunku i wysokości, usterzenie motylkowe wymaga bardziej złożonego układu sterowania. Wytwarza także większe naprężenia w części ogonowej samolotu przy sterowaniu. Z tej przyczyny doszło do kilku katastrof samolotów Bonanza, powodujących ich zawieszenie w lotach w latach 80. XX w. do czasu wzmocnienia konstrukcji.
Zastosowanie.
Usterzenie motylkowe zostało wynalezione przez Polaka, inżyniera Jerzego Rudlickiego który od 1928 pracował nad nowym typem usterzenia. W 1930 roku po raz pierwszy usterzenie motylkowe było testowane na zmodyfikowanym w wytwórni Plage i Laśkiewicz samolocie szkolnym Hanriot H.28 (nr 30.83) w lecie 1931 roku. Badania modeli ze sterem motylkowym przeprowadzono także w Instytucie Aerodynamicznym w Warszawie .
Układ taki jest rzadko stosowany w konstrukcji samolotów. Najpopularniejszym samolotem z usterzeniem motylkowym był amerykański samolot turystyczny Beechcraft Bonanza model 35, nazywany też przez to "V-tail Bonanza", produkowany od 1947 roku w liczbie ponad 10 tys. egzemplarzy. Znany był też francuski odrzutowy samolot szkolny Fouga Magister. Od lat 80. zaczęto stosować usterzenie motylkowe na amerykańskich samolotach bojowych, przede wszystkim na trudnowykrywalnym bombowcu klasy stealth F-117 Nighthawk. Ponadto, posiadał je niezaakceptowany prototyp myśliwca Northrop YF-23.Ten układ usterzenia zastosowano także w motoszybowcach J-5 Marco oraz J-6 Fregata. 
Z uwagi na zmniejszone odbicie fal radarowych stosowane jest również w bezzałogowych aparatach latających (UAV – Unmanned Aerial Vehicle), tj.: MQ-1 Predator, Watchkeeper WK450, Elbit Hermes 450, BAE HERTI.

</doc>
<doc id="154016" url="https://pl.wikipedia.org/wiki?curid=154016" title="Wilk (gastronomia)">
Wilk (gastronomia)

Wilk (w przemyśle spożywczym) – maszyna służąca do rozdrabniania surowca, bardzo duża maszynka do mięsa. Mięso uzyskane podczas rozbioru rozdrabniane jest do dalszej produkcji.
Budowa ogólna:

</doc>
<doc id="154017" url="https://pl.wikipedia.org/wiki?curid=154017" title="Arras">
Arras



</doc>
<doc id="154018" url="https://pl.wikipedia.org/wiki?curid=154018" title="Arrasy">
Arrasy



</doc>
<doc id="154019" url="https://pl.wikipedia.org/wiki?curid=154019" title="Mięso wieprzowe">
Mięso wieprzowe



</doc>
<doc id="154020" url="https://pl.wikipedia.org/wiki?curid=154020" title="Ndre Mjeda">
Ndre Mjeda

Ndre Mjeda SJ (ur. 20 listopada 1866 w Rrrugem-Kroqes koło Szkodry, zm. 1 sierpnia 1937 w Szkodrze) – albański poeta piszący w dialekcie gegijskim języka albańskiego; jezuita. 
Życiorys.
Pochodził z ubogiej rodziny rzemieślniczej, był synem Zefa i Lucije. Po ukończeniu szkoły prowadzonej przez jezuitów w Szkodrze wyjechał za granicę, aby kontynuować naukę. W latach 1880–1887 r. Mjeda studiował literaturę w klasztorze kartuzów w Porta Coeli, (Walencja, Hiszpania); retoryki, łaciny oraz języka włoskiego uczył się w Chorwacji; odbywał także studia filozoficzne i teologiczne w instytutach jezuickich w Rzymie i Krakowie. Naukę w kolegium jezuickim w Krakowie odbywał w latach 1891–1895. W roku 1887 Mjeda założył pismo „Agimi” (Świt) – zajmujące się utrwalaniem dorobku albańskiej kultury ludowej. 
Pisać po albańsku zaczął w trakcie studiów. W 1887 r. opublikował pierwszy wiersz, pt. "Vaji i bylbylit" ("Lament słowika"), zaś niedługo potem "Vorri i Skanderbegut" ("Grób Skanderbega"). Mjeda znajdował się wówczas pod głębokim wpływem albańskiego pisarza, jezuity, Antona Xanoni oraz piszącego franciszkanina-poety Leonardo de Martino. W późniejszym okresie twórczości Mjedy widoczne są wpływy Carducciego.
Mjeda pracował jako proboszcz w parafiach północnej Albanii, gdzie z bliska poznał los i życie najniższych warstw społeczeństwa. Popularność przyniósł mu tom młodzieńczych wierszy, pt. "Juvenilja", wydanych dopiero w 1917 r. Wiersze zdradzały wrażliwość na ludzką krzywdę, niezgodę na złe warunki życia ludzi, wyrażały także pragnienie zmian. W latach 1910–1911 powstał cykl sonetów, wydanych w 1937 r. pt. "Liria" ("Wolność"). W dwu kolejnych cyklach sonetów, "Lissus" (1921, tytuł jest łacińską nazwą miasta Lezha), oraz "Scodra" ("Szkodra", wydane pośmiertnie w 1940 r.) tematyka współczesna ustąpiła perspektywie historycznej.
W latach 1921–1924 Mjeda zasiadał w albańskim parlamencie, jako deputowany. Po upadku rewolucji 1924 r. zakończył działalność polityczną i został proboszczem we wsi Kukёl. Pod koniec życia wykładał w seminarium jezuickim w Szkodrze. Imię Ndre Mjedy noszą ulice w Tiranie, Szkodrze, Kamzie, Durrësie i w Cerriku.

</doc>
<doc id="154024" url="https://pl.wikipedia.org/wiki?curid=154024" title="Frang Bardhi">
Frang Bardhi

Frang Bardhi, łac. Franciscus Blancus, wł. Francesco Blanco (ur. 1606, zm. 1643), duchowny katolicki, biskup Sapy i Sardy, pisarz albański.
Życiorys.
Bardhi pochodził z regionu Zadrima w północnej Albanii. We Włoszech odbywał studia teologiczne. W 1636 objął biskupstwo w północnej Albanii, w okolicach Szkodry.
Bardhi jest autorem pierwszego słownika albańskiego, pt. "Dictionarium latino-epiroticum, una cum nonnullis usitatioibus loquendi formulis" ("Słownik łacińsko-epirocki"), Rzym 1635, zawierającego ok. 5000 słów albańskich oraz wiele zwrotów i przysłów, zaczerpniętych z żywego języka. Praca ta jest bezcennym źródłem dla badania historii języka albańskiego.
Ważnym dziełem autorstwa Bardhiego jest pisany łaciną historyczny utwór pt. "Georgius Castriotes Epirensis, vulgo Scanderbeg..." ("Jerzy Kastriota Epirota, zwany Skanderbegiem"), wyd. drukiem w Wenecji dopiero w 1936. W utworze tym Bardhi udowadnia albańskie pochodzenie Skanderbega, co wcześniej niektórzy autorzy podawali w wątpliwość.

</doc>
<doc id="154026" url="https://pl.wikipedia.org/wiki?curid=154026" title="Mehmet Talaat">
Mehmet Talaat

Mehmet Talaat (częściej Talaat Pasza) (tr. "Mehmed Talât Paşa") (ur. 1874 w Kyrdżali, zm. 15 marca 1921 w Berlinie) – turecki polityk związany z ruchem młodoturków, jeden z przywódców Komitetu Jedności i Postępu, dwukrotny minister spraw wewnętrznych i wielki wezyr Imperium Osmańskiego. Jeden z głównych inspiratorów i organizatorów ludobójstwa Ormian, Greków pontyjskich i Asyryjczyków.
Życiorys.
Urodzony w Kyrdżali (tr. "Kırcaali") w wilajecie Edirne, leżącym w europejskiej części Imperium Osmańskiego. Był synem urzędnika Porty. Ukończył szkołę wyższą w Edirne. Rozpoczął pracę w firmie telegraficznej, jednak szybko został aresztowany za udział w tajnych sprzysiężeniach. Uwolniony po 2 latach został mianowany kierownikiem poczty i telegrafów w Salonikach. Zwolniony w 1908 z powodów politycznych za członkostwo w młodotureckiej organizacji Komitet Jedności i Postępu. Po rewolucji młodotureckiej w tym samym roku, został deputowanym Edirne w parlamencie osmańskim, a rok później ministrem spraw wewnętrznych, ministrem poczty i wreszcie sekretarzem generalnym swej partii w 1912. Po śmierci wielkiego wezyra Mahmuda Szevketa w lipcu 1913, Talaat Pasza po raz drugi został ministrem spraw wewnętrznych.
Przed I wojną światową początkowo opowiadał się po stronie Ententy, jednak dał się przekonać Enwerowi Paszy i ostatecznie Imperium Osmańskie opowiedziało się po stronie państw centralnych. Wraz z Enwerem Paszą i Dżemalem Paszą tworzył młodoturecki triumwirat rządzący krajem w czasie wojny. Był wówczas głównym odpowiedzialnym za dokonanie masowych przesiedleń ludności ormiańskiej, co doprowadziło w latach 1915-1916 do ludobójstwa Ormian.
4 lutego 1917 został wielkim wezyrem, a urząd ten sprawował do 8 października 1918. W styczniu 1918 reprezentował Imperium Osmańskie podczas rokowań pokojowych w Brześciu zakończonych zawarciem traktatu pokojowego między państwami centralnymi a Ukraińską Republiką Ludową (9 lutego 1918) i traktatu z Rosją sowiecką (3 marca 1918). W obliczu klęski państw centralnych podał się do dymisji 14 października 1918 i wraz z pozostałymi przywódcami Komitetu Jedności i Postępu w nocy z 1 na 2 listopada uciekł do Niemiec.
W kwietniu 1919 nowy rząd zorganizował proces przeciw przywódcom młodotureckim, oskarżanym m.in. o eksterminację Ormian. Wyroki śmierci wymierzono (w tym Mehmetowi Talaatowi) tylko zaocznie. 15 marca 1921 Talaat został zastrzelony na ulicy w Berlinie przez Saghomona Tehliriana, ormiańskiego zamachowca, co było częścią tzw. operacji Nemezis. Tehlirian został uniewinniony przez niemiecki sąd w czerwcu 1921. W 1943 grób Talaata przeniesiono z Berlina do Stambułu do dzielnicy Şişli.

</doc>
<doc id="154028" url="https://pl.wikipedia.org/wiki?curid=154028" title="Edward Dembowski">
Edward Dembowski

Edward Dembowski (ur. 31 maja 1822, zm. 27 lutego 1846) – polski działacz lewicy niepodległościowej (Związek Narodu Polskiego), filozof, krytyk literacki, publicysta, pisarz i organizator powstania krakowskiego w 1846.
Życiorys.
Był synem Julii z Kochanowskich i konserwatywnego kasztelana – wojewody Królestwa Polskiego Leona Dembowskiego. Z racji szlacheckiego pochodzenia, kontrastującego z radykalnymi poglądami społecznymi, nazywano go „czerwonym kasztelanicem”. W czasie studiów znajdował się pod wpływem Hegla i utopijnych socjalistów francuskich.
W 1841 zadebiutował w warszawskim „Czasie” rozprawą "Filozoficzność i Pani Ziemięcka". W latach 1842–1843 wydawał w Warszawie „Przegląd Naukowy”, pismo młodej, niepodległościowej inteligencji, jedno z ważniejszych czasopism tamtego czasu. Kilka znaczących rozpraw opublikował w poznańskim „Roku” ("O dramacie w dzisiejszym piśmiennictwie polskim", "Kilka słów o pojęciu poezji", "Kilka myśli o eklektyzmie"). Finansował też almanach młodych pisarzy "Jaskułka".
Organizator nieudanego powstania krakowskiego, które wybuchło w lutym 1846 roku w Krakowie i okolicach. Formalnie pełnił funkcję sekretarza dyktatora Jana Tyssowskiego, w praktyce stał się faktycznym przywódcą ruchu. Zginął 27 lutego 1846 roku, gdy wojska austriackie ostrzelały procesję patriotyczną w Podgórzu, której przewodził. Pochowany został na starym cmentarzu Podgórskim w Krakowie. Jego grób, jako jeden z niewielu na tym cmentarzu, wciąż otoczony jest stałą opieką. Po śmierci Dembowskiego przez pewien czas krążyły pogłoski, jakoby nie zginął i widywano go rzekomo w różnych częściach kraju oraz za granicą.
Żoną Dembowskiego była Aniela z Chłędowskich (1824–1902), córka znanego bibliografa i wydawcy – Adama Tomasza Chłędowskiego. Z tego małżeństwa, zawartego jesienią 1841 roku, na świat przyszło troje dzieci: Julia (żona adwokata Aleksandra Karpińskiego), Edward i Czesław.
Poglądy.
Na kształtowanie się światopoglądu Dembowskiego wywarły wpływ idee Joachima Lelewela. Dembowski w swojej krytyce używał do analizy i oceny zjawisk artystycznych kryteriów ideowo-politycznych, jak postęp, wsteczność. Kryteria estetyczne łączyły się dla niego z określonymi postawami ideologicznymi. W sferze ideologicznej przeciwstawiał się konserwatywnym poglądom Michała Grabowskiego i Henryka Rzewuskiego. Był też przeciwnikiem umiarkowanych, liberalnych postaw, reprezentowanych np. przez „Bibliotekę Warszawską”. Krytycznie podchodził do eklektyzmu, częstego w kulturze umysłowej lat 40. XIX w., estetyzmu, uznawanego za wsteczny ("Listy" Józefa Kremera), zainteresowania przeszłością i jej gloryfikacji (twórczość Kraszewskiego), poematów lirycznych, będących jedynie ekspresją jednostkowych uczuć. Przeciwstawiał się więc zarówno postawom konserwatywnym, jak i mistycznym prądom romantyzmu. W ich miejsce proponował praktyczną i aktywną działalność, zgodną z dążeniami ludu.
Cenił poezję zaangażowaną, buntowniczą, wzywającą do czynu i bliską ludowi. Takich motywów dopatrywał się w twórczości Romana Zmorskiego, Włodzimierza Wolskiego i Narcyzy Żmichowskiej. Ważną rolę przyznawał dramatowi, który, jego zdaniem, dobrze nadawał się do wyrażania idei postępowych poprzez uwidacznianie ścierania się racji światopoglądowych. Optował za dramatem idei czy też politycznym. Z tego powodu cenił "Nie-boską komedię" Zygmunta Krasińskiego, której poświęcił analizę.

</doc>
<doc id="154030" url="https://pl.wikipedia.org/wiki?curid=154030" title="Stromatolity">
Stromatolity

Stromatolity – formacje skalne złożone z cienkich lamin węglanu wapnia wytrąconego z wody morskiej jako efekt uboczny życia sinic. Mianem tym określane są również same skały węglanowe powstałe w miejscach wzrostu mat sinicowych.
Występują od archaiku do dziś, ale szczególnie liczne były w proterozoiku. Należą do najstarszych śladów życia na Ziemi. Występują w postaci warstw, izolowanych lub połączonych ze sobą kopułowatych form wzrostowych oraz form wielokątnych o laminach ugiętych miseczkowato. Najstarsze dotychczas odkryte stromatolity pochodzą sprzed 3,7 mld lat. Znaleziono je w formacji Isua na Grenlandii. Niewiele młodsze (o 220 mln lat) występują w kratonie Pilbara. Inne, liczące 3,4–3,5 mld lat, znaleziono w południowej Afryce (grupa Sebakiwian) oraz w Australii (grupa Warrawoona). Najszerzej spotyka się je w osadach sprzed 2,8–0,6 mld lat, choć znane są przykłady z późniejszych epok, w tym liczne formacje stromatolitowe z późnego triasu i środkowej jury znajdowane w Polsce. Zanik tego typu formacji był stopniowy i wynikał najprawdopodobniej z aktywności roślinożerców uniemożliwiających rozwój warstw sinic przez zdrapywanie glonów z powierzchni. Obecnie stromatolity są rzadkie i występują jedynie w szczególnych warunkach zasolenia lub nasycenia węglanem wapnia, gdzie nie występują roślinożercy.
Odmianą stromatolitów są onkoidy.

</doc>
<doc id="154035" url="https://pl.wikipedia.org/wiki?curid=154035" title="Roding (rzeka)">
Roding (rzeka)

Roding – rzeka w Anglii, wypływa koło Dunmow, przepływa przez Essex i uchodzi do Tamizy w Londynie. Długość – 80 km.
Rzeka wyznacza granicę pomiędzy londyńskimi dzielnicami Newham i Barking and Dagenham. Dzielnica Redbridge bierze swą nazwę od starego mostu na rzece Roding.

</doc>
<doc id="154039" url="https://pl.wikipedia.org/wiki?curid=154039" title="Straż Graniczna (Polska)">
Straż Graniczna (Polska)

Straż Graniczna (SG) – jednolita, umundurowana i uzbrojona formacja wykonująca zadania związane z ochroną granicy państwowej i kontrolą ruchu granicznego w Rzeczypospolitej Polskiej. Jest organem ścigania. Komendant Główny Straży Granicznej jest centralnym organem administracji rządowej w sprawach ochrony granicy państwowej. Nadzór nad formacją sprawuje minister właściwy ds. wewnętrznych.
Historia.
Została powołana do życia ustawą z dnia 12 października 1990, jej funkcjonowanie rozpoczęło się 16 maja 1991 wraz z rozformowaniem Wojsk Ochrony Pogranicza (WOP).
Rozporządzeniem Ministra Spraw Wewnętrznych i Administracji z dnia 18 lutego 2002 roku został ustalony znak graficzny Straży Granicznej.
Struktura Straży Granicznej.
W skład struktur oddziałów Straży Granicznej wchodzą placówki SG oraz dywizjony SG (te ostatnie występują jedynie w Morskim OSG).
Archiwum Straży Granicznej mieści się w Szczecinie.
Wyposażenie i infrastruktura.
Na terenach, które są trudno dostępne pojazdom mechanicznym, Straż Graniczna może pełnić także służbę na koniach.
W Morskim Oddziale SG (MOSG) od 2005 działa Zautomatyzowany System Radarowego Nadzoru (ZSRN) polskich obszarów morskich.
Obejmuje on swoim zasięgiem wschodni odcinek morskiej granicy Rzeczypospolitej Polskiej z Federacją Rosyjską (Obwód kaliningradzki), jest on zintegrowany z istniejącymi systemami radarowymi oraz systemami automatycznej identyfikacji statków (AIS, SWIBŻ).
System ten umożliwia objęcie stałym nadzorem radiolokacyjnym morza na wschodnim odcinku granicy Polski oraz morskich wód wewnętrznych w Zatoce Gdańskiej i na Zalewie Wiślanym.
Jednostki pływające.
W siłach Morskiego Oddziału Straży Granicznej znajdują się jednostki pływające takie jak m.in.:
Do wykonania zadań na polskich obszarach morskich m.in. dysponuje w sumie 56 jednostkami pływającymi różnych projektów.
Uzbrojenie.
Uzbrojenie Straży Granicznej określono w Rozporządzeniu Ministra Spraw Wewnętrznych z dnia 9 maja 2014. Zgodnie z nim na uzbrojenie SG składa się:
SG dysponuje bronią osobistą, np. pistolet typu Walther P99, USP, Glock 17, jak i również pistolet maszynowy PM-98, czy też strzelba gładkolufowa Mossberg 500, karabin wyborowy SWD. Wycofuje się z użytku pistolety P-83, P-64. Od czasu wybuchu konfliktu na Ukrainie funkcjonariusze Straży Granicznej są sukcesywnie uzbrajani w wojskowe karabinki beryl i odbywają szkolenia z zakresu używania broni wojskowej.
Umundurowanie.
Funkcjonariusze Straży Granicznej noszą umundurowanie typu wojskowego, według wzorów używanych w Siłach Zbrojnych RP. Zależnie od jednostki organizacyjnej funkcjonariusze noszą ubiory wz. Wojsk Lądowych, wz. Sił Powietrznych i wz. Marynarki Wojennej.
Umundurowanie funkcjonariuszy Straży Granicznej składa się z czterech typów ubiorów:
Nakryciem głowy do ubiorów: służbowego, wyjściowego i galowego jest czapka garnizonowa w kolorze zielonym z jasnozielonym otokiem i lamówką (funkcjonariusze noszący ubiór wz. Wojsk Lądowych), w kolorze stalowym z czarnym otokiem (funkcjonariusze noszący ubiór wz. Sił Powietrznych) lub w kolorze białym z czarnym otokiem (funkcjonariusze noszący ubiór wz. Marynarki Wojennej).
Do umundurowania polowego funkcjonariusze noszą czapki typu kepi w kamuflażu pantera (funkcjonariusze noszący ubiór wz. Wojsk Lądowych) lub berety (funkcjonariusze noszący ubiór wz. Sił Powietrznych i wz. Marynarki Wojennej).
Straż Graniczna w liczbach.
Według danych przedstawionych przez Komendę Główną Straży Granicznej (16.05.2017) w formacji służy (pracuje) obecnie łącznie 14 800 funkcjonariuszy (w tym prawie ¼ stanowią kobiety) oraz prawie 3500 pracowników cywilnych.
Ponadto Straż Graniczna ma do dyspozycji: 549 motocykli, 205 quadów, 38 Schengenbusów, 58 skuterów śnieżnych, 260 psów służbowych różnych specjalności oraz 8 koni służbowych.
Powyższymi siłami i środkami Straż Graniczna ochrania 3511 km granicy (lądowej) oraz obsługuje 70 przejść granicznych, w tym 18 przejść lotniczych, 19 drogowych, 14 kolejowych, 1 rzeczne (z Białorusią) oraz 18 morskich przejść granicznych.
Ćwiczenia taktyczne w terenie.
Na przełomie maja i czerwca 2013 Straż Graniczna w ramach ćwiczenia granicznego „Obława: Straż Graniczna” wzięła udział w programie Discovery Channel „Dorwać komandosa”, w którym były komandos Navy SEAL, Joel Lambert, stanął przed zadaniem dotarcia do punktu docelowego swojej misji, nie dając się schwytać ścigającym go oddziałom.
Zgodnie z planem ćwiczenia, przyjęto hipotetyczną sytuację polegającą na dokonaniu przekroczenia granicy wbrew przepisom na kierunku do RP, na odcinku granicy państwowej ochranianej przez funkcjonariuszy SG w Stuposianach. Osobą, która rzekomo nielegalnie przekroczyła granicę RP, był właśnie Joel Lambert, bohater programu „Dorwać komandosa”.
Odcinek zakończył się ujęciem komandosa, a tym samym sukcesem SG. W ćwiczeniu wzięli udział funkcjonariusze z placówek SG w Stuposianach, Ustrzykach Dolnych, Czarnej Górnej i Krościenku oraz Wydziału Zabezpieczenia Działań, Wydziału Koordynacji Działań i IV Wydziału Lotniczego ZG KGSG.
Korpusy i stopnie służbowe.
SG, mimo że jest formacją typu policyjnego, nosi umundurowanie typu wojskowego oraz używa stopni służbowych określonych w ustawie.
Regulacje prawne.
Od kilku lat realizowany jest proces dostosowania systemu ochrony granicy do standardów wspólnotowych. Ramy prawne dla tego procesu, którego ostatecznym celem było uzyskanie przez Polskę członkostwa w grupie państw Schengen, określone zostały w aktach europejskich, takich jak "Partnerstwo dla członkostwa" i "Stanowiska Negocjacyjne Komisji Europejskiej" oraz akty krajowe – "Narodowa Strategia Integracji", "Narodowy Program Przygotowania do Członkostwa", "Stanowiska Negocjacyjne Rządu RP" oraz "Polska, Strategia Zintegrowanego Zarządzania Granicą".
Podstawowym wymogiem członkostwa w Unii Europejskiej było przyjęcie przez Polskę dorobku prawnego UE wraz z dorobkiem Schengen. W celu wypełnienia tych warunków w Komendzie Głównej Straży Granicznej opracowano "Program zagospodarowania granicy państwowej na lata 2003–2005", zgodny ze "Strategią Zintegrowanego Zarządzania Granicą".
Efektem działań dostosowawczych jest m.in. nowelizacja "Ustawy o Straży Granicznej" z 2001 roku, zwiększająca uprawnienia i zasięg działania SG.

</doc>
<doc id="154040" url="https://pl.wikipedia.org/wiki?curid=154040" title="Ravensburg">
Ravensburg

Ravensburg – miasto powiatowe w Niemczech, w kraju związkowym Badenia-Wirtembergia, w rejencji Tybinga, siedziba regionu Bodensee-Oberschwaben, powiatu Ravensburg, oraz związku gmin Mittleres Schussental. Leży w krainie Górna Szwabia. W mieście ma swoją siedzibę firma wydawnicza, producent gier planszowych - Ravensburger. Znajduje się tam również fabryka wierteł udarowych SDS-plus i SDS-max "Hawera", która oprócz produktów marki Hawera produkuje również m.in. produkty marki Bosch.
Transport.
W mieście znajduje się stacja kolejowa Ravensburg.
Współpraca.
Miejscowości partnerskie:

</doc>
<doc id="154041" url="https://pl.wikipedia.org/wiki?curid=154041" title="Wespazjan Kochowski">
Wespazjan Kochowski

Wespazjan Hieronim Kochowski herbu Nieczuja (ur. 1633 w Gaju koło Waśniowa w ziemi sandomierskiej, zm. 6 czerwca 1700 w Krakowie) – historyk i poeta polskiego baroku, najbardziej typowy przedstawiciel filozofii i literatury sarmackiej.
Życiorys.
Miejsce urodzenia poety – dwór Kochowskich i miejscowość Gaj dziś nie istnieje i nie zostało do tej pory jednoznacznie zidentyfikowane. W okolicach Waśniowa jest kilka miejsc o identycznej lub podobnej nazwie: "Gaj", "Zagaje". Przez całe życie związany był z Małopolską. Jego rodzicami byli Jan, średnio zamożny szlachcic, oraz Zofia z Janowskich. Uczył się w Krakowie, w słynnym Kolegium Nowodworskiego. Po jego ukończeniu przez dziesięć lat walczył w chorągwi husarskiej z Kozakami, Rosjanami i Szwedami (brał udział między innymi w bitwie pod Beresteczkiem). W 1660 powrócił do rodzinnego Gaju, a wkrótce przeniósł się do wsi Goleniowy koło Szczekocin (ziemia krakowska). W 1666 brał udział w rokoszu Lubomirskiego, podczas którego wziął udział w bitwie pod Mątwami.
W 1688 roku brał czynny udział w życiu politycznym i zyskał poważanie wśród szlachty. Zauważył go nawet dwór i w latach 1671-1673 piastował urząd podżupnika wielickiego, czyli kontrolera największych w kraju kopalni soli.
Dorobek literacki.
„Wieleć mamy swobód w tej naszej koronie
Cóż gdy się nie staramy i nie dbamy o nie
Przeważa prywatnych pożytków chciwości
Bardziej dbamy o włości, a nie o wolności
Słobody niż swobody głowę nam mozolą
Niż złotą wolność bardziej złoto wolą"
Wespazjan Kochowski „O wolności polskiej" 1674,
Zadebiutował literacko poematem "Kamień świadectwa wielkiego w Koronie Polskiej senatora niewinności", broniącym Jerzego Sebastiana Lubomirskiego. W 1668 wydał swój pierwszy tomik – "Różaniec Najświętszej Panny Maryi", rozważający poszczególne tajemnice różańcowe.
W 1674 opublikował swoje pierwsze wielkie dzieło – "Niepróżnujące próżnowanie". Jest to zbiór kilkuset utworów, podzielonych na cztery księgi liryków, jedną księgę epod i dwie księgi epigramatów. Zabłysnął w nim bogactwem tematów, uczuć, środków stylistycznych i form wersyfikacyjnych. Wyrażał troskę o państwo, opiewał jego triumfy, piętnował słabości, zagrzewał rodaków do walki, chwalił życie na wsi i swe rodzinne strony, dziękował za opiekę niebiosom, ale również żartował z różnych codziennych sytuacji.
W 1681 oddał do druku dwa nowe poematy religijne – "Chrystus cierpiący", opłakujący mękę Zbawiciela, oraz "Ogród panieński", objaśniający rozmaite tytuły Matki Bożej.
Za czasów Sobieskiego zwrócił się w stronę historii. W 1683 wydał pomnikowe "Annalium Poloniae ab obitu Vladislai IV Climacteres" ("Roczników polskich od śmierci Władysława IV Klimaktery"). Są to dzieje Rzeczypospolitej czasów Jana II Kazimierza i Michała Korybuta Wiśniowieckiego. Kochowski korzystał z opowieści wielu świadków, a także dokumentów i własnych doświadczeń, zachowując przy tym znaczny obiektywizm i krytycyzm. Praca ta jest do dziś jednym z podstawowych źródeł wiedzy o epoce staropolskiej.
Jako "historiographus privilegiatus" (historyk uprzywilejowany) brał udział w odsieczy wiedeńskiej i sporządził z niej sprawozdanie – "Commentarius belli adversus Turcas" ("Pamiętnik wojny przeciw Turkom", 1684). Następnie spróbował ułożyć na jego podstawie epopeję narodową, lecz udało mu się dokończyć tylko jedną pieśń, wydaną jako "Dzieło Boskie albo Pieśni Wiednia wybawionego i inszych transakcyjej wojny tureckiej w roku 1683 szczęśliwie rozpoczętej" (1684).
Ostatnim i najwybitniejszym dziełem Kochowskiego była "Psalmodia polska" (pełny tytuł: "Trybut należyty wdzięczności wszystkiego dobrego Dawcy, Panu i Bogu albo Psalmodia polska za dobrodziejstwa Boskie dziękująca" (1695). Jest to zbiór psalmów, tekst modlitewny i swoisty testament duchowy, ujęty w formie parafrazy "Księgi psalmów". Wyróżnia się ona z jednej strony stylizacją biblijną, a z drugiej – zmianą punktu widzenia z Izraelity na Polaka, z żyda na chrześcijanina, z człowieka starożytnego na nowożytnego. Składa się ona z przemieszanych z sobą 14 psalmów prywatnych i 22 publicznych. Ich naczelnymi ideami są: pokuta i miłosierdzie Boga, powstrzymanie namiętności i ufność w opatrzność ("złota mierność"), szczególna rola Polski w świecie ("nowy naród wybrany", "przedmurze chrześcijaństwa", Sobieski – "obrońca wiary") oraz wyższość ustroju Rzeczypospolitej ("złota wolność"). "Psalmodia" – pisana rytmiczną prozą poetycką – uważana jest przez badaczy za arcydzieło polskiego baroku i znakomitą syntezę ówczesnej kultury.
W 1658 Kochowski ożenił się z Marianną Misiowską. Syna, któremu nadał imiona Hieronim Franciszek, doczekał się w 1674. Po śmierci Marianny (1677) ożenił się z zamożną wdową, Magdaleną Frezerową ("primo voto" Różanka). W 1696 zmarła również ona.
Jego przyjacielem był Jan Gawiński (również poeta). Do jego znajomych zaliczali się także Stefan Bidziński (zm. 1704) (znany żołnierz, wojewoda sandomierski), Hieronim Michał Komornicki (opat świętokrzyski) i Pakosław Lanckoroński (polityk i duszpasterz).

</doc>
<doc id="154050" url="https://pl.wikipedia.org/wiki?curid=154050" title="Sulejman Tihić">
Sulejman Tihić

Sulejman Tihić (ur. 26 listopada 1951 w Bosanskim Šamacu, zm. 25 września 2014) – prawnik, bośniacki polityk, członek kolektywnego Prezydium Bośni i Hercegowiny, reprezentujący Bośniaków (muzułmanów bośniackich). Był członkiem prezydium od października 2002 roku. Od 28 lutego 2004 do 28 października 2004 roku był przewodniczącym Prezydencji Bośni i Hercegowiny.
Urodził się Bosanskim Šamacu na północy kraju. Ukończył prawo na Uniwersytecie w Sarajewie. W latach 1975–1983 pracował w Bosanskim Šamacu jako sędzia i prokurator, następnie do 1992 jako adwokat.
W 1990 roku był jednym z założycieli Bośniackiej Partii Akcji Demokratycznej (SDA). Na początku wojny w Bośni, od kwietnia do sierpnia 1992 roku, był więźniem serbskich obozów w Bosanskim Šamacu, Brcku, Bijelinie, Batajnicy i Sremskiej Mitrovicy.
Od 1994 do 1999 roku pracował jako dyplomata dla bośniackiego ministerstwa spraw zagranicznych w randze ministra-konsula, między innymi w ambasadzie Bośni i Hercegowiny w Niemczech.
13 października 2001 roku, Tihić został wybrany na miejsce Aliji Izetbegovicia na stanowisku przewodniczącego partii SDA. Na czwartym kongresie partii, 26 maja 2005 roku został ponownie wybrany przewodniczącym SDA na następną kadencję (na lata 2005–2009).
5 października 2002 roku został wybrany do Prezydium Republiki Bośni i Hercegowiny.
Żonaty (żona – Jasmina), ma trójkę dzieci i dwoje wnuków. Mieszkał w Sarajewie.

</doc>
<doc id="154052" url="https://pl.wikipedia.org/wiki?curid=154052" title="Sulejman Tihic">
Sulejman Tihic



</doc>
<doc id="154053" url="https://pl.wikipedia.org/wiki?curid=154053" title="Karabin maszynowy Browning M1917">
Karabin maszynowy Browning M1917

Browning M1917 – amerykański ciężki karabin maszynowy produkowany w końcowym okresie I wojny światowej. Wycofany z uzbrojenia w latach 50. XX wieku.
Historia.
Swój pierwszy karabin maszynowy działający na zasadzie krótkiego odrzutu lufy John Moses Browning opatentował w 1901. Jednak jego konstrukcja nie spotkała się wówczas z większym zainteresowaniem amerykańskiej armii. Dopiero I wojna światowa i rozbudowa armii amerykańskiej spowodowały pojawienie się w uzbrojeniu amerykańskich żołnierzy większej liczby ciężkich karabinów maszynowych (zarówno skonstruowanych w kraju jak Colt M1914, jak i licencyjnych). Kłopoty z eksploatacją wielu odmiennych typów ckm-ów sprawiły, że w 1916 podjęto decyzję o ujednoliceniu uzbrojenia. Browning zaproponował wówczas zmodernizowaną wersję swojego ckm-u z 1901. W wyniku prób nowy karabin maszynowy wprowadzono do uzbrojenia jako Browning M1917. Jednak przed zakończeniem walk na front dotarło tylko 1200 karabinów maszynowych M1917.
Po wojnie produkcja ckm-u M1917 została w Stanach Zjednoczonych szybko zakończona. Amerykańskiej (mocno zredukowanej po wojnie) armii wystarczały już wyprodukowane egzemplarze. Produkcję licencyjną rozpoczęto natomiast w Belgii, w zakładach FN. Właśnie belgijska wersja ckm-u Browning M1917 stała się wzorem na podstawie którego skonstruowano polski ckm wz. 30.
W momencie wybuchu II wojny światowej amerykańska armia dysponowała karabinami maszynowymi M1917 i niewielką liczbą nowszych M1919. Piechota początkowo używała ckm-u M1917A1, jednak od 1943 coraz częściej zastępowała go nieco lżejszym ckm-em M1919A4. Stare ckm-y M1917 coraz częściej wycofywano do jednostek pomocniczych (przeciwlotniczych, ochrony sztabów itp.). Nieliczne egzemplarze karabinów maszynowych Browning M1917 były jeszcze używane w trakcie wojny koreańskiej.
Ckm Browning M1917 został wycofany z uzbrojenia armii amerykańskiej po wprowadzeniu uniwersalnego karabinu maszynowego M60.
Opis konstrukcji.
Ciężki karabin maszynowy Browning M1917A4 był zespołową bronią samoczynną. Zasada działania oparta o krótki odrzut lufy, ryglowanie ryglem wahliwym. Strzelanie tylko ogniem ciągłym. Zasilanie taśmowe (taśma parciana, podczas wojny koreańskiej stosowano taśmę metalową, jednak prowadziło to do szybszego zużycia mechanizmów karabinu). Lufa niewymienna chłodzona wodą w walcowej chłodnicy o pojemności 4 litrów. Broń strzelała z podstawy trójnożnej.

</doc>
<doc id="154054" url="https://pl.wikipedia.org/wiki?curid=154054" title="Dragan Čović">
Dragan Čović

Dragan Čović (ur. 20 sierpnia 1956) – członek Prezydium Bośni i Hercegowiny, reprezentujący naród chorwacki.
Został wybrany 5 października 2002 to na 4-letnią kadencję jako członek prezydium. Swoją ośmiomiesięczną rolę przewodniczącego sprawował na przełomie 2003 i 2004 roku.
Przed wyborem do Prezydium Republiki Bośni i Hercegowiny, pełnił funkcję starszego ministra w Federacji Bośni i Hercegowiny, był także wykładowcą na Uniwersytecie w Mostarze.
9 maja 2005 przestał być członkiem Prezydium BiH po tym, jak został odwołany ze stanowiska przez Wysokiego Przedstawiciela pod zarzutami korupcji. Na jego miejsce został wybrany Ivo Miro Jović. Od 17 listopada 2014 roku do 17 listopada 2018 był przedstawicielem Chorwatów w Prezydium BiH.

</doc>
<doc id="154055" url="https://pl.wikipedia.org/wiki?curid=154055" title="Dragan Covic">
Dragan Covic



</doc>
<doc id="154056" url="https://pl.wikipedia.org/wiki?curid=154056" title="Relikwiarz">
Relikwiarz

Relikwiarz – naczynie kultu religijnego w kształcie krzyża, monstrancji, puszki lub skrzynki do przechowywania doczesnych szczątków – relikwii. Wykonany zazwyczaj z metalu szlachetnego lub kości słoniowej, często zdobiony drogimi kamieniami lub malowidłami.

</doc>
<doc id="154057" url="https://pl.wikipedia.org/wiki?curid=154057" title="2 Łużycka Dywizja Artylerii">
2 Łużycka Dywizja Artylerii

2 Łużycka Dywizja Artylerii (2 DA) – związek taktyczny artylerii ludowego Wojska Polskiego.
Formowanie i zmiany organizacyjne.
2 Dywizja Artylerii została sformowana na podstawie rozkazu Nr 8 Naczelnego Dowódcy Wojska Polskiego 20 sierpnia 1944 roku we Włodawie, jako jednostka odwodu Naczelnego Dowództwa WP.
Zaprzysiężenia jednostki dokonano 14 grudnia 1944 roku we Włodawie. W kwietniu 1945 roku została włączona do 2 Armii WP, będąc w jej składzie do końca wojny.
Przy dywizji funkcjonował Wojskowy Sąd Polowy 2 Dywizji Artylerii, którego szefem był podporucznik Bolesław Nosowski, a sędziami podporucznicy: Józef Badecki i Wiktor Altschüller.
Zarządzeniem szefa sztabu 2 Armii Wojska Polskiego wyłączono 2 Dywizję Artylerii ze składu wojsk 2 Armii Wojska Polskiego. Dywizja została podporządkowana bezpośrednio Sztabowi Głównemu Wojska Polskiego. Dywizji nakazano wykonać marsz po trasie Międzybórz, Antonin, Ostrów i ześrodkować się w Kaliszu. Ze względu na to, że w Kaliszu nie było warunków odpowiednich do rozlokowania jednostek dywizji, dowódca artylerii Wojska Polskiego zdecydował na miejsce postoju dywizji po powrocie z frontu wyznaczyć Ostrów Wielkopolski.
W piątek 25 maja 1945 r. na rynku w Ostrowie Wielkopolskim odbyła się uroczystość powitania dywizji wkraczającej do garnizonu. Dywizję witały władze powiatowe i miejskie, przedstawiciele partii politycznych oraz mieszkańcy miasta, a także komendant wojenny miasta Ostrowa, major Feczin. Uroczystość zakończona została defiladą. Wieczorem tego dnia w Teatrze Miejskim odbyła się akademia połączona z rewią, a po niej wieczorek towarzyski, który "zacieśnił serdeczne więzy przyjaźni 2 Dywizji z miastem".
We wrześniu 1945 roku 2 Łużycka Dywizja Artylerii przeformowana została na 12 Łużycką Brygadę Artylerii. Jej brygady przekształcono w 68. i 70. pułki artylerii, oraz 67 pułk artylerii ciężkiej. Samodzielny 6 dywizjon artyleryjskiego rozpoznania pomiarowego wszedł w skład 67 pac. Oprócz tego, z 7 Brygady Artylerii Haubic wydzielono dwa dywizjony artylerii, które wykorzystano do sformowania dwóch pułków artylerii lekkiej dla 15. i 18 DP. Nowo powstała brygada pierwotnie stacjonowała w Ostrowie Wielkopolskim.
Kontynuatorką i spadkobierczynią tradycji 2 Łużyckiej Dywizji Artylerii była 32 Łużycka Szkolna Brygada Artylerii im. gen. broni Bolesława Czarniawskiego w Orzyszu.
Szlak bojowy.
W okresie pomiędzy 20 września 1944 a 18 stycznia 1945 – w przerwach między walkami trwało szkolenie bojowe dywizji.
Przegrupowanie dywizji z Włodawy do Radomia odbyło się po kontrolnym ostrym strzelaniu – pod koniec stycznia 1945 r.
12 lutego 1945 r. podporządkowano dywizję Dowództwu 1 Frontu Białoruskiego i przedyslokowano w rejon Człopy.
W okresie od lutego do pierwszych dni marca 1945 r. Dywizja brała udział w walkach jako wsparcie działań radzieckich armii: 3 Uderzeniowej i 1 Pancernej przy przełamaniu obrony Drawna i podczas działań na wybrzeżu Morza Bałtyckiego.
Do połowy marca 1945 r. dywizja wspierania działania 47 Armii podczas likwidacji przyczółka na wschodnim brzegu Odry pod Dąbiem. Po wykonaniu tego zadania dywizja podporządkowana została Dowództwu 1 Frontu Ukraińskiego. W dniach 23-26 marca 1945 r. przegrupowała się w rejon Zawoni (25 km na północ od Wrocławia). 4 kwietnia 1945 r. otrzymała rozkaz przegrupowania się w rejon Trzebnicy i włączenia w skład 2 Armii Wojska Polskiego. W rejonie Trzebnicy jednostki przygotowywały się do rozpoczęcia operacji berlińskiej.
16 kwietnia 1945 r. 2 Armia Wojska Polskiego rozpoczęła forsowanie Nysy Łużyckiej. Dywizja wspierała działania 2 Armii kładąc ogień artyleryjski na niemieckie stanowiska ogniowe. Po przekroczeniu Nysy Łużyckiej prowadziła działania przełamania obrony rzeki Weißer Schöps i kanału Neugraben.
18 kwietnia 1945 dywizja uczestniczyła w załamaniu uderzenia zgrupowania pancernego feldmarszałka Schörnera w rejonie Wehrkirch. 22 kwietnia – 5 maja 1945 r. dywizja brała udział w walkach w rejonie Budziszyna, a następnie w operacji praskiej prowadząc działania pościgowe i wspierała ogniem dywizje 2 AWP. Szlak bojowy oddziały 2 Łużyckiej Dywizji Artylerii zakończyły 11 maja 1945 r. w rejonie Ulbersdorf.
Za udział w walkach została odznaczona następującymi odznaczeniami:
Struktura.
Stan etatowy, wzorowany na radzieckim etacie dywizji Naczelnego Dowództwa, liczył 5732 żołnierzy, w tym 679 oficerów, 1414 podoficerów i 3639 szeregowych.
Dowództwo dywizji.
Obsada dowództwa w czasie wojny:
Kawalerowie Virtuti Militari.
Odznaczeni Złotym Krzyżem Orderu Virtuti Militari
Odznaczeni Srebrnym Krzyżem Orderu Virtuti Militari

</doc>
<doc id="154058" url="https://pl.wikipedia.org/wiki?curid=154058" title="Al Pacino">
Al Pacino

Al Pacino, właśc. Alfredo James Pacino (ur. 25 kwietnia 1940 w Nowym Jorku) – amerykański aktor, reżyser i producent filmowy. Laureat Oscara za rolę niewidomego podpułkownika Franka Slade’a w dramacie "Zapach kobiety" (1992). Był ponadto ośmiokrotnie nominowany do Oscara za role w filmach: "Ojciec chrzestny" (1972), "Serpico" (1973), "Ojciec chrzestny II" (1974), "Pieskie popołudnie" (1975), "...i sprawiedliwość dla wszystkich" (1979), "Dick Tracy" (1990), "Glengarry Glen Ross" (1993) i "Irlandczyk" (2019). Uznawany za jednego z najwybitniejszych amerykańskich aktorów wszech czasów. Ma na koncie również cztery Złote Globy, jedną nagrodę BAFTA i dwie Emmy. 7 czerwca 2007 odebrał również nagrodę Amerykańskiego Instytutu Filmowego za całokształt kariery aktorskiej. W 2011 został odznaczony amerykańskim Narodowym Medalem Sztuki.
Życiorys.
Młodość.
Urodził się w dzielnicy Wschodniego Harlemu w rodzinie pochodzenia włoskiego jako syn Rose (z domu Gerardi) i Salvatore Alfredo Pacino, sprzedawcy ubezpieczeń i restauratora w Covina w Kalifornii. Rodzice jego matki przyjechali do Ameryki z Corleone na Sycylii. Miał trzy siostry: Josette oraz bliźniaczki – Robertę i Paulę, a także przyrodnią młodszą siostrę Desiree, którą adoptował jego ojciec. Jego rodzice rozwiedli się, gdy miał dwa lata. Następnie przeniósł się z matką do nowojorskiego Bronxu. W młodości Pacino był znany dla swoich znajomych jako „Sonny”. Miał ambicje zostać baseballistą. Uczęszczał do Herman Ridder Junior High School i High School of Performing Arts. Pacino zaczął palić i pić w wieku dziewięciu lat, a jako 13-latek stosował marihuanę od niechcenia, ale powstrzymywał się od przyjmowania twardych narkotyków.
W wieku 19 lat przeprowadził się do Greenwich Village. Aby sfinansować studia aktorskie w Herbert Berghof Studio, podjął nisko płatną pracę jako posłaniec, pomocnik kelnera, dozorca i urzędnik pocztowy, a także pracował w kancelarii dla nowojorskiego miesięcznika „Commentary”. Studiował później w Actors Studio prowadzonym przez Lee Strasberga.
Wczesne role teatralne.
W 1967 spędził sezon w Charles Playhouse w Bostonie, występując w "Awake and Sing!" i "America Hurrah", gdzie poznał Jill Clayburgh, z którą miał pięcioletni romans i wrócili razem do Nowego Jorku. W 1968 za rolę ulicznego punka Murpsa w przedstawieniu Israana Horovitza "The Indian Wants the Bronx" / "It’s Called the Sugar Plum" w Astor Place Theatre na Off-Broadwayu zdobył nagrodę Obie. W 1969 rola Bickhama w spektaklu "Does a Tiger Wear a Necktie?" na Broadwayu przyniosła jemu nagrodę Tony. W 1977 ponownie odebrał Tony Award za postać Pavlo Hummela w sztuce Davida Rabe’a "Podstawowy trening Pavlo Hummela".
"Ojciec Chrzestny" i "Serpico".
Jego debiutem filmowym była epizodyczna rola Tony’ego w komediodramacie "Me, Natalie" (1969) z Patty Duke, a po popisie aktorskim w następnym filmie – melodramacie Jerry’ego Schatzberga "Narkomani" ("Panic in Needle Park", 1971), gdzie zagrał narkomana Bobby’ego, został zauważony przez reżysera Francisa Forda Coppolę. Trzecią rolą w jego ekranowej karierze był Michael Corleone. Został wybrany przez Coppolę, pomimo że o tę rolę walczyli tacy gwiazdorzy jak Robert Redford, Warren Beatty czy – mało jeszcze wówczas znany – Robert De Niro. Kreacja Michaela Corleone, którego rodzina wyemigrowała z Sycylii do Stanów Zjednoczonych (podobnie jak Ala Pacino), w przebojowym filmie mafijnym "Ojciec chrzestny" (1972) otworzyła mu drogę do kariery, a także była nominowana do Oscara, BAFTA i Złotego Globu. Młody aktor zbojkotował ceremonię wręczenia Oscarów buntując się przeciw decyzji Akademii o nominowaniu go w kategorii dla najlepszego aktora drugoplanowego; grający jego ojca – Don Vito Corleone – Marlon Brando miał mniej czasu ekranowego, mimo to zdobył Oscara za najlepszą rolę pierwszoplanową. Rok potem za postać tytułowego policjanta Franka Serpico w dramacie Sidneya Lumeta "Serpico" (1973) był nominowany do Oscara za najlepszą rolę pierwszoplanową. Na potrzeby roli zapuścił brodę i włosy, zrywając z eleganckim wizerunkiem znanym z "Ojca chrzestnego". Powrócił na kinowy ekran jako centralna postać sequela mafijnej sagi Mario Puzo "Ojciec chrzestny II" (1974) zdobył nominację do Oscara za rolę pierwszoplanową. Kolejną nominację do Oscara zapewniła mu rola Sonny’ego Wortzika, zuchwałego młodzieńca, który napada na nowojorski bank w opartym na autentycznych wydarzeniach dramacie sensacyjnym Sidneya Lumeta "Pieskie popołudnie" (1975). Po czterech latach znów był nominowany do Oscara za kreację ambitnego adwokata Arthura Kirklanda, który wypowiada wojnę skorumpowanemu systemowi sądowniczemu w dramacie Normana Jewisona "...i sprawiedliwość dla wszystkich" (1979).
"Człowiek z blizną" i powrót do teatru.
Na początku lat 80. wystąpił w serii filmów, które poniosły porażki kasowe i zostały negatywnie ocenione przez krytyków, w tym w "Zadanie specjalne" (1980), "Autor! Autor!" (1982) i "Człowiek z blizną" (1983), ale nie przyczyniło się to do zmniejszenia jego popularności. Wówczas zdecydował się powrócić na deski scen teatralnych, gdzie występował przez prawie cztery lata. Do kina powrócił w ciepło przyjętym dreszczowcu Harolda Beckera "Morze miłości" (1989) z Ellen Barkin. Był producentem etiudy filmowej "The Local Stigmatic" (1990). Nominację do Oscara dla najlepszego aktora drugoplanowego zapewniła mu rola szefa mafii Alphonse’a „Big Boya” Caprice’a w komedii kryminalnej Warrena Beatty’ego "Dick Tracy" (1990).
Pacino odrzucił szereg ról, w tym jako Han Solo w "Gwiezdnych wojnach" (1977), Roy Neary w "Bliskim spotkaniu trzeciego stopnia" (1977), kapitan Willard w "Czasie apokalipsy" (1979), Ted Kramer w "Sprawie Kramerów" (1979), Ron Kovic w "Urodzonym 4 lipca" (1989), Edward Lewis w "Pretty Woman" (1990) czy kapitan Frank Ramsey w "Karmazynowym przypływie" (1995). Był na okładkach „People” (w listopadzie 1977), „Vanity Fair” (w październiku 1989), „Entertainment Weekly” (w lutym 1990, w listopadzie 1993, w grudniu 2003 z Meryl Streep), „GQ” (we wrześniu 1992), „Esquire” (w lutym 1996, w lipcu 2002, edycji rosyjskiej we wrześniu 2005), „The Hollywood Reporter” (edycji rosyjskiej w lutym 2015), „Interview” (w lutym 1991, edycji czeskiej w marcu 2015).
"Zapach kobiety" i "Życie Carlita".
W 1993 zdobył dwie nominacje do Oscara; jako najlepszy aktor drugoplanowy za rolę agenta nieruchomości Ricky’ego Romy, który nie cofnie się przed niczym, aby utrzymać pracę w dramacie Jamesa Foleya "Glengarry Glen Ross" (1993) oraz dla najlepszego aktora pierwszoplanowego za rolę emerytowanego oficera armii amerykańskiej Franka Slade’a w dramacie Martina Bresta "Zapach kobiety" (1992). Za ten drugi występ odebrał Oscara, udowadniając, że nie tylko znakomicie umie zagrać niewidomego, ale także zaprezentował umiejętności taneczne – w słynnej scenie tanga z Gabrielle Anwar. Od tego czasu wystąpił w wielu produkcjach, zdobywając znakomite recenzje – "Życiu Carlita" (1993), "Gorączce" (1995), "Donnie Brasco" (1997) czy "Adwokat diabła" (1997).
Debiut reżyserski i dalsze sukcesy.
W 1996 zadebiutował jako reżyser dobrze przyjętym filmem "Sposób na Szekspira". Był też reżyserem "Chinese Coffee" (2000), "Wilde Salome" (2010) i "Salomé" (2011). Jako Roy Cohn w miniserialu HBO "Anioły w Ameryce" (2003) otrzymał Złoty Glob. Za drugoplanową rolę legendarnego przywódcy związków zawodowych Jimmy’ego Hoffę w Martina Scorsese "Irlandczyk" (2019) zdobył kolejną nominację do Oscara.
Życie prywatne.
Spotykał się z Jill Clayburgh (od 1967 do maja 1975), Diane Keaton (od kwietnia 1971 do stycznia 1991), Tuesday Weld (1972), Marthe Keller (od listopada 1976 do listopada 1978) i Kathleen Quinlan (1979-1981). W latach 1988–1989 jego partnerką była Jan Tarrant, trenerka aktorstwa, z którą ma córkę Julie Marie (ur. 16 października 1989). Spotykał się też z Penelope Ann Miller (od lutego 1993 do stycznia 1994). Od marca 1997 do stycznia 2003 był związany z Beverly D’Angelo, z którą ma bliźniaki, syna Antona Jamesa i córkę Olivię (ur. 25 stycznia 2001). W latach 2008–2018 był w związku z argentyńską aktorką Lucilą Solą. Od 2018 związał się z Meital Dohan – izraelską wokalistką i aktorką. Para rozstała się w lutym 2020 roku po dwóch latach związku.

</doc>
<doc id="154059" url="https://pl.wikipedia.org/wiki?curid=154059" title="Mirko Šarović">
Mirko Šarović

Mirko Šarović (cyr. "Мирко Шаровић") (ur. 16 września 1956 w Rogaticy) – bośniacki Serb, polityk Bośni i Hercegowiny, były członek Prezydium Bośni i Hercegowiny, reprezentujący naród serbski.
Šarović zrezygnował 2 kwietnia 2003 po oskarżeniach związanych z organizacją nielegalnego handlu wojskowego z Irakiem.

</doc>
<doc id="154060" url="https://pl.wikipedia.org/wiki?curid=154060" title="Mirko Sarovic">
Mirko Sarovic



</doc>
<doc id="154064" url="https://pl.wikipedia.org/wiki?curid=154064" title="Daniel Naborowski">
Daniel Naborowski

Daniel Naborowski herbu Nabram (ur. w 1573 w Krakowie, zm. w 1640 w Wilnie) – polski poeta barokowy, dyplomata i tłumacz, sędzia grodzki wileński w latach 1637–1640, cześnik wileński w latach 1635–1640, marszałek dworu Bogusława Radziwiłła, wyznawca kalwinizmu.
Życiorys.
Studiował w Wittenberdze (1590–1593), Bazylei (studia medyczne ukończył w 1595), Orleanie (prawo), Strasburgu (kontynuacja studiów prawniczych od 1596) i Padwie (w 1602), gdzie pobierał prywatne nauki mechaniki u Galileusza. W czasie studiów w Strasburgu nauczał języków obcych Janusza Radziwiłła, a w 1602 został jego sekretarzem. U jego boku wziął udział w rokoszu Zebrzydowskiego. W 1610 podróżował po Europie (zwiedził Niemcy, Szwajcarię, Anglię, Francję, Włochy), brał udział w misjach dyplomatycznych księcia. Rolę sekretarza pełnił do śmierci księcia Janusza w 1620. W tym samym roku Naborowski ożenił się. W 1633 został mianowany marszałkiem hetmana polnego litewskiego Krzysztofa Radziwiłła. Będąc kalwinem umacniał czynnie wyznawaną przez siebie religię na Litwie. W 1637 zyskał urząd sędziego grodzkiego w Wilnie.
Twórczość.
Naborowski godził w swojej poezji wartości sprzeczne: renesansową pochwałę rozsądku i życia statecznego z przekonaniem o marności świata i nieuchronnym przemijaniu wszelkich zjawisk. Jego twórczość stanowi świadectwo harmonii sprzeczności, obecnych zarówno w życiu ludzkim, jak i w całym dziele stworzenia. Tworzył w nurcie poezji metafizycznej.
Podczas studiów w Bazylei ogłosił dwie rozprawy napisane w języku łacińskim: "De temperamentis" (1593) i "De venenis" (1594). Pierwszym znanym wierszem poety jest łaciński utwór wpisany w Wittenberdze 4 maja 1593 do pamiętnika Daniela Cramera.
Na oczy królewny angielskiej.
Wiersz opisuje oczy Elżbiety Stuart, małżonki elektora Fryderyka V. Napisany w formie epigramatyczniej, zawiera dwadzieścia wersów rymowanych parzyście w układzie aabb. Oparty jest na sonecie „Sur les yeux de la marquise de Monceaux” Honorata de Porchères Laugiera, opisującym oczy księżniczki Gabrielle d’Estrées. Stanowi przykład gradacji poetyckiej.
Wiersze Naborowskiego.
Ogłosił też zbiory poezji:
Poza przekładem "Triumfu miłości" Petrarki był również tłumaczem "Triumfu wiary" du Bartasa, "Descriptio gentium" Sarbiewskiego i "Pieśni" Lobwassera. W poczet przekładów poety należy także zaliczyć wiersze "Cień, Róża, Kalendy styczniowe" oraz "Kur", stanowiące emulacyjne tłumaczenia wierszy Jeana Passerata ("Umbra", "Rosa", "Kalendae Januariae" oraz "Gallus"), które wpisują się w nurt twórczości adoksograficznej, tj. pochwał błahych przedmiotów czy zjawisk.

</doc>
<doc id="154067" url="https://pl.wikipedia.org/wiki?curid=154067" title="Diecezja warmińska">
Diecezja warmińska



</doc>
<doc id="154068" url="https://pl.wikipedia.org/wiki?curid=154068" title="Jan Jonston">
Jan Jonston

Jan Jonston (ur. 3 września 1603 w Szamotułach, zm. 8 czerwca 1675 w Składowicach) – polski przyrodoznawca, historyk, filozof, pedagog, lekarz, pisarz medyczny i przyrodniczy; swoje prace publikował jako Joannes Jonstonus. Europejską rangę naukową zyskał jako autor prac z dziedziny historii naturalnej, a jego dzieła były tłumaczone i wielokrotnie wznawiane.
Rodzina.
Był synem szkockiego imigranta Simona Johnstona (zm. 1618), który był kalwinem. W 1596 roku wraz z dwoma braćmi Gilbertem oraz Franciszkiem uciekł ze Szkocji przed prześladowaniami religijnymi. Wraz z Franciszkiem osiadł w Polsce poślubiając w 1601 roku mieszczkę szamotulską Annę Becker (zm. 1617). W 1603 roku ze związku tego urodził się Jan Jonston. Para miała również drugiego syna Aleksandra.
W 1637 roku Jan Jonston poślubił Krystynę, córkę Samuela Hortensiusa, aptekarza ze Wschowy, a po jej śmierci (zm. 12 lipca 1637) w roku 1638 poślubił Annę Rozynę, córkę lekarza królewskiego Mateusza Vechnera (1587–1630), także ze Wschowy. Z tego małżeństwa urodziła się czwórka dzieci (Mateusz, Jan, Anna Maria, Anna Regina), ale tylko Anna Regina przeżyła rodziców. Była żoną wrocławskiego patrycjusza Samuela von Schaff.
Życiorys i wykształcenie.
Jan Jonston urodził się w 1603 roku w Szamotułach leżących wówczas w granicach Rzeczypospolitej Obojga Narodów. Przez prawie całe życie związany był z Wielkopolską i czuł się Polakiem. Wielokrotnie pisał o sobie w dokumentach i dziełach spisanych po łacinie „Polonus”, „Lesnense” lub „Scoto-Polonus”. Świadczą o tym m.in. własnoręczne wpisy uczonego zachowane w księgach immatrykulacyjnych zagranicznych uczelni gdzie studiował: "Polonus, medicinae studiosus" w Groningen, "Scoto-Polonus medicinae, philosophiae et atrium collentissimus" we Franeker.
Od 1611 uczył się przez trzy lata w szkole braci czeskich w Ostrorogu, skąd przeniósł się do gimnazjum ewangelickiego w Bytomiu Odrzańskim, gdzie uczył się w latach 1616–1617. Kontynuował naukę w gimnazjum Toruniu (1619–1623), skąd wyniósł doskonałą znajomość języka hebrajskiego. W latach 1623–1625 studiował w Szkocji (w St. Mary’s College na Uniwersytecie w St Andrews) język hebrajski, filozofię i teologię. Osiadł w Lesznie, gdzie pracował jako nauczyciel prywatny oraz gimnazjalny.
Przyjaźnił się z Janem Amosem Komenskim (Comeniusem), przebywającym w tym czasie również w Lesznie. Obaj byli wykładowcami w miejscowym gimnazjum. Wiele podróżował po Europie (Włochy, Francja) i doskonalił swoje wykształcenie we Frankfurcie nad Odrą, Lipsku, Wittenberdze, Berlinie, Groningen, Franeker (od 1629 studia medyczne), Lejdzie (1630, 1632–1633), Londynie (1631) i Cambridge (1631, 1634).
Powrócił do Leszna w 1632, wkrótce został lekarzem nadwornym wojewodzica Bogusława Leszczyńskiego oraz lekarzem miejskim miasta Leszna (nosił oficjalny tytuł "Archiater et Civitatis Lesnensis Physicus Ordinarius").
W roku 1632 uzyskał doktorat z medycyny na uniwersytecie w Lejdzie i potwierdził w tym samym roku w Cambridge. Jego osiągnięcia badawcze znalazły uznanie i otrzymał propozycje objęcia katedr na uniwersytetach (w Deventer w 1631, we Frankfurcie nad Odrą w 1642, w Heidelbergu w 1642, w Lipsku w 1663), ale żadnej nie przyjął.
Po spaleniu protestanckiego Leszna przez wojska polskie w czasie potopu szwedzkiego opuścił ziemie Rzeczypospolitej i w 1656 przeniósł się do swojego majątku w Składowicach koło Lubina. Tam też zmarł 8 czerwca 1675; jego zwłoki kilka miesięcy później przewieziono do Leszna.
Twórczość.
Jonston stworzył wybitne dzieła typu encyklopedycznego. Zgłębiał filozofię, teologię oraz nauki przyrodnicze – szczególne zasługi ma w dziedzinie entomologii, botaniki i ornitologii. 
Nauki przyrodnicze.
Jonston był pierwszym polskim autorem, którego praca była popularyzowana w Japonii i miała wpływ na kształtowanie się wiedzy o historii naturalnej w tym kraju już w czasach sioguna Yoshimune Tokugawy.
W 1662 opublikował "Dendrographias sive historiae naturalis de arboribus et fructibus tam nostri, quam peregrini orbis libri decem figuris aeneis adornati" – pierwszą na świecie monografię dendrologiczną.
Filozofia.
W epoce w której żył, filozofia i nauki przyrodnicze były ściśle związane. Jego prace zawierają liczne treści związane z filozofią przyrody i etyką.
W młodzieńczych pracach (np. "O stałości natury") wskazywał na istnienie postępu moralnego w dziejach, w szczególności o coraz mniejszym okrucieństwie ludzkości.W "Polymathiae filologicae" podejmował problem charakteru, zachowań moralnych i cnót, rysując wzorzec człowieka pilnego, sumiennego i stałego w czynieniu dobra. Zajmował się też etyką lekarską, nawiązując do Hipokratesa.
Upamiętnienie.
W Lesznie znajduje się jedyny w Europie pomnik Jana Jonstona.

</doc>
<doc id="154069" url="https://pl.wikipedia.org/wiki?curid=154069" title="Sygnet">
Sygnet

Sygnet (, „znak”) – ozdobny pierścień, przeznaczony głównie dla mężczyzn, służący jako pieczęć do laku. Na oczku ma wygrawerowany wizerunek herbu lub monogram. Współcześnie używany zazwyczaj jako element męskiej biżuterii.
W historycznej tradycji.
Początki sygnetu wiążą się z rzymskim zwyczajem używania pierścienia osobistego ("anulus signatoris"), którym uwierzytelniano listy. Od XII stulecia używany był przez możnowładców, a później także przez szlachtę do zamykania korespondencji osobistej. Szczególnym przykładem tradycyjnego sygnetu jest pontyfikalny pierścień papieski, znany pod nazwą Pierścienia Rybaka i spełniający funkcję osobistej pieczęci papieża.
Cechy fizyczne.
Oczko sygnetów herbowych wykonane jest na ogół z kamienia szlachetnego, obrabianego w technice intaglio. W Polsce międzywojennej najpopularniejszym materiałem do tego celu był niezbyt twardy i dość łatwy w obróbce krwawnik (minerał ten barwy stalowo-szarej, nazwę swoją zawdzięcza pozostawianiu czerwonawej smugi przy potarciu o papier). Do wyrobu sygnetowych pieczęci stosowano również inne kamienie szlachetne jak dwuwarstwowy onyks czy karneol bądź heliotrop. Ponadto tłoki pieczętne często grawerowane były w metalu, z którego wykonano sam pierścień.
Cechy użytkowe.
W Polsce noszony przez szlachtę na palcu serdecznym lewej dłoni. Zwyczaj angielski nakazuje noszenie sygnetu na małym palcu.
Szczególnie w USA popularne jest noszenie przez mężczyzn sygnetów z symbolami ukończonych prestiżowych szkół lub jednostek wojskowych, w których odbyli służbę.
Wyróżnikiem i cechą niezbędną sygnetu jest jego funkcja jako pieczęci. Potocznie jednak sygnetami nazywa się także męskie pierścienie bez wygrawerowanego znaku właściciela, zwane wówczas „sygnetami ślepymi” albo pogardliwie „ślizgawką”.

</doc>
<doc id="154070" url="https://pl.wikipedia.org/wiki?curid=154070" title="Dulszczyzna">
Dulszczyzna

Dulszczyzna – postawa filistra i kołtuna. Pojęcie zostało wprowadzone do języka polskiego dzięki sukcesowi teatralnemu dramatu "Moralność pani Dulskiej" Gabrieli Zapolskiej. 
Charakterystyka.
Jako cechy dulszczyzny wymienia się najczęściej: zakłamanie, obłudę i dbanie wyłącznie o pozory – postawy uważane za typowe dla mieszczaństwa. Typowa opinia brzmi następująco:
Tę cechę charakteru posiadają na ogół ludzie niemający własnego zdania (bardzo często mimo legitymowania się formalnym wykształceniem), zaś w swoich działaniach kierujący się instynktem stadnym. Postawa uznawana za naganną moralnie, choć dość powszechna.
Prof. Ewa Ihnatowicz napisała w 1999, że "Polacy przełomu wieków posługiwali się aż czterema związanymi z literaturą określeniami filisterstwa. Te sygnatury to dulszczyzna, bałucczyzna, połaniecczyzna i podfilipszczyzna (do dziś w polskim kodzie przetrwał tylko pierwszy)".

</doc>
<doc id="154074" url="https://pl.wikipedia.org/wiki?curid=154074" title="Udajj Saddam Husajn">
Udajj Saddam Husajn

Udajj Saddam Husajn at-Tikriti (ur. 18 czerwca 1964 w Tikricie, zm. 22 lipca 2003 w Mosulu) – starszy syn prezydenta Iraku, Saddama Husajna i jego pierwszej żony – Sadżidy Chajr Allah.
Życiorys.
Udajj był starszym synem dyktatora Iraku, Saddama Husajna, bratem Kusajja Husajna. W czasie rządów swojego ojca był przewodniczącym Irackiego Komitetu Olimpijskiego oraz dowodził fedainami Saddama. W październiku 1988 roku zastrzelił ochroniarza swojego ojca, który testował jedzenie i picie podawane dyktatorowi. Z rozkazu Saddama Husajna, Udajj został pojmany i uwięziony. Po śledztwie Ministerstwa Sprawiedliwości, zarzuty wobec Udajja zostały wycofane, lecz Udajj został pozbawiony pełnionych wcześniej funkcji. W styczniu 1989 roku Saddam wysłał Udajja do Szwajcarii, ale ten jednak szybko wrócił do kraju i odzyskał utracone wcześniej stanowiska. W sierpniu 1995 roku, podczas kłótni rodzinnej postrzelił swojego wuja Watbana Ibrahima at-Tikriti. W grudniu 1996 roku został ciężko ranny podczas zamachu, wskutek czego miał cierpieć na paraliż nóg. 
Udajj prowadził bagdadzką gazetę "Babil" oraz telewizję Szabab. 
Po rozpoczęciu II wojny w Zatoce Perskiej był jednym z 55 najbardziej poszukiwanych członków rządu i najbliższych współpracowników Saddama Husajna, a jego podobizna znalazła się na karcie asa kier w Amerykańskiej Talii Kart, opracowanej przez Defense Intelligence Agency, by ułatwić armii USA identyfikację ściganych. 
Zginął, wraz ze swoim bratem – Kusajjem i synem, w zasadzce zorganizowanej przez USA w Mosulu, 22 lipca 2003. Według informacji udzielonych przez amerykańskiego oficera, kryjówkę braci udało się namierzyć dzięki informacjom, za które informator (nazwisko nie zostało ujawnione) otrzymał nagrodę pieniężną w wysokości 30 milionów dolarów.

</doc>
<doc id="154080" url="https://pl.wikipedia.org/wiki?curid=154080" title="Kusajj Saddam Husajn">
Kusajj Saddam Husajn

Kusajj Saddam Husajn at-Tikriti (arab. قصي صدام حسين) (ur. 17 maja 1968, zm. 22 lipca 2003) – młodszy syn dyktatora Iraku, Saddama Husajna i jego żony Sadżidy Chajr Allah. Dowódca elitarnej Gwardii Republikańskiej, zwierzchnik irackich służb wywiadowczych, członek Przywództwa Regionalnego irackiej partii Baas oraz irackiej Rady Dowództwa Rewolucji.
Życiorys.
Kusajj był młodszym synem dyktatora Iraku, Saddama Husajna, bratem Udajja Husajna. Studiował nauki polityczne i prawo na Uniwersytecie Bagdadzkim. Ukończył również kursy w zakresie administracji państwowej i wojskowości.
W 1992 roku został dowódcą elitarnej Gwardii Republikańskiej, stworzonej, by strzec bezpieczeństwa otoczenia dyktatora oraz zwierzchnikiem irackich służb wywiadowczych. W maju 2001 roku został członkiem Przywództwa Regionalnego irackiej partii Baas oraz członkiem irackiej Rady Dowództwa Rewolucji – naczelnego organu władzy wykonawczej i ustawodawczej w Iraku. Uznawany był za jednego najbardziej wpływowych polityków w Iraku a według plotek szykowany był przez ojca na jego zastępcę.
Ożenił się z córką generała Mahera Abd al-Raszida, z którą był w separacji od końca lat 80. XX w. – para miała troje dzieci.
Po rozpoczęciu II wojny w Zatoce Perskiej był jednym z 55 najbardziej poszukiwanych członków rządu i najbliższych współpracowników Saddama Husajna, a jego podobizna znalazła się na karcie asa treflowego w Amerykańskiej Talii Kart, opracowanej przez Defense Intelligence Agency, by ułatwić armii USA identyfikację ściganych.
Zginął, wraz ze swoim bratem – Udajjem i jego synem, w zasadzce zorganizowanej przez USA w Mosulu, 22 lipca 2003. Według informacji udzielonych przez amerykańskiego oficera, kryjówkę braci udało się namierzyć dzięki informacjom, za które informator (nazwisko nie zostało ujawnione) otrzymał nagrodę pieniężną w wysokości 30 milionów dolarów.

</doc>
<doc id="154082" url="https://pl.wikipedia.org/wiki?curid=154082" title="Sadżida Chajr Allah">
Sadżida Chajr Allah

Sadżida Chajr Allah Talfah (arab. ساجدة خيرالله طلفاح, ur. 1936) – pierwsza żona i zarazem kuzynka dyktatora Iraku, Saddama Husajna, matka jego dwóch synów Udajja i Kusajja oraz córek Raghad, Rany i Hali. 
Najstarsza córka chłopa Chajr Allaha Talfaha (arabskiego nacjonalisty), wuja Saddama Husajna. Została wychowana w domu swego ojca, na zachodnim brzegu Tygrysu, w Tikricie, w dzielnicy zamieszkanej przez niższe klasy społeczne. Zdobyła skromne wykształcenie.
Wyszła za mąż w 1963 roku za bratanka swego ojca Saddama Husajna, wcześniej była nauczycielką.
W roku 1997 została umieszczona w areszcie domowym, za planowanie zamachu na Udajja. W kwietniu 2003 roku uciekła z Iraku, prawdopodobnie do Syrii. W 2004 zatrudniła ekipę prawników w celu obrony męża w czasie jego procesów. Sama jest poszukiwana pod zarzutem morderstw, kradzieży, tortur i innych przestępstw.

</doc>
<doc id="154085" url="https://pl.wikipedia.org/wiki?curid=154085" title="Epping Forest (ujednoznacznienie)">
Epping Forest (ujednoznacznienie)



</doc>
<doc id="154087" url="https://pl.wikipedia.org/wiki?curid=154087" title="Albiorix (księżyc)">
Albiorix (księżyc)



</doc>
<doc id="154088" url="https://pl.wikipedia.org/wiki?curid=154088" title="Cesarstwo Austro-Węgierskie">
Cesarstwo Austro-Węgierskie



</doc>
<doc id="154090" url="https://pl.wikipedia.org/wiki?curid=154090" title="Helotyzm">
Helotyzm

Helotyzm (niewolnictwo, kontrolowane pasożytnictwo, od gr. "heilotes" - jeniec) – specyficzna forma symbiozy, występująca np. u porostów. Gatunki współżyją ze sobą, tworząc jeden organizm, jednak w tej współpracy jeden gatunek (w wypadku porostów - grzyb), odnosi większe korzyści niż drugi (glon). Helotyzm występuje również między niektórymi gatunkami mrówek. 
Nazwa tej formy symbiozy pochodzi od helotów - niewolników spartańskich.

</doc>
<doc id="154091" url="https://pl.wikipedia.org/wiki?curid=154091" title="Saturn XXVI">
Saturn XXVI



</doc>
<doc id="154092" url="https://pl.wikipedia.org/wiki?curid=154092" title="Prowincja (I Rzeczpospolita)">
Prowincja (I Rzeczpospolita)

Prowincja – prawno-administracyjna część składowa państwa polskiego. Prowincje mają swe źródło w nadaniu w 1347 przez Kazimierza Wielkiego osobnych statutów występujących w historiografii pod wspólną nazwą "statuty wiślicko-piotrkowskie" dla Wielkopolski i Małopolski, a jeszcze głębsze - w rozbiciu dzielnicowym. 
Od zawarcia unii lubelskiej (1569) Rzeczpospolita (I RP) dzieliła się na trzy prowincje:

</doc>
<doc id="154093" url="https://pl.wikipedia.org/wiki?curid=154093" title="S/2000 S 11">
S/2000 S 11



</doc>
<doc id="154097" url="https://pl.wikipedia.org/wiki?curid=154097" title="Alojzy Piontek">
Alojzy Piontek

Alojzy Piontek, właściwie Alojzy Piątek (ur. 23 listopada 1934 w Chorzowie, zm. 29 października 2005 w Zabrzu) – górnik kopalni „Mikulczyce-Rokitnica” w Zabrzu, jeden z dziewiętnastu, których przysypał zawał chodnika w pokładzie 508 (780 metrów pod ziemią) podczas katastrofy górniczej 23 marca 1971.
Ośmiu górników uratowano już w parę godzin po katastrofie, z pozostałych jedenastu Alojzy Piontek przeżył jako jedyny. W zawalonym na długości 72 m chodniku został przyciśnięty styliskiem od łopaty. Przepiłował je blaszką od lampki górniczej na kasku i przeczołgał się do nieprzysypanej niszy, w której przetrwał ponad sześć i pół doby, pijąc własny mocz. Ekipy ratownicze dotarły do niego rankiem 30 marca; do tego czasu odnaleziono już zwłoki ośmiu górników i mało kto wierzył, że którykolwiek z pozostałych trzech mógł jeszcze żyć. Krótko po odnalezieniu Piontka, który przetrzymał 158 godzin w zawale, wydobyto zwłoki ostatnich dwóch górników.
Uratowanie Alojzego Piontka nazwano „cudem w Zabrzu”, ponieważ był to pierwszy odnotowany w historii górnictwa przypadek, by zasypany górnik sam, w małej przestrzeni, bez żywności i wody, przetrwał tak długi czas i doczekał ratunku. Od tego czasu przykład Alojzego Piontka był podawany przy każdej górniczej akcji ratunkowej jako dowód, że trzeba ją prowadzić do końca w nadziei na uratowanie górników. Sam Piontek stał się postacią publiczną i powszechnie rozpoznawalną. Po wypadku przeniesiono go na rentę z powodu objawów pylicy i urazu psychicznego po wypadku; już nigdy więcej nie zjechał pod ziemię, ale uczestniczył w wielu spotkaniach, wspominając to wydarzenie.
O Alojzym Piontku śląski reżyser Antoni Halor nakręcił w 1971 film dokumentalny "Czarne słońce", poświęcono mu książkę ("Zawał" Janusza Roszki), a nawet komiks, "508, alarm". W ostatnich latach życia ciężko chorował na pylicę, zmarł w wieku 70 lat. Został pochowany na cmentarzu w zabrzańskiej Rokitnicy.
Po śmierci Alojzego Piontka miała miejsce w polskim górnictwie podobna, udana akcja ratownicza, kiedy to po wypadku w kopalni „Halemba” uratowano górnika Zbigniewa Nowaka, który samotnie przetrwał 111 godzin w zawale.

</doc>
<doc id="154101" url="https://pl.wikipedia.org/wiki?curid=154101" title="Diplodok">
Diplodok

Diplodok ("Diplodocus") – rodzaj dinozaura z rodziny diplodoków, którego skamieniałe szczątki odkrył po raz pierwszy w 1877 S.W. Williston. Wzorowana na łacinie nazwa rodzajowa ukuta przez Marsha w 1878 pochodzi od starogreckich słów ("diploos") „podwójny” i (dokos) „belka”, odnosząc się do dwubelkowych szewronów umiejscowionych w dolnej części ogona. Sądzono, że były unikalne dla diplodoka, jednakże znaleziono je także u innych członków tej rodziny, a także u innych zauropodów, jak choćby mamenchizaura.
Zwierzę żyło na zachodzie Ameryki Północnej pod koniec jury. Należy do najpopularniejszych dinozaurów górnej formacji Morrison złożonej z osadów pochodzących z płytkiego morza i aluwialnych sprzed 150-147 milionów lat (kimeryd i tyton). Tamtejsze środowisko, jak i jego zapis kopalny zdominowały ogromne zauropody, jak kamarazaur, barozaur, apatozaur czy brachiozaur.
"Diplodocus" należy do najłatwiejszych w identyfikacji dinozaurów, ze swym klasycznym zauropodzim kształtem, długą szyją i ogonem oraz czterema nogami o mocnej budowie. Przez wiele lat był najdłuższym znanym dinozaurem. Jego wielkie rozmiary mogły odstraszać drapieżniki, jak allozaur czy ceratozaur, których skamieliny znaleziono w tych samych warstwach, co oznacza, że koegzystowały razem z diplodokiem.
Morfologia.
Jeden z najlepiej poznanych zauropodów, diplodok, to olbrzymie czworonożne zwierzę o długiej szyi i biczowatym ogonie. Jego przednie łapy były o wiele krótsze od tylnych, w związku z czym gad utrzymywał postawę poziomą. To długoszyje i długoogoniaste stworzenie o czterech solidnie zbudowanych łapach porównuje się z wiszącym mostem. Diplodok rzeczywiście jest najdłuższym dinozaurem znanym z kompletnego szkieletu. Fragmentaryczne pozostałości gatunku "D. hallorum" zwiększyły szacowaną długość, jednakże nie aż tak bardzo, jak z początku sądzono. Opisany został w 1991, jego odkrywca David Gillete wyliczył, że mógł dorastać nawet do 54 m długości, co czyniłoby go najdłuższym znanym dinozaurem, nie licząc tych znanych z bardzo nielicznych szczątków, jak amficeliasa. Masę szacuje się bardzo różnie, niekiedy nawet 113 ton. Bardziej prawdopodobny wydaje się jednak wynik 50 ton. Kolejne badania wykazały, że niektóre wielkie kręgi ogonowe leżały bardziej proksymalnie, niż uznał wcześniej Gillete. Zgodnie z nimi szkielet diplodoka w Carnegie Museum of Natural History w Pittsburghu obejmował 23. krąg ogonowy pochodzący od innego dinozaura, w efekcie czego powstał błąd w oszacowaniu sięgający 30%. Choć zwierzęta takie jak superzaur były prawdopodobnie dłuższe, pozostały po nich jedynie fragmentaryczne szczątki. 
Relatywnie do wielkości ciała zwierzęcia, osiągającego długość 35 m, "Diplodocus" posiadał bardzo małą czaszkę umiejscowioną na końcu sześciometrowej szyi. Jego niewielkie zęby obecne jedynie w przedniej części pyska kierowały się do przodu. Niewielkie rozmiary osiągała puszka mózgowa. Szyja opierała się na co najmniej 15 kręgach. Obecnie uważa się, że zauropsyd trzymał ją poziomo, równolegle do podłoża, nie mogąc jej zbytnio unieść. Współcześnie masę ciała przybliża się na 10-16 ton (poszczególne prace podają 10, 11,5, 12,7 i 16 ton.
Ekstremalnie długi ogon diplodoka liczył około 80 kręgów, czyli prawie dwa razy tyle, ile miały niektóre wcześniejsze zauropody. Dla przykładu ogon szunozaura miał 43 kręgi. Diplodok przewyższał też znacznie w tym względzie współczesne mu Macronaria: kamarazaur posiadał 53 kręgi ogonowe. Spekulowano, czy zwierzę używało ogona w obronie, czy też służył on do wydawania dźwięku jak trzaskający bicz. Mógł też zapewniać przeciwwagę szyi. Środkową część ogona po stronie brzusznej cechowały charakterystycznie ukształtowane kości, „podwójne belki”, od których wzięła się nazwa rodzajowa zwierzęcia. Mogły stanowić wsparcie dla kręgów lub ochraniać naczynia krwionośne przed zmiażdżeniem, gdy ciężki ogon spoczywał na ziemi. Podobne struktury spotyka się u spokrewnionych dinozaurów.
Jak w przypadku innych zauropodów, dłoń diplodoka uległa w trakcie ewolucji znacznym modyfikacjom. Palce i kości ręki tworzyły pionową kolumnę o podkowiastym przekroju. Pazury nie występowały prócz jednego palca na przedniej łapie. Szpon ten, spłaszczony bocznie i niepołączony z kośćmi ręki, osiągał niezwykle dużą wielkość w porównaniu ze spotykanymi u innych zauropodów. Jego funkcja pozostaje nieznana.
Odkrycie i gatunki.
W latach 1878–1924 opisano kilka gatunków diplodoka. Pierwszy szkielet znaleźli w Canon City w Kolorado Benjamin Franklin Mudge i Samuel Wendell Williston w 1877. Otrzymał on w następnym roku od paleontologa Othniela Marsha nazwę "Diplodocus longus" („długa podwójna belka”). Pozostałości gada pochodziły z formacji Morrison na zachodzie USA (stany Kolorado, Utah, Montana i Wyoming). Skamieliny tego zwierzęcia należą do częstych, nie licząc czaszki, której brakuje w większości pod innymi względami kompletnych szkieletach. Najpopularniejszym i najlepiej poznanym gatunkiem diplodoka jest nie będący gatunkiem typowym "D. carnegii". Liczne odlewy jego szkieletów zdobią muzea całego świata.
2 rodzaje zauropodów formacji Morrison (diplodok i barozaur) cechują bardzo podobne kości kończyn. W przeszłości wiele izolowanych kości łap przypisywano automatycznie diplodokowi, a mogły one należeć do barozaurów. Szczątki diplodoka odkryto w stratygraficznej warstwie 5 wspomnianej formacji.
Pewne gatunki.
Czwarty opisany gatunek, "D. hayi" (znany z niekompletnego szkieletu odkrytego przez Williama H. Utterbacka w 1902 w okolicy Sheridan w Wyoming, opisany w 1924), został ustanowiony gatunkiem typowym odrębnego rodzaju "Galeamopus" przez Tschoppa, Mateusa i Bensona (2015).
Paleobiologia.
Z powodu obfitości szczątków "Diplodocus" stał się jednym z najlepiej zbadanych dinozaurów. Przez lata badań wysunięto rozmaite teorie poruszające wielu aspektów jego życia.
Siedlisko.
Marsh i później Hatcher uznali, że zwierzę żyło w wodzie, kierując się umiejscowieniem jego otworów nosowych na szczycie czaszki. Podobny pogląd objął też inne wielkie zauropody, jak brachiozaura czy apatozaura. Jednak w 1951 praca Kennetha A. Kermacka wykazała, że Sauropoda prawdopodobnie nie byłyby w stanie oddychać przez nozdrza przy reszcie ciała zanurzonej w wodzie, gdyż wywierała by ona zbyt duże ciśnienie na klatkę piersiową. Od lat siedemdziesiątych panuje zgoda co do lądowego trybu życia tych zwierząt, pasących się na drzewach, paprotnikach oraz krzewach.
Sylwetka.
Wizerunek diplodoka, a zwłaszcza jego sylwetka, zmieniały się znacznie na przestrzeni lat. Klasyczna rekonstrukcja autorstwa Olivera P. Haya z 1910 przedstawiała gada z kończynami rozstawionymi na boki jak u jaszczurek spędzającego czas na brzegu rzeki. Wedle Haya zauropsyd cechował się jaszczurczym chodem z szeroko rozstawionymi łapami. Pomysł ten poparł Gustav Tornier. Nie zgodził się z nim zaś W.J. Holland, demonstrując, że "Diplodocus" o rozcapierzonych na boki kończynach potrzebowałby rowu, by podnieść swój brzuch. Znalezienie śladów stóp w latach trzydziestych również podważyło teorię Haya.
Później diplodoki przedstawiano często z szyjami podniesionymi w górę, dzięki czemu mogłyby żerować na wysokich drzewach. Badania z użyciem modeli komputerowych wykazały, że naturalne dla szyi było ułożenie horyzontalnie, a nie pionowe. Naukowcy tacy, jak Kent Stephens argumentowali dzięki nim, że zauropody, w tym diplodok, nie unosiły swych głów ponad poziom ramion. Jednak kolejne badania wykazały, że wszystkie czworonogi zdają się trzymać swe szyje jak najbardziej pionowo w zwyczajnej uważnej pozycji. To samo powinno być prawdziwe również dla zauropodów, chyba że miałyby one jakąś nieznaną, unikalną cechę, która różniła by anatomię tkanek miękkich ich szyj od spotykanej u innych zwierząt. Jednym z modeli zauropodów w tym badaniu był właśnie diplodok. Pokazano, że trzymał swą szyję pod kątem około 45° z głową skierowaną w dół w postawie spoczynkowej.
Podobnie jak w przypadku blisko spokrewnionego barozaura, niezwykle długa szyja diplodoka wywołała wśród specjalistów wiele kontrowersji. Przeprowadzone w 1992 na Columbia University badanie struktury szyi Diplodocidae wykazało, że najdłuższe szyje wymagały obecności serca ważącego 1,6 tony, czyli dziesiątej części masy całego zwierzęcia. Zaproponowano w nim hipotezę, że zwierzęta te posiadały szczątkowe pomocnicze serca szyjne, których jedyną rolą byłoby przepompowywać krew w górę, do następnego serca.
Podczas gdy długą szyję uważano tradycyjne za przystosowanie służące pożywianiu się, badanie z 2006 sugeruje, że przerośnięta szyja diplodoka i jego krewnych stanowiła wytwór doboru płciowego, benefity pokarmowe miały odgrywać tylko rolę drugorzędną.
Pożywienie.
"Diplodocus" cechował się zębami niezwykłymi jak na zauropoda. Korony są długie i wysmukłe, w przekroju mają kształt eliptyczny. Wierzchołek natomiast jest tępy, trójkątny. Najwydatniejsza fasetka zębowa leży na szczycie. Nie przypomina to wzorów spotykanych u wszystkich innych zauropodów, ale ślady zużycia leżą dzięki temu po policzkowych stronach zębów górnych i dolnych. Oznacza to, że diplodok i inne Diplodocidae wykształciły całkowicie odmienny mechanizm pożywiania się, niż inne zauropody. Jednostronne obrywanie gałązek wydaje się najbardziej prawdopodobnym sposobem żerowania diplodoka i wyjaśnia nietypowy wzór obecny na zębach wynikły z ich ścierania się w kontakcie z pokarmem. Przy takim sposobie pobierania pokarmu jeden rząd zębów mógł służyć do zrywania ulistnienia z gałęzi, podczas gdy inny zapewniał pomoc i stabilizację. Dzięki wydłużeniu obszaru przedoczodołowego czaszki, leżącego naprzeciw oczu zwierzęcia, mogło ono skubać dłuższe części gałęzi za pomocą pojedynczego ruchu. Również ruch żuchwy w tył mógł spełniać dwie ważne role w żerowaniu: zwiększał rozwarcie i pozwalał na niewielkie dopasowanie względnych pozycji rzędów zębów. Umożliwiało to równe obgryzanie.
W związku z giętką zarówno w kierunku bocznym, jak i grzbietowo-brzusznym szyją i możliwością użycia swego ogona i podniesienia się na tylne łapy (postawa trójnogu) "Diplodocus" mógł paść się na wielu poziomach, zarówno nisko, jak i wysoko. Sięgał 10 m powyżej gruntu. Zasięg ruchów szyi pozwalał także jego głowie skubać pokarm poniżej poziomu ciała. Przywiodło to pewnych naukowców do spekulacji, czy diplodok pasł się na roślinach podwodnych z brzegów rzek. Tę koncepcję wspierają względne długości przednich i tylnych łap. Co więcej, kołkowate zęby mogły służyć spożywaniu miękkiej roślinności wodnej.
W 2010 Whitlock "et al." opisali czaszkę młodocianego osobnika diplodoka (CM 11255), różniącą się znacznie od czaszek dorosłych zwierząt tego samego rodzaju. Jego pysk nie kończył się tępo, a zęby nie były ograniczone do przodu pyska. Różnice wskazują, że osobniki dorosłe i młodociane żywiły się odmiennie. Takie różnice ekologicznie pomiędzy osobnikami dorosłymi i młodocianymi nie były wcześniej obserwowane u zauropodomorfów.
Inne aspekty anatomiczne.
Głowę diplodoka przedstawiano szeroko z nozdrzami wysoko na szczycie, kierując się umiejscowieniem nozdrzy zewnętrznych w tym miejscu. Spekulowano także, czy taki układ nie oznacza, że "Diplodocus" mógł mieć trąbę. Badanie z 2006 pokazało brak paleoneuroanatomicznych dowodów na istnienie trąby. Zauważono, że nerw twarzowy (V) u zwierząt dysponujących trąbą, jak choćby słoniowate, jest duży, gdyż ją unerwia. Istnieją natomiast dowody na to, że nerw ten był u diplodoka niewielki. Badania autorstwa Lawrence’a Witmera z 2001 wykazały to, że podczas gdy kostny otwór nosowy leży wysoko w górnej części czaszki, właściwe, mięsiste nozdrza były usytuowane niżej na pysku.
Obecne odkrycia zasugerowały, że diplodok i inne diplodoki mogły mieć wąskie, zaostrzone keratynowe kolce na grzbiecie, przypominające spotykane u legwana. To radykalnie odmienne spojrzenie włączono do obecnych rekonstrukcji, także w serialu popularnonaukowym Wędrówki z Dinozaurami. Nie wiadomo, jak wiele Diplodocidae dzieliło tę cechę, a także, czy występowała ona też u innych zauropodów.
Wzrost i rozmnażanie.
Nie ma żadnych dowodów na zachowania rozrodcze diplodoka. Inne zauropody, jak tytanozaur saltazaur, zostały powiązane z miejscami rozrodu. Tereny gniazdowania tytanozaurów wskazują, że zwierzęta te mogły składać jaja wspólnie w wielu płytkich dołach pokrywanych roślinnością. Możliwe, że diplodok zachowywał się podobnie. W serialu paradokumentalnym „Wędrówki z dinozaurami” pokazano samicę diplodoka składającą jaja za pomocą pokładełka, co było czystą spekulacją autorów serialu.
Opierając się na licznych badaniach histologicznych, ocenia się, że diplodok, jak i inne zauropody, miał niezwykle szybkie tempo wzrostu. Osiągał dojrzałość płciową w ponad dekadę i kontynuował swój wzrost przez całe życie. Wcześniej sądzono, że zauropody wzrastały wolno przez całe życie, dojrzewając po długich dziesięcioleciach.
Aktywność.
Porównania "pierścieni sklerotycznych" oczu diplodoka i ptaków sugerują, że był aktywny w ciągu dnia w krótkich przedziałach czasowych.
Systematyka.
"Diplodocus" stanowi typowy rodzaj w rodzinie diplodoków, która czerpie od niego swą nazwę. Jej członkowie, ciągle masywni, cechują się jednak znacznie smuklejszą budową, niż inne zauropody, jak tytanozaury czy brachiozaury. Wszystkie Diplodocidae mają długie szyje i ogony, przyjmują pozę horyzontalną z kończynami przednimi krótszymi od tylnych. Diplodoki rozkwitły podczas jury późnej w Ameryce Północnej i prawdopodobnie też Afryce.
Podrodzinę Diplodocinae wyróżniono, by objąć diplodoka i jego najbliższych krewnych, jak barozaur. Bardziej dalekim krewnym jest współczesny apatozaur, zaliczany do Diplodocidae, ale już nie do Diplodocinae, umieszcza się go w podrodzinie apatozaurów Apatosaurinae. Portugalski dinheirozaur i afrykańska tornieria także uważane są przez pewnych autorów za bliskich krewnych dipldoka.
Nadrodzina diplodokokształtnych (Diplodocoidea) obejmuje diplodoki, dikreozaury, rebbachizaury i suwaseę, a wedle innych opinii także amficeliasa i być może haplokantozaura lub nemegtozaury. Klad ten stanowi grupę siostrzaną dla Macronaria, obejmujących tytanozaury, brachiozaury i kamarazaury.
Poniższy kladogram bazuje na analizie filogenetycznej przeprowadzonej przez Whitlocka w 2011, ukazuje pokrewieństwa pomiędzy diplodokiem i innymi rodzajami jego rodziny.
W kulturze.
"Diplodocus" stał się sławnym i często przestawianym dinozaurem, gdyż wystawiano go w większej liczbie miejsc, niż jakiegokolwiek innego zauropoda. Zwierzę zawdzięcza to prawdopodobnie dobrej jakości pozostałości szkieletów i dawniejszemu statusowi najdłuższego z dinozaurów. Jednak darowanie wielu odlewów zmontowanych szkeletów przez przemysłowca Andrew Carnegie’ego potentatom na całym swiecie na początku XX wieku zrobiło dużo dla zaznajomienia się z nim ludzi na świecie. Odlewy diplodoczych szkieletów są wciąż wystawiane w wielu muzeach w różnych miejscach na Ziemi, w tym niezwykły "D. hayi" w Houston Museum of Natural Science i "D. carnegii" w licznych instytucjach.
Dary Carnegiego przysłużyły się następującym instytucjom:
To przedsięwzięcie wraz ze związkami z nauką, filantropią i kapitalizmem, przyciągnęło znacznie uwagę opinii publicznej w Europie. Niemiecki tygodnik satyryczny „Kladderadatsch” poświęcił zwierzęciu wiersz, w którym wspomina także prezenty Carnegiego. „Le diplodocus” stało się nazwą generyczną zauropodów w języku francuskim, tak jak „brontozaur”.
"D. longus" wystawiany jest w Senckenberg Museum we Frankfurcie. Szkielet zbudowano z pozostałości kilku osobników, darowanych w 1907 przez Amerykańskie Muzeum Historii Naturalnej. Zmontowany i bardziej kompletny szkielet "D. longus" znajduje się Muzeum Historii Naturalnej w Waszyngtonie. Natomiast zmontowany szkielet "D. hallorum" (wcześniej "Seismosaurus", być może synonim "D. longus"), spotkać można w New Mexico Museum of Natural History and Science.
"Diplodocus" pojawiał się często w filmach o dinozaurach, zarówno opartych na faktach, jak i fikcyjnych. Przedstawia go drugi odcinek nagradzanego serialu telewizyjnego BBC Wędrówki z dinoazurami o tytule „Czas tytanów”. Opowiada on o życiu diplodoka 152 miliony lat temu. W literaturze James A. Michener poświęcił zwierzęciu rozdział w swojej książce "Centennial". Opisuje w nim życie i śmierć jednego osobnika.

</doc>
<doc id="154103" url="https://pl.wikipedia.org/wiki?curid=154103" title="Sufragania">
Sufragania

Sufragania – w Kościele katolickim diecezja, która należy do prowincji (metropolii), ale nie jest jej stolicą. Sufraganiami zazwyczaj są zwykłe diecezje, jednak zdarzają się też archidiecezje. Na czele sufraganii stoi biskup sufragan.

</doc>
<doc id="154105" url="https://pl.wikipedia.org/wiki?curid=154105" title="Kwartalnik Filozoficzny">
Kwartalnik Filozoficzny

Kwartalnik Filozoficzny – czasopismo filozoficzne wydawane przez Polską Akademię Umiejętności w Krakowie od 1922 do 1950; zlikwidowane przez władze komunistyczne w okresie stalinizmu. Publikował informacje o ruchu filozoficznym w Polsce i na świecie, przeglądy piśmiennictwa i sprawozdania z kongresów. Wieloletnim redaktorem naczelnym był Władysław Heinrich, stałym zaś współpracownikiem m.in. Zygmunt Zawirski.
W roku 1992 reaktywowany pod egidą PAU i Uniwersytetu Jagiellońskiego z zachowaniem ciągłości numeracji (tom 20, zeszyt 1-2). Redaktorem naczelnym jest Władysław Stróżewski. Obecnie publikuje głównie artykuły, sprawozdania, recenzje i dyskusje. Jest jednym z najbardziej prestiżowych czasopism filozoficznych w Polsce. Nakład: 500 egzemplarzy.

</doc>
<doc id="154106" url="https://pl.wikipedia.org/wiki?curid=154106" title="Jaskinia Radochowska">
Jaskinia Radochowska

Jaskinia Radochowska (niem. "Kunzendorfer Höhle", "Reyersdorfer Tropfsteinhöhle") – udostępniona do zwiedzania turystycznego jaskinia krasowa w soczewie marmurów, w dolinie potoku Jaskiniec, u stóp Bzowca w Górach Złotych (Sudety Wschodnie), w pobliżu wsi Radochów (gmina Lądek-Zdrój).
Geologia.
Jaskinia Radochowska powstała w pliocenie (5–1,6 mln lat temu) przez wypłukanie się rozpuszczalnych w wodzie marmurów w soczewce białego marmuru, częściowo na kontakcie z łupkami łyszczykowymi (szaro-żółta, krucha skała). Powstała pod erozyjnym działaniem wód wypełniających cały przekrój jej korytarzy i płynących pod dużym ciśnieniem. Pod koniec pliocenu nasilenie erozji okolicznych stoków doprowadziło do pogłębienia doliny, a tym samym do obniżenia koryta przepływającego w pobliżu potoku. Doszło do obniżenia wód krasowych, co doprowadziło do odwodnienia strefy przy otworze jaskini i powstania pustych przestrzeni. Korytarze rozwijały się wzdłuż pęknięć tektonicznych i szczelin. Na ich skrzyżowaniu powstawały większe sale.
W odwodnionych w ten sposób korytarzach rozpoczął się proces osadzania się tzw. namuliska. W skład namuliska w Jaskini Radochowskiej wchodzą zwietrzałe łupki łyszczykowe odpadające od stropu i ścian jaskini oraz pochodzące z powierzchni (nanoszone przez wodę) osady ilaste, gruz, wytrącający się węglan wapnia i substancje organiczne (m.in. kości zwierząt). Namulisko wypełniało prawie całkowicie komory i korytarze jaskini. Zostało ono w większości usunięte w latach 1933–1939. Proces tworzenia się namuliska występuje również współcześnie.
Historia.
Odkryta w II poł. XVIII w. Pierwsza wzmianka o jaskini pochodzi z 1757 r. Już wkrótce potem stała się popularnym celem wycieczek kuracjuszy z Lądka-Zdroju i turystów. Z powodu licznego odwiedzania została dość mocno zniszczona – o dawnej świetności niech świadczą inne jej nazwy: "Reyersdorfer Tropsteinhöhle" – "Radochowska Jaskinia Naciekowa", czy "Grota Stalaktytowa". W latach 1933–1947 jaskinia miała stałego opiekuna i przewodnika, którym był emerytowany górnik Heinrich Peregrin. Zawartość namuliska badał w 1935 r. G. Frenzel, a rok później L. Zotz. Znaleziono wtedy kości ok. 20 różnych zwierząt prehistorycznych, a w przedniej części jaskini kości kilkunastu gatunków o wyglądzie współczesnym. W namulisku L. Zotz znalazł również wyroby z kwarcytu i węgielki limby, a w jednej z nisz czaszkę niedźwiedzia jaskiniowego przykrytą skalną płytą, a obok niej 3 kręgi szyjne i żuchwę. Dało to podstawę do przypuszczeń o bytności w tej jaskini człowieka paleolitycznego. Obecnie nie podtrzymuje się tej teorii.
Przed II wojną światową jaskinia była zagospodarowana turystycznie. W pobliżu postawiony był drewniany budynek, który służył jako mieszkanie dla stróża. Była tam również poczekalnia dla turystów, w której w gablotach eksponowano znaleziska paleontologiczne. Gabloty zostały rozkradzione w latach pięćdziesiątych, a budynek spalił się w lipcu pod koniec lat 60. XX wieku.
Prawdopodobnie w listopadzie 1945 r. ujęto w jaskini, mającą tu swą bazę, pięcioosobową grupę dywersyjną Werwolfu. Nie potwierdzają tego jednak inne źródła.
Warunki przyrodnicze.
Posiada (niezbyt bogate, zniszczone) nacieki: wełniaste, kaskadowe i draperie oraz ślady stalaktytów i stalagmitów. Jest to jedna z największych i najlepiej poznanych jaskiń w Sudetach. Wewnątrz znaleziono m.in. kości niedźwiedzia jaskiniowego, hieny jaskiniowej, dzikiego konia, nosorożca włochatego. Żyje tutaj wiele ciekawych przedstawicieli fauny, jak studniczki tatrzańskie, muchówki i prapierścienica jaskiniowa. Jest również miejscem zimowania nietoperzy: nocka dużego, nocka rudego, gacka brunatnego, mopka zachodniego, mroczka późnego.
Obecnie prowadzą do jaskini trzy sztuczne wejścia. Wewnątrz panuje stała temperatura, ok. 9 °C. Jaskinia składa się z niemal równoległego do zbocza wąskiego Korytarza Łącznikowego, biegnącego prawie poziomo oraz kilku poprzecznych, krótszych korytarzy, licznych wnęk i komór. Najbardziej atrakcyjna jest tzw. Komora Gotycka, znajdująca się na przedłużeniu środkowego wejścia. Stanowi ją trójkątna salka z jeziorkiem krasowym o powierzchni ok. 30 m² i głębokości ok. 2 m. System szczelin krasowych jest wciąż czynny, a poziom wody ulega sezonowym wahaniom. Cała jaskinia objęta jest ochroną jako pomnik przyrody nieożywionej.
Turystyka.
Jaskinia jest czynna od maja do września codziennie od 10:00 do 18:00 (ostatnie wejście o 17:20). Grupy oprowadzają wykwalifikowani przewodnicy. Na łące przed jaskinią stoi ogólnodostępna wiata turystyczna. Do jaskini prowadzą szlaki turystyczne:
Z Radochowa możliwy dojazd drogą gruntowo-szutrową.
W latach 90. XX wieku tuż przy jaskini czynna była latem sezonowa studencka baza namiotowa AKG Halny.

</doc>
<doc id="154107" url="https://pl.wikipedia.org/wiki?curid=154107" title="Ruch Filozoficzny">
Ruch Filozoficzny

Ruch Filozoficzny – czasopismo filozoficzne wydawane we Lwowie od 1911 przez Polskie Towarzystwo Filozoficzne. Po zakończeniu II wojny światowej i odebraniu państwu polskiemu wschodnich województw wraz ze Lwowem wydawnictwo „Ruchu Filozoficznego” zostało przeniesione do Torunia, gdzie jest wydawane od 1946 roku. Pismo zajmuje się popularyzacją filozofii, publikacją dyskusji filozoficznych i sprawozdań z konferencji.

</doc>
<doc id="154109" url="https://pl.wikipedia.org/wiki?curid=154109" title="Zagon na Koziatyn">
Zagon na Koziatyn

Zagon na Koziatyn – rajd polskiej kawalerii wykonany podczas wyprawy kijowskiej, będącej częścią wojny polsko-bolszewickiej w dniach 25–27 kwietnia 1920 roku, mający na celu zdobycie Koziatyna, węzła kolejowego na południowy zachód od Kijowa, pod Berdyczowem, położonego w tym czasie 140 km od linii frontu.
Walki.
Decyzja o zagonie zapadła w kancelarii Józefa Piłsudskiego, ówczesnego Naczelnika Państwa i równocześnie Naczelnego Wodza. Operacja była zaplanowana na początku kwietnia 1920 r. Zajęcie węzła miało przeciąć połączenia pomiędzy bolszewickimi dywizjami na prawym brzegu Dniepru. Jego opanowanie, wraz z równoczesnym zajęciem Koziatyna i Żytomierza, miało zdezorganizować zaplecze i system dowodzenia. Do wykonania zadania wyznaczono 1 Dywizję Jazdy, organizowaną od 13 kwietnia przez gen. Jana Romera. W skład dywizji weszły dwie brygady: 4 (2, 9, i 14 pułki ułanów oraz dwie baterie artylerii konnej) i 5 (1 i 16 pułki ułanów, 2 pułk szwoleżerów, i dwie baterie artylerii konnej), w sumie sześć pułków i dwa dywizjony artylerii konnej, przeszło 2 tys. ułanów i 16 dział. 1 Dywizja Jazdy miała opanować Koziatyn w drugim dniu operacji i utrzymać go do czasu nadejścia 15 Dywizji Piechoty, nacierającej wzdłuż marszruty Prutówka - Rudnie - Białopol.
Koncentracja oddziałów odbyła się w rejonie Zwiahla 24 kwietnia. Pułki i dywizjony doszły na czas. Pułki dążyły do rejonu koncentracji z różnych stron. 2 pułk szwoleżerów i 1 pułk ułanów jechały z Pomorza, gdzie wchodziły w skład Frontu Północnego. 14 pułk ułanów jechał z Żółkwi, gdzie w trybie alarmowym poderwano go w pierwszy dzień Wielkanocy. Pozostałe oddziały, stacjonujące na Kresach, dotarły do Zwiahla marszem konnym. Dywizja była improwizowanym związkiem taktycznym. Pułki stanowiły przekrój całej polskiej jazdy, liczącej dwadzieścia pułków, nie licząc nieregularnego Tatarskiego pułku jazdy i pięciu pułków strzelców konnych – rozdzielonych dywizjonami pomiędzy dywizje piechoty. W Dywizji były dwa pułki z Korpusów Wschodnich: 1 pułk ułanów – znany z szarży pod Krechowcami na Niemców i Austriaków 24 lipca 1917 oraz 14 pułk ułanów wsławiony bitwą na Ukrainie pod Jazłowcem 11-13 lipca 1919, niemal zaraz po powrocie pułku do kraju z Kubania i Odessy. 2 pułk szwoleżerów, zwany Rokitniańskim, wsławiony szarżą swojego drugiego szwadronu ówczesnych ułanów legionowych II Brygady na okopy rosyjskie pod Rokitną 13 czerwca 1915. W skład dywizji wchodziły dwa pułki z armii austriackiej, zwane potocznie "austriackimi": 8 – dawny 1 pułk Ułanów Cesarskich i 9 – utworzony z kadry austriackiego 3 pułku strzelców konnych. Wreszcie 16 pułk ułanów, utworzony po zwycięstwie powstania wielkopolskiego. Pułki były różnie umundurowane i uzbrojone.
25 kwietnia 1920 dywizja o godz. 4.00 rozpoczęła marsz. W ciągu dwu dni miała pokonać 170 km, by w nocy 26 na 27 kwietnia rozpocząć natarcie. 25 kwietnia maszerujący na czele Dywizji 14 Pułk Ułanów Jazłowieckich zbliżył się do mostu na Słuczy, gdzie wizytował Dywizję Naczelnik Państwa Józef Piłsudski. 9 pułk ułanów 25 kwietnia musiał szarżować na kawalerię bolszewicką, która odpowiedziała kontratakiem, odpartym przez karabiny maszynowe 9 pułku ułanów. 26 kwietnia pierwszy szwadron ułanów krechowieckich z pionierami wysadził most kolejowy na trasie z Żytomierza do Berdyczowa. Tego dnia straż tylna dywizji weszła w kontakt ogniowy z nadjeżdżającym z Berdyczowa pociągiem pancernym. To wskazywało, że bolszewicy nie dadzą się w Koziatynie zaskoczyć. Pionierzy brygady wysadzili tory prowadzące z Kijowa do Koziatyna. 27 kwietnia rozpoczęło się generalne natarcie na dworce. Nieprzyjaciel był dobrze przygotowany i bronił się zawzięcie. Na dworcach było wiele eszelonów z wojskiem, wśród nich szkoła oficerska. Granaty z dział towarzyszących pułkom i granaty ręczne rzucane do wagonów oraz szturm o godz. 6 rano załamały nieprzyjaciela i zmusiły go do poddania. Ułani 1 i 14 pułku parli z dzikim krzykiem wzdłuż wagonów w kierunku stacji osobowej. Opór stawiali tylko komisarze; żołnierze sowieccy poddawali się przy pierwszym wezwaniu.
Polacy wzięli do niewoli przeszło 2 tys. jeńców, zdobyli 80 lokomotyw, 2000 wagonów, w tym 7 pociągów sanitarnych, 2 pociągi kąpielowe, mnóstwo cennych materiałów sanitarnych i żywności. Odcięto odwrót 44 Brygadzie sowieckiej i jednej brygadzie ukraińskiej. Liczba jeńców wzrosła do 8500. Zdobyto 27 armat, 176 karabinów maszynowych, 4800 karabinów, amunicję, inne uzbrojenie i sprzęt. Polacy stracili w walkach 9 żołnierzy i 33 rannych.
28 kwietnia przybył do Koziatyna Józef Piłsudski i francuski generał Paul Henrys, który pogratulował gen. Romerowi zwycięstwa, jednak podkreślił konieczność utrzymywania łączności w czasie walki (dywizja, wobec braku meldunków przez dwa dni uważana była przez Piłsudskiego jako rozproszona). 30 kwietnia nadciągnęły do Koziatyna oddziały polskiej piechoty, które obsadziły miasteczko i węzeł kolejowy oraz zabezpieczyły zdobycze. 2 maja Dywizja jazdy ruszyła ku Białej Cerkwi, którą zdobyła. 7 maja Dywizja jazdy stanęła nad Dnieprem.
Zdobycie Koziatyna zdezorganizowało całe prawe skrzydło sowieckiej 12 Armii. Polska Dywizja Jazdy, działając na tyłach bolszewickiej 12 Armii, odebrała wojskom sowieckim możliwość odwrotu i ucieczki drogami kolejowymi. Wobec zamknięcia odwrotu na Koziatyn większość 44 Dywizji Strzelców i ukraińska Brygada Strzelców Siczowych skapitulowały.

</doc>
<doc id="154110" url="https://pl.wikipedia.org/wiki?curid=154110" title="Bobo (demon)">
Bobo (demon)

Bobo – nadprzyrodzona istota z polskiego folkloru, prawdopodobnie demon z wierzeń słowiańskich. Innymi nazwami tej istoty są: bobok (Wielkopolska, Małopolska), babok (Kujawy), bebok (Śląsk). 
W polskich wierzeniach ludowych bobo był małą, brzydką i złośliwą istotą, którą straszono dzieci w celu ich zdyscyplinowania. Wzmianka o bobie znajduje się w pochodzącej z początku XVII wieku "Peregrynacji dziadowskiej" – według niej bobo miał bić dzieci i czynić w domu różne szkody. Można go było przebłagać ofiarą z żywności. 
Relikty tych wierzeń zachowały się jeszcze w XIX wieku (odnotował je m.in. Oskar Kolberg); w Wielkopolsce i Małopolsce straszono dzieci powiedzeniem: „cicho bądź, bo cię bobok weźmie”, albo „jak nie bydzies jád, to cie bebák zjé”. Bohdan Baranowski cytuje dwa utwory ludowe traktujące o bobie; w Puszczy Sandomierskiej znana była kołysanka:
zaś w okolicach Olkusza:
We współczesnej kulturze do postaci boba nawiązuje zespół Formacja Nieżywych Schabuff w piosence pt. "Baboki".

</doc>
<doc id="154116" url="https://pl.wikipedia.org/wiki?curid=154116" title="Jean Jacques Cale">
Jean Jacques Cale



</doc>
<doc id="154117" url="https://pl.wikipedia.org/wiki?curid=154117" title="Adnan Terzić">
Adnan Terzić

Adnan Terzić (ur. 5 kwietnia 1960 w Zagrzebiu) – bośniacki polityk, premier Bośni i Hercegowiny w latach 2002–2007, członek Partii Akcji Demokratycznej.
Życiorys.
Objął stanowisko premiera w grudniu 2002 po wyborach parlamentarnych. Jest członkiem wspólnoty bośniackich muzułmanów. Przed objęciem funkcji szefa rządu był aktywny na szczeblu lokalnym, w rodzinnym mieście Travnik. Od 1996 do 2001 był gubernatorem, a potem wicegubernatorem kantonu środkowobośniackiego.

</doc>
<doc id="154118" url="https://pl.wikipedia.org/wiki?curid=154118" title="Adnan Terzic">
Adnan Terzic



</doc>
<doc id="154121" url="https://pl.wikipedia.org/wiki?curid=154121" title="Zawkrze">
Zawkrze

Zawkrze (ziemia zawkrzeńska) – niewielka kraina historyczna Polski na terenie północno-zachodniego Mazowsza w widłach Łydynii i Wkry. Funkcjonowała jako odrębna jednostka administracyjna od 2. połowy XIV wieku do rozbiorów. Jej historyczną stolicą jest Szreńsk.
Nazwa.
Nazwa regionu pochodzi od położenia „za rzeką Wkrą”, patrząc z perspektywy macierzystego księstwa płockiego. Przez około cztery stulecia rzeka Wkra stanowiła bowiem granicę między ziemią zawkrzeńską a ziemią płocką wchodzącymi w skład mazowieckiego Księstwa Płockiego, a następnie województwa płockiego.
Geografia.
Granicę historycznego Zawkrza wyznaczają w większości rzeki: Wkra (Działdówka i Nida), Łydynia i Orzyc. Odstępstwem są jedynie prawobrzeże Ciechanowa, Poniatowa oraz historyczna granica z Prusami na północy ustalona w 1343 na mocy układu bratiańskiego.
Granice historyczne są współcześnie zachowane jedynie w niewielkim stopniu, a tereny dawnej ziemi zawkrzeńskiej znajdują się na terenie województw mazowieckiego (większość powiatu mławskiego, duża część żuromińskiego i ciechanowskiego, niewielki płońskiego w okolicy Gutarzewa) oraz warmińsko-mazurskiego (południowa część powiatu działdowskiego i nidzickiego). Obszar zajmuje powierzchnię około 1779 km².
Pod względem fizycznogeograficznym Zawkrze znajduje się w całości na terenie Niziny Północnomazowieckiej, w obrębie mezoregionów Wzniesień Mławskich, Równiny Raciąskiej i Wysoczyzny Ciechanowskiej. Jest to teren rolniczy, w większości równinny i pagórkowaty, porozcinany płytkimi dolinami rzek. Większe obszary leśne występują jedynie na północy w okolicy Mławy oraz na południu w okolicy Ciechanowa.
Największym miastem znajdującym się na Zawkrzu jest Mława. Innymi miastami są: Żuromin, Lubowidz i Glinojeck. Dawniej prawa miejskie miały też dzisiejsze wsie gminne: Kuczbork, Niedzbórz, historyczna stolica ziemi – Szreńsk, i kilka innych miejscowości. Łącznie na Zawkrzu znajduje się około 200 wsi, w tym gminne: Wieczfnia Kościelna, Janowiec Kościelny, Stupsk, Szydłowo, Strzegowo, Wiśniewo i Lipowiec Kościelny.
Zawkrze jest dość dobrze skomunikowane z resztę kraju dzięki drodze krajowej 7 oraz magistrali kolejowej łączącej Warszawę z Gdańskiem. W trakcie budowy jest też droga ekspresowa S7 docelowo łącząca oba miasta.
Historia.
Tereny Zawkrza znalazły się w zasięgu państwa piastowskiego w drugiej połowie X stulecia. Był to zalesiony obszar graniczny między terytoriami słowiańskimi a pruskimi. Stopniowo rozwinęła się sieć grodów granicznych jak Szreńsk, Stupsk, czy najważniejszy Grzebsk. Zawkrze stanowiło północną część Mazowsza Płockiego, a jako odrębna jednostka administracyjna zostało wydzielone najprawdopodobniej między 1355 a 1384. W owym czasie był to stosunkowo słabo zaludniony region przygraniczny. Znaczący przyrost ludności obserwuje się dopiero począwszy od połowy XIV wieku.
W latach 1384–1399 i 1407-11 terytorium było zastawione przez księcia Siemowita IV na rzecz zakonu krzyżackiego, co ugruntowało odrębność ziemi zawkrzeńskiej, jaka utrzymała się do II rozbioru Polski. W tym czasie zaczęła się tworzyć sieć miejska regionu: w 1383 roku lokowano Szreńsk, następnie Kuczbork (1384), Mławę (1429), Niedzbórz (1503), Lubowidz (przed 1505), Karniszyn (1519), Poniatowo (przed 1520) i Dłutowo (1532 lub wcześniej). Mimo tego, region miał charakter rolniczy, a oprócz Mławy pozostałe miasteczka miały charakter zaplecza okolicznych wsi i wielu mieszczan samemu zajmowało się uprawą i hodowlą.
Ziemia zawkrzeńska dzieliła się na trzy powiaty: szreński, mławski i niedzborski. Za stolicę uchodził Szreńsk, jednak na najważniejsze miasto wyrosła Mława, położona przy szlaku handlowym łączącym Ruś i Mazowsze z Prusami. Wiek XV i XVI to czas rozwoju i wzrostu zamożności mieszkańców. Przyczynił się do tego handel produktami rolnymi, leśnymi, końmi, wyrobami skórzanymi, szewskimi i lnianymi, czy piwem mławskim. Mława osiągnęła 2500 mieszkańców, stając się jednym z większych miast mazowieckich. Zawkrze było też znane z licznej szlachty zagrodowej, szczególnie na Poborzu.
Upadek gospodarczy Zawkrza nastąpił w XVII wieku w wyniku wojen i epidemii. Pewna poprawa sytuacji nastąpiła dopiero w połowie XVIII wieku, ale gdy w 1793 i 1795 roku region przyłączono do Królestwa Prus poziom rolnictwa wciąż był niższy niż na początku XVII stulecia. Ziemię zawkrzeńską w nowej sytuacji zastąpił powiększony powiat mławski, jaki objął większość regionu, oprócz terenów na zachód od Ciechanowa przyłączonych do powiatu przasnyskiego, a także północną część historycznej ziemi płockiej z Sierpcem, Bieżuniem i Raciążem. Powiat przetrwał do 1975 roku, choć nastąpiło kilka zmian przynależności państwowej oraz korekt granic, w szczególności przywrócenie powiatu sierpeckiego w 1867 jaki objął też zachodnie Zawkrze.
W latach 1793–1807 Zawkrze wchodziło w skład Królestwa Prus, następnie Księstwa Warszawskiego, Królestwa Kongresowego i II Rzeczypospolitej. W czasie powstania listopadowego Zawkrze ominęły większe walki powstańcze, ale w trakcie powstania styczniowego region brał aktywny udział w zrywie przeciwko władzy rosyjskiej. Pewne ożywienie gospodarcze przyniosła Kolej Nadwiślańska, otwarta w 1877 roku. Korzyści odczuła przede wszystkim Mława, jako stacja graniczna. Rozwój jednak zahamowały zniszczenia powstałe w wyniku walk w trakcie I wojny światowej i wojny polsko-bolszewickiej. Ponownie Zawkrze znalazło się na pierwszej linii frontu w pierwszych dniach kampanii wrześniowej.
Po wojnie Zawkrze po raz pierwszy w historii przestało być regionem granicznym. W 1956 roku granice powiatów znacząco zmieniono, zacierając ślady dawnej ziemi zawkrzeńskiej, powołując przy okazji powiat żuromiński. W 1975 roku powiaty zniesiono, a nowy podział administracyjny włączył krainę w całości do województwa ciechanowskiego. Ten stan rzeczy zmienił się w wyniku ostatniej reformy administracyjnej z 1998 roku.
Kultura.
Wpływ na odrębność etnograficzną regionu przez stulecia miało pograniczne położenie Zawkrza. W kulturze ludowej były widoczne wpływy mazurskie oraz kurpiowskie. Współcześnie tradycje lokalne w większości się zatarły.
Wyróżniającym się kulturowo regionem było Poborze, znajdujące się na północnym skraju regionu wokół Janowca Kościelnego i Grzebska, będące okolicą szlachecką wywodzącą się z wolnej ludności mającej chronić północnych granic Mazowsza. Odrębność Poborzan przetrwała do połowy XX wieku i jest dzięki temu lepiej poznana.
Dzieje, tradycje i przyrodę regionu prezentuje Muzeum Ziemi Zawkrzeńskiej w Mławie, a także Muzeum Małego Miasta w Bieżuniu i Muzeum Wsi Mazowieckiej w Sierpcu znajdujące się już poza granicami historycznego regionu. Lokalne tradycje kultywują też zespoły folklorystyczne.
Atrakcje.
Zawkrze, jako kraina graniczna znajdująca się z dala od centrów politycznych i gospodarczych nie posiada zabytków o szczególnej wartości. Mimo tego można zapoznać się z licznymi miejscami o znaczeniu regionalnym.
Kilka zabytków oferuje Mława, takich jak późnobarokowy ratusz, fara, czy barokowy kościół cmentarny. Muzeum Ziemi Zawkrzeńskiej jest jedyną tego typu instytucją w regionie. Dookoła miasta wytyczono krótki, 4 km szlak pieszy oznaczony kolorem zielonym.
Na północ od miasta znajduje się linia umocnień granicznych z okresu przed II wojną światową, miejsce bitwy pod Mławą. W 1964 roku otwarto Mauzoleum Żołnierzy Września upamiętniające tragiczne wydarzenia. Wzdłuż linii umocnionej wytyczono czerwony szlak pieszy długości 40 km.
Militarne znaczenie miały też grodziska, np. w Grzebsku, a w Szreńsku zachowały się ruiny średniowiecznego zamku. W regionie zachowało się też kilka kurhanów z epoki wczesnośredniowiecznej. W Starym Dłutowie znajduje się zabytkowy dwór.
Spośród licznych historycznych świątyń wyróżniają się kościoły w Szreńsku (jedyny średniowieczny budynek kościelny na Zawkrzu), Kuczborku (pierwotnie gotycki, przebudowany w baroku), Poniatowie, Ratowie, Strzegowie, Żurominie. Zachowało się też kilkanaście dworów i założeń parkowych, w większości zaniedbanych. Przykładami są rezydencje w Bogurzynie, Brudnicach (istnieje możliwość zwiedzania), Chamsku, Dąbku.
Zachowały się też, wpisane do rejestru zabytków, pozostałości Mławskiej Kolei Dojazdowej, obecnie nieczynnej.
Do atrakcji turystycznych należą też rekonstrukcje bitew z czasu wojny polsko-bolszewickiej i kampanii wrześniowej.

</doc>
<doc id="154123" url="https://pl.wikipedia.org/wiki?curid=154123" title="Mugur Isărescu">
Mugur Isărescu

Mugur Constantin Isărescu (ur. 1 sierpnia 1949 w Drăgășani) – rumuński ekonomista, w latach 1990–1999 i od 2000 prezes Narodowego Banku Rumunii, od 1999 do 2000 premier Rumunii.
Życiorys.
W 1971 ukończył studia na Wydziale Handlu Zagranicznego Akademii Studiów Ekonomicznych w Bukareszcie. W 1989 uzyskał stopień doktora nauk ekonomicznych. Od 1971 do 1989 pracował Międzynarodowym Instytucie Studiów Ekonomicznych. W 1990 został zatrudniony w Ministerstwie Spraw Zagranicznych i skierowany do ambasady Rumunii w Stanach Zjednoczonych. Jeszcze w tym samym roku powołano go na urząd prezesa Narodowego Banku Rumunii. W 1996 został profesorem i wykładowcą akademickim na Akademii Studiów Ekonomicznych.
22 grudnia 1999 objął stanowisko premiera Rumunii. Zajmował je do 28 grudnia 2000, po czym powrócił do wykonywania funkcji prezesa banku centralnego. W 2000 kandydował także jako niezależny z poparciem Rumuńskiej Konwencji Demokratycznej na urząd prezydenta, w pierwszej turze głosowania zajął 4. miejsce z wynikiem 9,5% głosów.
W 1993 został pierwszym rumuńskim członkiem Klubu Rzymskiego. Od 2001 członek korespondent, od 2006 członek rzeczywisty Academia Română. Uhonorowany kilkunastoma tytułami doktora honoris causa rumuńskich uniwersytetów, a także honorowym obywatelstwem Sybina.

</doc>
<doc id="154125" url="https://pl.wikipedia.org/wiki?curid=154125" title="Gutów (województwo wielkopolskie)">
Gutów (województwo wielkopolskie)

Gutów - wieś w gminie wiejskiej Ostrów Wielkopolski, w powiecie ostrowskim, w województwie wielkopolskim. 
Leży nad strumieniem Niedźwiada, przy drodze powiatowej Górzno-Kotowiecko, ok. 10 km na północ od Ostrowa. Ośrodek jazdy konnej.
Na wieś składają się: Gutów, Gutów-Odbudowania oraz położony pod Lasem Kwiatków przysiółek Kawetczyzna.
Historia.
Miejscowość po raz pierwszy wzmiankowana w 1403 roku. Miejscowość przynależała administracyjnie przed rokiem 1934 do powiatu jarocińskiego, w latach 1975-1998 do województwa kaliskiego, a w latach 1934-1975 i od 1999 do powiatu ostrowskiego.
Pałac w Gutowie.
Pałac z trzeciej ćwierci XIX wieku, rozbudowywany na przełomie XIX i XX wieku. Złożony z kilku zróżnicowanych brył na rzucie litery L, z czterokondygnacyjną wieżą narożną. W pobliżu pałacu park podworski z przełomu XIX i XX wieku o powierzchni 5 ha.

</doc>
<doc id="154126" url="https://pl.wikipedia.org/wiki?curid=154126" title="Limfocyty Tc">
Limfocyty Tc

Limfocyty Tc czyli limfocyty T cytotoksyczne, to subpopulacja limfocytów potrafiąca uśmiercić komórkę prezentującą w kontekście MHC I antygen uczulający dany limfocyt. Jest to jeden z rodzajów odporności komórkowej. Limfocyty T cytotoksyczne wykazują ekspresję białka CD8, umożliwiającego rozpoznawanie MHC klasy I. Należy jednak zwrócić uwagę, że cytotoksyczność mogą również wykazywać limfocyty T CD4+. Limfocyty Tc odgrywają zasadniczą rolę w odpowiedzi odpornościowej przeciwko patogenom wewnątrzkomórkowym, takim jak wirusy i riketsje, oraz przeciwko komórkom nowotworowym.
Limfocyty T zdolne są do różnorodnych reakcji z antygenem, pojawiają się przed porodem. W efekcie tego noworodek może odrzucić przeszczep skóry tak jak dorosły, wytwarza również odporność po szczepieniu BCG.
Czynniki cytotoksyczności.
Do efektu cytytoksycznego są zdolne limfocyty CD8+, niektóre limfocyty CD4+, komórki NK, limfocyty NKT oraz limfocyty Tγδ. Główny mechanizm cytotoksyczności opiera się na wydzialaniu ziaren cytolitycznych, które poprzez utworzenie kanału w blonie komórki docelowej powodują wnikanie jonów sodowych Na+ i tym samym jej rozpad oraz apoptozę.
Alternatywny mechanizm związany jest z receptorami dla cząsteczek TNF. Limfocyty Tc wytwarzają ligandy, które łącząc się z komórkami docelowymi powodują przekazanie sygnału indukującego apoptozę.
Do głównych czynników, które biorą bezpośredni udział w efekcie cytotoksycznym zaliczamy (na podst.):
Oprócz wyżej wymienionych czynników bezpośrednio odpowiedzialnych za cytotoksyczność, limfocyty Tc wydzielają także szereg innych mediatorów (cytokin i chemokin), umożliwiających regulację odpowiedzi odpornościowej oraz stymulujących inne populacje leukocytów. Ze względu na profil wydzielanych cytokin, limfocyty Tc mogą być podzielone na mniejsze populacje: limfocyty Tc1 (ekspresja czynnika transkrypcyjnego T-bet i produkcja interferonu gamma), limfocyty Tc2 (ekspresja czynnika transkrypcyjnego GATA3 i produkcja IL-4) oraz limfocyty Tc17 (ekspresja czynnika RORgt i produkcja IL-17).

</doc>
<doc id="154127" url="https://pl.wikipedia.org/wiki?curid=154127" title="Don Carlos">
Don Carlos



</doc>
<doc id="154128" url="https://pl.wikipedia.org/wiki?curid=154128" title="Mugur Isarescu">
Mugur Isarescu



</doc>
<doc id="154129" url="https://pl.wikipedia.org/wiki?curid=154129" title="Kotowiecko">
Kotowiecko

Kotowiecko – wieś w Polsce położona w województwie wielkopolskim, w powiecie ostrowskim, w gminie Nowe Skalmierzyce, na Wysoczyźnie Kaliskiej, w Kaliskiem, ok. 7 km od Nowych Skalmierzyc, ok. 10 km od Kalisza.
Osadą wsi jest Pawłówek.
Podział administracyjny.
W XIX wieku miejscowość należała administracyjnie do powiatu pleszewskiego. W latach 1954–1971 wieś należała i była siedzibą władz gromady Kotowiecko, po jej zniesieniu w gromadzie Skalmierzyce. W latach 1975–1998 do województwa kaliskiego, od 1999 do powiatu ostrowskiego.
Historia.
Znane od 1402 roku jako "Kotojedzko". Od 1537 roku wieś była w posiadaniu szlachty zaściankowej – Kotowieckich i Kucharskich.
W XVIII wieku Kotowiecko było własnością Ignacego Chmielewskiego herbu Wieniawa (1729 rok), wojskiego kaliskiego Andrzeja Bogdańskiego herbu Prus III (1776 rok) oraz Ludwika Bogdańskiego (1789 rok). We wsi było 13 chałup, dwór, karczma, mielcuch, pobudowana owczarnia, stodoły i obory. Pod koniec wieku miejscowość liczyła 20 domów i 132 mieszkańców.
W 1812 roku miejscowość przejął radca departamentowy Kajetan Morawski. Według "Słownika geograficznego Królestwa Polskiego" z 1883 roku w miejscowości było 14 domów i 101 mieszkańców, a posiadłość liczyła 9 domów i 174 mieszkańców.
Pod wsią odkryto skarb w formie monet rzymskich z I i II wieku.
W 1903 roku Kotowiecko przejął Ferdynand von Lekov z Głósek, a następnie Elżbieta Lekov (do 1945 roku). Majątek w 1907 roku liczył 732 ha, czynna była mleczarnia i gorzelnia oraz istniało połączenie tramwajem konnym z Biniewem. W Kotowiecku uprawiano m.in. ziemniaki, pszenicę, żyto, owies, buraki cukrowe oraz cykorię – zatrudnionych było na stałe 60 robotników folwarcznych i 150 sezonowych. W 1928 roku na potrzeby majątku czynna była piekarnia i rzeźnia oraz kasyno dla urzędników. Po II wojnie światowej majątek przeszedł w posiadanie państwa.
Do roku 1936 we wsi funkcjonowała prywatna elektryczna kolej normalnotorowa o długości 3 km, na trasie Kotowiecko – Żakowice – Głóski. Istniała również kolej z wagonami silnikowymi, kursująca z Ociąża przez Kotowiecko do wsi Kucharki.
Zabytki.
Obiekty wpisane do rejestru zabytków nieruchomych województwa wielkopolskiego:
Komunikacja publiczna.
Dojazd autobusami Kaliskich Linii Autobusowych, linia podmiejska nr 17 (Kalisz – Kotowiecko).

</doc>
<doc id="154130" url="https://pl.wikipedia.org/wiki?curid=154130" title="Adam Kurek">
Adam Kurek

Adam Kurek (ur. 20 kwietnia 1968) – polski siatkarz grający na pozycji przyjmującego. Prywatnie ojciec Bartosza Kurka.
Życiorys.
W 1988 ukończył Liceum Zawodowe w Wałbrzychu, grając w międzyczasie w tutejszym Chełmcu. Od sezonu 1994/1995 nieprzerwanie zawodnik klubu, w sezonie 2001/2002 wypożyczony do zespołu Gwardii Wrocław. Wraz ze Stalą Nysa zdobył srebrny medal Mistrzostw Polski w sezonie 1994/1995, brązowy medal 1997/1998, a także Puchar Polski w 1996. W barwach AZS-u Częstochowa wywalczył tytuł mistrza kraju 1993. Występował również w tureckiej ekstraklasie. Karierę sportową kończył w Nysie, grając ze swoim synem w drużynie zaplecza Polskiej Ligi Siatkówki.
W latach 1991–1993 występował w reprezentacji kraju. Rozegrał w niej 84 mecze. Uczestniczył m.in. w mistrzostwach Europy 1993.
Zawodowo podjął służbę w Państwowej Straży Pożarnej w Nysie.

</doc>
<doc id="154138" url="https://pl.wikipedia.org/wiki?curid=154138" title="Karol Appel">
Karol Appel

Karol Ludwik Appel (ur. 6 grudnia 1857 w Paryżu, zm. 16 marca 1930 w Warszawie) – językoznawca polski, profesor Uniwersytetu Warszawskiego.
Życiorys.
Pochodził z rodziny polskiego emigranta osiadłego we Francji. Ukończył gimnazjum w Piotrkowie Trybunalskim (1876). Od 1880 przez kilkadziesiąt lat uczył języka francuskiego w V Gimnazjum w Warszawie; w latach 1906-1915 był wykładowcą literaturoznawstwa i językoznawstwa, języka francuskiego i literatury francuskiej na Wydziale Humanistycznym Towarzystwie Kursów Naukowych w Warszawie. Po ewakuacji gimnazjum przez władze rosyjskie (1915) następne pięć lat spędził w Rosji; uczył w Polskim Kolegium Uniwersyteckim w Kijowie. W 1920 powrócił do Warszawy i związał się z Uniwersytetem Warszawskim; został profesorem zwyczajnym, wykładowcą językoznawstwa ogólnego, kierownikiem Katedry Językoznawstwa Ogólnego i dyrektorem Seminarium Lingwistycznego. W 1926 obronił doktorat na UW, a w 1929 otrzymał tytuł profesora honorowego. Prowadził wykłady do końca życia, mimo utraty wzroku w ostatnich latach.
W 1907 należał do grona członków-założycieli Towarzystwa Naukowego Warszawskiego, a od 1919 był członkiem PAU.
Prace naukowe.
W pracy naukowej zajmował się językoznawstwem ogólnym, gramatyką historyczną, dialektologią i bibliografią. Prowadził badania nad genezą i rozwojem mowy, a także zjawiskiem wymiany kontynuacji mocnych i słabych półsamogłosek prasłowiańskich. Analizował akcentologię polską, badał dorobek polskiego językoznawstwa. Zajmował się problematyką dydaktyki języków obcych. Ogłosił m.in.:

</doc>
<doc id="154139" url="https://pl.wikipedia.org/wiki?curid=154139" title="Miedzianów">
Miedzianów

Miedzianów – wieś w Polsce położona w województwie wielkopolskim, w powiecie ostrowskim, w gminie Nowe Skalmierzyce, nad Trzemną, w Kaliskiem, ok. 6 km od Nowych Skalmierzyc, ok. 11 km od Kalisza.
Osadami wsi są Kwiatkówek i Miedzianówek.
Podział administracyjny.
Miejscowość przynależała administracyjnie przed rokiem 1887 do powiatu odolanowskiego. W latach 1975–1998 do województwa kaliskiego, a w latach 1887–1975 i od 1999 do powiatu ostrowskiego.
Historia.
Wymieniany w 1213 roku jako "Pentscovo", własność panującego w falsyfikacie "Kodeksu dyplomatycznego Wielkopolski". Pod koniec XVI i na początku XVII wieku, wieś była własnością Droszewskich.
Spolszczoną nazwę miejscowości "Poniatowo", zmieniono przed rokiem 1620 na Miedzianów.
W 1877 roku z inicjatywy ówczesnego właściciela majątku Henryka Skarżyńskiego, wzniesiono dwór–willę. W "Słowniku geograficznym Królestwa Polskiego" z 1885 roku, Miedzianów określany jest jako "dominium" z cegielnią i kopalniami torfu – 5 domów i 132 mieszkańców.
Zabytki.
Obiekty wpisane do rejestru zabytków nieruchomych województwa wielkopolskiego:

</doc>
<doc id="154145" url="https://pl.wikipedia.org/wiki?curid=154145" title="Kowal bezskrzydły">
Kowal bezskrzydły

Kowal bezskrzydły, kowal dwuplamek ("Pyrrhocoris apterus"), zwany potocznie „tramwajem” – gatunek pluskwiaka z rodziny kowalowatych (Pyrrhocoridae), pospolity w Polsce. Ze względu na łatwość hodowli bywa wykorzystywany do badań laboratoryjnych.
Morfologia.
Osiąga długość około 1 cm. Jego czułki są dość długie i czteroczłonowe, odnóża proporcjonalne do długości ciała, stopy trzyczłonowe, a na pazurkach znajdują się powierzchnie czepne – przylgi. Przetchlinki leżą na brzusznej stronie odwłoka, przyoczka nie występują. Jak wszystkie kowalowate, gatunek ten posiada trichobotria, czyli włoski czuciowe rejestrujące ruchy powietrza. Skrzydła są częściowo uwstecznione.
Jego głowa, czułki, tarczka, międzykrywki, odnóża i odwłok są czarne, natomiast przedplecze jest czerwone, z wyraźną czarną plamą w części środkowej. Na odwłoku znajduje się charakterystyczny czerwono-czarny wzór. Wewnątrz gatunku występuje zjawisko polimorfizmu objawiające się silnym uwstecznieniem tylnych skrzydeł u części osobników.
Występowanie.
Jest jednym z niewielu kowalowatych występujących niemal w całej Palearktyce (większość gatunków pokrewnych występuje przede wszystkim w strefach paleotropikalnych i subtropikalnych). Jego wschodni zasięg występowania sięga południowych regionów wschodniej Syberii (do podnóża Ałtaju), południowo-zachodniej Mongolii i północno-zachodnich Chin. Występuje także na terenie Stanów Zjednoczonych, w Ameryce Środkowej, Europie oraz Indiach.
Często pojawia się w dużych gromadach u podstawy pni drzew liściastych, szczególnie lipy. Jest gatunkiem zazwyczaj nieszkodliwym dla środowiska (w tym dla ludzi, nie kąsa), choć może uszkadzać młode drzewka w szkółkach i wyrządzać szkody w winnicach. Występuje w grupach, co służy jako strategia odstraszania drapieżnych ptaków.
Ekologia.
Pożywienie.
Kowale bezskrzydłe żywią się opadłymi nasionami (głównie lipy), owocami, a także sokami martwych owadów, chorych gąsienic, dżdżownic, ślimaków. Sporadycznie spożywają odchody, niekiedy również dochodzi u nich do kanibalizmu. Pokarm wysysają za pomocą kłujki.
Sam kowal rzadko staje się łupem dla innych zwierząt, gdyż jest wstrętny w smaku. Jedynie borsuki czasami żywią się tymi owadami.
Rozmnażanie.
Samice składają jaja do ziemi, mchu lub między zalegające ziemię liście. Larwy wykluwają się w czerwcu, zimują imago, w pełni wykształcone osobniki po przepoczwarzeniu. Wczesną wiosną owady te budzą się i gromadzą w nasłonecznionych miejscach.
Ich kopulacja trwa długo – często ponad 12 godzin, niekiedy nawet do 7 dni, co jest sposobem samca na zapobieganie dostępu do samicy przez konkurentów. Z tego powodu często kowale spotykane są sczepione tylnymi częściami ciała, stąd bywają popularnie nazywane "tramwajami".

</doc>
<doc id="154148" url="https://pl.wikipedia.org/wiki?curid=154148" title="Mszana (województwo śląskie)">
Mszana (województwo śląskie)

Mszana (niem. "Mschanna") – wieś w Polsce, położona w województwie śląskim, w powiecie wodzisławskim, w gminie Mszana.
W latach 1975–1998 miejscowość administracyjnie należała do województwa katowickiego. W latach 1954–1972 wieś należała i była siedzibą władz gromady Mszana. Miejscowość jest siedzibą gminy Mszana.
Przez wieś przepływa potok Mszanka.
Położenie.
Mszana położona jest w południowo-zachodniej części województwa śląskiego w powiecie wodzisławskim.
W układzie geograficznym obszar miejscowości leży w kotlinie Raciborsko-Oświęcimskiej w południowo-wschodniej części Płaskowyżu Rybnickiego będącym częścią Wyżyny Śląskiej.
Pod względem administracyjnym Mszana jest częścią województwa śląskiego, powiatu wodzisławskiego i gminy Mszana. Od północy graniczy z gminami Marklowice i Świerklany, od wschodu z miastem Jastrzębie-Zdrój, od południowego zachodu z gminą Godów i od zachodu z miastem Wodzisław Śląski.
Historycznie Mszana leży na ziemi wodzisławskiej na Górnym Śląsku.
Gmina położona jest na średniej wysokości 255 m n.p.m. Dogodne warunki klimatyczne oraz położenie w rejonie Bramy Morawskiej stanowiącej naturalny korytarz miały znaczenie w historii rozwoju osadnictwa w tym rejonie.
Z niektórych części miejscowości można dojrzeć główne masywy oddalonych o ok. 30–35 km w linii prostej od Mszany Beskidów (Śląskiego, Małego oraz Śląsko-Morawskiego). Najbardziej rozpoznawalnymi szczytami widocznymi z Mszany są: masyw Czantorii, Skrzyczne, Łysa Góra. Doskonale widać również charakterystyczne kominy elektrowni w Dziećmorowicach (Czechy) oraz panoramę miasta Jastrzębie-Zdrój i dzielnicę Wilchwy w Wodzisławiu Śląskim.
Części wsi.
Historyczne dzielnice:
Nazwa.
W "Liber fundationis episcopatus Vratislaviensis" miejscowość wymieniona jest w szeregu wsi położonych w pobliżu Żor i Wodzisławia jako "Msana". W tym samym miejscu wymienia się również przysiółek Mszany - Bożą Górę jako "Bozagora".
Jak podaje wodzisławski kronikarz Franciszek Ignacy Henke nazwa Mszana może wywodzić się od polskiego wyrazu msza (łac. "missa") i obecności w tym miejscu nieznanego ośrodku kultu. O tym może świadczyć również obecność dzwonu w herbie. O prawdziwości tej hipotezy świadczyć mogłaby też legenda, którą może poszczycić się tylko Mszana. Wiąże ona jej nazwę z mszą, konkretnie z mszą dziękczynną odprawioną za zwycięstwo nad najeźdźcami – Tatarami.
Z kolei inni autorzy regionalnych opracowań historycznych podają, że nazwa Mszana wywodzi się od mchu czy omszonego miejsca zwanego z łaciny "muscus", "muscosus".
Historia.
Historia Mszany sięga być może roku 1241 i słynnego najazdu tatarskiego. Według legendy to właśnie wtedy powstała osada: tatarzy rozbici pod Wodzisławiem przez radlińskich chłopów mieli znaleźć schronienie i osiedlić się na terenach dzisiejszej Mszany. Do legendy tej nawiązywała długa tradycja nazywania mieszkańców Mszany przez sąsiadów „tatarczykami”.
Pierwsze wzmianki o Mszanie w tekstach źródłowych pochodzą z Liber fundationis episcopatus Vratislaviensis tj. ok. 1305. Wtedy to Mszana istniała jako wieś na prawie niemieckim. Można więc założyć, że Mszana powstała pod koniec XIII wieku. Najazd tatarski z roku 1241 szczególnie dotkliwie zniszczył tereny księstwa opolsko-raciborskiego. Wobec tego na spustoszonych terenach rozpoczęła się intensywna akcja osadnicza pod auspicjami księcia Władysława opolskiego, a potem jego następcy Przemysława raciborskiego. Książę Władysław lokował w 1257 roku pobliski Wodzisław. Nowe wsie mogły powstawać wokół już istniejących miast, wsi albo lokowano nowe po wykarczowaniu lasu.
Tak też było prawdopodobnie w przypadku Mszany, która powstała „jako całkiem nowa na wyrębisku leśnym nad potokiem”. Do lat międzywojennych wieś zachowała dawny układ dwustronnej ulicówki dolinnej. Przypuszcza się również, że wraz z nową wsią powstał również kościół. Wskazuje na to jego centralne umieszczenie. Jednakże pierwsze wzmianki o czynnym kościele pochodzą z roku 1447, kiedy to pobrano pięć groszy świętopietrza.
Historyczne dzieje Mszany i parafii mszańskiej są trudne do odtworzenia nie tylko ze względu na ubogi zasób źródeł historycznych i niekompletność materiału historycznego. Przyczyniły się do tego niewątpliwie dzieje historii, czyli lata wielu wojen i powstań, które przetoczyły się przez Górny Śląsk, więc także i przez Mszanę. Przyczyny należy upatrywać także w tym, iż w roku 1649 spaliła się plebania a pożar strawił wszelkie piśmienne akta parafii. Zaś w 1945 roku w wyniku wkroczenia wojsk sowieckich do Mszany zaginęły wszelkie rękopiśmienne źródła z archiwum parafialnego. W Kronice Parafialnej znajdują się odpisy najstarszych wyciągów powizytacyjnych parafii z lat 1652, 1679, 1688. Kościół był w nich opisany jako stary i drewniany budynek dobrze utrzymany. Z opisów wynika, że mógł to być pierwszy mszański kościół, który został wzniesiony przy założeniu wsi. Gruntowny remont kościoła miał miejsce 1709 roku. We wszystkich opisach powizytacyjnych parafii w sposób szczególny opisany jest dzwon, który znajdował się w kościele. Był on chlubą parafii, a jego wartość była określona jako starożytna. Dzwon miał pochodzić z 1520 roku. Może to właśnie do tego dzwonu nawiązuje herb Mszany. W czasach średniowiecza Mszana należała najpierw do księstwa raciborskiego, następnie księstwa wodzisławskiego, a od XVI wieku do Wodzisławskiego Państwa Stanowego.
W latach międzywojennych Mszana stanowiła gminę w powiecie rybnickim. Według spisu z 1931 r. liczyła 2352 mieszkańców.
1 września 1939 w miejscowości miała miejsce bitwa. 
Komunikacja.
Przez wschodnią część miejscowości przebiega Droga Główna Południowa z rondem im. Obrońców Bożej Góry.
Jest połączona komunikacyjnie z Jastrzębiem-Zdrój i Wodzisławiem Śląskim liniami autobusowymi MZK.
Turystyka.
Baza noclegowa.
W miejscowości znajduje się "Kamper Parking".
Szlaki.
 Szlak Ewakuacji Więźniów Oświęcimskich (91 km)
Ścieżki rowerowe.
 Szlak Miasta Wodzisław Śląski do Karwiny (25,5 km)
Sport.
Tradycje piłki nożnej w Mszanie sięgają okresu przedwojennego. Już w latach trzydziestych istniało we wsi boisko piłkarskie, na którym miejscowy klub Orzeł Mszana rozgrywał swoje mecze aż do wybuchu wojny. Tuż po wyzwoleniu została reaktywowana drużyna piłkarska pod nazwą Lechia Mszana. Drużyna ta występowała w klasie c od 1946 roku, aż do roku 1949. Jej prezesem i jedynym sponsorem był nieżyjący już dzisiaj Paweł Kozielski. Na skutek zatargu zawodników z sędzią, drużyna została zawieszona na kilka lat.
W 1957 roku z inicjatywy miejscowej młodzieży zorganizowano ponownie sekcję piłkarską, złożoną z zespołu juniorów i seniorów. Nie było wówczas boiska w Mszanie, więc zarejestrowano zespół pod nazwą Górnik Wilchwy. Drużyna działała w oparciu o finansowe wsparcie kopalni 1 Maja, a mecze rozgrywano w sąsiedniej wiosce Wilchwy. Zespół składał się z piłkarzy Mszany i Wilchw. Klub działał do 1963 roku, po czym nastąpiła fuzja Górnika Wilchwy z Kolejarzem Wodzisław Śląski, w efekcie której powstała Odra Wodzisław Śląski.
W czerwcu 1986 roku utworzono LZS Start Mszana. Od początku istnienia klubu, aż do 1998 roku funkcję prezesa pełnił Jerzy Tatarczyk. Działalność klubu była możliwa dzięku zarządowi Gminy i pomocy Przedsiębiorstwa Rekultywacja Rybnickiego Zjednoczenia Przemysłu Węglowego.
Start Mszana zainaugurował rozgrywki w klasie C (grupa II) podokręgu Rybnik w sezonie 1986/87. Sezon 1987/88 rozpoczął już w klasie B, by po roku awansować do klasy A. Było to wielkie osiągnięcie, bowiem w ciągu dwóch kolejnych sezonów klub awansował o trzy klasy. W 1989 roku, staraniem działaczy sportowych i przy przychylności władz gminy, powołano społeczny Komitet Budowy Szatni Sportowej. Dzięki pozyskaniu środków finansowych z Urzędu Gminy oraz darowizn i pracy społecznej mszańskich sympatyków sportu obiekt szatni został oddany do użytku na koniec 1994 roku. W 1997 roku piłkarze pierwszego zespołu awansowali do ligi okręgowej, w której grali przez dziewięć kolejnych sezonów. W sezonie 2005/2006 okazali się bezkonkurencyjni i awansowali do IV ligi. Obecnie Start gra w A klasie.
Od 1997 roku klub posiada również drugą drużynę, która w latach 1997-2004 i ponownie od roku 2007 występuje w klasie b, a w latach 2004-2007 grała w klasie c.
W miejscowości istnieje również pływacki klub UKS Delfin przy Zespole Szkół w Mszanie, klub skata sportowego oraz Związek Hodowców Gołębi Pocztowych.
Kultura.
Życie kulturalne w Mszanie skupia się wokół Wiejskiego Ośrodka Kultury (WOK), mającego swą siedzibę przy ulicy Adama Mickiewicza. W WOK-u działa zespół folklorystyczny Mszanianka, formacja taneczna „El Paso”, klub podróżnika ZHP „Róża Wiatrów” oraz klub skatowy. Ponadto z instytucji kulturalnych w Mszanie istnieje Gminna Biblioteka Publiczna, w której znajduje się również „Galeria z książką”.
Od czterech lat w gminie odbywa się cykliczna impreza, jaką są Dni Gminy Mszana. Wielkim zainteresowaniem cieszył się także zlot Rodu Tatarczyków z całej Polski i zagranicy, który odbył się w 2002 roku w Mszanie.
Polityka.
Mszana posiada 8 z 15 miejsc w Radzie Gminy Mszana.
Miejscowości partnerskie.
Mszana jako część Gminy Mszana ma podpisane porozumienia z trzema miejscowościami:

</doc>
<doc id="154149" url="https://pl.wikipedia.org/wiki?curid=154149" title="Fizjologia serca">
Fizjologia serca

Podstawową czynnością układu krążenia jest zapewnienie przepływu krwi w naczyniach. Układ krążenia jest niezbędny do zapewnienia następujących funkcji:
Skurcze serca są kontrolowane przez układ bodźcoprzewodzący serca. Fala depolaryzacji biegnąca przez mięśniówkę przedsionków i komór powoduje ich skurcz, faza repolaryzacji poprzedza ich rozkurcz. Skurcz i rozkurcz zarówno przedsionków jak i komór powtarza się cyklicznie z częstością ok. 72 skurczów na minutę w spoczynku. Jeden cykl pracy serca trwa około 800 ms.
Podczas rozkurczu komór krew napływa z przedsionków przez otwarte zastawki przedsionkowo-komorowe. Skurcz mięśniówki przedsionków wyprzedza skurcz mięśniówki komór serca, więc krew swobodnie zostaje wtłoczona podczas skurczu przedsionków do komór serca.
Ciśnienie skurczowe w lewej komorze jest pięciokrotnie wyższe od ciśnienia skurczowego w komorze prawej. Mimo tej różnicy ciśnień objętość krwi wyrzucanej z komór podczas ich skurczu jest zbliżona.
Objętość wyrzutowa serca (ang. stroke volume, SV) - jest to objętość krwi wytłoczona przez jedną z komór serca podczas jej skurczu. U dorosłego mężczyzny objętość krwi wytłoczonej przez komorę podczas skurczu wynosi około 70-75 ml.
Pojemność minutowa (ang. cardiac output, CO) - jest to objętość krwi wytłoczonej przez jedną z komór w czasie jednej minuty. Pojemność minutową oblicza się mnożąc objętość wyrzutową przez liczbę skurczów w czasie jednej minuty. Przykładowo: objętość wyrzutowa komory w spoczynku wynosi 70 ml, więc przy 70-75 skurczach na minutę daje to wynik objętości minutowej serca równy ok. 5 l/min (70 ml x 70/min = 5 l/min).
Wskaźnik sercowy (ang. cardiac index, CI) - jest to wskaźnik, który jest stosunkiem pojemności minutowej serca do powierzchni ciała. Pojemność minutowa serca w spoczynku przeliczona jest na m2 powierzchni ciała (ok. 3,2 l/min/m2).
Objętość wyrzutowa serca jest zależna od kilku czynników, do których zalicza się między innymi: ciśnienie tętnicze, kurczliwość komór, objętość krwi w komorze na początku jej skurczu. Na częstość skurczów serca wpływa m.in. autonomiczny układ nerwowy - współczulny przyspiesza czynność serca, przywspółczulny zwalnia ją.
Na pracę serca ma wpływ pobudzenie receptorów. Wyróżnia się cztery rodzaje działania receptorów na komórki mięśnia sercowego:

</doc>
<doc id="154150" url="https://pl.wikipedia.org/wiki?curid=154150" title="Pulitzer">
Pulitzer



</doc>
<doc id="154151" url="https://pl.wikipedia.org/wiki?curid=154151" title="Risto Pietilainen">
Risto Pietilainen



</doc>
<doc id="154153" url="https://pl.wikipedia.org/wiki?curid=154153" title="Jiří Paroubek">
Jiří Paroubek

Jiří Paroubek (ur. 21 sierpnia 1952 w Ołomuńcu) – czeski polityk i samorządowiec, deputowany do Izby Poselskiej, w latach 2004–2005 minister rozwoju regionalnego, w latach 2005–2006 premier Czech, od 2006 do 2010 przewodniczący Czeskiej Partii Socjaldemokratycznej (ČSSD).
Życiorys.
Ukończył w 1976 ekonomię w Wyższej Szkole Ekonomicznej w Pradze. Przed 1990 pracował jako ekonomista w kilku przedsiębiorstwach. Od 1992 zajmował się prowadzeniem własnej działalności gospodarczej.
W latach 1970–1986 należał do Czechosłowackiej Partii Socjalistycznej. W 1990 został sekretarzem generalnym na kongresie Czeskiej Partii Socjaldemokratycznej. W latach 1990–1996 był członkiem centralnej władzy wykonawczej ČSSD (ponownie od 2001). W latach 1993–1995 pełnił różne funkcje w regionalnym zarządzie ČSSD w Pradze (od 2001 był przewodniczącym ČSSD w stolicy). W latach 1990–2005 zasiadał w praskiej radzie miasta, w latach 1998–2004 pełnił funkcję zastępcy burmistrza Pragi odpowiedzialnego za sprawy finansowe.
W 2004 został mianowany ministrem ds. rozwoju regionalnego w rządzie Stanislava Grossa. 25 kwietnia 2005 Czeska Partia Socjaldemokratyczna wysunęła jego kandydaturę na stanowisko premiera, tego samego dnia prezydent Václav Klaus powołał go na premiera Czech. Funkcję tę sprawował do momentu powstania centroprawicowego rządu Mirka Topolánka po wyborach 2006, w których uzyskał po raz pierwszy mandat poselski.
Od 2005 był wiceprzewodniczącym, a od 2006 pełnił funkcję przewodniczącego Czeskiej Partii Socjaldemokratycznej. W dniu wyborów parlamentarnych w 2010, gdy ponownie został wybrany na deputowanego do Izby Poselskiej, podał się do dymisji ze stanowiska przewodniczącego partii.
W 2011 założył nową partię polityczną pod nazwą Narodowi Socjaliści – Lewica XXI Wieku. Partia nie odniosła sukcesu wyborczego, Jiří Paroubek w 2014 zrezygnował z jej przewodniczenia. Od 2013 poza parlamentem, powrócił do działalności biznesowej.

</doc>
<doc id="154154" url="https://pl.wikipedia.org/wiki?curid=154154" title="Jiri Paroubek">
Jiri Paroubek



</doc>
<doc id="154155" url="https://pl.wikipedia.org/wiki?curid=154155" title="Jirzi Paroubek">
Jirzi Paroubek



</doc>
<doc id="154156" url="https://pl.wikipedia.org/wiki?curid=154156" title="Stanisław Arnold">
Stanisław Arnold

Stanisław Arnold (ur. 20 grudnia 1895 w Dąbrowie Górniczej, zm. 3 listopada 1973 w Warszawie) – polski historyk, profesor Uniwersytetu Warszawskiego, członek PAN, szef Marksistowskiego Zrzeszenia Historyków. 
Życiorys.
Był synem Jana (dyrektora kopalni) i Romany z Bojanowskich. Kształcił się w szkole handlowej w Sosnowcu, Szkole Komercyjnej w Wilnie. Odbył studia historyczne i socjologiczne na Uniwersytecie Warszawskim (1916–1920), ponadto studiował historię na uniwersytetach w Wiedniu i Florencji. W 1920 obronił doktorat na UW pod kierunkiem Marcelego Handelsmana na podstawie pracy "Władztwo biskupie na grodzie wolborskim w wieku XIII". Podjął wówczas pracę na Uniwersytecie, z którym pozostał związany do emerytury w 1966. W latach 1924–1928 uczył historii w warszawskim Gimnazjum im. Stefana Batorego.
Na UW pracował początkowo jako starszy asystent Seminarium Historycznego, a po przedstawieniu pracy "Stanowisko Longobardów do Rzymian we Włoszech północnych" (1925) został docentem w Katedrze Historii Gospodarczej. Od 1929 był profesorem nadzwyczajnym i kierownikiem Katedry Historii Społeczno-Gospodarczej i Geografii Historycznej, w 1938 otrzymał tytuł profesora zwyczajnego oraz objął funkcję dziekana Wydziału Humanistycznego na rok akademicki 1938/1939. W latach 1931–1939 kierował ponadto Katedrą Historii Polski Średniowiecznej w Wolnej Wszechnicy Polskiej w Warszawie. Prowadził wykłady w Tajnym Uniwersytecie Warszawskim.
Po wojnie kontynuował pracę na UW, kierował Studium Nauki o Polsce i Świecie Współczesnym oraz katedrami Historii Polski Feudalnej i Historii Polski do XVIII Wieku i Nauk Pomocniczych Historii, zaangażowany w prace Komitetu Słowiańskiego w Polsce.
Od 1945 należał do Polskiej Partii Robotniczej, a następnie do Polskiej Zjednoczonej Partii Robotniczej. Pełnił funkcję przewodniczącego Marksistowskiego Zrzeszenia Historyków. Od 1948 pracował także w Wyższej Szkole Partyjnej w Warszawie (w 1950 przemianowanej na Instytut Kształcenia Kadr Naukowych, a w 1954 na Instytut Nauk Społecznych przy KC PZPR, a w 1957 na Wyższą Szkołę Nauk Społecznych przy KC PZPR), gdzie kierował Katedrą Historii Polski i Polskiego Ruchu Robotniczego. Kierował ponadto Pracownią PRL oraz Radą Naukową Instytutu Historii PAN oraz Katedrą Historii Gospodarczej Szkoły Głównej Planowania i Statystyki.
W latach 1945–1947 stał na czele Departamentu Szkół Wyższych i Nauki Ministerstwa Oświaty. Był przewodniczącym Rady Naukowej Ośrodka Badań Naukowych im. Wojciecha Kętrzyńskiego w Olsztynie (1964–1968). W 1936 został członkiem korespondentem, a w 1945 członkiem rzeczywistym Towarzystwa Naukowego Warszawskiego. Od 1952 członek korespondent PAN, od 1958 członek rzeczywisty. Pełnił funkcje sekretarza Wydziału I PAN, przewodniczącego Komisji ds. Bibliotek i Bibliografii PAN, przewodniczącego Komitetu Nauk Historycznych PAN (1958–1961), a w latach 1957–1968 wchodził w skład Prezydium PAN. Był również m.in. prezesem Polskiego Stowarzyszenia Filmu Naukowego.
W pracy naukowej zajmował się średniowieczną historią gospodarczą, geografią historyczną, historią Warszawy. Był uznanym specjalistą w dziedzinie ustroju administracyjnego Polski Piastów. W badaniach z zakresu historii gospodarczej stosował metody statystyczne, przedstawił własny podział dziejów Polski na okresy i podokresy na podstawie stosunków produkcyjnych, kulturalnych i politycznych. Przeprowadził identyfikację terytoriów plemiennych wczesnego okresu Polski piastowskiej. 
Był żonaty z Janiną z domu Malczyk (1907-1986). Pochowany na Cmentarzu Wojskowym na Powązkach (kwatera 35A-1-12).
Uczniowie.
Do grona jego uczniów należą: Artur Eisenbach, Zofia Kamieńska, Antonina Keckowa, Witold Kula, Janina Leskiewiczowa, Władysław Pałucki, Stanisław Piekarczyk, Zbigniew Świtalski, Maria Turlejska.
Odznaczenia.
Był m.in. odznaczony Krzyżem Komandorskim z Gwiazdą Orderu Odrodzenia Polski (1965) oraz Orderem Sztandaru Pracy I klasy (1955).
Wybrane publikacje.
Stanisław Arnold był encyklopedystą. Został wymieniony w gronie 180 edytorów pięciotomowej Ilustrowanej encyklopedii Trzaski, Everta i Michalskiego, gdzie napisał hasła o tematyce historycznej. 
Został wymieniony również w gronie edytorów dwutomowej encyklopedii Miasta polskie w tysiącleciu wydanej w latach 60. we Wrocławiu.

</doc>
<doc id="154158" url="https://pl.wikipedia.org/wiki?curid=154158" title="Qui Transtulit Sustinet">
Qui Transtulit Sustinet

Qui Transtulit Sustinet (łac.) – dewiza stanowa stanu Connecticut. Tłumaczona na język angielski jako „He Who Transplanted Still Sustains”; na język polski jako „Ten, który przeniósł, wciąż podtrzymuje”.
Pochodzenie dewizy stanu Connecticut nie jest do końca znane i utożsamiane bywa z różnymi wersjami pieczęci stanowej Connecticut. Bibliotekarz stanowy Charles J. Hoadly w swojej pracy z roku 1889 zatytułowanej "The Public Seal of Connecticut" zaproponował interpretację, według której dewiza jest zaczerpnięta z psalmu 80: „Wyrwałeś winorośl z Egiptu, wygnałeś pogan, a ją zasadziłeś”. Według niej ten, który przeniósł, to Bóg Izraela wciąż podtrzymujący lud Connecticut.

</doc>
<doc id="154163" url="https://pl.wikipedia.org/wiki?curid=154163" title="Tęgoryjec dwunastnicy">
Tęgoryjec dwunastnicy

Tęgoryjec dwunastnicy ("Ancylostoma duodenale") – pasożyt człowieka należący do typu nicieni. Dorosły osobnik ma niespełna 2 cm długości i ciało jasnoróżowego koloru. Żyje w dwunastnicy.
Do zakażenia dochodzi przez połknięcie jaj znajdujących się w zanieczyszczonej wodzie lub na niedomytych owocach i warzywach. Larwy mogą aktywnie wwiercać się przez skórę do naczyń krwionośnych, np. przez skórę stóp osób chodzących boso.
Żywi się nabłonkiem dwunastnicy i wysysaną ze ściany dwunastnicy krwią; wywołuje niedokrwistość. Niekiedy przy długotrwałym i znacznym zarażeniu może powodować śmierć. Występuje w strefie subtropikalnej, bardzo rzadko w południowej Europie.
Choroba przez niego wywoływana nazywana jest ancylostomozą, rzadziej ancylostomiozą lub ancylostamatozą.
Dawniej choroba często dotykała górników, stąd czasem używana nazwa choroby: „choroba górników” lub „blednica egipska”.
Spokrewniony gatunek "Necator americanus" występuje w Nowym Świecie, a inne gatunki z rodzaju "Ancylostoma" oraz "Uncinaria stenocephala" atakują głównie psy i koty.
Stwierdzono, iż osoby z łagodnym zakażeniem tęgoryjcem rzadziej przejawiają objawy niektórych chorób autoimmunologicznych, takich jak alergie, astma czy choroba Leśniowskiego-Crohna. W kilku ośrodkach (np. University of Nottingham, University of Iowa) prowadzone są badania nad wywołaniem kontrolowanej infestacji tęgoryjcem w celach terapeutycznych.

</doc>
<doc id="154165" url="https://pl.wikipedia.org/wiki?curid=154165" title="Sieroszewice">
Sieroszewice

Sieroszewice – wieś w Polsce położona w województwie wielkopolskim, w powiecie ostrowskim, w gminie Sieroszewice, w Kaliskiem, ok. 11 km na wschód od Ostrowa Wielkopolskiego.
Siedziba władz gminy wiejskiej Sieroszewice.
Historia.
Wzmiankowane w 1136 ako "Vzorovici" – własność arcybiskupów gnieźnieńskich. 
Od 1441 wieś była w posiadaniu osiadłej szlachty. 
Sieroszewice od końca XVI do początku XVII wieku były własnością Sieroszewskich herbu Nabram. 
W XVIII wieku miał tu stać pałac biskupi, do czasu zburzenia go przez konfederatów barskich. 
Według "Słownika geograficznego Królestwa Polskiego" wydanego w 1889 wieś liczyła 99 mieszkańców, a obszar dworski 164 mieszkańców, jego włodarzem był Paweł Skórzewski herbu Drogosław z Rososzycy. W miejscowości znajdowała się także osada wiejska z folwarkiem "Sieroszewiczki", założona około 1822 roku przez dziedzica Sieroszewic Aleksandra Kosseckiego z liczbą 477 mieszkańców. 
W 1901 w Sieroszewicach znaleziono na polu skarb, zawierający około 200 monet m.in. arabskich, czeskich i niemieckich.
Komunikacja publiczna.
Dojazd autobusami MZK Ostrów Wielkopolski, linie podmiejskie nr 2, 6, 18.

</doc>
<doc id="154168" url="https://pl.wikipedia.org/wiki?curid=154168" title="Blaenau Gwent">
Blaenau Gwent

Blaenau Gwent (wymowa angielska: ; wymowa walijska: ) – hrabstwo miejskie w południowej Walii. Od wschodu graniczy z Monmouthshire i Torfaen, Caerphilly od zachodu oraz Powys od północy.
Miejscowości.
Na terenie hrabstwa znajdują się następujące miejscowości (w nawiasach liczba ludności w 2011):

</doc>
<doc id="154169" url="https://pl.wikipedia.org/wiki?curid=154169" title="Tesco Value">
Tesco Value

Tesco Value – duński zespół muzyczny, wykonujący muzykę alternatywną. Powstał w 2000 z inicjatywy Czesława Mozila, Magdaleny Entell, Martina Bennebo, Daniela Heloy Davidsena i Lindy Edsjo. Nazwa grupy pochodzi od przezwiska, jakim ochrzczono Mozila, podczas wakacji na obozie młodzieżowym w Anglii w 1994.
Debiutancki album zespołu, zatytułowany "Tesco Value", ukazał się w 2002. W tym samym roku grupa wystąpiła na Roskilde Festival.
W 2004 muzycy wydali drugi album, zatytułowany "Songs for the Gatekeeper". Niedługo później zakończyli działalność zespołu. 
W 2008 i 2009, na kanwie sukcesów Czesława Mozila w Polsce, obie płyty Tesco Value zostały wznowione przez przedsiębiorstwo Mystic Production.

</doc>
<doc id="154172" url="https://pl.wikipedia.org/wiki?curid=154172" title="Prowincja Luang Prabang">
Prowincja Luang Prabang

Luang Prabang () – prowincja Laosu, znajdująca się w północnej części kraju. Graniczy z Wietnamem. 
Według spisu powszechnego, w 2015 roku prowincja liczyła 431 889 mieszkańców, z czego 33.2% mieszkało w miastach. 12.4% mieszkańców prowincji mieszkało na terenach wiejskich, do których nie można dojechać drogą kołową.
Podział administracyjny.
Prowincja Luang Prabang dzieli się na dwanaście dystryktów :

</doc>
<doc id="154174" url="https://pl.wikipedia.org/wiki?curid=154174" title="Prowincja Oudômxai">
Prowincja Oudômxai

Oudômxai () – prowincja Laosu, znajdująca się w północno-zachodniej części kraju. Graniczy z Tajlandią.
Prowincja została utworzona w 1976 roku z części prowincji Louangphrabang. W roku 1987 stolica prowincji została przeniesiona z Ban Nahin do Muang Xay.
Podział administracyjny.
Prowincja Oudômxai dzieli się na siedem dystryktów:
Galeria obrazów.
&lt;br&gt;

</doc>
<doc id="154175" url="https://pl.wikipedia.org/wiki?curid=154175" title="Karol Badecki">
Karol Badecki

Karol Józef Badecki (ur. 28 stycznia 1886 we Lwowie, zm. 10 lub 11 lutego 1953 w Krakowie) – polski historyk literatury, bibliotekoznawca, badacz dziejów Lwowa.
Życiorys.
Był synem Szymona Tadeusza (kierownika oddziału archiwum miejskiego we Lwowie) i Teofili z Buczków. Kształcił się w V i VI gimnazjum we Lwowie, następnie studiował historię i filologię polską na Uniwersytecie Lwowskim (1904–1909). Po studiach pracował jako nauczyciel języka polskiego w gimnazjach lwowskich, w 1912 obronił doktorat na Uniwersytecie Lwowskim na podstawie pracy "Jan Rybiński, poeta polski XVI wieku, żywot i dzieła z przydaniem informacji o innych Rybińskich". W 1913 jako zastępca nauczyciela został przeniesiony z C. K. VIII Gimnazjum we Lwowie do oddziałów równorzędnych C. K. IV Gimnazjum we Lwowie.
W 1937 obronił habilitację i uzyskał tytuł docenta historii literatury na Wydziale Humanistycznym Uniwersytetu Jana Kazimierza we Lwowie. Przez kilkadziesiąt lat pozostawał związany z Archiwum miasta Lwowa – był początkowo pracownikiem naukowym (1914–1916), następnie archiwariuszem (1916–1920), zastępcą dyrektora (1920–1937), wreszcie dyrektorem (1937–1944). Uwzględniając wymogi współczesnej mu archiwistyki dokonał unowocześnienia Archiwum oraz znacznie wzbogacił jego bibliotekę. W latach 1937–1944 był także dyrektorem Muzeum Historycznego Miasta Lwowa. W 1944 został starszym bibliotekarzem Biblioteki Uniwersytetu im. Iwana Franki we Lwowie.
W 1945 w wyniku przymusowych wysiedleń Polaków ze Lwowa przeniósł się do Krakowa. Podjął pracę na Uniwersytecie Jagiellońskim, został kierownikiem księgozbiorów Biblioteki Jagiellońskiej; zajął się m.in. uporządkowaniem materiałów zwożonych do Biblioteki Jagiellońskiej w pierwszych latach po II wojnie światowej. W 1948 został profesorem tytularnym UJ, przeniósł się jednocześnie na dwa lata do Wrocławia na stanowisko dyrektora Biblioteki Zakładu Narodowego im. Ossolińskich. Od 1950 był kustoszem Biblioteki Jagiellońskiej. Prowadził na uniwersytecie wykłady z bibliotekoznawstwa i archiwistyki.
Był członkiem towarzystw i akademii naukowych. W latach 30. był członkiem zarządu głównego Towarzystwa Badania Historii Obrony Lwowa i Województw Południowo-Wschodnich. W 1938 został członkiem korespondentem PAU, w 1945 członkiem korespondentem Towarzystwa Naukowego Warszawskiego. Od 1922 był członkiem przybranym Towarzystwa Naukowego we Lwowie, ponadto należał do Towarzystwa Przyjaciół Ossolineum, Towarzystwa Literackiego im. Adama Mickiewicza, Wrocławskiego Towarzystwa Naukowego. W 1926 został uhonorowany nagrodą Towarzystwa Naukowego we Lwowie za pracę "Literatura mieszczańska w Polsce XVII wieku"; za całokształt pracy naukowej w dziedzinie bibliografii oraz historii literatury otrzymał ponadto nagrodę państwową II stopnia (1950).
Zainicjował badania polskiej XVII-wiecznej literatury mieszczańskiej. Odkrył wiele zabytków literatury mieszczańskiej, opracował i wydał kilka monografii ("Polska komedia rybałtowska", 1931; "Polska liryka mieszczańska", 1936; "Polska fraszka mieszczańska", 1948; "Polska satyra mieszczańska", 1950). Zajmował się inwentaryzacją bibliotek z dawnych dworów, m.in. Lubomirskich z Przeworska i Potockich z Krzeszowic.
Był odznaczony m.in. Krzyżem Oficerskim Orderu Odrodzenia Polski (1951). Pochowany na krakowskich Rakowicach kwatera VII, rząd 8, grób 32. Jego żoną była Ludwika z domu Blicharska.

</doc>
<doc id="154176" url="https://pl.wikipedia.org/wiki?curid=154176" title="Prowincja Phôngsali">
Prowincja Phôngsali

Phôngsali () – prowincja Laosu, znajdująca się w północno-wschodniej części kraju. Graniczy z Chinami (prowincją Junnan) i Wietnamem (prowincją Lai Châu).
Podział administracyjny.
Prowincja Phôngsali dzieli się na siedem dystryktów:

</doc>
<doc id="154177" url="https://pl.wikipedia.org/wiki?curid=154177" title="Prowincja Saravane">
Prowincja Saravane

Saravane () – prowincja Laosu, znajdująca się w południowej części kraju. Graniczy z Tajlandią i Wietnamem.
Podział administracyjny.
Prowincja Saravane dzieli się na osiem dystryktów:

</doc>
<doc id="154178" url="https://pl.wikipedia.org/wiki?curid=154178" title="Quake III Arena">
Quake III Arena



</doc>
<doc id="154179" url="https://pl.wikipedia.org/wiki?curid=154179" title="Kickflip">
Kickflip

Kickflip ( – kopnięcie) – akrobacja wykonywana na deskorolce. Polega na takim kopnięciu deski po uprzednim wyskoku, by obróciła się o 360 stopni dookoła swojej osi podłużnej, a następnie skater wylądował na niej, przy czym rotacja deskorolki ma miejsce „w stronę” skatera (to właśnie kierunek rotacji różni kickflipa od heelflipa). Wykonywane są także podwójne kickflipy (deskorolka obraca się o 720 stopni) i potrójne (deskorolka obraca się o 1080 stopni) wersje tej akrobacji, noszące odpowiednio nazwy: Double Kickflip i Triple Kickflip. Jako pierwszy akrobacje te wykonał Rodney Mullen (1983). Najwyższy kickflip wykonał Danny Way, deska obracała się na wysokości jego klatki piersiowej. Do kickflipa można dodać shove it lub shove it 360 (rotacja o 180, lub 360 stopni w poziomie). Te triki nazywają się kolejno: varial kickflip, bądź 360 flip. Możliwe są także kombinacje tego triku z innymi podobnymi aby otrzymać tak zwane triki late.

</doc>
<doc id="154180" url="https://pl.wikipedia.org/wiki?curid=154180" title="Quake I">
Quake I



</doc>
<doc id="154181" url="https://pl.wikipedia.org/wiki?curid=154181" title="Quake II">
Quake II

Quake II – strzelanka pierwszoosobowa autorstwa id Software, wydana 30 listopada 1997 roku przez Activision. Wbrew numeracji i temu samemu tytułowi, "Quake II" nie jest bezpośrednią kontynuacją wydanego rok wcześniej "Quake'a". Ścieżka dźwiękowa do gry została stworzona przez artystę o pseudonimie Sonic Mayhem oraz kompozytora Billa Browna.
Fabuła.
Akcja rozgrywa się w bliżej nieokreślonej przyszłości. Gracz, wcielając się w rolę jednego z obrońców Ziemi, bierze udział w desperackiej operacji Alien Overlord, wymierzonej przeciwko Stroggom, mającej na celu nie dopuścić do ich ostatecznej inwazji na rodzimą planetę głównego bohatera. Ofensywa Ziemian zostaje jednak szybko odparta, a wszyscy jej uczestnicy, z wyjątkiem gracza, giną lub dostają się do niewoli. Cudem ocalały z katastrofy marine, musi w pojedynkę wypełnić powierzoną mu misję — uratować Ziemię, przed atakiem Stroggów.
Kontynuacją linii fabularnej "Quake'a II" jest "Quake 4".
Rozgrywka.
Poza trybem dla pojedynczego gracza "Quake II" oferuje również możliwość rozgrywki wieloosobowej, która pozwala na prowadzenie pojedynków w najbardziej popularnych trybach, tj. FFA (Free For All; odpowiednik klasycznego Deathmatchu), TDM (Team Deathmatch) czy CTF (Capture the Flag). Możliwa jest także rozgrywka w trybie kooperacji z innym graczem/graczami.
Dodatki.
Do gry istnieją trzy oficjalne rozszerzenia:

</doc>
<doc id="154183" url="https://pl.wikipedia.org/wiki?curid=154183" title="Archipelag Aleutów">
Archipelag Aleutów



</doc>
<doc id="154185" url="https://pl.wikipedia.org/wiki?curid=154185" title="Quake 2">
Quake 2



</doc>
<doc id="154187" url="https://pl.wikipedia.org/wiki?curid=154187" title="Bogdan Bolesławita">
Bogdan Bolesławita



</doc>
<doc id="154188" url="https://pl.wikipedia.org/wiki?curid=154188" title="L. Sprague de Camp">
L. Sprague de Camp

Lyon Sprague de Camp (ur. 27 listopada 1907 w Nowym Jorku, zm. 6 listopada 2000 w Plano) – amerykański pisarz science fiction i fantasy oraz krytyk i wydawca fantastyki. Jego debiutem literackim było opowiadanie "The Isolinguals", które ukazało się w czasopiśmie „Astounding Science Fiction” we wrześniu 1937. Był autorem wielu opowiadań, powieści i innych książek.
Do najbardziej znanych utworów de Campa należą krótkie powieści "Jankes w Rzymie" ("Lest Darkness Fall", 1939), "The Wheels of If" (1940) i "The Glory that Was" (1960). Napisał również wspólnie z Fletcherem Prattem cykl o Haroldzie Shea (m.in. "Uczeń czarnoksiężnika"). De Camp napisał również kilka powieści kontynuujących cykl o Conanie Barbarzyńcy Roberta E. Howarda.
L. Sprague de Camp zdobył wiele nagród i wyróżnień, m.in. Grand Master Award w 1978 oraz Hugo w 1997 za swoją autobiografię "Time and Chance". W 1976 otrzymał Gandalf Grand Master Award, zaś w 1995 pierwszą nagrodę Sidewise Award for Alternate History za całokształt osiągnięć.

</doc>
<doc id="154190" url="https://pl.wikipedia.org/wiki?curid=154190" title="Ebbw Vale">
Ebbw Vale

Ebbw Vale (wal. "Glyn Ebwy") – miasto położone w dolinie rzecznej uformowanej przez rzekę Ebbw Fawr w tradycyjnym hrabstwie Monmouthshire w południowej Walii. Ebbw Vale jest siedzibą administracyjną hrabstwa miejskiego Blaenau Gwent oraz największym ośrodkiem miejskim hrabstwa, z populacją liczącą około 18 500 mieszkańców.
Pierwotnie licząca około 140 mieszkańców miejscowość pod koniec XVIII wieku (jak i cała dolina) została silnie przeobrażona przez rewolucję przemysłową. Pierwsze zakłady wytopu stali "Ebbw Vale Iron Works" (późniejsze "Ebbw Steelworks") zostały otwarte w 1778 roku a w latach 90. XVIII wieku otwarto pierwsze kopalnie węgla. W połowie XIX wieku, Ebbw Vale stało się wielkim centrum produkcji stali.
Ebbw Vale w 1958 roku było organizatorem "National Eisteddfod" a w 1992 roku "Festiwalu Ogrodniczego" ("Garden Festival").

</doc>
<doc id="154191" url="https://pl.wikipedia.org/wiki?curid=154191" title="Tran Duc Luong">
Tran Duc Luong



</doc>
<doc id="154192" url="https://pl.wikipedia.org/wiki?curid=154192" title="Wiesław Kielar">
Wiesław Kielar

Wiesław Kielar (ur. 12 sierpnia 1919 w Przeworsku, zm. 1 czerwca 1990 we Wrocławiu) – polski pisarz i operator filmowy, więzień niemieckiego nazistowskiego obozu koncentracyjnego Auschwitz-Birkenau.
Życiorys.
Był jednym z pierwszych polskich więźniów (numer obozowy 290) niemieckiego obozu koncentracyjnego Auschwitz- Birkenau. Został aresztowany w rodzinnym Jarosławiu w pierwszych dniach maja 1940, następnie uwięziony wraz z kilkudziesięcioma kolegami w Tarnowie. Stamtąd 14 czerwca 1940 r. przybył pierwszym transportem do KL Auschwitz i stał się numerem 290. Od momentu zarejestrowania przez niemal pięć lat pobytu w obozie Kielar pracował w różnych częściach kompleksu Auschwitz, pełniąc funkcję pielęgniarza, tragarza trupów, pisarza, instalatora, a jako "stary" więzień – blokowego. Wraz z Edwardem Galińskim przygotował ucieczkę z obozu. Ostatecznie zrezygnował z ucieczki na rzecz Mali Zimetbaum, która zbiegła z Galińskim (tzw. "Romeo i Julia" z Auschwitz). W ostatnich miesiącach 1944 r. został przewieziony karnym transportem w głąb Niemiec i tam, przenoszony z obozu do obozu, doczekał wyzwolenia. 
Do Polski wrócił w 1946 r., ukończył Państwową Wyższą Szkołę Filmową im. Leona Schillera w Łodzi i pracował jako operator filmowy. Osiedlił się we Wrocławiu i tu wraz z żoną pozostał do swojej śmierci. Zadebiutował opowiadaniem o Oświęcimiu. Sławę przyniosły wspomnienia pt. "Anus Mundi" (1966), z bezkompromisową szczerością i bezwzględnością opisujące realia obozowe, złożoność życia i ludzkich postaw w nieludzkiej rzeczywistości. Później ukazały się wspomnienia Kielara z czasów przedwojennych "I nasze młode lata". Jest to jedna z najciekawszych relacji z codziennego życia w Jarosławiu lat 30. W edycji Dzieł Wybranych został oddany także w ręce czytelników trzeci, wydany już po śmierci Kielara tom, w którym autor opisuje swoje losy powojenne.
Pochowany na Cmentarzu Rakowickim (cmentarzu wojskowym przy ul. Prandoty).
Tematyka dzieł.
Złożoność życia i ludzkich postaw, wymuszona ekstremalnością, rodziła zupełnie odmienne zachowania. „Anus mundi” to określenie po łacinie użyte w 1942 przez Hauptsturmführera Heinza Thilo, niemieckiego lekarza SS, który podczas obserwacji zagazowywania 800 kobiet po selekcji, nazwał obóz „odbytem świata”. 
Później ukazały się wspomnienia autora z czasów przedwojennych "I nasze młode lata". Jest to jedna z najciekawszych relacji z codziennego życia w Jarosławiu lat 30. W "Życie toczy się dalej" autor opisuje swoje losy powojenne, bardzo trudne dla prostolinijnego, nigdy nie idącego na kompromis z komunistyczną władzą, obywatela. W wywiadach podkreślał, że nie przenosi żalu i urazy na współczesnych Niemców. Jednakże ohyda i ogrom zła, które były dziełem narodowego socjalizmu nie pozwalają o nich zapomnieć i nakazują, aby o nich przypominać.
Upamiętnienie.
W 1992 jedną z ulic w rodzinnym Jarosławiu nazwano jego nazwiskiem. 
Od 2014 roku jest patronem ronda na wrocławskiej Różance.

</doc>
<doc id="154197" url="https://pl.wikipedia.org/wiki?curid=154197" title="Eisteddfod">
Eisteddfod

Eisteddfod (oznacza "siedzący") – walijski festiwal literatury, muzyki i piosenki. 
 Na spotkania przybywają chóry, śpiewacy oraz zespoły taneczne, które biorą udział w konkursie.

</doc>
<doc id="154203" url="https://pl.wikipedia.org/wiki?curid=154203" title="Jiři Paroubek">
Jiři Paroubek



</doc>
<doc id="154205" url="https://pl.wikipedia.org/wiki?curid=154205" title="Diodak">
Diodak

Kurak Diodak (w serialu "Kacze opowieści") albo Diodak Korba (w komiksach) – postać fikcyjna, bohater komiksów oraz filmów animowanych produkowanych przez studio Walta Disneya. 
Wymyślony przez klasycznego twórcę disnejowskich komiksów Carla Barksa Diodak jest postacią należącą do wykreowanego, znanego z komiksów „świata” Kaczora Donalda, znajdującego się w fikcyjnym mieście Kaczogród w fikcyjnym stanie Kalisota w USA. Mieszka przy ul. Chipowej 12 razem ze swoim pomocnikiem Wolframikiem. Po raz pierwszy Diodak wystąpił w 1952 roku, w komiksie Carla Barksa "Gladstone's terrible secret" (w Polsce wydany pod tytułem "Szczęście Gogusia" w KD nr 12 z 1994 roku), i od tamtej pory wciąż są tworzone nowe komiksy z udziałem tego bohatera. Pojawiał się też w serialu telewizyjnym "Kacze opowieści" (oryg. "Duck Tales"), w polskiej wersji językowej z lat dziewięćdziesiątych mówił głosem Ryszarda Olesińskiego. 
W komiksach pojawiają się też członkowie rodziny Diodaka: jego ojciec Fulton, dziadek Newtoniusz (występujący w komiksie "Wielki rzeczny wyścig" Carla Barksa) i pradziadek Nafton (pomocnik Kwantomasa we włoskich komiksach). Ma siostrzeńca Megajonka.
Historia.
Oryginalne, angielskie imię Diodaka brzmi "Gyro Gearloose"; w Polsce Diodak określany jest jako „kurak”, w oryginale zaś jest po prostu kurczakiem. Na jego charakterystyczny strój zwykle składają się m.in. binokle oraz mały kapelusz. Diodak słynie z tego, że jest „wynalazcą wszystkiego” – dla swoich klientów konstruuje co tylko sobie zażyczą. Bywa, że tworzy dziwne, często zupełnie niedorzeczne maszyny, przynoszące więcej szkody niż pożytku. Jednakże, to właśnie do niego zwracają się wszyscy kaczogrodzianie, kiedy mają jakiś problem. Diodak przyjaźni się z Kaczorem Donaldem i jego rodziną. Skonstruował Wolframika (ang. "Little Helper" albo "Helper"), który jest antropomorficzną żarówką pomagającą Diodakowi przy tworzeniu wynalazków. Wolframik jest pierwszym udanym wynalazkiem Diodaka i jednocześnie jego najlepszym przyjacielem. Historię powstania Wolframika przybliża Don Rosa w komiksie „Pierwszy wynalazek” (Kaczor Donald Wydanie Specjalne 8/2005).
Diodak mieszka w domu, który jest zarazem jego warsztatem i laboratorium. Widnieje przed nim napis „Diodak – wynalazca wszystkiego”, lub „Wynalazki dla ludności”.
Diodak współpracuje też z wieloma tajnymi organizacjami w Kaczogrodzie (zarówno w komiksach jak i w serialu „Kacze opowieści”)

</doc>
<doc id="154206" url="https://pl.wikipedia.org/wiki?curid=154206" title="Problem stopu">
Problem stopu

Problem stopu – zagadnienie algorytmiczne odpowiadające, dla danego algorytmu, na pytanie, czy realizujący go program zatrzyma się (w skończonym czasie); pytanie może dotyczyć konkretnych danych wejściowych albo wszystkich możliwych. O programie, który zatrzymuje się dla wszystkich możliwych danych mówi się, że ma własność stopu.
Problem stopu bywa trudny do rozstrzygnięcia, przykładem może być sformułowany w prosty sposób problem Collatza, dla którego odpowiedź jest dotychczas nieznana.
Nierozstrzygalność.
Nie istnieje uniwersalny algorytm rozstrzygający czy dowolny program się zatrzyma, dowiedli to jednocześnie Alan Turing oraz Alonzo Church, dzięki utworzeniu uniwersalnych modeli obliczeniowych, odpowiednio maszyny Turinga oraz rachunku lambda. Jest to więc problem nierozstrzygalny. Otóż jeżeli istniałby taki program codice_1, to mógłby on działać zgodnie z poniższym pseudokodem:
 procedura stop(program, dane): 
 jeżeli program(dane) "zatrzymuje się", to
 zwróć tak,
 w przeciwnym przypadku
 zwróć nie.
Dla dowolnego programu codice_2 i jego danych wejściowych codice_3 program codice_1 zatrzymuje się, po czym zwraca codice_5 w przypadku, gdy codice_2 wykonany wejściem codice_3 zatrzymuje się, oraz zwraca codice_8 w przeciwnym przypadku. Korzystając z programu codice_1 można by jednak stworzyć nowy program codice_10, który dla dowolnego programu codice_2 zatrzymuje się wtedy i tylko wtedy, kiedy codice_2 zapętla się na swoim własnym kodzie podanym jako dane wejściowe; jego pseudokod miałby postać:
 procedura test(program): 
 jeżeli stop(program, program) = tak, to
 "zapętl się".
Powstaje wtedy pytanie: czy program codice_10 zatrzymuje się po otrzymaniu swojego własnego kodu jako danych wejściowych (czyli po wywołaniu codice_14)?
Powyższy dowód nie wprost zaprowadził nas do sprzeczności z początkowymi założeniami, z czego wynika, iż nie istnieje taki uniwersalny algorytm, który rozstrzyga problem stopu dla dowolnego algorytmu.

</doc>
<doc id="154209" url="https://pl.wikipedia.org/wiki?curid=154209" title="Panoz">
Panoz

Panoz (Automotive Development Company) – firma Daniela Panoza, którą założył razem ze swoim ojcem Donem w 1989 roku po tym, jak kupili prawa do produkcji podwozia stworzonego przez Franka Costina od zlikwidowanej irlandzkiej firmy TMC (Thompson Motors Company). Od roku 1997 sportowe prototypy Panoz brały udział w wyścigach długodystansowych (np. 24h LeMans). Firma wyprodukowała m.in. model Esperante i pojazd koncepcyjny o nazwie Abruzzi.

</doc>
<doc id="154210" url="https://pl.wikipedia.org/wiki?curid=154210" title="Tomasz Podgajniak">
Tomasz Podgajniak

Tomasz Podgajniak (ur. 9 lutego 1957 w Radomiu) – polski polityk i specjalista ochrony środowiska, w 2005 minister środowiska.
Życiorys.
W 1981 ukończył studia na Wydziale Chemii Uniwersytetu Warszawskiego. W czasie studiów był działaczem Związku Harcerstwa Polskiego (1967–1976) oraz Socjalistycznego Związku Studentów Polskich (1976–1981). Od 1978 do rozwiązania należał do PZPR.
Działalność zawodową rozpoczął w Państwowej Inspekcji Ochrony Środowiska na stanowisku inspektora, od 1985 zajmował stanowisko naczelnika Wydziału Studiów i Analiz w Zespole Kontroli PIOŚ w Warszawie. Od 1986 do 1989 był dyrektorem warszawskiego oddziału Biuro Studiów i Doradztwa Ekologicznego „Ekoprojekt”. Związał się z Ekologicznym Ruchem Społecznym, a od 1988 brał współudział w tworzeniu Narodowej Fundacji Ochrony Środowiska. Od 1991 do 2003 był wiceprezesem zarządu NFOŚ.
Od 2004 sprawował funkcję sekretarza stanu w Ministerstwie Środowiska. 25 kwietnia 2005 po dymisji ministra Jerzego Swatonia tymczasowo przejął obowiązki kierownika resortu. Od 24 maja 2005 do końca istnienia gabinetu Marka Belki, tj. do 31 października tego roku, sprawował urząd ministra w tym resorcie. Po odejściu z rządu zajął się prowadzeniem własnej działalności gospodarczej, obejmował kierownicze stanowiska w spółkach prawa handlowego działających m.in. w sektorze doradztwa ekologicznego i energii odnawialnej.

</doc>
<doc id="154212" url="https://pl.wikipedia.org/wiki?curid=154212" title="Teodoros Zagorakis">
Teodoros Zagorakis

Teodoros (Todoris) Zagorakis, gr. Θεόδωρος (Θοδωρής) Ζαγοράκης (ur. 27 października 1971 w Kawali) – grecki piłkarz występujący na pozycji pomocnika, mistrz Europy (2004), działacz piłkarski, poseł do Parlamentu Europejskiego VIII i IX kadencji, prezes Eliniki Podosferiki Omospondia.
Życiorys.
Karierę piłkarską zaczynał w klubie AO Kawala. Z niego w 1992 przeszedł do PAOK FC, a w 1997 za 1,2 mln euro do Leicester City. Tam grał do 2000, po czym za darmo został zawodnikiem AEK Ateny. W 2004 został zawodnikiem włoskiego klubu piłkarskiego Bologna FC. Po spadku tej drużyny z ekstraklasy podpisał kontrakt z PAOK FC, gdzie zakończył karierę zawodniczą.
W latach 1994–2007 wystąpił w 120 spotkaniach reprezentacji Grecji, zdobywając 3 gole. Wraz ze swoją reprezentacją (jako jej kapitan) wywalczył w 2004 mistrzostwo Europy, został wówczas uznany za najlepszego według UEFA piłkarza tego turnieju.
Po zakończeniu kariery sportowej Teodoros Zagorakis został działaczem piłkarskim. Jeszcze w 2007 objął stanowisko prezesa zarządu klubu piłkarskiego PAOK Saloniki, zrezygnował w 2009, jednak po dwóch miesiącach powrócił na tę funkcję, którą pełnił do 2012. W 2014 zaangażował się w działalność polityczną, przyjmując propozycję Nowej Demokracji kandydowania w wyborach europejskich. W głosowaniu z 25 maja 2014 uzyskał mandat eurodeputowanego. W 2019 z powodzeniem ubiegał się o reelekcję.
W 2021 został wybrany na prezesa Eliniki Podosferiki Omospondia, greckiej federacji piłki nożnej.

</doc>
<doc id="154214" url="https://pl.wikipedia.org/wiki?curid=154214" title="Równina Słupska">
Równina Słupska

Równina Słupska (313.43) – mezoregion fizycznogeograficzny w północnej Polsce, jest przedłużeniem Równiny Białogardzkiej oddzielonym przez wał Wzgórz Koszalińskich. Powierzchnia jest jednak mało urozmaicona, miejscami zupełnie płaska. Zbudowana jest z gliny morenowej, piasków glacifluwialnych oraz iłów i mułków glacilimnicznych. W północnej części równiny ciągnie się pasmo moren czołowych pochodzących z ostatniej fazy (Gradzieńskiej) zlodowacenia północnopolskiego. Jest to obszar typowo rolniczy obejmujący również kompleks leśny Puszczy Słupskiej. 
W gminie Sławno znajduje się rezerwat przyrody „Janiewickie Bagno” o pow. 162 ha ze stanowiskiem maliny moroszki, powyżej Słupska utworzono Park Krajobrazowy Dolina Słupi o pow. 307,4 ha, w gminie Trzebielino powstał rezerwat „Torfowisko Zieliń Miastecki” o pow. 46,5 ha, w gminie Kępice „Torfowisko Potoczek” (15,2 ha). Na terenie Puszczy Słupskiej istnieją rezerwaty tj. „Grodzisko Borzytuchom” (47 ha) z pomnikami przyrody, „Jeziora Małe” i „Duże Sitno” (40,6 ha), rezerwat krajobrazowy „Gołębia Góra” (7 ha) nad Słupią, „Gniazda Orła Białego” (10,4 ha), w gminie Sianów „Jodły Karnieszewickie” (37,1 ha). Koło Ustki znajduje się rezerwat „Buczyna nad Słupią” (18,1 ha), i „Jezioro Modła” (194,8 ha). Natomiast koło Sławna rezerwat przyrody „Sławieńskie Dęby” o pow. 34,3 ha.

</doc>
<doc id="154215" url="https://pl.wikipedia.org/wiki?curid=154215" title="101 (album)">
101 (album)

101 – pierwszy album koncertowy brytyjskiego zespołu Depeche Mode. Wydany został 13 marca 1989, przez wytwórnię Mute i Sire. Producentem wydawnictwa jest sam zespół. Był nagrywany podczas światowej trasy koncertowej "Music for the Masses Tour", w Pasadenie w Kalifornii na stadionie Rose Bowl. Tytuł wydawnictwa wziął się od sto pierwszego i jednocześnie ostatniego koncertu zespołu wieńczącego trasę promującą "Music for the Masses".

</doc>
<doc id="154216" url="https://pl.wikipedia.org/wiki?curid=154216" title="Gameboy">
Gameboy



</doc>
<doc id="154219" url="https://pl.wikipedia.org/wiki?curid=154219" title="Węglik krzemu">
Węglik krzemu

Węglik krzemu (karborund) – materiał ceramiczny z grupy węglików o ogólnym wzorze SiC. Występuje w naturze jako niezwykle rzadki minerał moissanit. Istnieją jego dwie odmiany krystaliczne α i β. 
Węglik krzemu znalazł się w obszarze zainteresowań nauki pod koniec XIX w., w związku z poszukiwaniami nowych, niedrogich materiałów ściernych. Pierwsza metoda, opatentowana przez jej wynalazcę, E. G. Achesona, polegała na reakcji krzemionki i węgla w piecu elektrycznym. Do dzisiaj jest stosowana ona w nieznacznie tylko zmodyfikowanej formie. Węglik krzemu można też otrzymywać w wyniku pirolizy polikarbosilanów.
Węglik krzemu zwany jest czasami karborundem ze względu na jego twardość, która zawiera się pomiędzy twardością diamentu i korundu.
Główną zaletą węgliku krzemu jest jego twardość, której wartość wynosi według skali Brinella 1150, według skali Mohsa 9,5. Inną jego zaletą jest bardzo wysoka odporność termiczna. Jest to jednak materiał kruchy. W czystej postaci jest bezbarwny, spotykane najczęściej zabarwienie powodowane jest zanieczyszczeniem. Pod normalnym ciśnieniem nie ulega stopieniu, ale sublimuje w temperaturze powyżej 2500 °C.
Węglik krzemu bywa stosowany do pokrywania powierzchni ciernych pracujących w wysokich temperaturach, na przykład powierzchni bocznych cylindrów silników, a także jako osłony termiczne w pojazdach kosmicznych.
Jednym z najnowszych zastosowań węgliku krzemu jest produkcja tranzystorów mikrofalowych.
W czystej postaci (moissanit) jest niekiedy wykorzystywany w biżuterii jako kamień ozdobny.
Właściwości:

</doc>
<doc id="154222" url="https://pl.wikipedia.org/wiki?curid=154222" title="Równina Sławieńska">
Równina Sławieńska



</doc>
<doc id="154224" url="https://pl.wikipedia.org/wiki?curid=154224" title="Songs of Faith and Devotion">
Songs of Faith and Devotion

Songs of Faith and Devotion – ósmy album grupy Depeche Mode, wydany 22 marca 1993.
Wydawnictwo określono jako kolejny przełom w twórczości zespołu. Jest to najbardziej rockowy album depeszów. Trasa koncertowa Devotional Tour trwała ponad rok. Doprowadziła ona do licznych nieporozumień, w konsekwencji czego Alan Wilder opuścił zespół 1 czerwca 1995 roku. Po premierze płyty wydany został box pt. "Box of Faith and Devotion" zawierający wszystkie utwory z sesji nagraniowej.
Utwór „I Feel You” zawiera prawdziwe bębny, które zostały przetworzone na pętle perkusyjne. Użyty jest także fortepian jako część outro piosenki „Mercy in You”. W początku „Judas” zastosowano irlandzkie dudy, a „Walking in My Shoes” ma w sobie partie fortepianu, które przetwarzane były przez procesor gitarowy, aby dodać zakłócenia. Natomiast przy nagrywaniu ballady „Condemnation” Flood i Dave Gahan klaskali, Alan Wilder uderzał w bęben, a Martin Gore grał na organach.
W 2006 na DVD wydana została reedycja albumu zawierająca 36 minutowy film o nazwie „Depeche Mode 91-94” (We were going to live together, record together... and it was going to be wonderful...).

</doc>
<doc id="154238" url="https://pl.wikipedia.org/wiki?curid=154238" title="Le Soir">
Le Soir

Le Soir (fr. "Wieczór") – belgijski dziennik wydawany w języku francuskim o orientacji socjaldemokratycznej. Istnieje od 1887. Długoletnim dziennikarzem tej gazety był Leopold Unger, a szefem działu zagranicznego Jerzy Kuczkiewicz.
"Le Soir volé".
Pod okupacją niemiecką od 1940 ukazywał się kolaboracyjny dziennik "Le Soir" nazywany "Le Soir volé", czyli kradziony.

</doc>
<doc id="154239" url="https://pl.wikipedia.org/wiki?curid=154239" title="Problem nierozstrzygalny">
Problem nierozstrzygalny

Problem nierozstrzygalny – problem decyzyjny, dla którego nie istnieje algorytm, który po skończonej liczbie kroków i dla dowolnych danych wejściowych jednoznacznie odpowie "tak" lub "nie".
Turing w 1936 roku wykazał, że udzielenie odpowiedzi na pytanie, czy maszyna Turinga o numerze formula_1 wykonując działania nad liczbą formula_2 zakończy kiedyś swoją pracę, czy też przewidziany dla niej algorytm będzie realizowany w nieskończoność, jest problemem nierozstrzygalnym (patrz: problem stopu).
Innym przykładem problemu nierozstrzygalnego jest tzw. zdanie Gödla o postaci 17 Gen r (generalizacja {kwantyfikator ogólny} formuły r względem zmiennej z numerem 17). Jest to zdanie posiadające tę własność, że ani ono, ani jego negacja nie dają się formalnie dowieść. Zdanie nierozstrzygalne 17 gen r powstało w wyniku odwzorowania antynomii logicznej (zwanej antynomią Richarda) poprzez tak zwaną arytmetyzacją języka klasycznego rachunku zdań. Arytmetyzacja języka pozwala na odwzorowanie relacji logicznych jakie zachodzą między zdaniami w relacje arytmetyczne między liczbami stanowiącymi numery tych zdań. Dzięki temu zamiast o relacjach logicznych można mówić o relacjach arytmetycznych.
Istnienie zdania 17 gen r jest powodem nierozstrzygalności arytmetyki, uważanej do czasów Gödla za system rozstrzygalny, to znaczy taki, w którym prawdziwość każdego twierdzenia można rozstrzygnąć w oparciu o skończony zbiór kryteriów. Inaczej mówiąc, zbiór twierdzeń arytmetycznych jest nieobliczalny, co znaczy, że nie można w skończonej ilości kroków rozstrzygnąć, czy dany element tego zbioru, będący twierdzeniem arytmetycznym, jest, czy nie jest elementem zbioru twierdzeń. Tymczasem zbiór dowodów systemu formalnego jest obliczalny, ponieważ w skończonej ilości kroków można rozstrzygnąć, czy dany ciąg napisów jest, czy nie jest dowodem danego twierdzenia.
Tak więc zbiór zdań prawdziwych nie pokrywa się ze zbiorem twierdzeń dowodzonych przez system. Wiemy bowiem, że istnieją zdania prawdziwe, których nie da się dowieść w tym systemie. Jednym z nich jest właśnie zdanie 17 Gen r.
Przykłady problemów nierozstrzygalnych.
Nierozstrzygalność problemu stopu.
Nie istnieje maszyna Turinga rozstrzygająca w skończonej liczbie kroków, czy dowolna maszyna Turinga zakończy pracę.
Nierozstrzygalność Entscheidungsproblem.
Nie istnieje algorytm rozstrzygający w skończonej liczbie kroków, czy dana formuła jest dowodliwa w wybranym systemie aksjomatycznym.
Nierozstrzygalność pytania o istnienie rozwiązania równania diofantycznego.
Równanie diofantyczne jest równaniem postaci:
gdzie formula_4 jest wielomianem o współczynnikach całkowitych. Współczynniki wielomianu D można jednoznacznie zakodować w postaci odpowiedniego, skończonego ciągu liczb całkowitych.
Nie istnieje maszyna Turinga rozstrzygająca w skończonej liczbie kroków, czy dane równanie diofantyczne ma rozwiązanie w dziedzinie liczb całkowitych.
Nierozstrzygalność problemu równoważności dla rachunku lambda.
Wyobraźmy sobie, że istnieje algorytm w postaci λ-wyrażenia formula_5 rozstrzygający, czy dwa λ-wyrażenia są równoważne:
algorytm bierze cztery wyrażenia, po czym zwraca trzecie, jeśli dwa pierwsze są równoważne lub czwarte w przeciwnym wypadku.
formula_6
Jeśli formula_5 zwróci true, wyrażenie zwróci false, jeśli formula_5 zwróci false, wyrażenie zwróci true.
Nierozstrzygalność problemu słowa dla półgrup.
Problemem jest rozstrzygnięcie, czy formula_9 formula_10 dla dowolnej struktury spełniającej skończony zbiór równoważności formula_5. Naturalną reprezentacją półgrup są ciągi elementów nad skończonym alfabetem z działaniem konkatenacji, stąd nazwa problemu.
Nierozstrzygalność problemu pokrycia płaszczyzny.
Przypuśćmy, że dysponujemy skończonym zbiorem jednostkowych kwadratów ze zdefiniowanymi kolorami krawędzi poziomych i pionowych. Przedmiotem problemu jest pytanie, czy możliwe jest pokrycie płaszczyzny euklidesowej elementami tego zbioru, stosując jedynie translacje (bez obrotów) przy założeniu, że sąsiadujące krawędzie dowolnej pary kwadratów muszą mieć ten sam kolor. Nie istnieje ogólny algorytm odpowiadający na tak postawione pytanie w skończonej liczbie kroków.
Jeżeli dla danego zbioru płytek pokrycie nie istnieje lub istnieje pokrycie okresowe (symetryczne względem pewnej niezerowej translacji), to odpowiedź na wyżej postawione pytanie zawsze można uzyskać w skończonej liczbie kroków, po prostu pokazując wystarczająco szeroki obszar płaszczyzny, którego nie da się pokryć lub (w przypadku pokrycia okresowego), który można pokryć w całości.
Można również podać pewne kryteria, pozwalające dowieść w niektórych przypadkach, że istnieje pokrycie nieokresowe (jak w przypadku pokazanym na obrazku po prawej), jednak żaden skończony zbiór kryteriów nie wystarcza do uwzględnienia wszystkich przypadków zbiorów kwadratów, dla których istnieje jedynie pokrycie nieokresowe.
Nierozstrzygalność uogólnionego problemu Collatza.
Funkcją formula_12 nazywamy takie przekształcenie w dziedzinie liczb całkowitych, które jest określone przez pewien skończony ciąg par liczb rzeczywistych formula_13 w następujący sposób:
i które ma tę własność, że jego zbiór wartości zawiera się w zbiorze liczb całkowitych.
Przedmiotem problemu jest pytanie, czy dla każdej dodatniej liczby naturalnej istnieje takie wielokrotne złożenie funkcji formula_16 że jego wartość dla tej liczby to 1. Można pokazać, że problem ten jest nierozstrzygalny, to znaczy, nie istnieje ogólny algorytm, który działając na dowolny ciąg par określających funkcje formula_16 odpowiada na tak postawione pytanie poprawnie. Można zauważyć, że problem Collatza to przypadek, gdy ciąg par to {formula_18}, formula_19

</doc>
<doc id="154240" url="https://pl.wikipedia.org/wiki?curid=154240" title="Człowiek neandertalski">
Człowiek neandertalski



</doc>
<doc id="154242" url="https://pl.wikipedia.org/wiki?curid=154242" title="Rozwinięcie dziesiętne">
Rozwinięcie dziesiętne

Rozwinięcie dziesiętne – sposób przedstawiania liczb rzeczywistych w postaci ułamka dziesiętnego lub ułamka dziesiętnego nieskończonego. 

</doc>
<doc id="154243" url="https://pl.wikipedia.org/wiki?curid=154243" title="Granule">
Granule

Granule – niewielkie (do 1400 km średnicy) komórki konwekcyjne plazmy wynoszone do góry w strefie konwekcyjnej Słońca, o temperaturze wyższej niż średnia temperatura powierzchni.
Ziarnisty wygląd powierzchni Słońca pochodzi od szczytów granul i nosi nazwę "granulacji". Brzegi granul są ciemniejsze, gdyż tworzy je zimniejsza, opadająca plazma. Różnice jasności między środkiem a brzegiem granuli nie są jednak duże i wynoszą kilkanaście procent średniej wartości.
Pomiary przesunięć dopplerowskich granul dostarczają potwierdzenia dla ich konwekcyjnej natury. W środku granul plazma wznosi się z prędkością ok. 400 m/s i rozpływa na boki z prędkością ok. 250 m/s.
Czas istnienia typowej granuli wynosi 8 minut, aczkolwiek niektóre granule mogą istnieć nawet do 20 minut. Po tym czasie granula zanika, a jej miejsce zajmuje nowa. Niektóre granule ulegają gwałtownym przemianom, które określa się mianem "eksplozji". Granula taka kończy swe istnienie jako rozpadający się pierścień.
Jedną z pierwszych osób obserwujących granulację był Carl Friedrich Gauss, który opisał powierzchnię Słońca jako "gotującą się zupę ryżową".

</doc>
<doc id="154247" url="https://pl.wikipedia.org/wiki?curid=154247" title="Gotfryd Lengnich">
Gotfryd Lengnich

Gotfryd Bogumil Lengnich (niem. "Gottfried Lengnich"), krypt.: "G. L.", (ur. 4 grudnia 1689 w Gdańsku, zm. 28 kwietnia 1774 tamże) – gdański historyk, prawnik i syndyk miejski. Luteranin.
Życiorys.
1689-1718.
Urodził się 4 grudnia 1689. Jego ojcem był Wincenty, kupiec gdański, i Katarzyna z domu Möllers. Uczył się w szkole mariackiej (parafialnej, do roku 1707), a już w wieku 13 lat został wysłany do Gniewu na naukę języka polskiego. Do roku 1710 studiował w Gimnazjum Akademickim w Gdańsku, a następnie (od 1710) na uniwersytecie w Halle, gdzie w 1713 uzyskał doktorat z prawa, studiując jednocześnie historię i wymowę oraz włączył się w wydawanie miesięcznika "Hällische Bibliothek".
1718-1728.
Po powrocie do Gdańska (powodem było nieuzyskanie katedry prawa na uniwersytecie hallskim), zajął się pracą nauczycielską, a wkrótce podjął badania (w oparciu o archiwum gdańskie), nad historią oraz prawem Królestwa Polskiego, Prus Królewskich i Gdańska. W latach 1718-1719 wydawał w Gdańsku pierwsze na ziemiach polskich czasopismo historyczne "Polnische Bibliothek", w którym zamieszczał głównie własne rozprawy naukowe. Był współzałożycielem (1720) gdańskiego towarzystwa naukowego "Societas Litteraria cuius symbolum virtutis et scientiarum incrementa", najstarszego towarzystwa naukowego na ziemiach polskich, które istniało przez 7 lat (do roku 1727).
W 1721 Rada Gdańska zleciła mu opracowanie dalszego ciągu dzieła Caspra Schütza "Historia Rerum Prussicarum", udostępniając zarazem archiwa Gdańska i wyznaczając stałą pensję. Opracował on okres 1526-1733 i wydał je w 9 tomach pod tytułem "Geschichte der Preussischen Lande Königlich-Polnischen Antheils".
1729-1749.
W roku 1729 objął stanowisko profesora retoryki i poezji w Gdańskim Gimnazjum Akademickim, a w 1749 katedrę prawa i historii. W czasie oblężenia Gdańska, w roku 1733 poznał wojewodę mazowieckiego Stanisława Poniatowskiego, który zaangażował go jako nauczyciela historii (od roku 1737) dla swoich synów – w tym przyszłego króla Stanisława Augusta. W tym samym roku (1733) poślubił Eufrozynę Florentynę Fischer (1° voto: Hoheisel), z którą doczekał się 2 córek. Dla swoich uczniów opracował podręcznik historii Polski, który wydał w roku 1740 pt. "Historia Polona a Lecho ad Augusti II mortem". W czasie bezkrólewia był zwolennikiem Stanisława Leszczyńskiego, ale później szybko odzyskał łaskę Augusta III, który mianował go w roku 1740 królewskim radcą legacyjnym. W roku 1748 objął stanowisko inspektora w Gimnazjum Gdańskim.
W roku 1737 został członkiem Akademii Nauk w Petersburgu.
1750-1774.
Od roku 1750 syndyk Gdańska. Czynnie angażował się w obronę praw dysydentów, a w 1767 uczestniczył w zjeździe dysydentów w Toruniu, gdzie ułozył tekst aktu konfederacji.
Zdecydowanie forsował tezę o autonomii Prus Królewskich w stosunku do Rzeczypospolitej; wystąpił przeciw przyłączeniu Gdańska do konfederacji barskiej; nie spełnił też prośby Stanisława Augusta, aby opracować memoriał odpierający pretensje Fryderyka II do Prus Królewskich.
Największym dziełem historyka była 9-tomowa "Historia Prus Królewskich". Duże uznanie przyniosły mu rozprawy prawnicze, zwłaszcza pionierska, pisana z inspiracji bpa A. S. Załuskiego "Ius publicum Regni Poloniae" ("Prawo publiczne Królestwa Polskiego", wyd. I 1742). Napisał także "Ius publicum civitatis Gedanensis" ("Prawo publiczne Gdańska"). Opracował również rękopisy Galla Anonima "Kronika polska", a także Kroniki Wincentego Kadłubka.
Zmarł 28 kwietnia 1774 (lub według innych źródeł: 28 grudnia) w Gdańsku.
Uhonorowanie.
Od 1929 jest patronem ulicy w Gdańsku-Wrzeszczu. W listopadzie 2011 został patronem tramwaju Pesa Swing 120NaG SWING Gdańskich Autobusów i Tramwajów o numerze bocznym 1032. Jest patronem dzwonu ais2 carillonu Ratusza Głównego Miasta w Gdańsku.
Twórczość.
Ważniejsze dzieła.
Do każdego tomu dołączone były dokumenty akt pruskich opatrzone odrębną paginacją.
Ponadto w czasie pobytu w Halle napisał rozprawę, prawdopodobnie doktorską, pt. "Iuris Romani et Germanici differentias".
Artykuły swe umieszczał także w czasopismach: "Hällische Bibliothek" (1713-1718), "Polnische Bibliothek" (1718-1719; tu m.in.: Erläuterung des preussischen Canonis: de nobis et in nos, nil sine nobis. 1719, s. 335).

</doc>
<doc id="154248" url="https://pl.wikipedia.org/wiki?curid=154248" title="Nieskończenie mała">
Nieskończenie mała



</doc>
<doc id="154249" url="https://pl.wikipedia.org/wiki?curid=154249" title="O małe">
O małe



</doc>
<doc id="154253" url="https://pl.wikipedia.org/wiki?curid=154253" title="Nieskończenie duża">
Nieskończenie duża



</doc>
<doc id="154258" url="https://pl.wikipedia.org/wiki?curid=154258" title="Koronowanie podłoża drukowego">
Koronowanie podłoża drukowego

Koronowanie podłoża drukowego – jeden z rodzajów aktywowania podłoży drukowych z tworzyw sztucznych, czyli zwiększania ich napięcia powierzchniowego dla potrzeb druku, klejenia, lakierowania i powlekania. Odpowiednie napięcie powierzchniowe (ok. 38 mN/m) jest nieodzowne, aby farba drukowa zwilżała podłoże, co jest warunkiem koniecznym prawidłowego druku.
W urządzeniu do koronowania zwanym skorotronem podłoże drukowe przemieszcza się w pobliżu elektrod pod wysokim napięciem (ok. 15 kV). Między elektrodami powstaje wyładowanie koronowe (stąd nazwa metody), tworzy się plazma, czyli mieszanina gazu z aktywnymi cząsteczkami: jonami, elektronami. Jony uderzając o powierzchnię folii wnikają w nią na głębokość do 0,1 nanometra, wybijają z łańcuchów polimerowych atomy wodoru. Ten rodzaj aktywacji jest stosowany najczęściej, ponieważ jest stosunkowo prostym i tanim sposobem aktywacji dającym kilkumiesięczne efekty. W trakcie przechowywana folia traci własności uzyskane w trakcie aktywacji, przez co proces odbywa się dość często w drukarniach.

</doc>
<doc id="154259" url="https://pl.wikipedia.org/wiki?curid=154259" title="Therawada">
Therawada

Therawada (pāli: थेरवाद "theravāda"; sanskr. स्थविरवाद "sthaviravāda"; dosł. „doktryna starszych”) – najdłużej istniejąca szkoła buddyjska spośród wczesnych szkół buddyjskich. Jej zwolenników zwiemy therawadinami (sanskr. theravādin, dosł. „głoszącymi ("-vādin")) [to, co nauczają] starsi” (thera), czyli mistrzowie, nauczyciele wywodzący swą naukę bezpośrednio od Buddy.
Przez kilka wieków była religią dominującą na Sri Lance (78%) i w kontynentalnej, Południowo-Wschodniej Azji (południowo-wschodnia część Chin, Kambodża, Laos, Birma i Tajlandia). Zyskuje sobie także popularność w Singapurze i Australii. Wyodrębniona poprzez schizmę, która miała miejsce na III soborze buddyjskim (Pāṭaliputra, 250 p.n.e.), która miała odłączyć się od „nauki starszych” (kierujących zakonem (sanghą)). Termin „theravāda” po raz pierwszy pojawia się w VII w. w manuskryptach należących do nich samych. Owe manuskrypty mówią, iż szkoła pragnie zachować autentyczne nauki Buddy Śakjamuniego. Wyznawcy tej tradycji wywodzą swą linię od sthawirawadinów (sanskr. sthaviravādin, pālijskie: "thera" = sanskryckie: "sthavira") od których oddzielili się mahasamghikowie (sanskr. mahāsaṃghika) na II soborze buddyjskim (Vesali, 383 p.n.e.) kiedy to mnisi pod przewodnictwem Mahākassapy Thery zajęli ortodoksyjną pozycję przestrzegania wszystkich „pomniejszych i pośrednich” przykazań ustanowionych przez Buddę Gotamę. Do dzisiaj tę tradycję uważa się za radykalną, konserwatywną i ortodoksyjną.
Czasami tej tradycji przyczepia się etykietkę „hināyāna” („Niższy Wóz”, „Gorszy Wóz”) w opozycji do mahāyāny („Wielkiego Wozu”). Jednak nie jest to właściwe zarówno ze względu na poprawność merytoryczną, jak i historyczną. Theravāda nigdy bowiem w historii sama siebie nie określała tym mianem, a zwolennicy mahāyāny tę nazwę stosowali łącznie do 18 szkół wczesnego buddyzmu, w tym i wymienionych poniżej.
Zdaniem André Bareau („Les sectes bouddhique du Petit Vehicule”, s. 205), theravāda określa siebie jako szkołę odrębną od ok. 30 szkół, zwł. od mahāsaṃghiki, sarvāstivādy i vātsīputrīyi-saṃmitīyi – szkół, które rozwinęły się między II a V wiekiem w. po śmierci Buddy (czyli między III wiekiem p.n.e. a I wiekiem n.e.). Dzisiaj theravāda liczy sobie ponad 100 milionów wyznawców na całym świecie. W zeszłych dekadach XX w. theravāda zaczęła rozwijać się na Zachodzie. W Polsce Therawada pojawiła się około lat 70, praktykowana przez pojedyncze osoby. Obecnie theravāda zyskuje coraz większe zainteresowanie, jednak nikt nie zna dokładnej liczby osób deklarujących jej wyznawanie.
Początki tradycji.
Szkoła theravādy wywodzi się ostatecznie z grupy vibhajjavāda, która wyłoniła się ze starszej grupy sthavira w czasie Trzeciej Rady Buddyjskiej (około roku 250 p.n.e.), podczas rządów Cesarza Aśoki w Indiach. Po Trzeciej Radzie, vibhajjavādini stopniowo rozwinęli się w cztery grupy: mahīśāsaka, kāśyapīya, dharmaguptaka oraz tāmraparnīya. Theravāda pochodzi od tāmraparnīya, co oznacza „linię lankijską”. Z drugiej strony, niektóre źródła twierdzą, że mahīśāsaka, kāśyapīya i dharmaguptaka nie wywodzą się prosto od vibhajjavādinów.
Nazwa tāmraparnīya została nadana lankijskiej linii w Indiach i nie ma oznak, że oznaczało to jakiekolwiek zmiany w doktrynie lub świętych pismach, ponieważ nazwa odnosi się tylko do położenia geograficznego. Theravādini oceniając swoje pochodzenie wspominają, że przyjęli nauki, w sprawie których porozumiano się podczas trzeciej rady buddyjskiej i które to nauki znane były jako vibhajjavada.
Vibhajjavādini postrzegają siebie jako kontynuatorów ortodoksyjnych sthavirów i po Trzeciej radzie kontynuują odnoszenie się do swojej szkoły jako sthavira/thera („Starsi”), pomimo tego, że ich doktryna jest prawdopodobnie podobna do starszych sthavirów, ale raczej nieidentyczna. W VII wieku chińscy pielgrzymi: Xuanzang i Yi Jing nazywali buddyjskie szkoły na Sri Lance „sthavira”. W Starożytnych Indiach te szkoły które używały sanskrytu jako religijnego języka nazywały swoją szkołę „sthavira”, ale te które używały pāli jako języka religijnego odnosiły się do swojej szkoły „thera”. Zarówno sthavira (w sansktrycie), jak i thera (w pāli) oznacza dosłownie „starsi”. Szkoła używała dla siebie nazwy theravāda co najmniej od czwartego wieku.
Historia.
Podczas rządów króla Aśoki w Indiach, odbył się III sobór buddyjski w cesarskim mieście Pāṭaliputta (253 p.n.e.). Przewodniczącym zgromadzenia był czcigodny Moggaliputta Tissa, który zredagował pismo zwane Kāthavatthu („Punkty Sporne”), w którym starał się obalić to, co uważał za heretyckie i fałszywe, a co stanowiło teorie głoszone przez grupy mnichów.
Nauki uzgodnione i zaakceptowane przez zgromadzenie zostały określone jako „theravāda”. Na tym soborze Abhidhāmma Piṭaka została dodana do Kanonu i tym samym ustalono jego kształt. Został on później zabrany przez czcigodnego Mahindę na Sri Lankę 246 p.n.e. wraz z naukami theravādy. Tam spisano Kanon około 110 p.n.e. w takiej formie w jakiej się go spotyka dzisiaj. Ze Sri Lanki mnisi-misjonarze przenieśli nauki theravāda na Półwysep Indochiński.
Uczeni są zdania, że theravāda rozwijała się w kraju Magadhy na wschodzie i w mieście Ujjeni na zachodzie. W tamtejszych skałach zachowały się ryty naskalne i filary Aśoki. Z inskrypcji zachowanej w Bhabru wiemy, że szkoła theravāda zajmowała specjalne miejsce w sercu Aśoki. Napis poleca, by studiować pewne teksty buddyjskie zapisane w języku pālijskim.
Po szczytowym okresie theravādy, za czasów panowania Aśoki, jej znaczenie zaczęło się zmniejszać w północnych Indiach. W roku 428 do władzy dochodzi potężna Dynastia Guptów. Być może w tym wydarzeniu leży przyczyna upadku „indyjskiej” theravādy. Guptowie byli Hindusami i faworyzowali sanskryt. Był to czas ożywienia literatury sanskryckiej i zabrakło tu miejsca dla theravādy – buddyjskiej szkoły używającej wyłącznie języka pāli. Theravādinowie przenieśli się wtedy na południe Indii i osiedlili się na wschodnim wybrzeżu, gdzie narodzili się tacy buddyjscy komentatorzy jak Dhammapāla z Kāncīpury (dzisiaj Kanchipuram) i Buddhadatta z Uragapury.
Jednak największym ośrodkiem theravādy, jeszcze na długo przed podróżą na południe, była Mahāvihāra („Wielki Klasztor”) nieopodal Anuradhapury na Śri Lance. Tam działał słynny Bhadantācariya Buddhaghosa, największy z komentatorów tradycji theravāda. Miejsce to było ostoją świętego języka pāli i miejscem pracy wielu wybitnych pisarzy palijskich. Ówczesne antagonistyczne sekty są stosunkowo słabo znane (znamy tylko ich nazwy i krótkie streszczenia doktryn sporządzone przez zwolenników theravādy) – Mahāvihāra była bowiem dość potężna, by zwyciężyć swych przeciwników.
W wyniku wojen prowadzonych na Śri Lance tradycja theravādy okresowo tam zanikała. Wtedy sprowadzano mnichów z Birmy lub z Tajlandii, by odnowić tradycję wyświęcania (dlatego istnieje tam kilka tradycji wyświęceń). Podobnie było w Birmie i Tajlandii – kiedy linia wygasała, proszono o pomoc mnichów ze Śri Lanki.
Dzisiaj Śri Lanka wyróżnia się jako kraj mnichów – misjonarzy, którzy nie tylko mają za sobą intensywną praktykę buddyjską, ale także posiadają nowoczesne wykształcenie i tym skuteczniej mogą krzewić Dharmę, zwłaszcza na zachodzie.
Nauki.
Theravāda kontynuuje koncepcję Vibhajjavādy (pāli. „Nauka Analizy”), która używa krytycznych metod badawczych w opozycji do ślepej wiary. Dzięki tej metodzie badacz ma odkryć prawdę, po przyjęciu przekonywającej racji popartej własnym doświadczeniem, co poprowadzi na przedsionek ostatecznego celu.
Celem theravādinów jest osiągnięcie stanu wyzwolenia od cierpienia zgodnie z Czterema Szlachetnymi Prawdami. Przechodzi się w ten stan osiągając Nibbanę (sanskr. Nirvana) lub „Zdmuchnięcie”, kończąc tym samym cykl narodzin, starzenia się i chorób oraz śmierci (pāli. samsara). Theravāda naucza, że obecnie najszybciej można go osiągnąć jako arahanta (pāli. dosł. „Godzien”, „Zwycięzca Wrogów”). To stan, w którym wszystkie przyszłe narodziny mają się ku końcowi, gdzie „święty żywot się spełnił”, gdzie „wszystko co było do uczynienia zostało uczynione”, gdzie „nie ma już powrotu do ziemskiego życia”. W poglądzie theravādy stan arahanta jest we wszystkim podobny do stanu buddy. Jednak Budda pozostaje wciąż postacią godną szacunku dla arahantów, gdyż osiągnął Oświecenie samodzielnie i jest „Samo-w-pełni-Oświecony” a tym samym przetarł szlak i wskazał drogę innym.
Wyznawcy tej tradycji wierzą, że dzięki zaangażowaniu i oddaniu się praktyce można osiągnąć stan arahanta w ciągu jednych narodzin (w ciągu jednej inkarnacji) – podobnie, jak czynili to uczniowie Buddy w dawnych czasach.
Theravādini odrzucają pogląd Pudgalavādinów o istnieniu pudgala, a także poglądy o rzeczywistym istnieniu dharm.
Święte pisma i język.
Świętymi pismami tradycji theravādy jest "Kanon palijski" zwany też "Tipiṭaką". Uznaje się, że zawierają oryginalny przekaz słów Buddy. Studiowanie sutt (sanskr. sutra) – świętych tekstów jest bardzo ważnym elementem praktyki nie tylko mnichów, ale także świeckich. We wszystkich krajach wyznających tę tradycję układ ksiąg jest taki sam. Jedynie w Tajlandii do kanonu dodane zostały dwa teksty (komentarze Nettippakarana i Peṭakopadesa), a w Birmie jeden (Milindapanha).
Poza "Kanonem palijskim" istnieje wiele tekstów bardzo ważnych dla tradycji theravādy. Są to głównie zbiory komentarzy i subkomentarzy do "Tipiṭaki". Oprócz nich także w poczet ksiąg zaliczane są teksty quasikanoniczne i kroniki (zwłaszcza te relacjonujące życie klasztoru bądź religijnego życia w kraju).
Językiem świętych pism tradycji theravādy jest język pāli. Jest on bardzo zbliżony do języka, w którym Budda wygłaszał swe nauki. Theravāda jest bardzo silnie związana z tym językiem – można go uznać za język liturgiczny tej tradycji. Właśnie to przywiązanie do martwego języka wyróżnia ją spośród innych szkół buddyjskich, pozostała większość posiada teksty i „liturgię” w języku narodowym.
Szkoły w tradycji theravādy.
W tradycji theravādy istnieje wiele rodzajów szkół, które często odwołują się do różnych aspektów (lub części) "Kanonu palijskiego", późniejszych komentarzy, lub różniących się praktyką. Pośród nich pojawiają się także różnice w "vinaji" – dyscyplinie klasztornej.
Theravāda w Polsce.
Do tradycji theravādy nawiązuje polska "Fundacja Theravāda", która zajmuje się propagowaniem wiedzy z zakresu buddyzmu tej szkoły, oraz upowszechnianiem technik medytacji i relaksacji. Do szkoły theravādy w tradycji leśnego buddyzmu Ajahna Brahma, nawiązuje także Polski Związek Wczesnego Buddyzmu

</doc>
<doc id="154261" url="https://pl.wikipedia.org/wiki?curid=154261" title="Computer Professionals for Social Responsibility">
Computer Professionals for Social Responsibility

Computer Professionals for Social Responsibility – założona w październiku 1981 r. (dzisiejsza nazwa została przyjęta w czerwcu 1982) niedochodowa organizacja amerykańska, której celem jest dostarczanie opinii publicznej i instytucjom politycznym wiedzy dotyczącej wpływu nowoczesnej informatyki na funkcjonowanie społeczeństwa, zarówno płynących z niej korzyści, jak i możliwych zagrożeń dla wolności i prywatności. Organizacja ma wiele oddziałów w USA, prowadzi dyskusje, organizuje doroczne spotkania i publiczne konferencje.

</doc>
<doc id="154262" url="https://pl.wikipedia.org/wiki?curid=154262" title="Association for Information and Image Management">
Association for Information and Image Management

Association for Information and Image Management International (AIIM) – założona w 1943 r. organizacja z siedzibą w Silver Spring, stan Maryland, zajmująca się opracowywaniem przemysłowych standardów w dziedzinie zarządzania dokumentacją. Jej grupa robocza o nazwie Document Management Alliance (DMA) opracowała wspólny interfejs programistyczny dla systemów zarządzania dokumentami.

</doc>
<doc id="154263" url="https://pl.wikipedia.org/wiki?curid=154263" title="Panama (ujednoznacznienie)">
Panama (ujednoznacznienie)

Miejscowości w USA:

</doc>
<doc id="154265" url="https://pl.wikipedia.org/wiki?curid=154265" title="Przyjaźń (ujednoznacznienie)">
Przyjaźń (ujednoznacznienie)

Zobacz też: przyjaciel.

</doc>
<doc id="154269" url="https://pl.wikipedia.org/wiki?curid=154269" title="Mistrzostwa świata w korfballu">
Mistrzostwa świata w korfballu

Mistrzostwa świata w korfballu - zawody w Korfballu, organizowane od 1978 roku co cztery lata przez Międzynarodową Federację Korballu.

</doc>
<doc id="154272" url="https://pl.wikipedia.org/wiki?curid=154272" title="Monotoniczność">
Monotoniczność



</doc>
<doc id="154277" url="https://pl.wikipedia.org/wiki?curid=154277" title="Wiesław Ochman">
Wiesław Ochman

Wiesław Ochman (ur. 6 lutego 1937 w Warszawie) – polski śpiewak operowy. Kawaler Orderu Uśmiechu.
Życiorys.
Uczył się w Liceum Plastycznym w Bolkowie, a później w Technikum Zdobnictwa Ceramicznego w Szczawnie-Zdroju na Dolnym Śląsku. W 1960 uzyskał dyplom inżyniera-ceramika w Akademii Górniczo-Hutniczej im. Stanisława Staszica w Krakowie, gdzie występował także jako solista w Zespole Pieśni i Tańca AGH „Krakus” (ZPiT AGH „Krakus”). Jednocześnie podjął naukę śpiewu pod kierunkiem Gustawa Serafina w Krakowie (1955–1959), a następnie Marii Szłapak w Bytomiu (1960–1963).
W 1960 został zaangażowany w Operze Śląskiej w Bytomiu, gdzie śpiewał przez trzy sezony. Następnie w latach 1963–1964 występował w Operze w Krakowie, a w latach 1964–1970 był artystą Teatru Wielkiego w Warszawie. Jednym z występów w "Halce" zwrócił uwagę zachodniej prasy, a niedługo później otrzymał pierwsze propozycje występów za granicą.
Karierę międzynarodową rozpoczął w 1967 od Opery w Berlinie, następnie występował w Monachium i Hamburgu. Odniósł też pierwsze sukcesy na festiwalach w Glyndebourne oraz Salzburgu. W 1972 występował w Operze Paryskiej, następnie w Chicago i San Francisco. W 1975 partią Arriga w operze "Nieszpory sycylijskie" Verdiego zadebiutował na scenie nowojorskiej Metropolitan Opera, w której występował przez kolejne 15 sezonów. Śpiewał także na scenach m.in. mediolańskiej La Scali (1982), Gran Teatre del Liceu w Barcelonie i Opery Wiedeńskiej oraz w operach w Buenos Aires, Madrycie, Moskwie, Rzymie i Sewilli. Uczestniczył w festiwalach muzycznych z udziałem m.in. Wiener Philharmoniker i Berliner Philharmoniker pod dyrekcją Herberta von Karajana i Karla Böhma.
Po 1999 zajął się reżyserią, wystawił w bytomskiej Operze Śląskiej: "Don Giovanniego" W.A. Mozarta, "Traviatę" Verdiego oraz "Carewicza " Ferenca Lehára. Osobną dziedziną artystyczną działalności Ochmana była muzyka oratoryjna. Nagrywał dla firm fonograficznych, takich jak Deutsche Grammophon, Polydor, EMI, Decca, Supraphon i polska Muza. W latach 70. XX wieku nagrał dwie polskie płyty z ariami operowymi i z ariami operetkowymi z akompaniamentem Orkiestry Polskiego Radia i Telewizji pod dyrekcją Zdzisława Górzyńskiego. Przez wiele lat występował na Festiwalach Moniuszkowskich w Kudowie-Zdroju.
Działał charytatywnie na rzecz wspierania kultury i zbierania środków na stypendia dla utalentowanej młodzieży. Organizował aukcje obrazów w konsulacie polskim w Nowym Jorku, z których dochód wspierał częstochowską kulturę. Laureat Nagrody im. Witolda Hulewicza.
Od 2010 jest członkiem Polskiej Akademii Umiejętności.
Życie prywatne.
Jest mężem Krystyny z domu Prus-Więckowskiej, ojcem Macieja Ochmana oraz dziadkiem Krystiana Ochmana.
Upamiętnienie.
Jego imieniem nazwano rondo w Zawierciu i salę w Miejskim Ośrodku Kultury.

</doc>
<doc id="154278" url="https://pl.wikipedia.org/wiki?curid=154278" title="Tajemnice Atari">
Tajemnice Atari

Tajemnice Atari – miesięcznik poświęcony komputerom Atari, początkowo tylko 8-bitowym, później również i 16-bitowym.
Zawartość.
Pismo zawierało opisy sprzętu, kursy programowania, relacje ze zlotów Copy Party, ciekawostki, porady dla majsterkowiczów oraz opisy gier.

</doc>
<doc id="154279" url="https://pl.wikipedia.org/wiki?curid=154279" title="Ziemia zawkrzeńska">
Ziemia zawkrzeńska



</doc>
<doc id="154280" url="https://pl.wikipedia.org/wiki?curid=154280" title="Klementowice">
Klementowice

Klementowice – wieś w Polsce położona w województwie lubelskim, w powiecie puławskim, w gminie Kurów.
Wieś została założona przez Klemensa herbu Szreniawa pod koniec XIV wieku. Wieś szlachecka położona była w drugiej połowie XVI wieku w powiecie lubelskim województwa lubelskiego. Z liczbą prawie 1400 mieszkańców jest drugą miejscowością w gminie. Jej powierzchnia wynosi 18,6 km² (1. miejsce). Przez wieś przepływa prawy dopływ Kurówki – Struga Kurów (Garbówka). Miejscowość leży przy linii kolejowej nr 7. Jej część należy do Kazimierskiego Parku Krajobrazowego. Wieś podzielona jest na kilka przysiółków (m.in. kolonia Pod Dębem i kolonia Różana) i część główną. We wsi znajduje się parafia pw. św. Klemensa i św. Małgorzaty.
W Klementowicach znajduje się pomnik przyrody, stary dąb. Według legendy miał przy nim odpoczywać Napoleon, wraz ze swoimi wojskami, powracając z Rosji.
W latach 1954–1972 wieś należała i była siedzibą władz gromady Klementowice. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Kurów.
Pradzieje Klementowic.
Najstarsze ślady osadnictwa odkryto podczas badań archeologicznych i pochodzą one niemal sprzed blisko 15 000 lat. U schyłku epoki lodowej tereny Klementowic zamieszkiwała ludność w archeologii wiązana z kulturą archeologiczną wędrownych łowców reniferów, nazywaną kulturą magdaleńską. Jest to najdalej w kierunku północno-wschodnim wysunięty punkt osadnictwa tej kultury w Europie. Podczas badań przeprowadzonych przez Katedrę Archeologii UMCS w 1981 i 1982 roku odkryto ponad 7000 zabytków, z przyczyn niezależnych od archeologów badania wykopaliskowe zostały przerwane. W 2007 roku badania archeologiczne wznowiono. Podczas badań w latach 2007–2011 odkryto w sumie ponad 50 000 zabytków, głównie krzemiennych i kamiennych. W 2010 roku dokonano rzadkiego odkrycia na tego typu stanowiskach archeologicznych, mianowicie odkryto kości fauny plejstoceńskiej; kości długie i zęby końskie "Equus ferus".
Na obszarze Klementowic wyodrębniono także; osadę neolitycznej kultury malickiej, znaleziska wiązane z kulturą lubelsko-wołyńską, cmentarzyska: kultury amfor kulistych datowane na ok. 2490-2225 p.n.e. oraz kultury pucharów lejkowatych.
Spośród kultur Epoki brązu odkryto w Klementowicach podczas badań powierzchniowych: ślady kultury trzcinieckiej i kultury łużyckiej.
Historia Klementowic.
Wieś założył w XIV wieku Klemens Kurowski herbu Szreniawa. W 1418 roku Piotr Kurowski właściciel Klementowic, Bochotnicy, i Płonek założył parafię, oraz zbudował drewniany kościół. Świątynia parafialna została w późniejszym czasie zniszczona przez protestantów. W drugiej połowie XVII wieku, we wsi stanął ufundowany przez Adama Kotowskiego kościół modrzewiowy, zaprojektowany przez Tylmana z Gameren. Na przełomie XVIII i XIX wieku właścicielem miejscowości był Ignacy Potocki, a w latach 1819–1863 kasztelan Leon Dembowski, ojciec Edwarda Dembowskiego. Podczas powstania styczniowego w 1863 roku w Klementowicach przygotowywał się do walki oddział Aleksandra Grzymały, który następnie brał udział w zwycięskiej bitwie pod Żyrzynem.
Obecny kościół parafialny pod wezwaniem św. Klemensa i św. Małgorzaty, zbudowano w latach 1914–1927, zgodnie z projektem Władysława Łaszkiewicza. Z poprzedniego, modrzewiowego kościoła zachowano tam ołtarze, ambonę i chrzcielnicę projektu Tylmana z Gameren.

</doc>
<doc id="154282" url="https://pl.wikipedia.org/wiki?curid=154282" title="Ziemia lubelska">
Ziemia lubelska

Ziemia lubelska (łac. "Terra Lublinensis") – polska jednostka terytorialna w średniowieczu.
Poświadcza się znanych kasztelanów lubelskich od 1230 r.
Jan Długosz przedstawiał, że ziemia lubelska była gęsto zasiedlona rolnikami i innymi osadnikami, jednakże napady sąsiednich pogan niszczyły region. W 1241 r. najazd Mongołów zburzył Lublin i grody obronne ziemi lubelskiej, co otworzyło drogę do późniejszych najazdów na zamożne i rolnicze ziemie. Wielki najazd Litwinów, Prusów i Jaćwingów w 1244 r. spustoszył ziemię kompletnie, a ludność uprowadzono w niewolę. Kolejne spalenie Lublina miało miejsce w 1255 r. poprzez najazd Mendoga.
Na prośbę Kazimierza III Wielkiego w 1359 r. biskup krakowski Jan Bodzanta zrzekł się należnej mu dziesięciny na 30 lat z ziemi lubelskiej i łukowskiej, które zostały spostuszone przez Tatarów i Litwinów.
Stanisław Kuraś zauważa, że już w połowie okresu panowania Kazimierza III Wielkiego – ziemia lubelska należąca formalnie do województwa sandomierskiego zaczyna się wyodrębniać, posiadając wiele urzędów ziemskich jak osobnego starostę, sędziego, chorążego, wojskiego. Na przełomie XIV/XV wieku pojawiły się pozostałe rodzaje urzędników ziemskich: podkomorzy, podsędek, podczaszy, podstoli, łowczy.
Kazimierz IV Jagiellończyk wydzielił z województwa sandomierskiego poza Wisłą i Sanem nowe województwo lubelskie obejmujące ziemię lubelską wraz z ziemią łukowską. Utworzenie nowego województwa potwierdził w 1474 r. sejm piotrkowski.
Granice.
Najstarsze granice ziemi lubelskiej nie są znane, lecz zapewne pokrywały się z granicami archidiakonatu lubelskiego. Stanisław Kuraś przypuszczał zatem, że tak samo jak archidiakonat – wczesnośredniowieczna kasztelania lubelska rozciągała się na tereny także i na lewym brzegu Wisły i nie obejmowała historycznych powiatów urzędowskiego i łukowskiego.
W 1359 r. miały miejsce rozgraniczenia ziemi lubelskiej z ziemią chełmską, gdzie granica przebiegała od rzeki Wieprz, między wsiami: Oleśniki, Suchodoły, Częstoborowice, Pilaszkowice po stronie polskiej, oraz wsie Dobryniów, Stężyca, Gorzków, Żółkiew po stronie ruskiej.
Herb.
Jan Długosz w swych "Rocznikach" wymienił wśród chorągwi polskiego rycerstwa spod bitwy pod Grunwaldu (1410) także chorągiew ziemi lubelskiej, która „miała za herb jelenia z rozłożystymi rogami w polu czerwonym”. Bardziej szczegółowy opis herbu Długosz zawarł w dziele z lat 1464–1480, gdzie napisał:
Po utworzeniu województwa lubelskiego w 1474 roku herb ten stał się herbem województwa.

</doc>
<doc id="154285" url="https://pl.wikipedia.org/wiki?curid=154285" title="Brytyjska marynarka wojenna">
Brytyjska marynarka wojenna



</doc>
<doc id="154290" url="https://pl.wikipedia.org/wiki?curid=154290" title="Lubelszczyzna">
Lubelszczyzna

Lubelszczyzna – kraina historyczna, położona nad prawym brzegiem Wisły, w dorzeczu rzeki Wieprz. Region stanowi północno-wschodnią część Małopolski.
Nazwa.
Określenie regionu używane jest w zależności od kontekstu: w odniesieniu do ziemi lubelskiej (średniowiecze), województwa lubelskiego z lat 1474–1795 lub do późniejszych województw lubelskich. Po 1999 r. instytucje samorządowe pod nazwą "Lubelszczyzna" określają obecne województwo lubelskie i stosują je zamiennie (synonim).
W literaturze historycznej nazwą "Lubelszczyzna" określa się historyczne województwo lubelskie istniejące w latach 1474–1795, którego obszar różnił się od obszaru współczesnego województwa lubelskiego. Lubelszczyzna w tym ujęciu stanowi północno-wschodnią część Małopolski. Graniczy z ziemią sandomierską na zachodzie, Mazowszem na północnym zachodzie, Podlasiem (wraz z Podlasiem Południowym) na północnym wschodzie oraz Grodami Czerwieńskimi/Rusią Czerwoną na wschodzie.
Historia.
W 1474 r. król Kazimierz IV Jagiellończyk wydzielił z ówczesnego województwa sandomierskiego nowe – województwo lubelskie, w skład którego weszły tereny ziemi lubelskiej i ziemi łukowskiej.
Protestantyzm na Lubelszczyźnie pojawił się dopiero w drugiej połowie XVI w., jednak ten region Polski szybko stał się jednym z najważniejszych ośrodków kalwinizmu i arianizmu aż do połowy XVII w., kiedy zwyciężyła kontrreformacja. Działała tu jedna z gmin braci polskich, której przedstawicielem był Jan Niemojewski, a ministrem zboru Marcin Czechowic.
Po III rozbiorze w 1795 Lubelszczyzna znalazła się pod panowaniem Austrii. W 1809 region został włączony do Księstwa Warszawskiego. W 1815 znalazło się w Królestwie Kongresowym w zaborze rosyjskim, w 1837 Lublin został stolicą guberni lubelskiej.
W 1801 Izabela Czartoryska założyła w Świątyni Sybilli w Puławach pierwsze polskie muzeum. W 1831 miało stoczono na Lubelszczyźnie kilka bitew powstania listopadowego.
W 1877 zbudowano pierwsze połączenie kolejowe. Podczas I wojny światowej rosyjski odwrót i zajęcie regionu przez wojska niemieckie i austro-węgierskie w lecie 1915 ostatecznie zakończyło rosyjskie rządy na Lubelszczyźnie.
Miasta.
Miasta historycznej Lubelszczyzny (w granicach województwa lubelskiego I RP):

</doc>
<doc id="154295" url="https://pl.wikipedia.org/wiki?curid=154295" title="2 Dywizja Piechoty (Królestwo Kongresowe)">
2 Dywizja Piechoty (Królestwo Kongresowe)

2 Dywizja Piechoty – wielka jednostka piechoty Wojska Polskiego Królestwa Kongresowego.
Formowanie i zmiany organizacyjne.
Dywizja składała się z dwóch brygad piechoty liniowej oraz brygady strzelców pieszych. W skład każdej brygady wchodziły dwa pułki. Sztab znajdował się w Zamościu. Razem z 1 Dywizją Piechoty stanowiła Korpus Piechoty Królestwa Polskiego. 
Dowódcy.
Dowódcy dywizji:
Dowódcy brygad:
Miejsce stacjonowania.
Sztaby jednostek stacjonowały w następujących miejscowościach:
Uzbrojenie i umundurowanie.
Uzbrojenie podstawowe piechurów stanowiły karabiny skałkowe. Pierwotnie było to karabiny francuskie wz. 1777 (kaliber 17,5 mm), później zastąpione rosyjskimi z fabryk tulskich wz. 1811 (kaliber 17,78 mm). Poza karabinami piechurzy posiadali bagnety i tasaki (pałasze piechoty). Wyposażenie uzupełniała łopatka saperska, ładownica na 40 naboi oraz pochwa na bagnet. 
Umundurowanie piechura składało się z granatowej kurtki i sukiennych, biały spodni. Poszczególne pułki miały odmienne kolory naramienników, wyłogów oraz kołnierzy. Używano czapek czwórgraniastych. Po reformie w roku 1826 wprowadzono pantalony zapinane na guziki. Czapki czwórgraniaste zastąpiono kaszkietami z czarnymi daszkami i białymi sznurami. Na kaszkiecie znajdowała się blacha z orłem, numer pułku oraz ozdobny pompon.

</doc>
<doc id="154296" url="https://pl.wikipedia.org/wiki?curid=154296" title="3 Dywizja Piechoty Królestwa Polskiego">
3 Dywizja Piechoty Królestwa Polskiego



</doc>
<doc id="154298" url="https://pl.wikipedia.org/wiki?curid=154298" title="Przebieg zmienności funkcji">
Przebieg zmienności funkcji

Badanie przebiegu zmienności funkcji – zadanie matematyczne polegające na wyznaczeniu pewnych własności danej wzorem funkcji rzeczywistej jednej zmiennej rzeczywistej, które można wywnioskować z niej samej oraz z jej pierwszej i drugiej pochodnej. Własności te pozwalają skonstruować jej przybliżony wykres. Schemat rozwiązywania można przestawić następująco:

</doc>
<doc id="154301" url="https://pl.wikipedia.org/wiki?curid=154301" title="Ignacy Tadeusz Baranowski">
Ignacy Tadeusz Baranowski

Ignacy Tadeusz Baranowski (ur. 4 lutego 1879 w Lublinie, zm. 26 listopada 1917 w Warszawie) – polski historyk, bibliotekoznawca, członek Towarzystwa Historycznego we Lwowie.
Życiorys.
Był synem prawnika Wojciecha i Teofili z Kudelskich. Jego stryj Ignacy Baranowski był profesorem terapii ogólnej i diagnostyki lekarskiej Uniwersytetu Warszawskiego, a szwagier Władysław Natanson – profesorem fizyki teoretycznej Uniwersytetu Jagiellońskiego. Podstawowe wykształcenie uzyskał w domu rodzinnym, następnie uczęszczał do V Gimnazjum w Warszawie i gimnazjów w Rydze i Petersburgu. Studiował historię na Uniwersytecie Moskiewskim (1898-1903) i historię gospodarczą na Uniwersytecie w Lipsku (1907-1908). W 1904 uzyskał stopień kandydata nauk na uniwersytecie moskiewskim na podstawie pracy "Sejmy polski i litewski przed Unią Lubelską"; w 1906 obronił doktorat na UJ (praca "Podlasie w przededniu Unji Lubelskiej").
Pracował w Archiwum Skarbowym w Warszawie, od 1909 w Bibliotece Ordynacji Krasińskich w Warszawie (od 1911 dyrektor). Prowadził wykłady z historii średniowiecznej gospodarczej w warszawskim Towarzystwie Kursów Naukowych (1913-1914), od 1916 był docentem w Katedrze Historii Polski Uniwersytetu Jagiellońskiego i tam również wykładał historię gospodarczą średniowiecza. W 1909 został członkiem rzeczywistym Towarzystwa Naukowego Warszawskiego, pełnił funkcję sekretarza Komisji Historycznej Towarzystwa. W 1906 należał do grona założycieli Towarzystwa Miłośników Historii, a krótko przed śmiercią został wybrany na przewodniczącego Związku Bibliotekarzy Polskich (1917). Od kwietnia do sierpnia 1917 r. wchodził w skład Komisji Archiwalnej Tymczasowej Rady Stanu
Specjalizował się w nowożytnej historii gospodarczej Polski, zajmował się ponadto bibliotekoznawstwem i edytorstwem. Był jednym z pionierów badań różnic ustrojowych wsi polskich w zależności od warunków geograficznych. Interesował się problematyką feudalizmu i spraw agrarnych w Polsce od XV do XVIII wieku, a także dziejami rodów patrycjuszowskich dawnej Warszawy. Przeprowadził zmiany w Bibliotece Ordynacji Krasińskich – zainicjował katalog działowy, wyodrębnił i zinwentaryzował działy specjalne (starodruków, rękopisów, rycin i map). Przygotował do wydania m.in. "Materiały do dziejów wsi polskiej XVI-XVIII wieku" (1909), "Księgi referendarskie, 1582-1602" (1910), "Inwentarze pałacu Krasińskich, później Rzeczypospolitej" (1910). Ponadto opublikował m.in.:
Spoczywa na cmentarzu Powązkowskim w Warszawie (kwatera S, rząd 2, grób 23).

</doc>
<doc id="154306" url="https://pl.wikipedia.org/wiki?curid=154306" title="2 Dywizja Piechoty (powstanie listopadowe)">
2 Dywizja Piechoty (powstanie listopadowe)

2 Dywizja Piechoty – polski związek taktyczny utworzony po wybuchu powstania listopadowego.
Skład i obsada personalna.
Struktura organizacyjna.
do 23 stycznia
23 stycznia - 26 kwietnia
26 kwietnia - połowa czerwca
Od połowa czerwca do 13 lipca

</doc>
<doc id="154308" url="https://pl.wikipedia.org/wiki?curid=154308" title="Samotni strzelcy">
Samotni strzelcy

Samotni strzelcy () – serial, spin-off "Z Archiwum X". Powstawał w roku 2001. Pomysłodawcą i producentem byli Chris Carter, Vince Gilligan i John Shiban. W Polsce, wyemitowany dwukrotnie przez TVP2; w roku 2004 oraz latem 2006.
Fabuła.
Serial skupiony na trzech dziennikarzach, badających sprawy nie dające się wyjaśnić na drodze konwencjonalnego rozumowania i opisujących je na łamach swojej gazety "Samotny Strzelec". Ich pomoc okazała się przydatna agentom Mulderowi i Scully w rozwiązaniu zagadek, przed jakimi stawali pracownicy wydziału specjalnego FBI. Twórcy Z Archiwum X rozwijają poboczny wątek w oddzielnym serialu, którego bohaterami uczynili Johna Byersa, Melvina Frohike'a i Richarda Langly'ego.
"Samotni strzelcy", adresowani głównie do młodzieżowej widowni, mają komediowy ton i sensacyjno-przygodowy charakter, daleki od nawiązującej do filmów grozy i science fiction atmosfery Z Archiwum X.
Główną rywalką niejednokrotnie okazuje się Yves Adele Harlow, która zajmuje się szpiegostwem gospodarczym. Bywa, że agentka przychodzi "samotnym strzelcom" z pomocą, ale na ogół tylko wtedy, gdy widzi w tym korzyści dla siebie. Oni sami zyskają wkrótce pomocnika w osobie niepozornego Jimmy'ego Bonda.

</doc>
<doc id="154309" url="https://pl.wikipedia.org/wiki?curid=154309" title="Inżynieria produkcji">
Inżynieria produkcji

Inżynieria produkcji – dyscyplina inżynieryjna zajmująca się zasadami projektowania wyrobów i procesów, jak również podstawami sterowania, eksploatacji, organizacji i zarządzania procesami wytwarzania.
Inżynieria produkcji jest rozumiana również jako zespół działań mających na celu efektywną realizację procesu produkcji od chwili rozpoznania potrzeby do chwili jej całkowitego zaspokojenia.

</doc>
<doc id="154310" url="https://pl.wikipedia.org/wiki?curid=154310" title="3 Dywizja Piechoty (powstanie listopadowe)">
3 Dywizja Piechoty (powstanie listopadowe)

3 Dywizja Piechoty – polski związek taktyczny utworzony po wybuchu powstania listopadowego.
Skład i obsada personalna.
Struktura organizacyjna.
23 stycznia - 17 marca
17 marca - 26 kwietnia
26 kwietnia do 10 czerwca
Od 10 czerwca

</doc>
<doc id="154311" url="https://pl.wikipedia.org/wiki?curid=154311" title="4 Dywizja Piechoty (powstanie listopadowe)">
4 Dywizja Piechoty (powstanie listopadowe)

4 Dywizja Piechoty – polski związek taktyczny, utworzony po wybuchu powstania listopadowego.
Walki dywizji.
W maju 1831 4 Dywizja Piechoty wzięła udział w wyprawie na gwardię rosyjską. 12 maja ześrodkowała w rejonie Kałuszyna. O świcie Rosjanie pod dowództwem feldmarsz. Dybicza wyparli z Kałuszyna dwa bataliony 3 pułku strzelców pieszych. 15 pułk piechoty bronił się w drugim rzucie wraz z 4 kompanią artylerii pozycyjnej. Osłaniał odwrót pułku grenadierów. Około południa dywizja wycofała się do Brzezin.
W połowie czerwca wzięła udział w wyprawie łysobyckiej (Jeziorzany) przeciwko rosyjskiemu korpusowi gen. Rydigera. Maszerowano przez Mienię, Wodyń, Osiny do Gułowa. Dalej działając w składzie lewej kolumny przez Serokomlę i Kock dywizja starała się okrążyć przeprawiające się przez Wieprz oddziały rosyjskie. Tymczasem 20 czerwca gen. Rydiger wykonał uderzenie uprzedzające na zachodnią kolumnę gen. Karola Turny. Możliwość koncentrycznego uderzenia przybyłej właśnie polskiej grupy gen. Ramorino oraz 4 DP i grupy kawalerii gen. Turny została zaprzepaszczona. Dowodzący polskim korpusem gen. Jankowski wydał rozkaz wycofania się do Woli Gułowskiej. Pod Potyczą przeprawiono się przez Wisłę i 23 czerwca dywizja wróciła do Warszawy.
W lipcu 4 DP i 2 DK gen. Turny skierowane zostały do Modlina celem obserwacji ruchów wojsk armii rosyjskiej. 10 lipca dywizja ruszyła dalej - do Płońska. Jej 15 pułk piechoty liniowej włączony został do załogi twierdzy Modlin. W miejsce 15 pp do 4 DP włączono 23 pułk piechoty liniowej.

</doc>
<doc id="154312" url="https://pl.wikipedia.org/wiki?curid=154312" title="5 Dywizja Piechoty (powstanie listopadowe)">
5 Dywizja Piechoty (powstanie listopadowe)

5 Dywizja Piechoty – polska dywizja piechoty okresu powstania listopadowego.
Działania dywizji.
Rozkazem z 27 kwietnia 1831 powołano 5 Dywizję Piechoty. Co najmniej połowa żołnierzy była świeżo powołana w szeregi. Liczba starych żołnierzy ulegała zmniejszeniu.
Bitwa pod Nurem.
W maju przyjęto koncepcję wyprawy na rosyjskie gwardie ześrodkowane między Bugiem i Narwią. Pod osłoną zgrupowania gen. Jana Nepomucena Umińskiego główne siły polskie miały przegrupować się do Serocka i tam rozwijać natarcie przeciwko gwardiom.
12 maja 5 DP ruszyła spod Kostrzyna i przez Stanisławów – Kobyłkę – Arciechów do Serocka. Stanowiąc wspólnie z II Korpusem Kawalerii prawą kolumnę pod dowództwem gen. Łubieńskiego, maszerowała przez Brok do Nura z zadaniem opanowania mostów. W razie gdyby wojska Dybicza uprzedziły ją, miała cofać się na Serock, opóźniając marsz nieprzyjaciela.
15 maja zgrupowanie gen. Łubieńskiego, wzmocnione 2 DP, doszło do rejonu Kręgi – Rybno. 16 maja do Broku, a 17 maja zajęto Nur. Tu zabrakło dalszej koncepcji działań. Nie zniszczono przepraw na Bugu i nie zajęto magazynów rosyjskich. Brak zdecydowanych działań spowodował, że wojska rosyjskie bez strat wycofały się w kierunku na Białystok. 19 maja marsz. Dybicz ruszył swoim oddziałom na pomoc. 21-22 maja główna armia rosyjska przeszła na prawy brzeg Bugu po nie zniszczonym moście. Straż przednia uderzyła na Ciechanowiec i zajęła go 21 maja, a główne siły skierowane zostały na wojska Łubieńskiego (w tym i na 5 DP). 22 maja Łubieński wydał spóźniony rozkaz do wycofania wojsk przez Czyżew i Zambrów w kierunku sił głównych. 5 DP już walczyła. Cztery bataliony rosyjskich karabinierów wyparły dwa polskie z lasu na wschód od Nuru. Dybicz skierował też 24 szwadrony kirasjerów i ułanów w celu wykonania obejścia i przyparcia Polaków do Bugu. Siły główne pod dowództwem gen. Kamieńskiego maszerowały przez Strękowo na Czyżew, a ariergardą ruszył dopiero wieczorem. Po przejściu Strękowa na rubieży rzeki Pukawki napotkano kawalerię rosyjską. Rosjanie proponowali poddanie się. Łubieński warunków kapitulacji nie przyjął.
Szarże polskiej kawalerii okazały się jednak zbyt słabe, artylerzyści 2 baterii lekkokonnej zbiegli. Od całkowitej zagłady Polaków uratowała brygada Krasickiego i jej 3. i 14 pułk. Sformowane w czworoboki odparły szarże kirasjerów i umożliwiały pozostałym wojskom dojście lewym brzegiem Zuzeli do Strękowa, a następnie przez Czyżew do Zambrowa.
Bitwa pod Nurem, będąca chrztem bojowym 5 Dywizji Piechoty, została przez Łubieńskiego źle rozegrana.
Bitwa pod Ostrołęką.
Po przegranej bitwie nad Nurem gen. Skrzynecki postanowił bronić linii Narwi. 5 DP zajęła linię dozorowania Czarnowiec – Rzekuń, a po podejściu Rosjan, rano 26 maja przeszła na prawy brzeg Narwi i stanęła koło wsi Kruki.
26 maja ok. godz. 11.00 Rosjanie rozpoczęli natarcie na Ostrołękę, rozbili brygadę Bogusławskiego, opanowali mosty i rozpoczęli przeprawę na prawy brzeg Narwi. Następnie przeszli Narew i odrzucili resztki słabo walczącej brygady Bogusławskiego. Gen. Skrzyneczki wyprowadził kontruderzenie. 3 DP uderzyła bez powodzenia. O 13.00 uderzyła 1 DP. Jej natarcie załamało się po podejściu do przyczółka. O 14.00 nieprzyjaciel odrzucił Polaków na podstawy wyjściowe.
Atak polskiej kawalerii również nie uzyskał powodzenia. 2., 3. i 5. pułki ułanów starły się co prawda z przeciwnikiem, ale ogień rosyjskiej artylerii i piechota powstrzymały je.
O 17.00 Rosjanie ześrodkowali na przyczółku znaczne siły i kontynuowali natarcie pod dowództwem gen. Mandesterna. 3 kompania pozycyjnej artylerii pieszej mjr. Turskiego otworzyła celny ogień kartaczami. Natarcie na chwilę zostało zatrzymane. Zaistniały warunki do przeciwuderzenia.
Będąca już w pierwszym rzucie 5 DP na lewym skrzydle miała brygadę płk. Jana Krasickiego w składzie 14. i 3 pułk piechoty liniowej. Prawe skrzydło stanowiła brygada płk. Walentego Zawadzkiego z 20 i 16 pułkiem. Prawym sąsiadem dywizji były 12. i 2. pułki piechoty liniowej brygady płk. Pawła Muchowskiego z 1 DP. II rzut stanowiła jazda gen. Skarżyńskiego i gen. Łubieńskiego. Gen. Skrzynecki uderzył zachowawczo brygadą Krasickiego i Muchowskiego. Kolumny batalionowe poprzedziły tyraliery, które prowadził z karabinem w ręku płk Krasicki. Gen. Kamieński szedł pieszo obok kolumn. Doszło do walki na bagnety. Rosjanie użyli odwodów. Straty były ogromne. Około 18.30 natarcie straciło impet. Mimo niepowodzenia powstrzymało Rosjan od prowadzenia działań zaczepnych. Armia polska oderwała się od przeciwnika i rozpoczęła odwrót w kierunku Warszawy.
W obu bitwach dywizja poniosła duże straty. Wynikały one przede wszystkim z błędów taktycznych popełnianych przez dowódców, a głównie ze złego sposobu wykorzystania oddziałów dywizji. 5 czerwca 5 DP, dowodzona już przez płk.(gen.) Zawadzkiego, liczyła 6438 oficerów i żołnierzy, w tym 5863 piechoty i 575 artylerii. Dla porównania: 8 maja – 6657 w tym 6973 piechoty.
Marsze i przegrupowania dywizji.
Po bitwie pod Ostrołęką 5 DP przemaszerowała do rejonu Warszawy i 29 maja osiągnęła Pragę. 15 czerwca przeszła do Mienia, a 21 czerwca ruszyła na Modlin.
Ostatecznie 24 czerwca ponownie stanęła obozem pod Pragą. 7 lipca, wspólnie z 3 DP, otrzymała rozkaz marszu na Modlin, a już 14 lipca maszerowały z powrotem do Pragi. Były to militarne błędy czynione w związku z brakiem rozpoznania zamiarów przeciwnika oraz niezdecydowaniem dowództwa.
W tym czasie nowy dowódca armii rosyjskiej marsz. Paskiewicz przeprawił się na lewy brzeg Wisły w rejonie Nieszawy i zagroził Warszawie od zachodu. 2 sierpnia siły główne wojsk polskich, w tym 5 DP, przegrupowały się do Sochaczewa, a stąd dalej do Bolimowa.
Gen. Skrzyneczki nie potrafił zdecydować się na żaden wariant przeciwdziałania ruchom wojsk rosyjskich. Ostatecznie Polacy rozpoczęli odwrót w kierunku Warszawy. 5 DP 15 sierpnia stanęła pod Błoniem. Następnego dnia, działając w składzie II Korpusu gen. Ramorino, doszła do Warszawy.
Bitwa pod Międzyrzecem Podlaskim.
W tym czasie na Warszawę od strony Brześcia maszerował rosyjski VI Korpusu Rosena.
W nocy z 21/22 sierpnia 5 DP wymaszerowała z Pragi. Ramorino skierował swój korpus, nie jak brzmiał rozkaz, bezpośrednio na wschód, lecz na płd.-wsch. w kierunku Karczewa, Garwolina, Żelechowa. Takie działanie mogło umożliwić Rosenowi dokonanie obejścia wojsk polskich i zagrożenia Pradze. Interwencja gen. Prądzyńskiego spowodowała, iż korpus zawrócił na Łuków. Teraz Rosjanom groziło odcięcie od Brześcia. W nocy z 27/28 sierpnia cofnęli się oni od Stoczka przez Łuków do Żdżar i dalej drogą bitą, do Międzyrzeca. Jego ariergardy walczyły pod Krynkami z awangardami polskimi. W okolicach Międzyrzeca gen. Rosen postanowił przyjąć bitwę. W obozie polskim wyłoniła się kolejna różnica zdań. Gen. Prądzyński proponował pozostanie w rejonie Łukowa w gotowości do marszu w kierunku Warszawy.
Ramorino ruszył jednak na Międzyrzec. Od zachodu na miasto miała uderzyć brygada gen. Prądzyńskiego z 5 DP. Główne siły II Korpusu miały obejść miasto od północy i w okolicach Rogoźnicy odciąć odwrót nieprzyjacielowi.
29 sierpnia pułki 5 DP uderzyły na nieprzyjaciela od czoła. Piechota znalazła się pod silnym ogniem rosyjskich armat. Gen. Prądzyński uderzał na północ i zmusił Rosena do zmiany frontu. Jeszcze bardziej na północ ok. 17.00 6 DP dokonała obejścia i dotarła do Rogoźnicy. Wioska była już jednak obsadzona przez rosyjski oddział gen. Werpechowskiego. Jego opór umożliwił Rosjanom wycofanie się z Międzyrzeca i szybki marsz w kierunku Brześcia. Bitwa pod Międzyrzecem Podlaskim zakończyła się zwycięstwem wojsk polskich.
Ramorino maszerował za wycofującym się rosyjskim VI Korpusem i 30 sierpnia doszedł do Białej. Tam otrzymał informacje o podejściu gen. Paskiewicza do Warszawy. Po raz kolejny doszło do kontrowersji wśród polskich generałów. II Korpus Ramorino nie ruszył na pomoc Warszawie. Niemrawo kontynuował pościg. 1 września dotarł do Małaszewicz, a brygada Zawadzkiego z 5 DP opanowała Terespol.
Odwrót.
Dopiero po kilku dniach korpus Ramorino ruszył z powrotem. 7 września był w Międzyrzecu, a następnego dnia w Siedlcach. Tymczasem skapitulowała Warszawa. Armia polska wycofywała się ku granicy pruskiej nad Drwęcę. Ramorino skierował się w przeciwną stronę, ku granicy austriackiej. Maszerował przez Łuków i Kurów i dalej na południe. Tym razem Rosen posuwał się za nim bez pośpiechu. W nocy z 16 na 17 września korpus przeszedł granicę austriacką pod Chwałowicami, a 18 września został rozbrojony przez Austriaków.
5 Dywizja Piechoty przestała istnieć.
Skład i obsada personalna.
"Skład wojsk dywizji ulegał częstym zmianom"
Struktura organizacyjna.
R.O. Spaizier podaje następujący skład dywizji w momencie jej powstania: "składała się z trzeciego, szóstego, czternastego i dwudziestego Pułku Piechoty lin., z których dwa ostatnie, po większej części tylko w kosy były uzbrojone".

</doc>
<doc id="154316" url="https://pl.wikipedia.org/wiki?curid=154316" title="Wielki Kryzys">
Wielki Kryzys



</doc>
<doc id="154317" url="https://pl.wikipedia.org/wiki?curid=154317" title="Koło Deminga">
Koło Deminga



</doc>
<doc id="154318" url="https://pl.wikipedia.org/wiki?curid=154318" title="Prusy (państwo)">
Prusy (państwo)

Prusy (, ) – niejednoznaczny termin, odnoszący się kolejno do kilku państw stworzonych na historycznych terenach Prus w okresie od 1226 do 1947 r.
Historia państwowości Prus.
Prusy Zakonne.
Pierwszym bytem państwowym na terenie Prus było państwo zakonu krzyżackiego. W 1226 książę Konrad I mazowiecki sprowadził Krzyżaków na ziemię chełmińską, z której zakon dokonywał podboju Prusów. Przez następne 200 lat Krzyżacy kolonizowali Prusy i budowali swoje państwo. Na mocy postanowień II pokoju toruńskiego (1466) zakon oddał Polsce Pomorze, ziemię chełmińską i Warmię, został lennikiem Polski i przeniósł stolicę państwa z Malborka do Królewca. Powstały wówczas Prusy Zakonne.
Prusy Książęce.
Upadek państwa krzyżackiego nastąpił w 1525, kiedy ostatni wielki mistrz Albrecht Hohenzollern przeszedł na luteranizm i złożył hołd polskiemu królowi Zygmuntowi Staremu. Nowe państwo nosiło nazwę "Księstwo Pruskie", ale do historii przeszło jako Prusy Książęce.
Brandenburgia-Prusy.
W 1618, za zgodą Zygmunta III Wazy, wobec wygaśnięcia linii pruskiej po śmierci Albrechta Fryderyka elektor brandenburski Jan Zygmunt Hohenzollern przejął jego posiadłości i od tej chwili Księstwo Pruskie było w unii z Brandenburgią (jako Brandenburgia-Prusy). Podstawę do międzynarodowego uznania suwerenności księstwa stanowiły traktaty welawsko-bydgoskie (1657). Miały one znaczenie prawno–ustrojowe dla elektorów brandenburskich.
Twórcą nowoczesnego państwa pruskiego był Fryderyk Wilhelm, zwany "Wielkim Elektorem", który w wyniku pokoju westfalskiego w 1648 uzyskał wschodnią część Pomorza Zachodniego, Magdeburg, Halberstadt, Minden i Kamień. W 1657, korzystając z potopu szwedzkiego i osłabienia Rzeczypospolitej, na mocy traktatu welawsko–bydgoskiego "Wielki Elektor" uzyskał suwerenność Prus Książęcych od Rzeczypospolitej.
Królestwo Prus.
Po tym, jak książę sąsiedniej Saksonii August II Mocny uzyskał koronę polską, książę–elektor Fryderyk III uznał, że musi mu dorównać rangą, i ogłosił się 18 stycznia 1701 w Królewcu "królem w Prusach" (niem. "König in Preußen"), gdyż tytuł "króla Prus" wciąż zachowali władcy Polski, oraz przyjął imię Fryderyk I. Od tego momentu mówimy o Królestwie Prus.
Pod względem administracyjnym Prusy zostały podzielone na:
W 1871 król Prus Wilhelm I koronował się na cesarza zjednoczonych Niemiec.
Prusy (kraj związkowy).
Klęska militarna cesarstwa w Wielkiej Wojnie (jesienią 1918) doprowadziła do upadku monarchii – Wilhelm II abdykował i uciekł do Holandii, a Zgromadzenie Narodowe zebrane 6 lutego 1919 ogłosiło powstanie republiki weimarskiej. Od tej chwili Prusy istniały jako kraj związkowy, pod nazwą "Freistaat Preußen".
Po klęsce III Rzeszy w II wojnie światowej, 25 lutego 1947, uchwałą nr 46 Alianckiej Rady Kontroli ogłoszono likwidację państwa pruskiego i decyzją tej rady ziemie pruskie podzielono pomiędzy ZSRR, Polskę i NRD. ZSRR przypadł północny obszar Prus Wschodnich w postaci ziem położonych wokół Królewca. Polska objęła we władanie południową część Prus Wschodnich, Prusy Zachodnie, wschodnią część Pomorza, wschodnią część Brandenburgii oraz Śląsk. Część Pomorza Zachodniego włączono do utworzonego NRD.

</doc>
<doc id="154319" url="https://pl.wikipedia.org/wiki?curid=154319" title="Prusy (kraina historyczna)">
Prusy (kraina historyczna)

Prusy (łac. "Borussia", "Prutenia", "Prussia"; niem. "Preußen, Preußenland"; prus. "Prūsa"), w historiografii Prusy właściwe lub dawniej Stare Prusy (niem. "Altpreußen") – region historyczny położony nad Morzem Bałtyckim pomiędzy dolnym Niemnem a dolną Wisłą. Teren krainy nie był tożsamy z historycznym państwem o nazwie Prusy.
Położenie.
Region ten obecnie znajduje się w granicach 3 państw: Polski, w województwach: głównie w warmińsko-mazurskim oraz częściowo pomorskim i kujawsko-pomorskim (1 600 000 mieszk., 24 000 km²), Rosji: cały obwód kaliningradzki (900 000 mieszk., 15 000 km²) oraz częściowo Litwy (200 000 mieszk., 2000 km²).
Podział na regiony.
Prusy jako region historyczny dzieli się na mniejsze regiony. Część z nich sięga korzeniami plemion pruskich, a część z nich ma granice historyczne z czasów państwa krzyżackiego. Istnieją również regiony etnograficzne. Obszary homonimiczne w tych trzech podziałach nie zawsze się ze sobą pokrywają.
Historia.
W średniowieczu Prusy zasiedlone były przez lud Prusów i blisko spokrewnionych z nimi Jaćwingów.
W XIII wieku Prusy zostały podbite przez zakon krzyżacki, a w następnych stuleciach uległy przekształceniom etnicznym: mieszkańcy składali się z ludności napływowej z Niemiec, Polski i Litwy (także w małym stopniu Ślązacy, Czesi, Rusini, Holendrzy, Szwedzi, Duńczycy, Szwajcarzy, Francuzi, Salzburczycy i inni) oraz resztek zasymilowanych autochtonów. Język pruski przetrwał najdłużej do 1627 roku na Sambii.
Prusy dzieliły dzieje państwa zakonnego: w 1466 (pokój toruński) część zachodnią (Warmia i ziemia malborska) wcielono do Korony, a reszta (Prusy Zakonne, od 1525 Prusy Książęce) stała się jej lennem. W 1701 Fryderyk I uzyskał tytuł króla w Prusach. 
W 1772 całość weszła w skład monarchii Hohenzollernów (prowincja Prusy Wschodnie i wschodnie powiaty prowincji Prusy Zachodnie). W 1923 Kłajpeda została przyłączona do Litwy, a w 1945 pozostałą część podzielono między Polskę a Rosję (wówczas republikę ZSRR).
Miasta.
Do największych miast Prus (powyżej 20 tys. mieszkańców) należą:

</doc>
<doc id="154322" url="https://pl.wikipedia.org/wiki?curid=154322" title="Witold Banach">
Witold Banach

Witold Banach (ur. 1959 w Ostrowie Wielkopolskim) – historyk, pisarz, działacz kulturalny. Organizator (w 1988 roku) i dyrektor Muzeum Miasta Ostrowa Wielkopolskiego.
Twórczość.
Prozaik, autor słuchowisk, esejów, wierszy ("Apokryfy") i opowiadań związanych z fantastyką naukową. Część z nich wydano w zbiorze "Nowa forma spotkania" (2001). W 1976 roku wyróżniono w konkursie Polskiego Radia na słuchowisko science-fiction jego debiutancki tekst "Czarna Dziura" (emisja 1977). W tym samym konkursie, w 1981, otrzymał II nagrodę za słuchowisko "Człowiek-literatura" (emisja 1981), a w 1987 wyróżniono tekst "Powitanie" (emisja 1988). Ponadto, przez Polskie Radio zrealizowane zostały jeszcze teksty: "Nowa forma spotkania" (1982, 1984, 1986), "Nie piszcie kryminałów" (1984, 1985, 1986).
Organizator (w 1988 roku) i dyrektor Muzeum Miasta Ostrowa Wielkopolskiego. Popularyzator historii Ostrowa Wielkopolskiego i południowej Wielkopolski. Autor i wydawca licznych publikacji związanych z regionem ostrowskim.
Za osiągnięcia jako historyk i animator kultury wyróżniony został nagrodą Wielkopolskiego Towarzystwa Kulturalnego (1988) oraz Polcul Foundation (1992, w skład kapituły wchodzili: Stanisław Barańczak, Jerzy Boniecki, Mirosław Chojecki, Jerzy Giedroyć, Gustaw Herling-Grudziński, Jan Nowak-Jeziorański, Jan Pakulski, Eugeniusz Smolar, Jakub Święcicki). Album Witolda Banacha "Ostrów Wielkopolski w dawnej pocztówce 1897-1939" nominowany został do nagrody Edukacja 99' na Międzynarodowych Targach Książki Edukacyjnej (jako jedyny spoza wielkich ośrodków wydawniczych takich jak Warszawa, Kraków, Wrocław, Poznań). Wydana w 2005 roku publikacja "Ostrów pod znakiem pegaza" została wyróżniona przez jury Poznańskiego Przeglądu Nowości Wydawniczych "Książka Wiosny 2005".
Wybrane publikacje.
Fantastyka naukowa
Regionalistyka

</doc>
<doc id="154327" url="https://pl.wikipedia.org/wiki?curid=154327" title="Ian McCulloch">
Ian McCulloch

Ian McCulloch (ur. 28 lipca 1971), snookerzysta angielski.
W gronie snookerzystów profesjonalnych występuje od 1992. Plasuje się na 76 miejscu pod względem zdobytych setek w profesjonalnych turniejach, ma ich łącznie 105.
Do jego największych osiągnięć należy finał turnieju rankingowego British Open w 2002; pokonał wówczas m.in. Graeme Dotta, Stephena Maguire'a, Johna Higginsa i Marka Williamsa, ale w finale uległ zdecydowanie Paulowi Hunterowi 4:9. W 2004 dotarł do ćwierćfinału mistrzostw świata w Sheffield - pokonał Petera Ebdona i Alana McManusa, przegrał z utytułowanym Stephenem Hendrym. Do kolejnych mistrzostw świata w 2005 przystąpił z najwyższą w karierze pozycją w rankingu światowym - nr 16; dotarł do półfinału, wygrał m.in. z Williamsem i McManusem, przegrał z Walijczykiem Matthew Stevensem.
Do końca sezonu 2009/2010 na swoim koncie zapisał 93 breaki stupunktowe.

</doc>
<doc id="154329" url="https://pl.wikipedia.org/wiki?curid=154329" title="Jezioro Lednica">
Jezioro Lednica



</doc>
<doc id="154331" url="https://pl.wikipedia.org/wiki?curid=154331" title="Ogólnopolskie Spotkania Młodzieży">
Ogólnopolskie Spotkania Młodzieży



</doc>
<doc id="154334" url="https://pl.wikipedia.org/wiki?curid=154334" title="Count Basie">
Count Basie

Count Basie, właśc. William James Basie (ur. 21 sierpnia 1904 w Red Bank w stanie New Jersey, zm. 26 kwietnia 1984 w Hollywood na Florydzie) – amerykański pianista jazzowy, kompozytor i bandleader. Laureat NEA Jazz Masters Award 1983.
Rozpoczął karierę w teatrach wodewilowych. Występował jako solista i akompaniował śpiewakom bluesowym. W 1935 zaczął prowadzić swój własny big-band. Nosił przydomek: „Hrabia” (ang. "count"). Pod koniec 1936 przeniósł się do Nowego Jorku. Był jedną z najważniejszych postaci w historii jazzu.
Basie grał na fortepianie w stylu zwanym "Kansas City jazz style".
W dniu 23 maja 1985 prezydent Ronald Reagan nadał pośmiertnie Basiemu Medal Wolności, który odebrał syn artysty, Aaron Woodward.
Dyskografia.
1937–1939, Decca Records.
• "The Complete Decca Recordings" (1937–1939, Decca)
1939–1950, Columbia Records i RCA Records.
• "Super Chief" (1936–1942, Columbia)
• "Count Basie and His Great Vocalists" (1939–1945, Columbia)
• "America’s No. 1 Band: The Columbia Years" (1936–1964, Columbia)
• "Complete Original American Victor Recordings" (1941–1950, RCA)
• "Kansas City Powerhouse" (1929–1932, 1947–1949, RCA/Bluebird)
• "Planet Jazz" (ca. 1929-1932, 1947–1949, RCA/BMG International Records)
Lata 50..
• "The Count" (1952, Clef)
• "Basie Rides Again!" (1952, Clef)
• "Dance Session" (1952–1954, Clef)
• "King of Swing" (1953–1954, Clef)
• "The Band of Distinction" (1954, Clef)
• "Basie" (1955, Clef)
• "Count Basie Swings, Joe Williams Sings" (z Joe Williamsem) (1955, Clef)
• "April in Paris" (1955–1956, Verve)
• "Hall of Fame" (1956, Verve)
• "The Greatest!! Count Basie Plays, Joe Williams Sings Standards" (z Joe Williamsem) (1956, Verve)
• "Basie in London" (Live, 1956, Verve)
• "One O’Clock Jump" (z Joe Williamsem oraz Ellą Fitzgerald) (1957, Verve)
• "Count Basie at Newport" (Live, 1957, Verve)
• "The Atomic Mr. Basie" (1958, Roulette)
• "Basie Plays Hefti" (1958, Roulette)
• "No Count Sarah" (z Sarah Vaughan) (1958, EmArcy)
• "Chairman of the Board" (1958, Roulette)
• "Sing Along with Basie" (z Joe Williamsem) (1958, Roulette)
• "Breakfast Dance and Barbeque" (1958, Roulette)
• "Not Now, I’ll Tell You When" (1958, Roulette)
• "Welcome to the Club" (z Nat King Coleem) (1959, Capitol)
• "One More Time" (1959, Roulette)
• "Basie and Eckstine, Inc." (z Billym Eckstinem) (1959, Roulette)
• "Strike Up the Band" (z Tonym Bennettem) (1959, Roulette)
• "In Person!" (z Tonym Bennettem) (1959, Columbia)
• "Everyday I Have the Blues" (z Joe Williamsem) (1959, Roulette)
• "Dance Along with Basie" (1959, Roulette)
• "Count Basie And His Orchestra Play Music From The Pen Of Quincy Jones" (1959, Roulette)
• "Hall Of Fame" (1959, Verve)
Lata 60. i 70..
• "I Gotta Right to Swing" (z Sammym Davisem Jr.) (1960, Decca)
• "Just the Blues" (z Joe Williamsem) (1960, Roulette)
• "The Count Basie Story" (1960, Roulette)
• "Not Now,I’ll Tell You When" (1960, Roulette)
• "First Time! The Count Meets the Duke" (z Dukem Ellingtonem) (1961, Columbia)
• "The Legend" (1961, Roulette)
• "Kansas City Suite – The Music of Benny Carter" (1961, Roulette)
• "Basie at Birdland" (live) (1961, Roulette)
• "Count Basie/Sarah Vaughan" (z Sarah Vaughan) (1961, Roulette)
• "Back with Basie" (1962, Roulette)
• "Easin’ it" (1962, Roulette)
• "Basie in Sweden" (1962, Roulette)
• "I Left My Heart in San Francisco" (z Tonym Bennettem) (1962, Columbia)
• "Sinatra-Basie: An Historic Musical First" (z Frankiem Sinatrą) (1962, Reprise)
• "On My Way and Shoutin’ Again!" (1963, Verve)
• "More Hits of 1950s and 1960s" (1963, Verve)
• "Li’l Ol’ Groovemaker…Basie!" (1963, Verve)
• "This Time by Basie: Hits of the 1950s and 1960s" (1963, Verve)
• "Ella and Basie!" (z Ellą Fitzgerald) (1963, Verve)
• "Basie Land" (1964, Verve)
• "Pop Goes the Basie" (1964, Reprise)
• "It Might as Well Be Swing" (z Frankiem Sinatrą) (1964, Reprise)
• "Basie Picks the Winners" (1965, Verve)
• "Our Shining Hour" (z Sammym Davisem Jr.) (1965, Verve)
• "Arthur Prysock and Count Basie" (z Arthurem Prysockiem) (1965, Verve)
• "Basie’s Beatle Bag" (1965, Verve)
• "Basie Meets Bond" (1966, Capitol)
• "Sinatra at the Sands" (live, z Frankiem Sinatrą) (1966, Reprise)
• "Basie’s Beat" (1967, Verve)
• "Broadway Basie’s…Way" (1967, Command)
• "Hollywood…Basie’s Way" (1967, Command)
• "Basie’s in the Bag" (1967, Brunswick)
• "The Happiest Millionaire" (1967)
• "Half a Sixpence" (1967, Dot)
• "Manufacturers of Soul" (z Jackiem Wilsonem) (1968, Brunswick)
• "The Board of Directors" (z The Mills Brothers) (1968, Dot)
• "The Board of Directors Annual Report" (z The Mills Brothers) (1968, Dot)
• "Evergreens" (1969, Groove Merchant)
• "Basic Basie" (1969, MPS)
• "Basie Straight Ahead" (1969, Dot)
• "Standing Ovation" (1969, Dot)
• "High Voltage" (1970, MPS)
• "How About This" (z Kay Starr) (1970, MCA)
• "Basie on the Beatles" (1970, Happy Tiger)
• "Afrique" (1970, RCA Victor)
• "The Legend – From the Pen of Benny Carter" (1970, Roulette)
• "Have a Nice Day" (1971, Daybreak)
• "Bing ’n’ Basie" (z Bingiem Crosbym) (1972, Daybreak)
Lata 70. i 80., Pablo Records.
• "Flip,Flop &amp; Fly" (live, z Joe Tonerem) (1972)
• "Jazz at Santa Monica Civic ’72" (live) (1972)
• "The Songs of Bessie Smith" (Teresą Brewer) (1973, Doctor Jazz)
• "Basie Big Band" (1975)
• "Fun Time" (1975)
• "I Told You So" (1976)
• "Prime Time" (1977)
• "Montreux ’77" (live) (1977)
• "Milt Jackson + Count Basie + The Big Band Vol.1" (live) (1978)
• "Milt Jackson + Count Basie + The Big Band Vol.2" (live) (1978)
• "Live in Japan ’78" (live) (1978)
• "On the Road" (1979)
• "Digital III at Montreux" (live) (1979)
• "A Classy Pair" (z Ellą Fitzgerald) (1979)
• "A Perfect Match" (z Ellą Fitzgerald) (1979)
• "Kansas City Shout" (1980)
• "Warm Breeze" (1981)
• "Send in the Clowns" (z Sarah Vaughan) (1981)
• "Farmer’s Market Barbecue" (1982)
• "88 Basie Street" (1983)
• "Me and You" (1983)
• "Fancy Pants" (ostatni album Counta Basie) (1983)

</doc>
<doc id="154335" url="https://pl.wikipedia.org/wiki?curid=154335" title="Zaburze (powiat zamojski)">
Zaburze (powiat zamojski)

Zaburze – wieś w Polsce położona w województwie lubelskim, w powiecie zamojskim, w gminie Radecznica.
W latach 1975–1998 miejscowość należała administracyjnie do województwa zamojskiego.
Wieś stanowi sołectwo gminy Radecznica.

</doc>
<doc id="154336" url="https://pl.wikipedia.org/wiki?curid=154336" title="PZŁF">
PZŁF



</doc>
<doc id="154337" url="https://pl.wikipedia.org/wiki?curid=154337" title="Radecznica (gmina)">
Radecznica (gmina)

Radecznica – gmina wiejska w województwie lubelskim, w powiecie zamojskim. W latach 1975–1998 gmina położona była w województwie zamojskim.
Siedziba gminy to Radecznica.
Według danych z 31 grudnia 2016 r. gminę zamieszkiwało 5889 osób.
Znajduje się w niej Samodzielny Szpital Psychiatryczny, jeden z dwóch w województwie. Obok szpitala znajduje się także klasztor bernardynów, który istnieje od XVII wieku.
Struktura powierzchni.
Według danych z roku 2002 gmina Radecznica ma obszar 109,8 km², w tym:
Gmina stanowi 5,86% powierzchni powiatu.
Miejscowości.
Czarnystok, Dzielce, Gaj Gruszczański, Gorajec-Stara Wieś, Gorajec-Zagroble, Gorajec-Zagroble-Kolonia, Gorajec-Zastawie, Gruszka Zaporska, Latyczyn, Mokrelipie, Podborcze, Podlesie Duże, Podlesie Małe, Radecznica, Trzęsiny, Wólka Czarnostocka, Zaburze, Zakłodzie, Zaporze.
Demografia.
Dane z 31 grudnia 2016 r.:
Sąsiednie gminy.
Biłgoraj, Frampol, Goraj, Sułów, Szczebrzeszyn, Tereszpol, Turobin, Zwierzyniec

</doc>
<doc id="154338" url="https://pl.wikipedia.org/wiki?curid=154338" title="Barry Pinches">
Barry Pinches

Barry Pinches (ur. 13 lipca 1970) – angielski snookerzysta. Plasuje się na 54 miejscu pod względem zdobytych setek w profesjonalnych turniejach, ma ich łącznie 156.
Kariera zawodowa.
W 1988 zdobył mistrzostwo Anglii oraz wicemistrzostwo świata amatorów (przegrał w finale z Jamesem Wattaną). Rok później przeszedł do grona snookerzystów zawodowych. Jego największym osiągnięciem w karierze był ćwierćfinał turnieju rankingowego Travis Perkins UK Championships w 2003 roku. Po sezonie 2005/2006 został sklasyfikowany na pozycji nr 18 w rankingu światowym (obecnie na 56); na mistrzostwach świata w 2004 roku pokonał niespodziewanie w pierwszej rundzie faworyta publiczności Jimmy’ego White’a, by w 1/16 przegrać ze Stephenem Hendrym.
26 sierpnia 2007 roku zwyciężył (4:0) z Kenem Dohertym w finale niemieckiego nierankingowego turnieju Paul Hunter Classics rozgrywanego w Fürth. Na drodze do zwycięstwa pokonał m.in. Neila Robertsona oraz Fergala O’Briena.
Do końca sezonu 2010/2011, na swoim koncie zapisał 108 breaków stupunktowych.

</doc>
<doc id="154340" url="https://pl.wikipedia.org/wiki?curid=154340" title="Julian Klaczko">
Julian Klaczko

Julian Klaczko, właśc. Jehuda Lejb (ur. 6 listopada 1825 w Wilnie, zm. 26 listopada 1906 w Krakowie) – polski krytyk literacki, historyk sztuki, publicysta polityczny, eseista, c.k. radca dworu.
Życiorys.
Pochodził z zamożnej rodziny żydowskiej, był synem kupca Hersza Lejba i Taby Lei Gruendberg. Uczęszczał do gimnazjum w Wilnie, następnie studiował filozofię na uniwersytecie w Królewcu (1842-1847, uzyskał w 1847 doktorat na podstawie pracy "De rebus Franco-Gallicis saeculi XV"), skąd przeniósł się do Heidelbergu, gdzie związał się z Georgiem Gervinusem i jego liberalnym „Deutsche Zeitung”. W 1848 przedostał się do Wielkiego Księstwa Poznańskiego, by zaciągnąć się do oddziałów Mierosławskiego. W czasie powstania wielkopolskiego brał udział w pracach Komitetu Narodowego, a jako kurier jeździł do Berlina. Przyjaźnił się z Dezyderym Chłapowskim (od czasu powstania).
Po upadku insurekcji i zerwaniu z pobudek ideowych z niemieckimi liberałami, udał się na emigrację do Paryża. W tym czasie zdecydował się na zmianę wyznania na katolickie (chrzest i zmiana nazwiska w 1856). W Paryżu został współwydawcą emigracyjnych „Wiadomości Polskich” (1856-1862) oraz pisał do francuskich „Revue de Paris”, „Revue Contemporaine” i „Revue des Deux Mondes” (od 1862). Z tego okresu znany jest jego atak na rodzący się nurt realistyczny w Polsce, który przybrał formę ostrej krytyki powieści Józefa Korzeniowskiego "Krewni". Był również nauczycielem prywatnym synów Zygmunta Krasińskiego oraz współpracował z Hotelem Lambert. Od 1856 członek Komitetu Wydawniczego Towarzystwa Historyczno-Literackiego w Paryżu.
Podczas powstania styczniowego brał udział w jego akcji dyplomatycznej. Po upadku powstania działał w Galicji na rzecz zbliżenia z rządem austriackim. W 1870 został mianowany austriackim radcą dworu przy Ministerstwie Spraw Zagranicznych. Przez krótki czas (do klęski Francji w 1871 r.) miał bezpośredni wpływ na politykę europejską. Korespondent Akademii Francuskiej (1888), członek Akademii Umiejętności w Krakowie (1872), doktor "honoris causa" Uniwersytetu Jagiellońskiego (1887), członek honorowy Poznańskiego Towarzystwa Przyjaciół Nauk (1861), komandor Legii Honorowej (1896). W latach 1870–1871 pełnił mandat poselski do Sejm Krajowy (Galicja). Dom rodzinny Klaczki opisał Józef Ignacy Kraszewski w "Powieści bez tytułu".
Honorowy obywatel miasta Rzeszowa.
Pochowany został na Cmentarzu Rakowickim w Krakowie, w kwaterze 1.
Twórczość.
Klaczko debiutował w 1838 w Wilnie wierszem "Moja pierwsza ofiara" w języku polskim i hebrajskim.
Był historykiem i krytykiem sztuki. Zajmował się m.in. historią sztuki włoskiej. W publikacji "Wieczory florenckie" (wydanie oryginalne "Causeries florentines", 1880; tłumaczenie polskie Stanisław Tarnowski) omówił twórczość wybitnych artystów włoskiego Odrodzenia, m.in. Dantego oraz Michała Anioła.
W "Rzym i Odrodzenie." "Julisz II" także zajął się twórczością Michała Anioła (polski przekład Antoniny Morżkowskiej ukazał się w 1900).
Klaczko zajmował się także krytyką literacką i polską literaturą romantyczną. Artykuły z tego zakresu publikował m.in. w paryskich „Wiadomościach Polskich”. W tekstach nie ukrywał swoich gustów literackich. Chętnie sięgał po pamflet, którego stał się wybitnym twórcą. Przykładem jego pamfletów są krytyczne omówienia powieści Korzeniowskiego "Krewni" oraz poematu Lenartowicza "Gladiatorowie".
Był także autorem wielu pism politycznych oraz okolicznościowych poezji. Tłumaczył na język hebrajski Adama Mickiewicza i Józefa Korzeniowskiego. W opinii m.in. Stanisława Tarnowskiego był jednym z najwybitniejszych umysłów XIX-wiecznej Europy.

</doc>
<doc id="154341" url="https://pl.wikipedia.org/wiki?curid=154341" title="Międzyodrze-Wyspa Pucka">
Międzyodrze-Wyspa Pucka

Międzyodrze-Wyspa Pucka – osiedle administracyjne Szczecina, położone w dzielnicy Śródmieście.
Według danych z 2022 r. na osiedlu mieszkało 779 osób. Większość mieszkańców zasiedla głównie północną część Wyspy Puckiej.
Położona jest pomiędzy Odrą, Regalicą i jeziorem Dąbie. Przez Międzyodrze prowadzą dwie drogi łączące lewo- i prawobrzeżną część miasta: północna – ul. Gdańska z ul. Energetyków (droga krajowa nr 10) i Trasą Zamkową im. Piotra Zaremby (droga wojewódzka nr 115) oraz południowa – Ulica Floriana Krygiera w Szczecinie (d. Autostrada Poznańska) (droga krajowa nr 31).
W latach 1955–1963/1964 na terenie dzisiejszego osiedla, na wyspie Łasztownia, funkcjonowała niezależna od szczecińskiego systemu tramwajowego służbowa linia tramwajowa. Przeznaczona była do przewożenia pracowników portu do Elewatora Ewa.
Położenie.
Administracyjnie składa się z Wyspy Puckiej (zabudowania, rodzinne ogrody działkowe, łąki), terenów dworca kolejowego i lokomotywowni „Szczecin Port Centralny”, terenów portu szczecińskiego: Basenu Górniczego, Łasztowni i Kępy Parnickiej oraz wysp: Zaleskie Łęgi, Ostrów Grabowski, Ostrów Mieleński, Wielka Kępa, Mieleńska Łąka, Wyspa Grodzka, Wyspa Zielona i innych.
Największą część Międzyodrza stanowią tereny portowe oraz lasy Nadleśnictwa Gryfino. Teren Portu Szczecin został przekazany władzom polskim przez Armię Czerwoną dopiero 17 września 1947.
Na szczecińskim Międzyodrzu znajduje się Elektrownia Szczecin, urząd celny, Konsulat Meksyku oraz siedziba firmy żeglugowej Euroafrica. Funkcjonuje tu także kąpielisko miejskie „Dziewoklicz”.
Samorząd mieszkańców.
Rada Osiedla Międzyodrze-Wyspa Pucka liczy 15 członków. W wyborach do Rady Osiedla Międzyodrze-Wyspa Pucka 20 maja 2007 roku nie odbyło się głosowanie na kandydatów z powodu ich zbyt małej liczby, mimo że przedłużono zgłaszanie o 3 dni. Na podstawie ordynacji wyborczej za wybranych członków rady osiedla miejska komisja wyborcza uznała 15 zarejestrowanych kandydatów. W wyborach do rady osiedla 13 kwietnia 2003 udział wzięło 66 głosujących, co stanowiło frekwencję 6,69%.
Samorząd osiedla Międzyodrze-Wyspa Pucka został ustanowiony w 1990 roku.
25 maja 1998 zmieniono nazwę osiedla z "Wyspa Pucka" na "Międzyodrze-Wyspa Pucka".
Wykaz ulic i placów.
Istniejące ulice i place.
Wykaz istniejących ulic i placów położonych na obszarze szczecińskiego osiedla Międzyodrze-Wyspa Pucka. Nazwy niemieckie zaczerpnięto z planu miasta Szczecina z 1937 r.

</doc>
<doc id="154343" url="https://pl.wikipedia.org/wiki?curid=154343" title="Handel zagraniczny">
Handel zagraniczny

Handel zagraniczny – odpłatna wymiana towarów lub usług z partnerami mającymi siedzibę poza granicami państwa.
Handel zagraniczny w wąskim znaczeniu odnosi się jedynie do dóbr materialnych sprzedawanych za granicę lub kupowanych za granicą. W szerokim znaczeniu obejmuje obroty majątkowo-kredytowe oraz obroty bieżące, na które oprócz wymiany składają się zakup i sprzedaż za granicę usług, dóbr niematerialnych oraz zobowiązania wynikające z ruchu ludności poza granicę, utrzymywania placówek dyplomatycznych za granicą i inne.
Za szerokim ujęciem handlu zagranicznego przemawiają następujące argumenty:

</doc>
<doc id="154344" url="https://pl.wikipedia.org/wiki?curid=154344" title="Ganja">
Ganja



</doc>
<doc id="154345" url="https://pl.wikipedia.org/wiki?curid=154345" title="Boeing B-29">
Boeing B-29



</doc>
<doc id="154350" url="https://pl.wikipedia.org/wiki?curid=154350" title="Stowarzyszenie „Ordynacka”">
Stowarzyszenie „Ordynacka”

Stowarzyszenie „Ordynacka” – stowarzyszenie założone w 2001 w Warszawie przez byłych działaczy Socjalistycznego Związku Studentów Polskich oraz Zrzeszenia Studentów Polskich (ZSP).
Organizacja.
Nazwa stowarzyszenia pochodzi od nazwy ul. Ordynackiej w Warszawie, przy której mieściła się Rada Naczelna ZSP. Aktualnym przewodniczącym stowarzyszenia jest Robert Kwiatkowski. Poprzednim przewodniczącym był Marian Kubalica, który był następcą Włodzimierza Czarzastego (2006–2017), który zastąpił Marka Siwca. Pierwszymi przewodniczącymi stowarzyszenia byli Wiesław Klimczak i Krzysztof Szamałek. Aktualnymi wiceprzewodniczącymi są Jacek Kozłowski, Wojciech Kurdziel i Marek Różycki. W skład Zarządu Głównego wchodzą ponadto: Piotr Michalak, Stefan Sterc i Edward Gwóźdź.
Członkiem zwyczajnym stowarzyszenia może być każdy pełnoletni obywatel RP, który należał lub należy do ZSP, ruchu studenckiego lub jest absolwentem szkoły wyższej.
Cele Stowarzyszenia.
Celem działania Stowarzyszenia (§7 Statutu) jest:
Stowarzyszenie określa się jako ruch społeczny (§9) i jako taki przyznaje sobie i swoim członkom prawo do uczestniczenia w życiu politycznym, w tym do udziału w wyborach.
Członkowie Stowarzyszenia.
Wśród osób publicznych, członków Stowarzyszenia Ordynacka, znajdowało się lub znajduje wielu polityków lewicy m.in.: były prezydent Aleksander Kwaśniewski (posiadacz legitymacji nr 1), Marek Belka, Józef Oleksy, Włodzimierz Cimoszewicz, Grzegorz Kołodko, Marek Siwiec, Ryszard Kalisz, Dariusz Szymczycha, Danuta Waniek, Wiesław Kaczmarek, Waldemar Dąbrowski, Grzegorz Rydlewski, Sławomir Cytrycki, Kazimierz Olejnik, Jerzy Swatoń, Piotr Czyżewski, Piotr Gadzinowski, Stanisław Ciosek, Krzysztof Szamałek, Lech Witkowski, Henryk Łańko, Rafał Gozdur, Przemysław Nowak, Andrzej Ryński, Andrzej Rozenek, osoby związane z mediami, m.in.: Włodzimierz Czarzasty, Robert Kwiatkowski, Tadeusz Skoczek, Witold Knychalski, Sławomir Zieliński, osoby związane z biznesem: Zbigniew Wróbel, Antoni Dragan, Jarosław Pachowski, Krzysztof Pietraszkiewicz, Ludwik Klinkosz, Marian Kubalica, Piotr Grzymowicz, Marcin Dubieniecki, a także politycy prawicowi, m.in. Karol Karski, Ryszard Bender, Janusz Cichoń, Jacek Saryusz-Wolski, Miron Sycz oraz prawnicy, m.in. Wojciech Katner.

</doc>
<doc id="154351" url="https://pl.wikipedia.org/wiki?curid=154351" title="Piryn">
Piryn

Piryn (bułg.: Пирин = "Pirin") – pasmo górskie w południowo-zachodniej Bułgarii. Najwyższym szczytem jest Wichren (2914 m n.p.m.) o współrzędnych geograficznych 41°45′50″N 23°25′30″E. Pasmo rozciąga się na przestrzeni ok. 40 km (od północnego zachodu do południowego wschodu). Jego szerokość wynosi ok. 25 km. Większość obszaru objęta jest ochroną Parku Narodowego Pirynu. Nazwa gór pochodzi od Peruna (Перун), najwyższego bóstwa panteonu słowiańskiego, boga grzmotów i piorunów.
Na północnym krańcu Pirynu znajduje się przełęcz Predeł, która oddziela te góry od Riły, najwyższego pasma w Bułgarii. Z kolei na południu Piryn styka się z pasmem Sławjanka. Zachodnią granicę Pirynu wyznacza dolina Strumy, a wschodnią – dolina Białej i Czarnej Mesty.
Piryn słynie z bogactwa flory i fauny. Większość obszaru jest zalesiona; znajdują się tu najdorodniejsze lasy iglaste w Bułgarii, w których występują znaczące populacje bałkańskich endemitów: sosny rumelijskiej, sosny bośniackiej i jodły bułgarskiej. Do spotykanych w tym paśmie zwierząt należą wilk szary i niedźwiedź brunatny.
Na północno-wschodnich zboczach Pirynu leży Bansko, ważny ośrodek turystyki i sportów zimowych. Między Pirynem na południu a Riłą na północy w dolinie Razłog znajduje się miasto o tej samej nazwie, Razłog.
Topografia.
Piryn jest drugim co do wysokości pasmem w Bułgarii po Rile (2925 m n.p.m.) i ósmym w Europie po Kaukazie, Alpach, Sierra Nevadzie, Pirenejach, masywie Etny, wspomnianej wyżej Rile i masywie Olimpu (przy założeniu, że każde z nich reprezentowane jest tylko przez najwyższy szczyt). Powierzchnia Pirynu wynosi 2585 km², a średnia wysokość – 1033 m n.p.m. Pasmo położone jest w południowo-zachodniej części kraju między rzekami Struma i Mesta. Na północy przełęcz Predeł (1142 m n.p.m.) oddziela Piryn od Riły, a na południu – przełęcz Pariłska (1170 m n.p.m.) od Sławjanki. Odległość między tymi dwoma punktami sięga 60 km. Maksymalna szerokość pasma mierzona od miasta Sandanski do wsi Obidim wynosi 40 km. Od zachodu Piryn otaczają pasma: Włachina, Maleszewo, Osogowo i Ograżden, a od wschodu pasmo Rodopów.
Ze względu na geologię i położenie geograficzne Piryn dzieli się na trzy części: północną, środkową i południową. Różnią się one wielkością i poziomem atrakcyjności turystycznej.
Budowa geologiczna i rzeźba terenu.
Pod względem budowy geologicznej Piryn stanowi potężny masyw zbudowany z trzonu granitowego (skały granitowe zajmują 62% powierzchni) pokrytego głównie skałami metamorficznymi. Pasmo zostało wypiętrzone w trzeciorzędzie. Ruchy górotwórcze przeplatały się z długimi okresami spokoju. Na początku czwartorzędu miało miejsce zlodowacenie. Według niektórych naukowców wystąpiły aż dwa zlodowacenia, podczas których granica wiecznego śniegu znajdowała się na wysokości 2200–2300 m n.p.m. Ich erozyjna działalność doprowadziła do częściowego pokruszenia skał granitowych budujących szczyty, a także do stopniowego powstania pięknych, stromych zboczy o charakterze alpejskim, moren, pionowych urwisk i wielu cyrków, większość z których wypełniona jest teraz połyskującymi jeziorami polodowcowymi. W tym samym okresie szczyty granitowe uległy obniżeniu, a dominującą pozycję pod względem wysokości zajęły szczyty zbudowane obecnie ze skał marmurowych.
Główny grzbiet Pirynu jest wyraźnie zarysowany. Wije się on zakosami z północnego zachodu na południowy wschód, od granicy z Riłą na przełęczy Predeł do przełęczy Pariłska. Łączy w jeden układ oddzielne, mniejsze grzbiety i to w nim znajduje się najwyższy szczyt. Stanowi również dział wodny rozdzielający dorzecza Strumy i Mesty. Odchodzi od niego wiele bocznych grzbietów; cztery z nich są na tyle duże, że sprawiają wrażenie osobnych pasm. Ich nazwy to: Sinanishko, Todorino, Polejansko i Kamenishko.
Najwyższe szczyty.
Dwa szczyty, Wichren i Kuteło, mają powyżej 2900 m n.p.m., siedem – powyżej 2800 m n.p.m., 17 – powyżej 2700 m n.p.m., a 40 – powyżej 2500 m n.p.m. Najwyższym szczytem zbudowanym z granitu jest Banderiszki czukar (2732 m n.p.m.).
20 najwyższych szczytów:
Wody.
Piryn słynie z obfitości w wodę. Bierze tu swój początek wiele rzek. Należą one do dorzeczy Strumy i Mesty. Rzeki te są krótkie, spienione, o wysokim przepływie. Duże nachylenie terenu sprawia, że płyną szybko, pokonując liczne uskoki, mimo to w Pirynie znajduje się tylko jeden znany wodospad, wodospad Popinołaszki, którego wysokość wynosi 12 m. Głównym grzbietem biegnie dział wód rozdzielający wspomniane wyżej dorzecza.
Do najbardziej znanych dopływów Mesty należą:
Do najbardziej znanych dopływów Strumy należą:
Do najbardziej malowniczych elementów piryńskiego krajobrazu należy 176 krystalicznie czystych górskich jezior, nazywanych w bułgarskim folklorze oczami gór. Wszystkie są pochodzenia lodowcowego i wypełniają na ogół dna spektakularnych cyrków otoczonych przez urwiste marmurowe zbocza i ośnieżone szczyty. Największym i najgłębszym jeziorem jest Popovo. Do innych pięknych jezior należą następujące grupy: Banderiszki, Walawiszki, Wasilaszki, Włachini, Kremenski, Samodiwski, a także jezioro Sinaniszko. Jeziora cieszą się ogromną popularnością wśród turystów. Największe z nich jest czwartym co do wielkości i drugim pod względem głębokości w całej Bułgarii. Jezioro położone najwyżej jest najwyższym jeziorem nie tylko w Bułgarii, ale i na całych Bałkanach.
Największe i najważniejsze grupy jezior:
Wiele jezior nie jest częścią grup. Są to m.in.: Sinaniszko, Bezboszko i Dautowo.
W Golemija Kazan (dosł. w Wielkim Kotle) pod Wichrenem znajduje się malutki lodowiec (lód, który nie topnieje przez cały rok) o wymiarach 90x40 m. Drugi taki lodowczyk można zobaczyć pod Kamenicą.
Flora i fauna.
Piryn charakteryzuje się bogatym i różnorodnym światem roślin i zwierząt. Jak dotąd stwierdzono tu występowanie ponad 1300 gatunków roślin, co stanowi około 1/3 wszystkich gatunków roślin krajowych. Piryn jest środowiskiem życia 320 gatunków porostów i kilkuset gatunków glonów. 18 gatunków roślin uznaje się za endemity. Należą do nich m.in. mak piriński, pirińska wiązówka błotna i tymianek piriński. Występuje tu wiele roślin rzadkich i chronionych, jak budząca powszechny zachwyt szarotka alpejska. Zmiana klimatu wraz ze wzrostem wysokości nad poziomem morza spowodowała wykształcenie się trzech pięter roślinności: reglowego, subalpejskiego i alpejskiego. W piętru reglowym, sięgającym do 2000 m n.p.m., przeważają drzewa iglaste, takie jak sosna czarna, sosna zwyczajna, sosna rumelijska, sosna bośniacka, świerk i jodła bułgarska. Do wysokości 2500 m n.p.m. rozciąga się piętro subalpejskie zdominowane przez kosodrzewinę i jałowie, których wielkość maleje wraz ze wzrostem wysokości. Powyżej 2500 m n.p.m. występuje piętro alpejskie porośnięte przez trawy, mchy i porosty, a także liczne krzewy borówek. Bardziej charakterystyczna jest roślinność wokół strumieni i jezior, w której żyje spora ilości owsików. Najsłynniejszym drzewem w Pirynie jest Sosna Bajkuszewa, nazwana tak na cześć leśnika, który ją odkrył. Drzewo ma ponad 1300 lat, co czyni je niemal tak wiekowym jak sama Bułgaria.
W Pirynie występuje ponad 2000 gatunków bezkręgowców (pajęczaków, pareczników, owadów i ślimaków) oraz 250 gatunków kręgowców, w tym 177 gatunków ptaków, 45 gatunków ssaków i tylko 6 gatunków ryb. Wiele zwierząt jest zagrożonych wyginięciem i wymaga specjalnej ochrony. Zalicza się do nich orła cesarskiego i dzięcioła trójpalczastego. Do najliczniejszych kręgowców należą: kozica, niedźwiedź brunatny, wilk, sarna, lis, głuszec, orzeł i sokół.
W celu ochrony bogatego świata roślin i zwierząt w 1962 roku utworzono Park Narodowy Wichrenu. W 1975 roku zmieniono jego nazwę na Park Narodowy Pirynu. Obejmuje on powierzchnię 403,325 km², chroniąc największe w Bułgarii połacie lasu, w których rosną sosny rumelijska i bośniacka, a także wiele innych rzadkich i endemicznych gatunków. 15% powierzchni parku zajmuje kilka rezerwatów przyrody. W 1983 roku Park Narodowy Pirynu został wpisany na listę światowego dziedzictwa UNESCO.

</doc>
<doc id="154354" url="https://pl.wikipedia.org/wiki?curid=154354" title="Melnik">
Melnik

Melnik, Mełnik (bułg. "Мелник") – to najmniejsze miasto w Bułgarii (216 mieszkańców w 2011 roku), położone w południowo-zachodniej części kraju, w obwodzie Błagojewgrad, w gminie Sandanski.
Geografia.
Usytuowane jest na skraju piaskowcowego płaskowyżu, u stóp pasma górskiego Piryn. Miasto otoczone jest przez piaskowcowe skały, którym erozja nadała niezwykły wygląd (tzw. "Piramidy Melnickie", kaniony).
Od wieków okolice miasta słyną z produkcji wina.
Zabytki.
W pobliżu miasta znajduje się Monaster Rożeński.

</doc>
<doc id="154355" url="https://pl.wikipedia.org/wiki?curid=154355" title="Capital Asset Pricing Model">
Capital Asset Pricing Model

Capital Asset Pricing Model (CAPM) – model pozwalający zobrazować zależność między ponoszonym ryzykiem systematycznym, inaczej nazywanym rynkowym lub niedywersyfikowalnym, a oczekiwaną stopą zwrotu z portfela aktywów finansowych (np. akcji i obligacji).
Opis modelu.
Model został opracowany niezależnie przez Jacka Treynora (1961, 1962), Williama Sharpe’a (1964), Johna Lintnera (1965a,b) i Jana Mossina (1966), w oparciu o wcześniejsze prace Harry’ego Markowitza na temat dywersyfikacji portfela inwestycyjnego. Sharpe, Markowitz i Merton Miller wspólnie otrzymali w roku 1990 nagrodę Nobla w dziedzinie ekonomii za wkład w rozwój ekonomii finansowej.
Model CAPM może być wykorzystywany w liczeniu kosztu kapitału własnego, do oceny efektywności inwestycyjnej funduszy zbiorowego inwestowania (otwartych funduszy inwestycyjnych, funduszy emerytalnych itp), badania stopnia efektywności rynku giełdowego, oraz jako narzędzie w badaniach z zakresu ekonometrii finansowej. Szczyt popularności modelu przypada na lata 70–80. W latach 90. został on poddany całkowitej krytyce jako niezgodny z wynikami badań i nieprzydatny w praktyce.
Model CAPM zawiera dwa kluczowe równania. Pierwsze to równanie linii rynku kapitałowego (ang. CML, "Capital Market Line"), wyznaczającej zależność między oczekiwaną stopą zwrotu z efektywnego (w sensie teorii portfelowej Markowitza) portfela aktywów finansowych a ryzykiem tego portfela:
gdzie:
Równanie to wskazuje, że oczekiwana stopa zwrotu z dowolnego portfela efektywnego jest równa stopie aktywów wolnych od ryzyka powiększonej o premię za ryzyko. Premia ta jest uzależniona od różnicy pomiędzy ryzykiem danego portfela a ryzykiem portfela rynkowego, a także różnicy między oczekiwaną stopą zwrotu z portfela efektywnego a stopą wolną od ryzyka. Głównym atutem modelu CAPM jest udowodnienie, że portfel rynkowy jest portfelem efektywnym, jeśli spełnione są założenia opisane poniżej. Dzięki temu nie jest konieczne poszukiwanie przy każdej analizie portfela efektywnego, który byłby punktem odniesienia do obliczenia premii za ryzyko. W praktyce za portfel rynkowy przyjmuje się główny indeks giełdowy, np. WIG (Warszawski Indeks Giełdowy).
Drugie równanie dotyczy wszystkich portfeli, nie tylko efektywnych, a także pojedynczych akcji. Wskazuje ono na zależność pomiędzy oczekiwaną stopą zwrotu z danego portfela a oczekiwaną stopą zwrotu z portfela rynkowego ():
gdzie:
Przykład.
Inwestor chce ustalić, jaka jest oczekiwana stopa zwrotu z akcji spółki Ala S.A. W danym momencie 10-letnie obligacje skarbu państwa przynoszą odsetki w wysokości 3%, według prognoz można oczekiwać zwrotu z portfela indeksu WIG w wysokości 8% rocznie. W przeszłości akcje spółki Ala podążały za indeksem WIG, przy czym zmiany ich cen były bardziej gwałtowne od zmian wartości indeksu: wartość współczynnika β została oszacowana za pomocą modelu CAPM na 1,4.
Oczekiwana stopa zwrotu z akcji spółki Ala S.A. według modelu CAPM:
formula_3
Wynik interpretuje się jako przyszłą (oczekiwaną) stopę zwrotu, która równoważyłaby dodatkowe ryzyko inwestycji w wybraną akcję. Stopa ta jest pozytywnie uzależniona od współczynnika beta oraz od oczekiwanej stopy zwrotu z portfela rynkowego.
Model CAPM doczekał się wielu wariantów: CAPM w wielu okresach, CAPM ciągły, CAPM międzynarodowy, CAPM warunkowy. Modele te były testowane na danych z rynku polskiego.
Założenia modelu.
CAPM opiera się na szeregu restrykcyjnych założeń, które nie są spełnione w rzeczywistości:
Krytyka modelu CAPM.
Model ten jest często prezentowany w czasie wykładów z finansów, lecz istnieje wiele dowodów, że prowadzi do błędów i niepoprawnych wniosków.
Podstawową praktyczną wadą modelu CAPM jest wykorzystanie parametrów, które nie są obserwowane: oczekiwanych stóp zwrotu. Badania ekonometryczne dot. szacowania wartości tych parametrów przynoszą negatywne efekty, wskazując na brak stabilności w czasie i wysokie błędy pomiaru. W praktyce szacowania współczynnika beta niemożliwe bywa ustalenie (w sensie precyzji modelu ekonometrycznego) czy współczynnik wynosi 0.5, 1, czy 1.5. Ponadto model wpisuje się w teorię efektywności rynków finansowych, która ma słabe poparcie empiryczne. Eugene Fama i Kenneth French wykazali, że na rynku USA nie ma zależności pomiędzy zwrotem a ryzykiem wyrażonym jako beta. Z kolei Ross zaproponował model wieloczynnikowy (, APM), będący odpowiedzą na część zarzutów wobec CAPM. W ostatnich latach kompleksową krytykę modelu CAPM przedstawił Pablo Fernandez.

</doc>
<doc id="154356" url="https://pl.wikipedia.org/wiki?curid=154356" title="Wzór na prawdopodobieństwo całkowite">
Wzór na prawdopodobieństwo całkowite



</doc>
<doc id="154357" url="https://pl.wikipedia.org/wiki?curid=154357" title="Waterford">
Waterford

Waterford (irl. "Port Láirge", staronord. "Vedrarfjord" – „wietrzny fjord”) – miasto w hrabstwie Waterford w Irlandii. Główne miasto na południowym wschodzie kraju i piąte co do wielkości w kraju. Założone w roku 914 przez wikingów, jest najstarszym miastem w Irlandii. W roku 2011 liczba ludności Waterford wynosiła 46 732.
Historia.
Waterford jest największym miastem w kraju, spośród tych, które zachowały nazwy pochodzące od wikingów. Wieża Reginalda (Reginald’s Tower), nazwana tak na cześć założyciela miasta, Regnalla, to najstarszy miejski zabytek w Irlandii i jednocześnie najstarszy zachowany zabytek z czasów wikingów. Płynąca przez miasto rzeka Suir związała Waterford z morzem i przez ponad tysiąc lat Port Waterford był jednym z najważniejszych portów morskich w Irlandii. W XIX wieku przemysł stoczniowy dominował w mieście. Właściciele stoczni Neptune Shipyard, rodzina Malcomson, dysponowali największą na świecie fllotą parowców na przełomie lat 50. i 60. ubiegłego wieku. Wśród nich znajdowało się aż pięć transatlantyków. Obecnie Waterford znane jest na świecie z fabryki kryształów Waterford Crystal. Szkło i kryształy są produkowane w mieście od roku 1783.
Wikingowie założyli pierwszą osadę w miejscu Waterford w roku 853. Był to jeden z portów, które opuszczono w roku 902, kiedy wikingów wypędzili z tych ziem rodowici Irlandczycy. W roku 914 wikingowie powrócili do Irlandii odbudowując osadę w Waterford, która miała stać się pierwszym miastem na wyspie. W roku 1137, Diarmuid MacMorrough, Król Leinsteru, napadł na Waterford, lecz nie udało mu się zająć miasta. Powrócił w roku 1170 wraz z najeminkami normańskimi dowodzonymi przez Richarda de Clare, Earla Pembroke. Po zaciętym boju udało im się zająć miasto. Tym samym Anglo-Normanie pojawili się w Irlandii. W roku 1171, król Henryk II wylądował w Waterford nadając miastu tytuł miasta królewskiego. Podobny tytuł otrzymał Dublin, który został stolicą Irlandii.
W okresie Średniowiecza Waterford było drugim co do wielkości, po Dublinie, miastem Irlandii. W XV w. Waterford odrzuciło dwóch pretendentów do angielskiego tronu: Lamberta Simnela i Perkina Warbecka. Podczas Reformacji, Waterford pozostało miastem katolickim i dołączyło do Konfederacji Kilkenny – niezależnego katolickiego rządu sprawującego swój urząd w latach 1642-1649. Rządy te zakończyły się podczas najazdu Olivera Cromwella, który przywrócił kraj pod panowanie korony brytyjskiej; w roku 1650 jego siostrzeniec, Henry Ireton, zajął Waterford po długotrwałym oblężeniu.
Wiek XVIII to czasy wielkiej prosperity dla Waterford. Wtedy wybudowano większość najważniejszych budynków w mieście. W 1782 osiedliły się tu około 100 rodzin szwajcarskich zegarmistrzów, które opuściły Genewę w obawie przed rosnącymi wpływami Francji zagrażającym tradycjom protestanckim. Ówczesny premier Wielkiej Brytanii William Petty, 2. hrabia Shelburne poparł dążenia grupy rodzin reprezentowanych przez młodego adwokata Francois D'Ivernois i przyznał kwotę 50 000 funtów na wsparcie osadników. Obiecywał również wsparcie w utworzeniu Akademii Protestanckiej na wzór Academy of Geneva ale te plany nie zostały spełnione ponieważ w 1783 tekę premiera Wielkiej Brytanii objął William Pitt Młodszy, który nie był zainteresowany wsparciem dla budowy Nowej Genewy w Waterford. Rozczarowane rodziny podjęły decyzje o powrocie do Genewy lub dołączyły do istniejących wspólnot protestanckich w Kolonii lub Brukseli. Z kolei w wieku XIX w Waterford rozwinął się przemysł stoczniowy, a także produkcja szkła i kryształów.
Architektura.
Najstarsza część Waterford to tzw. Trójkąt Wikingów, otoczony przez zachowane do dziś fragmenty fortyfikacji z X w. Jednym z wierzchołków tego trójkąta jest słynna Wieża Reginalda. Kiedyś tutaj właśnie koncentrowało się życie miasta, jednak potem centrum przesunęło się nieco na zachód i obecnie w tej spokojnej i cichej części miasta dominują wąskie uliczki i gęsta miejska zabudowa. W ostatnim czasie otwarto tutaj wiele małych restauracji i barów. W tej części miasta można znaleźć obiekty architektoniczne Waterford.
W XV w. miasto powiększono dobudowując mury miejskie na zachodzie. W Waterford zachowało się najwięcej fragmentów murów miejskich ze wszystkich miast w Irlandii. Jedynie w Derry, w Irlandii Północnej, jest więcej zachowanych murów, jednak pochodzą one z późniejszego okresu. Codziennie organizowane są wycieczki po miejskich murach Waterford.
The Quay, czyli nabrzeże portowe, ma ponad półtora kilometra długości i dzieli się na kilka części: od Grattan Quay do Adelphi Quay. Obecnie mieści się tam wiele biur, sklepów a Adelphi Quay to dzielnica mieszkaniowa. Turyści przyjeżdżający z północy mogą podziwiać panoramę nabrzeża. W pobliżu Wieży Reginalda znajduje się William Vincent Wallace Plaza, upamiętniający słynnego kompozytora urodzonego w Waterford.
Plac Johna Robertsa to przestrzeń zamknięta dla ruchu kołowego. Tutaj znajduje się większość sklepów i punktów usługowych miasta. Plac na rogu Barronstrand Street, Broad Street i George’s Street został nazwany imieniem architekta Waterford. Mieszkańcy miasta często nazywają go "Placem Czerwonym", ze względu na kolor kostki jaka dominowała na nim w przeszłości.
Ballybricken, dzielnica leżąca na zachodzie miasta, tuż za granicą murów miejskich, uważana jest za rdzennie irlandzką część Waterford. Takie osady często powstawały na obrzeżach miast i były zamieszkiwane przez rdzennych Irlandczyków oraz wikingów wypędzonych z miast podczas podboju Irlandii przez Normanów. Ballybricken to osada na wzgórzu, które w przeszłości było wielkim tagrowiskiem. Obecnie plac został przekształcony w teren zielony dostępny dla wszystkich. Na samym środku placu pozostawiono tzw. Bull Post, gdzie handlowano bydłem.
Ferrybank to jedyna dzielnica Waterford leżąca na północnym brzegu rzeki. Jest to w zasadzie osobne miasteczko z własnym rynkiem, które zawsze było odizolowane od centrum miasta z powodu braku dogodnej przeprawy przez rzekę Suir.
W kwietniu 2003 roku w Woodstown, niedaleko Waterford, odkryto ślady osady z V w. oraz miasta wikingów z IX w. Są to najstarsze ślady osadnictwa wikingów na terenie Irlandii.
Kultura.
Teatry.
W Waterford mieszczą się dwa teatry:
Działają również trzy grupy teatralne:
Biblioteki.
W Waterford są trzy biblioteki zarządzane przez władze miejskie:
Biblioteka Centralna została otwarta w roku 1905 jako pierwsza ufundowana przez irlandzkiego biznesmena Andrew Carnegie, który założył 2509 bibliotek na całym świecie. W roku 2004 została odnowiona. Dodatkowo w mieście działa Polska Biblioteka Parafialna, założona przez polską społeczność. Księgozbiór liczy ok. 300 pozycji, głównie książek oddanych przez Polaków mieszkających w mieście oraz zakupionych przez miejscowego polskiego księdza.
Edukacja.
W Waterford mieści się 21 szkół podstawowych i 9 średnich. Ponadto w mieście znajduje się szkoła wyższa Waterford Institute of Technology (WIT), która ma wkrótce otrzymać status uniwersytetu oraz Waterford College of Further Education, szkoła wyższa dla dorosłych.

</doc>
<doc id="154358" url="https://pl.wikipedia.org/wiki?curid=154358" title="Legion Condor">
Legion Condor

Legion Condor – niemiecka jednostka wojskowa wspierająca siły generała Francisco Franco podczas hiszpańskiej wojny domowej.
Tło historyczne.
Już 22 lipca 1936 roku część przywódców rebelii, jak gen. Queipo de Llano i b. hiszpański attaché w Berlinie, Juan Beigbeder, zwracała się z prośbą o pomoc do niemieckiego MSZ, jednak niemieccy dyplomaci zareagowali negatywnie na apele. Rzesza Niemiecka nie była zbytnio zainteresowana Hiszpanią, nie posiadała tam interesów ekonomicznych, a wymiana handlowa była szczątkowa. W międzyczasie, 20 lipca w Villa Cisneros powstańcy zarekwirowali samolot Ju-52, należący do Lufthansy, pilotowany przez kpt. Alfreda Henkego. Mimo protestów pilota, samolot wykorzystano do rozrzucania ulotek nad Gran Canaria.
Franco jednak potrzebował poważnej pomocy w przerzuceniu oddziałów z Maroka do Hiszpanii. Niezniechęcony odmową niemieckich dyplomatów, postanowił zaapelować do samego Adolfa Hitlera. Na emisariuszy, którzy mieli spotkać się z Führerem wybrano przedstawicieli mniejszości niemieckiej w Maroku, należących do marokańskiej sekcji NSDAP: Johannesa Bernhardta i Adolfa Langenheima, który znał przywódcę NSDAP/AO, gauleitera Ernsta Bohle, oraz kapitana hiszpańskiego lotnictwa, Francisco Arranzę. Oprócz nich do Niemiec miał polecieć kpt. Henke.
Po wylądowaniu na berlińskim lotnisku Gatow 25 lipca emisariusze spotkali się z Bohlem, który zaaranżował spotkanie z zastępcą Führera, Rudolfem Hessem. Ten polecił im udać się niezwłocznie do Bayreuth, gdzie na Festiwalu Wagnerowskim przebywał Adolf Hitler. Późnym wieczorem delegacja dotarła do willi Haus Wahnfried, gdzie przekazała Hitlerowi list od Franco, w którym ten prosił o 10 samolotów transportowych, 6 myśliwskich i innego rodzaju sprzęt wojenny. Zaintrygowany Hitler zadał pytanie delegatom, kim właściwie jest ten cały Franco i czym dysponuje. Usłyszawszy odpowiedź odpowiedział z niedowierzaniem: „Z tak małą ilością pieniędzy nie zaczyna się wojny!”. Mimo wszystko, po chwili wahania zdecydował się udzielić pomocy rebeliantom, wzywając natychmiast do swojej willi ministra lotnictwa, Hermanna Göringa i ministra wojny, gen. Wernera von Blomberga, informując ich o swojej decyzji i polecając rozpoczęcie niezbędnych działań. O 1:30 pożegnał delegatów, zapewniając, że pomoc będzie większa, niż oczekiwał Franco i tylko on będzie jej beneficjentem.
Operacja „Feuerzauber”.
Bezpośrednim następstwem decyzji Hitlera o rozpoczęciu operacji „Feuerzauber” („Czar ognia”), było powołanie przez sekretarza stanu w Ministerstwie Lotnictwa, gen. Erharda Milcha tzw. „Sonderstab W”, kierowanego przez gen. Helmutha Wilberga – stąd w nazwie litera „W”. Był to doświadczony w tajnych operacjach oficer, który brał udział m.in. w potajemnym szkoleniu pilotów w ZSRR. Podjęto jednocześnie decyzję, że Franco otrzyma 20 samolotów transportowych Junkers Ju-52, 6 samolotów myśliwskich Heinkel He-51 oraz 20 działek przeciwlotniczych 20 mm. Samoloty transportowe przerzucono drogą powietrzną, zaś myśliwce i pozostały sprzęt – drogą morską. W ramach operacji powołano do życia dwie fikcyjne spółki – „HISMA” („Sociedad Hispano-Marroquí de Transportes” – „Hiszpańsko-Marokańska Spółka Transportowa”), zajmującą dostarczaniem sprzętu do Hiszpanii; oraz „ROWAK” („Rohstoffe-und-Waren-Einkaufsgesellschaft” – „Spółka Transportu Dóbr i Surowców”), która zajmowała się dostawami surowców z Hiszpanii w zamian za materiały wojenne. „Sonderstab W” wydał rozkaz do dowódców pułków lotnictwa myśliwskiego w Dortmundzie i Döberitz i bombowego w Ansbach, Gotha i Merseburgu, dotyczący wyselekcjonowania najlepszych pilotów i mechaników – po wyrażeniu przez nich zgody – a następnie oddelegowaniu ich do Döberitz pod komendę majora Alexandra von Scheele.
Przybyłych na miejsce 91 ochotników poinformowano, że muszą na pewien czas zostawić swoje mundury, a do Hiszpanii udadzą się oficjalnie jako cywile, zobowiązano ich też pisemnie do zachowania ścisłej tajemnicy wojskowej, dotyczący także członków ich rodzin. Ochotnicy przez cały okres pobytu poza granicami Rzeszy mieli pełne prawa do swoich poborów, a ponadto w Hiszpanii wypłacać miano im drugi żołd w pesetach, naliczany od jednego stopnia wyżej, niż aktualnie posiadany. Na zakończenie ochotnikom wydano po 200 marek na zakup cywilnych ubrań. W teorii żołnierze mieli w Hiszpanii przebywać jako turyści, podróżujący do Genui. Na terenie Hiszpanii otrzymali zakaz prowadzenia działań bojowych, chyba że w samoobronie. Głównym zadaniem miało być przerzucenie wojsk gen. Franco. Ochotników zaokrętowano na statek s/s „Usaramo”, wraz z większością sprzętu wojennego, deklarowanego jako różnego rodzaju narzędzia. Podczas rozładunku rozbito jedną ze skrzyń, prowadząc do dekonspiracji całego przedsięwzięcia – wśród pracujących w porcie dokerów znajdowali się także członkowie partii komunistycznej, którzy informację o niemieckiej pomocy przekazali do Moskwy i Madrytu. Statek wyszedł z portu w Hamburgu 1 sierpnia, 6 sierpnia docierając do Kadyksu, przerywając blokadę ze strony floty republikanów. Ochotników przetransportowano do Sewilli, tam też trafiły Ju-52. Dowództwo nad siłami lotniczymi objął por. Rudolf von Moreau.
Warunki były dość improwizowane: Niemcom brakowało odpowiedniej benzyny i map, a kurs ręcznie wyliczał sam dowódca eskadry. Dużym problemem był brak benzyny lotniczej - starano się temu zaradzić, dodając "na oko" przemycony benzol. Następnie beczki toczono po pasie startowym, by mieszanina była jednorodna. Loty były krótkie i zajmowały ok. 30-40 minut, zaś piloci starali się przerzucić za jednym razem jak największą liczbę żołnierzy marokańskich – zamiast planowych 17 pasażerów zabierano 40. Rekordzistą był kpt. Henke, który jednego dnia przerzucił 243 żołnierzy. Każda załoga latała po 3-4 razy dziennie, wobec czego mechanicy dopiero w nocy mogli dokonywać przeglądów maszyn. Niemieccy lotnicy, odróżniający się wyglądem i strojami (nosili bowiem śnieżnobiałe ubrania) byli często witani owacjami w Sewilli. Łącznie, od 7 sierpnia do 11 października udało się przerzucić 13,5 tys. żołnierzy i 270 t materiałów wojennych. W trakcie trwania mostu doszło do jednego wypadku, w którym zginęło dwóch niemieckich lotników. Dalsze transporty miały odbywać się drogą morską, jednak problem stanowiła republikańska flota z pancernikiem „Jaime I” na czele, wobec czego podjęto decyzję o rozpoczęciu działań bojowych.
Atak na "Jaime I".
Pływające w rejonie Gibraltaru republikańskie okręty wojenne stanowiły poważny problem, zarówno dla żeglugi nacjonalistów, jak i mostu powietrznego. W tej sytuacji, dowodzący pilotami por. Rudolf von Moreau zaproponował by przeprowadzić atak na republikański pancernik "Jaime I" który stanowił duże zagrożenie, jego działa bowiem mogły ostrzelać nawet lotnisko w Tetuanie. Major von Scheele wyraził zgodę. Dwa samoloty Ju-52 przygotowano do nalotu, instalując na nich wyrzutniki bomb 250 kg, celowniki bombowe i karabiny maszynowe. Przed świtem 13 sierpnia oba samoloty - pilotowane przez por. von Moreau i kpt. Henkego - wystartowały z Tetuanu i skierowały się w stronę Malagi, gdzie pancernik kotwiczył na redzie. Samolot por. von Moreau nie zdołał odnaleźć celu, ale samolot kpt. Henkego, lecąc na niewielkiej wysokości, odkrył pancernik. Samolot ruszył do ataku i zrzucił trzy bomby, z których jedna trafiła w dziób okrętu, zabijając 47 marynarzy. Niemcy sądzili, że okręt został wyeliminowany z walki, ale okazało się, że "Jaime I" nie jest tak poważnie uszkodzony i trzy dni później wziął udział operacji desantowej na Majorkę.
Powstanie Legionu.
Pierwsze oddziały Legionu Condor przybyły do Hiszpanii na początku sierpnia 1936, w tym czasie nastąpiła eskalacja niemieckiej pomocy wojskowej i na początku listopada w składzie Legionu znajdowało się już ponad 100 samolotów i ponad 5000 żołnierzy pod dowództwem Hugona Sperrlego. W trakcie wojny domowej w Legionie przewinęło się ponad 20 000 żołnierzy niemieckich.
Formalnie Legion Condor został utworzony 7 listopada 1936 roku jako odpowiedź na prośbę generała Francisca Franco, głównodowodzącego wojsk nacjonalistycznych walczących z siłami republikańskimi w Hiszpanii. Nazwa „Condor”, która przylgnęła dość przypadkowo do formacji w Hiszpanii, stała się później oficjalnym emblematem korpusu.
Obejmował zarówno formacje lotnicze, grupy bojowe: bombowa K/88 (3 eskadry Junkers Ju 52), myśliwską J/88 (3 eskadry Heinkel He 51), obserwacyjną A/88 (samoloty Heinkel He 70) i eskadrę rozpoznania morskiego dysponującą maszynami Heinkel He 59 i Heinkel He 60, jak i lądowe oddziały artylerii przeciwlotniczej F/88 złożone z 4 ciężkich baterii 88 mm dział, 2 lekkich baterii 20 mm i 37 mm działek oraz jednej baterii reflektorów lotniczych. W skład jednostek naziemnych wchodziły: zwiad i ostrzeganie lotnicze (Ln/88), grupa techników lotniczych (P/88), pracowników pomocniczych (B/88), oddział sanitarny (San/88) i sztab (S/88). Część naziemną Legionu stanowiła tzw. "Gruppe „Imker”", złożona z 3 kompanii czołgów, kompanii transportowej, oddziału obrony przeciwpancernej i nasłuchu radiowego. Włączono również do niego załogi samolotów transportowych wcześniej już przebywające w Hiszpanii.
Działania bojowe.
Piloci Legionu poprzez aktywny udział w walkach i testowanie w warunkach bojowych dostarczonego uzbrojenia nabywali doświadczenia, które zostało później wykorzystane podczas II wojny światowej. Przez Legion przewinęło się w sumie kilkanaście tysięcy żołnierzy, po jego utworzeniu stan osobowy to około 4500 ludzi. Straty wyniosły 298 zabitych i zmarłych z różnych przyczyn żołnierzy.
Legion walczył do ostatnich dni wojny i brał udział w bitwie o Madryt, Bilbao, Teruel oraz w bitwie nad Ebro. Stał się kuźnią niemieckich kadr wojskowych, głównie lotniczych, a przez jego szeregi przewinęło się wielu utalentowanych i znanych później niemieckich dowódców i lotników (m.in. Werner Mölders i Adolf Galland). Hiszpanie bardzo cenili profesjonalizm i wyszkolenie niemieckich ochotników, będących jednymi z najlepszych w Hiszpanii, odnosząc spore sukcesy na froncie.
Zbombardowanie Guerniki.
Naloty na miasto Guernica miały miejsce 26 kwietnia 1937 r. Według planów w mieście miał być zniszczony most i stacja kolejowa. W nalocie uczestniczyły bombowce Dornier Do 17, Heinkel He 111 i Junkers Ju 52 oraz włoskie Savoia-Marchetti SM.79. Z zrzuconych przez Włochów 36 bomb burzących żadna nie trafiła w cel. Dorniery i Heinkle bombardowanie przeprowadziły z użyciem bomb zapalających i burzących o wadze 250 i 50 kg. W następnym nalocie brały udział Junkersy Ju 52 które zrzuciły ładunek „bomb na ślepo”, przez co zbombardowane zostało miasto a nie most. Pomimo tego że w mieście wybuchły pożary, a gęsty dym uniemożliwiał celne bombardowanie, dowództwo wydało rozkaz wykonania kolejnego nalotu. Ofiarami nalotów padło, w zależności od źródeł od 120 osób do 1654, w tym kobiety i dzieci. W miasteczku spłonęło około 70% budynków. Steer w swoim raporcie z miejsca zdarzenia jak również będący w mieście w trakcie ataku katolicki ksiądz Alberto Onaindia, nieoficjalny przedstawiciel dyplomatyczny Kraju Basków w Paryżu opisali ostrzeliwanie mieszkańców miasta z broni pokładowej przez nisko lecące samoloty myśliwskie. Uciekającą ludność ostrzeliwały z broni pokładowej niemieckie samoloty Heinkel He 51 i włoskie Fiat CR.32. Przybyłe na miejsce Ju-52 eskortowane były przez towarzyszące im Bf 109, jednak wobec braku przeciwnika w powietrzu również piloci Messerschmittów rozpoczęli ostrzał ludność na ziemi z broni maszynowej. O ostrzeliwaniu na ziemi ludności cywilnej przez nisko lecące samoloty myśliwskie wspominają również inne źródła. Z kolei inne źródła zaprzeczają aby tego typu ataki miały miejsce
Z wojskowego punktu widzenia przeprowadzone bombardowanie było bezskuteczne, most będący celem nalotów nie został bowiem zniszczony.
Po nalotach świat obiegły doniesienia prasowe opatrzone tytułami w stylu: "Hańba cywilizowanego świata", "Hańbiący nalot niemieckich piratów powietrznych na spokojne hiszpańskie miasto". Gen. Francisco Franco na temat zniszczenia Guerniki w wywiadzie udzielonym 14 lipca 1937 r. gazecie "Daily Post" stwierdził, cyt. "Spalili ją czerwoni jak Oviedo w 1934 i 1935 roku, oraz jak Irun, Durango, Amorebietę i Munguię w ostatnim okresie".
Uzbrojenie.
W skład uzbrojenia Legionu Condor wchodziły między innymi:
Podsumowanie.
Hiszpańska wojna domowa była dla Niemców znakomitą okazją do sprawdzenia ich nowego uzbrojenia i nowo powstałych konceptów taktycznych – samoloty takie jak Messerschmitt Bf 109 czy Heinkel He 111 po raz pierwszy zostały użyte w akcjach bojowych właśnie w Hiszpanii. Niemcy zorientowali się także, że zakończyła się już era myśliwców dwupłatowych i Heinkel He 51, który stanowił na początku wyposażenie Legionu, został przeniesiony najpierw do roli samolotu szturmowego, a później już tylko treningowego. Na stan Legionu składało się także wiele jednostek nielotniczych, były to jednostki pancerne wyposażone w czołgi Panzerkampfwagen I oraz marynarze służący w marynarce wojennej generała Franco. Jednostki niemieckie używały także nowo powstałej armaty 88 mm.

</doc>
<doc id="154359" url="https://pl.wikipedia.org/wiki?curid=154359" title="Legion Kondor">
Legion Kondor



</doc>
<doc id="154365" url="https://pl.wikipedia.org/wiki?curid=154365" title="Peter Struck">
Peter Struck

Peter Struck (ur. 24 stycznia 1943 w Getyndze, zm. 19 grudnia 2012 w Berlinie) – niemiecki polityk i prawnik, działacz Socjaldemokratycznej Partii Niemiec (SPD), poseł do Bundestagu, w latach 2002–2005 minister obrony.
Życiorys.
Studiował prawo na uniwersytetach w Getyndze i Hamburgu. W 1967 i 1971 zdał państwowe egzaminy prawnicze I oraz II stopnia, w 1971 także doktoryzował się w zakresie prawa. Pracował na hamburskim uniwersytecie i jako prawnik w Uelzen.
W 1964 wstąpił do Socjaldemokratycznej Partii Niemiec. W 1980 po raz pierwszy został posłem do Bundestagu. Z powodzeniem ubiegał się o reelekcję w wyborach w 1983, 1987, 1990, 1994, 1998, 2002 i 2005. W niższej izbie niemieckiego parlamentu zasiadał do 2009, kiedy to nie kandydował na kolejną kadencję. Od 1990 do 1998 był odpowiedzialny za dyscyplinę w SPD w czasie głosowań parlamentarnych. W 1998 został przewodniczącym klubu parlamentarnego SPD. 19 lipca 2002 zastąpił Rudolfa Scharpinga na stanowisku ministra obrony w pierwszym rządzie Gerharda Schrödera. Urząd ten sprawował także w drugim gabinecie tego kanclerza do 22 listopada 2005. W latach 2005–2009 ponownie kierował frakcją poselską socjaldemokratów.
W 2010 został prezesem Fundacji im. Friedricha Eberta, funkcję tę pełnił do czasu swojej śmierci w 2012 na skutek zawału serca.
W 2005 odznaczony Krzyżem Komandorskim z Gwiazdą Orderu Zasługi Rzeczypospolitej Polskiej.

</doc>
<doc id="154366" url="https://pl.wikipedia.org/wiki?curid=154366" title="Fiat 133">
Fiat 133



</doc>
<doc id="154368" url="https://pl.wikipedia.org/wiki?curid=154368" title="Hans Eichel">
Hans Eichel

Hans Eichel, (ur. 24 grudnia 1941 w Kassel) – niemiecki polityk, nauczyciel i samorządowiec, działacz Socjaldemokratycznej Partii Niemiec (SPD), w latach 1991–1999 premier Hesji, minister finansów Niemiec w latach 1999–2005, poseł do Bundestagu.
Życiorys.
Po maturze studiował germanistykę, filozofię, politologię, historię i pedagogikę na uniwersytetach w Berlinie i Marburgu. W 1968 i 1970 zdał państwowe egzaminy nauczycielskie, przez kilka lat pracował jako nauczyciel w Kassel.
W 1964 dołączył do Socjaldemokratycznej Partii Niemiec. Był członkiem zarządu federalnego jej organizacji młodzieżowej Jusos. W 1975 został burmistrzem Kassel, urząd ten sprawował nieprzerwanie do 1991. Awansował w międzyczasie w partyjnej strukturze. W 1984 został członkiem zarządu federalnego SPD, a w 1999 członkiem prezydium partii. W latach 1989–2001 przewodniczył socjaldemokratom w Hesji. W latach 1991–1999 zasiadał w heskim landtagu, jednocześnie pełnił wówczas funkcję premiera tego kraju związkowego. W latach 1998–1999 był przewodniczącym Bundesratu.
W kwietniu 1999 zastąpił Oskara Lafontaine na stanowisku ministra finansów w pierwszym rządzie Gerharda Schrödera. Funkcję tę pełnił również w drugim gabinecie tego kanclerza do listopada 2005. Określany jest jako główny inicjator powołania grupy ekonomicznej G20.
W międzyczasie w 2002 uzyskał mandat posła do Bundestagu. Wykonywał go przez dwie kadencje do 2009, kiedy to wycofał się z aktywności politycznej.

</doc>
<doc id="154370" url="https://pl.wikipedia.org/wiki?curid=154370" title="Ichthys">
Ichthys

Ichthys pisany też ichtys – w języku starogreckim oznacza „ryba” (ἰχθύς, ΙΧΘΥΣ). Jest znakiem pierwszych chrześcijan i symbolizuje Jezusa Chrystusa. To akrostych, czyli słowo, które można utworzyć z pierwszych liter wyrazów w zdaniu. Ichthys (ΙΧΘΥΣ) składa się ze starogreckich słów:
Historia.
Ryba jako symbol znana była jeszcze wczasach przedchrześcijańskich. Już w kulturach starożytnego Wschodu wizerunek ryby miał charakter symboliczny. 
W czasie prześladowań pierwszych chrześcijan, podobizna ryby była ich znakiem rozpoznawczym. Ryba jako symbol Chrystusa posiada dwojakie odniesienie: po pierwsze – łączy się z chrztem, gdyż żywiołem ryby jest woda; po drugie – ma odniesienie do eucharystii, która jest świętym pokarmem chrześcijan. Na malowidłach w katakumbach ryba jest symbolem eucharystii. Do IX wieku na wszystkich przedstawieniach Ostatniej Wieczerzy, ryba znajduje się obok chleba i kielicha (ma to też swoje uzasadnienie w Biblii, ryba jako pokarm błogosławiony przez Jezusa pojawia się wielokrotnie w Ewangeliach). Jako symbol chrześcijaństwa była używana znacznie wcześniej niż krzyż, który tak ważnym symbolem stał się dopiero w IV wieku - i do dziś jest używana.
Od końca XX wieku można zaobserwować renesans znaku Ichthys i to nie tylko wśród zielonoświątkowców, innych denominacji protestanckich, czy Koptów, ale także coraz częściej wśród katolików. Krzyż jest znakiem męki Chrystusa i jego śmierci, a ryba jest znakiem życia, stąd też jej popularność zwłaszcza wśród współczesnej młodzieży chrześcijańskiej. Symbol ten można zauważyć na niektórych samochodach, a wielki pomnik w kształcie ryby zbudowano jako "Bramę trzeciego tysiąclecia" nad Jeziorem Lednickim – miejscu dorocznych spotkań religijnych polskiej młodzieży katolickiej (w czerwcu) i ludzi starszych (we wrześniu). Ichthys umieszczono także w logotypie stacji religia.tv koncernu ITI.
Znak ten może również w interpretacjach astrologicznych oznaczać erę Ryb, która dobiega końca a następna po niej jest era Wodnika.

</doc>
<doc id="154371" url="https://pl.wikipedia.org/wiki?curid=154371" title="Fiat 125">
Fiat 125

Fiat 125 – samochód osobowy klasy średniej produkowany przez włoski koncern motoryzacyjny Fiat w latach 1967–1972, następnie w Argentynie do 1982. Jego wersją był Polski Fiat 125p produkowany na licencji w Polsce w latach 1967-1991.
Historia i opis modelu.
Samochód został po raz pierwszy oficjalnie zaprezentowany podczas targów motoryzacyjnych w Turynie w listopadzie 1966 roku. Auto zbudowane zostało na bazie płyty podłogowej modelu 1300/1500. Kabina pasażerska zaczerpnięta została z modelu 124. Wnętrze oraz przednia i tylna część nadwozia zostały zaprojektowane specjalnie dla pojazdu przez Centro Stile Fiat pod nadzorem Dante Giacosa. Oficjalna premiera miała miejsce 22 kwietnia 1967.
Produkcję pojazdu rozpoczęto w 1967 roku. Auto napędzał 4-cylindrowy silnik benzynowy o pojemności 1608 cm³ z dwoma wałkami rozrządu (układ DOHC) rozwijający moc 90 KM i maksymalny moment obrotowy 127 Nm. W listopadzie 1968 roku do oferty wprowadzono wersję Special, która w stosunku do standardowej wersji pojazdu otrzymała 5-biegową manualną skrzynię biegów oraz zwiększoną moc silnika do 100 KM. Niżej poprowadzone zostały listwy boczne, tapicerka wnętrza wykonana była ze skaju połączonego z materiałem, powiększono zbiornik paliwa oraz zastosowano nowy wzór kołpaków.
Od 1970 roku w ofercie pozostała wyłącznie wersja Special, która przeszła lifting nadwozia. Auto otrzymało nową atrapę chłodnicy, nowe zderzaki, przeniesione zostały kierunkowskazy pod zderzak, z tyłu pojazdu pojawiły się nowe, zintegrowane lampy kierunkowskazów oraz świateł Stop. W tym samym roku rozpoczęto montaż 3-biegowej automatycznej skrzyni biegów. Produkcję modelu zakończono w 1972 roku. Następcą został Fiat 132.
Na podstawie umowy licencyjnej z polską Fabryką Samochodów Osobowych z 1965 roku, rozpoczęto dwa lata później produkcję Polskiego Fiata 125p. Polski odpowiednik modelu otrzymał zarówno podwozie jak i nadwozie modelu 125. W nadwoziu pojazdu zmienione zostały przetłoczenia maski oraz tylnej klapy, zastosowano także inną atrapę chłodnicy wraz z reflektorami. Polski Fiat 125p inaczej miał usytuowany zbiornik paliwa. Deska rozdzielcza modelu oraz silniki pochodziły z modelu 1300/1500. Po wygaśnięciu w 1983 roku licencji, Polski Fiat 125p przemianowany został na FSO 125p.
W latach 1972–1982 auto produkowane było także w Argentynie.
W plebiscycie na Europejski Samochód Roku 1968 samochód zajął 2. pozycję (za NSU Ro 80).

</doc>
<doc id="154375" url="https://pl.wikipedia.org/wiki?curid=154375" title="Departament I Ministerstwa Spraw Wewnętrznych">
Departament I Ministerstwa Spraw Wewnętrznych



</doc>
<doc id="154376" url="https://pl.wikipedia.org/wiki?curid=154376" title="Howard Florey">
Howard Florey

Baron Howard Walter Florey (ur. 24 września 1898 w Adelaide, zm. 21 lutego 1968 w Oksfordzie) – farmakolog, wspólnie z Alexandrem Flemingiem i Ernestem Chainem otrzymał Nagrodę Nobla za badania dotyczące penicyliny.
Życiorys.
Florey studiował medycynę w University of Adelaide w latach 1917-1921, w czasie studiów spotkał Ethel Reed, która została później jego żoną, a także bliskim współpracownikiem naukowym. Po otrzymaniu stypendium naukowego kontynuował edukację w Magdalen College Uniwersytetu Oksfordzkiego.
Po krótkim okresie spędzonym w Stanach Zjednoczonych, gdzie przebywał w mieście Cambridge, powrócił do Oksfordu. W 1938, zainspirowany badaniami Alexandra Fleminga na temat "Penicillium notatum" rozpoczął badania nad masową produkcją aktywnego składnika tej pleśni wspólnie z Ernstem Chainem i Normanem Heatleyem. Jego badania doprowadziły do masowej produkcji penicyliny przez aliantów w czasie II wojny światowej.
Za swoją pracę otrzymał tytuł szlachecki – baron Florey; było to wyższe odznaczenie niż tytuł rycerski jaki otrzymał Fleming, ale dobrze odzwierciedlało wielki wkład Floreya w opracowanie przemysłowego procesu wytwarzania tego antybiotyku pomimo rezerwy Fleminga, który wątpił, aby było to w ogóle możliwe.
Portret Floreya został użyty na australijskim banknocie pięćdziesięciodolarowym, jego nazwiskiem nazwano jedną z dzielnic Canberry. Laureat Medalu Copleya.

</doc>
<doc id="154378" url="https://pl.wikipedia.org/wiki?curid=154378" title="Severo Ochoa de Albornoz">
Severo Ochoa de Albornoz

Severo Ochoa de Albornoz (ur. 24 września 1905 w Luarca, zm. 1 listopada 1993 w Madrycie) – hiszpański biochemik, genetyk, biolog molekularny, laureat w roku 1959 Nagrody Nobla w dziedzinie fizjologii lub medycyny za prace związane z syntezą RNA.
Życiorys.
Był synem Severo Ochoa, prawnika i biznesmena, i Carmen de Albornoz. Skończył Málaga College (B.A. w roku 1921) i Medical School of the University of Madrid (M.D. w roku 1929), a następnie pracował pod kierunkiem O. Meyerhof'a w Kaiser Wilhelm Institut für Medizinische Forschung w Heidelbergu. W latach 1931–1935 był wykładowcą fizjologii na Uniwersytecie w Madrycie. Pierwszy problem naukowy dotyczący enzymologii rozwiązywał w latach 1932–1934 w Narodowym Instytucie Badań Medycznych w Londynie (z H.W. Dudleyem). Po powrocie do Madrytu wykładał fizjologię i biochemię. Kierował Zakładem Fizjologii Instytutu Badań Medycznych. W roku 1936 otrzymał stanowisko asystenta w Heidelbergu, gdzie badał reakcje enzymatycznej glikolizy i fermentacji, a w latach 1938–1941 pracował na Uniwersytecie Oksfordzkim pod kierunkiem Rudolpha Petersa (badania funkcji biologicznej witaminy B1.
Od roku 1941 przebywał w Stanach Zjednoczonych. Początkowo, do 1942 roku, był instruktorem na Washington University School of Medicine (Saint Louis), gdzie zajmował się zagadnieniami enzymologii. W roku 1942 rozpoczął zawodową karierę w New York University School of Medicine, gdzie wkrótce został profesorem biochemii (1945), profesorem farmakologii (1946), profesorem biochemii (1954) i przewodniczącym Wydziału Biochemii. W 1956 roku przyjął obywatelstwo amerykańskie.
Został prezesem Międzynarodowej Unii Biochemii i Biologii Molekularnej i członkiem stowarzyszeń naukowych w Stanach Zjednoczonych, Niemczech, Japonii, Argentynie, Urugwaju, Chile. Otrzymał tytuły honorowe uniwersytetów m.in. w St. Louis, Glasgow, Oxford, Salamanca, Brazil, San Marcos, Lima, Peru. Otrzymał Neuberg Medal in Biochemistry (1951), Medal of the Société de Chimie Biologique (1959), Medal of New York University (1959). W 1959 r. został członkiem zagranicznym PAN.
Badania naukowe.
Wyniki jego prac naukowych przyczyniły się m.in. do zrozumienia podstawowych etapów metabolizmu węglowodanów i kwasów tłuszczowych, biosyntezy kwasów nukleinowych, funkcji biologicznej witaminy B1. 
W uzasadnieniu nadania Nagrody Nobla napisano:
Temat wykładu wygłoszonego w czasie uroczystości nadania Nagrody brzmiał:

</doc>
<doc id="154379" url="https://pl.wikipedia.org/wiki?curid=154379" title="Severo Ochoa">
Severo Ochoa



</doc>
<doc id="154380" url="https://pl.wikipedia.org/wiki?curid=154380" title="André Frédéric Cournand">
André Frédéric Cournand

André Frédéric Cournand (ur. 24 września 1895 w Paryżu, Francja, zm. 19 lutego 1988 w Great Barrington, hrabstwo Berkshire, Massachusetts, Stany Zjednoczone) – lekarz i fizjolog amerykański pochodzenia francuskiego, laureat Nagrody Nobla.
W USA pracował od 1930 roku, był profesorem Columbia University w Nowym Jorku i członkiem Narodowej Akademii Nauk w Waszyngtonie. Nagrodę Nobla otrzymał w 1956 roku wspólnie z Wernerem Forssmannem i Dickinsonem Richardsem za prace z fizjopatologii krążenia oraz za badania nad cewnikowaniem serca.

</doc>
<doc id="154381" url="https://pl.wikipedia.org/wiki?curid=154381" title="Andre Cournand">
Andre Cournand



</doc>
<doc id="154382" url="https://pl.wikipedia.org/wiki?curid=154382" title="Andre Frederic Cournand">
Andre Frederic Cournand



</doc>
<doc id="154384" url="https://pl.wikipedia.org/wiki?curid=154384" title="The Boston Globe">
The Boston Globe

The Boston Globe – największy dziennik Bostonu i otaczającego miasto regionu Nowej Anglii, we wschodniej części Stanów Zjednoczonych. Jest większym z dwóch głównych dzienników Bostonu, z nakładem około 450 tys. egzemplarzy. Drugim dziennikiem jest Boston Herald. 
Gazeta założona w 1872 przez grupę sześciu biznesmenów bostońskich, przez pierwsze sto lat istnienia działała jako prywatna spółka. W 1973 przekształciła się w spółkę publiczną i weszła na giełdę pod nazwą "Affiliated Publications". W 1993 spółka ta połączyła się z The New York Times Company, publikującą między innymi nowojorski dziennik The New York Times. „The Boston Globe” jest obecnie filią tej spółki.
Dziennikarze „The Boston Globe” odegrali znaczącą rolę w odkryciu skandalu seksualnego w Kościele rzymskokatolickim w latach 2001–2003, o czym opowiada m.in. nagrodzony dwoma Oscarami film Spotlight.

</doc>
<doc id="154386" url="https://pl.wikipedia.org/wiki?curid=154386" title="Zmienna skalarna">
Zmienna skalarna

Zmienna skalarna to (w informatyce) zmienna, która może przechowywać jednocześnie tylko jedną wartość liczbową (skalar). Takimi zmiennymi są np. zmienna "a = 5", ponieważ przechowuje ona tylko wartość 5. W potocznym znaczeniu do tej kategorii zalicza się również zmienne łańcuchowe (traktując napis jako niepodzielny atom, a nie jak to formalnie ma miejsce tablicę znaków).
Oto kilka przykładów definicji zmiennej skalarnej o nazwie „abc” w różnych językach programowania ("type_name" to nazwa użytego typu danych, "val" to wartość początkowa zmiennej):
 C/C++, Java: "type_name" abc;
 "type_name" abc = "val";
 Pascal: var abc : "type_name";
 var abc : "type_name" := "val";
 OCaml: let abc = ref "val";;
 Fortran: "type_name" :: abc
 "type_name" :: abc = "val"
 Perl: $abc = "val";

</doc>
<doc id="154387" url="https://pl.wikipedia.org/wiki?curid=154387" title="Zmienna tablicowa">
Zmienna tablicowa

Zmienna tablicowa – w informatyce zmienna, która może przechowywać wiele wartości tego samego typu jednocześnie (w postaci tablicy). Taką zmienną jest np. tablica liczb a = [1, 2, 3, 4], ponieważ przechowuje ona cztery wartości jednocześnie.
Oto kilka przykładów definicji zmiennej tablicowej o nazwie „abc” w różnych językach programowania ("type_name" to nazwa użytego typu danych, "n" to rozmiar zdefiniowanej tablicy, "val1", "val2", ... , "valn" to przechowywane w tablicy wartości):
 C/C++: "type_name" abc["n"];
 "type_name" abc["n"] = { "val1", "val2", ... , "valn" };
 Java: "type_name"[] abc;
 "type_name"[] abc = { "val1", "val2", ... , "valn" };
 Pascal: var abc : array[1.."n"] of "type_name";
 var abc : array[1.."n"] of "type_name" := ["val1", "val2", ... , "valn"];
 Ocaml: let abc = [| "val1"; "val2"; ... ; "valn" |];;
 Fortran: "type_name" abc("n")

</doc>
<doc id="154394" url="https://pl.wikipedia.org/wiki?curid=154394" title="Kiryon">
Kiryon



</doc>
<doc id="154395" url="https://pl.wikipedia.org/wiki?curid=154395" title="Antoni Oppeln-Bronikowski">
Antoni Oppeln-Bronikowski

Antoni Bronikowski (przydomku "Oppeln-" nie używał, ur. 29 października 1817 w majątku rodzinnym Golejewko k. Krobi, zm. 7 kwietnia 1884 w Ostrowie) – profesor doktor, pedagog, latynista, hellenista, poeta. Tłumacz dzieł literatury antycznej.
Życiorys.
Syn Wiktora i Aleksandry z hr. Garczyńskich, bratanek Rajmunda Bronikowskiego. Absolwent gimnazjum w Lesznie (1837) i Uniwersytetu im. Fryderyka Wilhelma we Wrocławiu (tytuł doktora filozofii – 1842). W latach 1842–1846 pracował w Gimnazjum św. Marii Magdaleny w Poznaniu. Stracił pracę, ponieważ (podobnie jak Hipolit Cegielski i Marceli Motty) odmówił kontroli mieszkań uczniów. W 1851 roku objął stanowisko nauczyciela w Królewskim Katolickim Gimnazjum w Ostrowie. 19 stycznia 1868 roku otrzymał tytuł profesorski. Szykanowany przez pruskie władze przeszedł na emeryturę (1883), rok później umarł. Jego śmierć odnotowały m.in. „Tygodnik Ilustrowany”, „Czas”, „Nowa Reforma”, „Kurier Poznański”, „Biblioteka Warszawska”. Pochowano go na ostrowskim Starym Cmentarzu.
Jako student publikował w leszczyńskim "Przyjacielu Ludu" oraz w poznańskim "Tygodniku Literackim". Publikował zbiory poetyckie: w 1838 "Kwiatek Wielkopolski", w 1840 "Moje marzenia", w 1853 "Mnemonion". Przetłumaczył na język polski m.in. dwa tomy dzieł Platona, "Ekonomikon" i "Hippikę i Hipparcha, czyli jazdę konną i naczelnika jazdy" Ksenofonta, "Odyseję" Homera, "Historię wojny peloponeskiej" Tukidydesa. Jego przekładom zarzucano ociężałość stylu, zbytnią hellenizację składni i zbyt mechaniczne tłumaczenie. Argumentował to usilnym staraniem o zachowanie właściwości oryginału. Bronili przekładów Bronikowskiego m.in. Karol Libelt i Józef Ignacy Kraszewski.
W Ostrowie uhonorowany ulicą jego imienia. Żonaty z Albertyną ze Święcickich, miał dwóch synów, Stanisława i Kazimierza.

</doc>
<doc id="154396" url="https://pl.wikipedia.org/wiki?curid=154396" title="Maksymilian Baruch">
Maksymilian Baruch

Maksymilian Zygmunt Baruch (ur. 19 sierpnia 1861 w Pabianicach, zm. 28 lipca 1933 w Nicei) – polski historyk i prawnik żydowskiego pochodzenia.
Życiorys.
Był synem kramarza żydowskiego. Ukończył gimnazjum w Piotrkowie Trybunalskim. Początkowo podjął studia medyczne (w latach 1880–1882), ale ostatecznie skierował swoje zainteresowania w kierunku prawa podejmując w tym zakresie studia na Cesarskim Uniwersytecie Warszawskim w latach 1883–1887.
Praktykę sądową odbył w Piotrkowie Trybunalskim (1887–1888). Po jej zakończeniu podjął pracę jako adwokat w Łodzi (do 1896) i Warszawie (1896–1921). 
Od 1917 był sędzią Sądu Okręgowego w Warszawie, a w latach 1919–1921 przewodniczącym Wydziału Cywilnego tego Sądu. Ponadto pracował jako kustosz Archiwum Akt Dawnych w Warszawie (od 1916). W 1922 ze względu na stan zdrowia przeniósł się na stałe do Nicei, tam też zmarł.
Działalność poza zawodowa.
Jego pasją pozazawodową stała się historia państwa i prawa polskiego oraz dzieje miast polskich i z niej jest przede wszystkim znany.
Od 1906 był członkiem Towarzystwa Miłośników Historii w Warszawie. W 1916 został członkiem nadzwyczajnym Towarzystwa Naukowego Warszawskiego. W Nicei działał w Kole Polskim i wchodził w skład jego zarządu. 
Zgromadził znaczną część materiałów do publikacji "Codex diplomaticus et commemorationum Masoviae Generale" (1919), współpracował w wydawaniu Kodeksu Napoleona. Dokonał analizy stosunków gospodarczo-społecznych i prawnych kapituły krakowskiej XVI wieku. 
Prowadził badania nad historią warszawskich kamienic oraz pochodzeniem nazwy miasta Łódź. 
W kręgu jego zainteresowań naukowych znalazła się również bibliografia – zainicjował prace nad bibliografią Warszawy, opracował bibliografię druków łódzkich końca XIX wieku (1884–1892).
W połowie 1929 r., na zlecenie władz Pabianic, wykonał szczegółową kwerendę dotyczącą tego miasta w archiwum kapituły krakowskiej, która został wykorzystana w poprawionym wydaniu jego dziejów Pabianic, wydanych w 1930 roku.
W 1926 jego imię nadano jednej z ulic w rodzinnych Pabianicach (boczna od obecnej ul. Partyzanckiej).

</doc>
<doc id="154398" url="https://pl.wikipedia.org/wiki?curid=154398" title="Joint-venture">
Joint-venture



</doc>
<doc id="154402" url="https://pl.wikipedia.org/wiki?curid=154402" title="Elektorat">
Elektorat



</doc>
<doc id="154403" url="https://pl.wikipedia.org/wiki?curid=154403" title="Paweł Władysław Fabisz">
Paweł Władysław Fabisz

Paweł Władysław Fabisz (ur. 29 czerwca 1819 w Gliwicach – zm. 24 kwietnia 1881 w Ostrowie) – ksiądz, pionier badań nad historią Kościoła katolickiego na południu Wielkopolski.
Życiorys.
Podjął studia teologiczne na Uniwersytecie Wrocławskim (1837), natomiast święcenia kapłańskie otrzymał w Poznaniu w roku 1842. Dziekan dekanatu koźmińskiego, a od 1868 roku dekanatu kępińskiego; proboszcz parafii ostrowskiej. Nauczyciel religii w Królewskim Katolickim Gimnazjum w Ostrowie.
Publikował prace z zakresu historii Kościoła katolickiego w Polsce:
i w regionie:

</doc>
<doc id="154405" url="https://pl.wikipedia.org/wiki?curid=154405" title="Dewizy">
Dewizy

Dewizy (tylko w l. mnogiej) – według polskiego prawa są to papiery wartościowe i inne dokumenty pełniące funkcję środka płatniczego, wystawione w walutach obcych. Nazwa pochodzi z franc. "devise" – „waluta”.
Dewizami mogą być:
Dewizami nie są waluty obcych państw. Waluty obce to wartości dewizowe, chociaż w okresie PRL waluty wymienialne państw kapitalistycznych były potocznie nazywane dewizami.
Szerszym pojęciem są wartości dewizowe. Zgodnie z ustawą Prawo dewizowe są to:
W czasach PRL – i potem do 1994 roku, za wartości dewizowe (nie dewizy) uważano także m.in. wystawione w walutach obcych akcje, obligacje, książeczki oszczędnościowe i inne dowody oszczędnościowe, a także walutę polską i wystawione w walucie polskiej czeki, weksle itp, jeżeli były środkiem płatniczym lub przedmiotem w obrotach dokonywanych z osobami zagranicznymi lub przedmiotem wywozu za granicę, przywozu z zagranicy lub przewozu przez terytorium Polski.

</doc>
<doc id="154407" url="https://pl.wikipedia.org/wiki?curid=154407" title="Allen Newell">
Allen Newell

Allen Newell (ur. 19 marca 1927, zm. 19 lipca 1992) – amerykański informatyk, specjalista w dziedzinie nauk komputerowych i psychologii poznawczej w korporacji RAND. Wniósł wkład w rozwój "Information Processing Language" (1956) i dwóch wczesnych programów sztucznej inteligencji, "Logic Theory Machine" (1956) i General Problem Solver (1957).
Dążenie Newella do stworzenia zunifikowanej teorii poznania zostało zrealizowane, przynajmniej w dużej mierze, przez jego kolegów. W szczególności teoria ACT Johna Andersona stała się popularną, zunifikowaną platformą, pomyślnie eksplorowaną przez naukowców zajmujących się zagadnieniami poznania do symulowania ludzkiego zachowania w szerokim zakresie zadań.
Newell był jednym z 10 uczestników spotkania w Dartmouth w 1956 roku, o którym mówi się, że zapoczątkowało nowy dział badań - sztuczną inteligencję (nazwa zaproponowana wcześniej przez Johna McCarthy’ego została oficjalnie zaakceptowana podczas tego spotkania). Newell wraz z Herbertem Simonem zdominowali owo spotkanie przedstawiając "Logic Theory Machine".
Newell jest laureatem Nagrody Turinga, którą otrzymał wraz z Herbertem Simonem w 1975 r. za dwudziestoletnie badania nad sztuczną inteligencją i psychologią ludzkiego poznania, które prowadził głównie na Carnegie Mellon University (CMU), w Pittsburghu. W uznaniu jego zasług, CMU nazwał jego imieniem jeden z budynków.
Linki zewnętrzne.
Allen Newell - Herbert A. Simon, Biographical Memoirs, National Academy of Sciences

</doc>
<doc id="154408" url="https://pl.wikipedia.org/wiki?curid=154408" title="System parlamentarny">
System parlamentarny

System parlamentarny – system rządów opierający się na tzw. podwójnej egzekutywie, tzn. rozdziale funkcji szefa rządu i głowy państwa. System ten pozwala na łączenie funkcji w rządzie i parlamencie. Rząd zobowiązany jest do ustąpienia w wyniku otrzymania wotum nieufności w parlamencie. Głowa państwa może rozwiązać parlament, prawo to występuje z pewnymi ograniczeniami (np. w RFN), lub bez ograniczeń (np. w Wielkiej Brytanii).
System parlamentarny występuje zarówno w republikach (zróżnicowane formy), jak i monarchiach (gdzie przeważnie zaznacza się dominacja premiera nad monarchą). Spośród systemów parlamentarnych wyróżnia się następujące jego rodzaje:
Ewolucja rozumienia pojęcia systemu parlamentarnego.
Ewolucję rozumienia pojęcia systemu parlamentarnego idąc za Michałem Pietrzakiem można zaprezentować w następujących etapach:
Faza 1: egzystencja dwóch centrów władzy: ustawodawczej i wykonawczej (monarchy) (dualizm) →
Faza 2: koncentracja władzy w rękach parlamentu (monizm) →
Faza 3: odpowiedzialność polityczna ministrów (rządu) przed parlamentem.

</doc>
<doc id="154409" url="https://pl.wikipedia.org/wiki?curid=154409" title="Kenneth E. Iverson">
Kenneth E. Iverson

Kenneth E. Iverson (ur. 17 grudnia 1920 w Camrose, Alberta, Kanada, zm. 19 października 2004 w Toronto) – specjalista nauk komputerowych, twórca języka programowania APL, w 1979 r. nagrodzony Nagrodą Turinga za wkład do teorii programowania i notacji matematycznych. Od jego imienia pochodzi nazwa Nagroda Iversona za wkład w rozwój języka APL.
Absolwent matematyki i fizyki w Queen's University w Kingston (1951), doktor matematyki (1954), profesor Harvardu. W 1962 r. rozpoczął pracę w IBM, gdzie stworzył Notację Iversona i opracował język APL. W późniejszym okresie opracował też język programowania J.

</doc>
<doc id="154410" url="https://pl.wikipedia.org/wiki?curid=154410" title="Józef Jackowski">
Józef Jackowski

Józef Jackowski (ur. 23 stycznia 1863 w Poznaniu, zm. 1914 w Boliwii) – polski inżynier górnictwa i geolog.
Życiorys.
Absolwent Królewskiego Gimnazjum w Ostrowie (matura 1880). Studiował na Akademii Górniczej w Berlinie, w szkołach wyższych w Belgii. Po uzyskaniu tytułu inżyniera górnictwa oraz kwalifikacji w dziedzinie geologii opuścił Europę.
W 1886 został zaangażowany przez rząd Boliwii do prowadzenia badań geologicznych w Andach. Podróżował drogą morską, do Argentyny, stamtąd rzeką Parana, koleją lub pieszo (w karawanie kupieckiej) do Boliwii. W miejscu przeznaczenia, w Animas de Chocaya, stawił się w roku 1889. Pracował w zarządzie tamtejszych kopalń należących do przedsiębiorstwa "Felix Avelino y Cie", boliwijskiego monopolisty na wydobycie bizmutu (a wydobycie tego pierwiastka w Boliwii stanowiło ówcześnie, jak podaje Jackowski, ponad połowę wydobycia światowego) i cyny. Kierował pracami tych kopalń w Górach Tasna (bizmut), Chorolqe (srebro, bizmut, cyna) i Chocaya (srebro). Zjednał sobie górników, którymi byli w większości miejscowi Indianie, dobrym i sprawiedliwym traktowaniem. Podczas lokalnej epidemii tyfusu z braku lekarza sam doglądał chorych robotników.
Założył szkołę górniczą w Potosí. Jako jedyny z Europejczyków w tym regionie nauczył się języka ludu Keczua. Badał ich zwyczaje, tłumaczył indiańskie modlitwy i poezję, której próbki przysyłał do Polski, przełożył także na język keczua modlitwę "Ojcze Nasz".
Był prawdopodobnie pierwszym Polakiem, który dotarł do Boliwii i słał stamtąd listy - od 1890 roku publikował "Wyjątki z listów z Boliwii" w "Rocznikach" Poznańskiego Towarzystwa Przyjaciół Nauk, które zawierały jego relacje z Ameryki Południowej od momentu przybicia do brzegów Argentyny. PTPN-owi przekazał też mapę topograficzną południowo-zachodniej Boliwii. Teksty Jackowskiego były wydawane staraniem PTPN, a w szczególności zasłużonego działacza Towarzystwa, doktora Franciszka Chłapowskiego.
Zebrane przez Jackowskiego kryształy (cyna i bizmut) wystawiono w 1890 roku na Wystawie Światowej w Paryżu, gdzie zdobyły Złoty Medal. Chciało je kupić londyńskie British Museum, inżynier przekazał je PTPN.

</doc>
<doc id="154412" url="https://pl.wikipedia.org/wiki?curid=154412" title="Kurara (toksyna)">
Kurara (toksyna)

Kurara – neurotoksyna pozyskiwana jako wyciąg z kory kilku gatunków kulczyby ("Strychnos toxifera", "S. schomburgkii", "S. cognes"), z cebuli trójżeńca "Burmannia" lub ze śluzowatej substancji korzeni "Cissus erosa". Blokuje acetylocholinowe receptory nikotynowe występujące w synapsach nerwowo-mięśniowych mięśni szkieletowych. Używana jest na całym świecie, głównie przez Indian południowoamerykańskich do zatruwania strzał do łuków i dmuchawek.
W różnych preparatach kurary zidentyfikowano około 70 alkaloidów. Cechą wspólną kurar są dimeryczne alkaloidy z czwartorzędowymi grupami aminowymi. Do alkaloidów kurary porażających przewodnictwo nerwowo-mięśniowe należą:
Właściwości toksyczne kurary dotyczą tylko sytuacji bezpośredniego przedostania się substancji do krwiobiegu. Spożycie kurary jest nieszkodliwe, gdyż nie jest wchłaniana przez przewód pokarmowy. Kurara jest niedepolaryzującym środkiem zwiotczającym: powoduje natychmiastowe wiotczenie mięśni. Działanie to wykorzystywane jest w anestezjologii od roku 1939; od 1942 stosuje się w tym celu czystą tubokurarynę. Obecnie wykorzystuje się pochodne syntetyczne o zbliżonej budowie, na przykład atrakurium, o lepszym profilu działania i stabilności podczas przechowywania.
Działanie kurary niweluje się podaniem niewielkich dawek neostygminy lub innych inhibitorów acetylocholinoesterazy.

</doc>
<doc id="154414" url="https://pl.wikipedia.org/wiki?curid=154414" title="Mycelium">
Mycelium



</doc>
<doc id="154415" url="https://pl.wikipedia.org/wiki?curid=154415" title="Joseph Urusemal">
Joseph Urusemal

Joseph John Urusemal (ur. 19 marca 1952) – prezydent Mikronezji w latach 2003-2007. Wybrany na ten urząd 11 maja 2003 przez Kongres Narodowy, jeszcze tego samego dnia zaprzysiężony. Zastąpił na tym stanowisku Leo Falcama. Funkcję swą pełnił do 11 maja 2007.

</doc>
<doc id="154416" url="https://pl.wikipedia.org/wiki?curid=154416" title="Newfoundland dog">
Newfoundland dog



</doc>
<doc id="154417" url="https://pl.wikipedia.org/wiki?curid=154417" title="Jan Leciejewski">
Jan Leciejewski

Jan Leciejewski (ur. 20 marca 1854 w Miejskiej Górce, zm. w 1929 we Lwowie) – polski nauczyciel, slawista, bułgarysta, etnograf.
Życiorys.
Absolwent Królewskiego Katolickiego Gimnazjum w Ostrowie. Ukończył studia na Królewskim Uniwersytecie Wrocławskim, gdzie w 1882 uzyskał stopień doktora filozofii. Tam też otrzymał nagrodę fakultetu filozoficznego za pracę konkursową pt. "Die Sprache des Florianer Psalterii". Później kształcił się nadal na Uniwersytecie Wiedeńskim, gdzie habilitował się i uzyskał docenturę.
W 1877 zamieszkał we Lwowie, gdzie został docentem na Uniwersytecie Lwowskim i pracował jako profesor w C. K. Gimnazjum we Lwowie. W latach 1877-1880 członek i bibliotekarz Towarzystwa Literacko-Słowiańskiego. Od 1894 konserwator i dyrektor zamku w Gołuchowie u hrabiny Działyńskiej. W 1907 został powołany na stanowisko profesora Uniwersytetu Sofijskiego w Bułgarii, gdzie wcześniej występujący przeciw władzy profesorowie zostali zdymisjonowani (prócz Leciejewskiego posadę otrzymał tam także Jan Paygert). Na tej uczelni otrzymał katedrę filozofii słowiańskiej i literatur słowiańskich.

</doc>
<doc id="154418" url="https://pl.wikipedia.org/wiki?curid=154418" title="Skarb średzki">
Skarb średzki

Skarb średzki – jedno z najcenniejszych znalezisk archeologicznych XX wieku w Europie, kolekcja średniowiecznych monet i klejnotów monarchów czeskich, znaleziona w 1985 i 1988 r. w Środzie Śląskiej podczas prac budowlanych przy ulicy Daszyńskiego oraz na wysypisku gruzu na terenie Miejskiego Ośrodka Sportu i Rekreacji.
Skarb w większości rozkradziony przez przypadkowych znalazców i odkrywców-amatorów był pod koniec lat 80. XX wieku powodem milicyjnej akcji na terenie Polski o kryptonimie "Korona" oraz kilku procesów karnych.
W muzeach we Wrocławiu i Środzie Śląskiej znajdują się odzyskane fragmenty znaleziska: prawie osiem tysięcy monet, gotycka korona ślubna, złote pierścienie i inne elementy średniowiecznej biżuterii. Wszystko jest warte ok. 250 mln zł.
Historia skarbu.
Okoliczności ukrycia skarbu.
Skarb średzki został ukryty w połowie XIV wieku w okresie, w którym miasta Śląska nawiedziła epidemia dżumy. Według badań historyków zajmujących się jego pochodzeniem był prawdopodobnie własnością bogatego bankiera żydowskiego Mojżesza, który w 1348 r. dokonał we Wrocławiu korzystnej dla siebie transakcji pożyczkowej, w wyniku której król czeski Karol IV Luksemburski zastawił u niego znaczną część swoich kosztowności w zamian za wsparcie finansowe starań o koronę cesarską. Podczas "czarnej śmierci" Mojżesz w obawie przed prześladowaniami opuścił Środę Śląską i nigdy do niej nie powrócił. Nie odzyskał też zakopanego w piwnicach swojego domu skarbu.
Odnalezienie pierwszego skarbu.
Na skrytkę średniowiecznego bankiera natrafiono dopiero po kilkuset latach podczas kopania fundamentów pod budynek centrali telefonicznej, gdy robotnicy znaleźli gliniany dzban wypełniony monetami. Skarb odkryto 8 czerwca 1985 r. przy ul. Daszyńskiego 14, a znaleziono w nim 3771 srebrne monety z I połowy XIV w.: grosze praskie i grosze miśnieńskie. Znalezisko to zabezpieczone przez miejscowych funkcjonariuszy Milicji Obywatelskiej trafiło później do Muzeum Archeologicznego we Wrocławiu. Nie podjęto wówczas żadnych prac badawczych w miejscu znaleziska i kontynuowano dalsze prace budowlane przy ulicy Daszyńskiego.
Odnalezienie drugiego skarbu.
Po raz drugi na skarb średzki natrafiono 24 maja 1988 r. podczas rozbiórki kamienicy przy ulicy Daszyńskiego 14. Nowe odkrycie, znacznie większe od poprzedniego, stało się szybko lokalną sensacją, która ściągnęła na miejsce znaleziska rzesze przypadkowych osób poszukujących srebra i złota. Z ruin piwnic domu, zanim zareagowały odpowiednie władze, wyniesiono znaczną część monet i biżuterii. Z czasem pojawiła się także informacja, że precjoza ze skarbu średzkiego można znaleźć na wysypisku gruzu zlokalizowanym na terenie Miejskiego Ośrodka Sportu i Rekreacji im. XXX-lecia PRL. Tam także pojawili się poszukiwacze, którzy przeszukiwali hałdy gruzu w nadziei znalezienia czegoś drogocennego.
Dopiero po reakcji lokalnych społeczników rozpoczęły się oficjalne wykopaliska. Początkowo prowadzono je z udziałem młodzieży szkolnej i słuchaczy szkoły milicyjnej WOSMO z Wrocławia, dopiero później pojawili się w Środzie Śląskiej zawodowi archeolodzy. Nie udało się jednak przeciwdziałać poszukiwaniom prowadzonym przez osoby postronne. Władze lokalne zarządziły więc akcję skupowania znalezisk od przypadkowych znalazców. Nie przyniosła ona jednak zadowalających rezultatów i w sprawę skarbu średzkiego włączyła się milicja oraz prokuratura. Z apelem do osób przywłaszczających sobie monety i inne drogocenne przedmioty wystąpił minister kultury i sztuki Aleksander Krawczuk, który zaoferował za każdą oddaną rzecz nagrodę w wysokości trzykrotnej wartości kruszcu. Wiele osób na tę propozycję przystało, część jednak nie zareagowała. W konsekwencji Milicja Obywatelska zorganizowała operację poszukiwawczą o kryptonimie „Korona”, która objęła obszar całej Polski. W jej wyniku doszło do postawienia zarzutów kilku osobom i procesów karnych. Większość osób winnych zaniedbań ze względu na ogłoszoną amnestię uniknęła kary, a afery te ujawnił w książce-reportażu "Miasto skarbów" reporter i dokumentalista Tomasz Bonek.
Pomimo podejmowanych prób nie udało się odnaleźć wszystkich skradzionych elementów skarbu średzkiego. Co kilka lat pojawiają się w mediach informacje o odzyskaniu lub pozyskaniu przedmiotów do niego należących. Ze skarbu odkrytego 24 maja zinwentaryzowano złote precjoza omówione niżej, a także 39 złotych monet oraz 3924 srebrnych.
Inwentaryzacja znaleziska.
Do 1995 r. prowadzono prace rekonstrukcyjne oraz katalogowanie zabytków. W wyniku tych prac stwierdzono, że w skład skarbu średzkiego, nie licząc biżuterii i złotych florenów, wchodzi 7691 monet srebrnych, z czego:
Po podziale eksponatów w 1997 r. większa ich część została umieszczona na stałej wystawie w Muzeum Regionalnym w Środzie Śląskiej. Natomiast pozostałe trafiły do Muzeum Archeologicznego we Wrocławiu.

</doc>
<doc id="154420" url="https://pl.wikipedia.org/wiki?curid=154420" title="General Problem Solver">
General Problem Solver

General Problem Solver (GPS) - program komputerowy stworzony w 1957 r. przez Herberta Simona i Allena Newella dla udowadniania teorematów, bazujący na teoretycznych pracach tych naukowców dotyczących maszyn logicznych. Pozwolił on m.in. udowodnić prostsze, dające się sformalizować problemy, jak Wieże Hanoi, ale okazał się nieskuteczny w rozwiązywaniu rzeczywistych problemów.
Użytkownik definiował obiekty i operacje wykonywane na obiektach, a GPS generował metodą prób i błędów heurystyki zbliżające do rozwiązania. Program koncentrował się na dostępnych operacjach, odgadując, jakie dane wejściowe są akceptowalne i jakie wyniki są generowane. Następnie tworzył rozwiązania niższego rzędu, zbliżając się coraz bardziej do ostatecznego rozwiązania.

</doc>
<doc id="154421" url="https://pl.wikipedia.org/wiki?curid=154421" title="Morowe powietrze">
Morowe powietrze

Morowe powietrze – określenie używane w historycznych czasach w celu wyjaśnienia rozprzestrzeniania się epidemii dżumy, czarnej ospy, cholery, tyfusu i innych, ostro zakaźnych chorób o dużym, falowym nasileniu i wielkiej śmiertelności, przed erą odkrycia drobnoustrojów.
Pojęcie to powstało na skutek wrażenia odnoszonego przez ówczesnych, iż to właśnie powietrze jest przyczyną moru czy też pomoru, tj. właśnie masowego umierania. Pogląd nie odbiegał bardzo od rzeczywistości, ponieważ choroby rozprzestrzeniały się przez zakażenie kropelkowe.
Traktaty medyczne o powietrzu morowym pisali m.in. Sebastian Petrycy i Marcin z Kłecka.

</doc>
<doc id="154423" url="https://pl.wikipedia.org/wiki?curid=154423" title="Granatnik RPG-76 Komar">
Granatnik RPG-76 Komar

RPG-76 Komar – polski granatnik przeciwpancerny wykorzystujący wyrzutnię jednorazowego użytku.
Historia konstrukcji.
W 1971 roku w Wojskowym Instytucie Technicznym Uzbrojenia rozpoczęto program o kryptonimie „Argon”. Jego celem było opracowanie granatnika przeciwpancernego z jednorazową wyrzutnią, który mógłby uzupełnić granatniki RPG-7. Badano dwie wersje granatnika: bezodrzutową i rakietową. Do dalszych prac wybrano wersję rakietową (powodem była możliwość wykorzystania wcześniejszych prac nad granatem nasadkowym z pomocniczym napędem rakietowym PGN-60). Na tym etapie projektowania w pracach, obok zespołu polskiego (Z. Zaborowski, K. Kowalewski, T. Witczak, Z. Kapustka, A. Perełkiewicz, K. Laskowski, Z. Kupidura), uczestniczył zespół z bułgarskiego Wojskowego Instytutu Naukowo-Badawczego w Sofii. Zadaniem Bułgarów było opracowanie silnika rakietowego i wyrzutni. Pierwsza prezentacja nowej broni miała miejsce w 1973 roku na III Centralnej Wojskowej Wystawie Wynalazczości i Racjonalizatorstwa. Broń oznaczono wtedy jako „kumulacyjny granat przeciwpancerny z wyrzutnią jednorazowego użytku RPG-73”. Badania zakończono w 1976 roku i wówczas granatnik otrzymał nazwę RPG-76 Komar, od roku opracowania. W 1980 roku powstała seria prototypowa granatników. W następnych latach doszło do załamania się współpracy z Bułgarią – prace nad granatnikiem dokończono samodzielnie. Został on wprowadzony do uzbrojenia w 1985 roku. Produkowany był w Zakładach Sprzętu Precyzyjnego w Niewiadowie. W latach 1983–1995 wyprodukowano ich dla Wojska Polskiego ponad 100 000 sztuk.
Wkrótce po zakończeniu produkcji, w drugiej połowie lat 90. granatniki zostały wycofane z uzbrojenia i zmagazynowane z uwagi zwiększenia wymagań w zakresie bezpieczeństwa i brak samolikwidatora. W ramach pilnej potrzeby trafiły jednak na wyposażenie Polskich Kontyngentów Wojskowych w Iraku oraz w Afganistanie, gdzie były używane jako broń wsparcia. Zaletą okazała się możliwość odpalania z wnętrza pojazdu. W latach 2009–2011 opracowano nowy zapalnik z samolikwidatorem, lecz wojsko zrezygnowało z modernizacji posiadanych granatników.
W styczniu 2018 roku Agencja Mienia Wojskowego zaoferowała na sprzedaż 24 589 granatników RPG-76 wyprodukowanych w latach 1985–1990. Biorąc pod uwagę, że pochodziły one z ostatnich lat produkcji tej broni, były to prawdopodobnie ostatnie RPG-76 posiadane przez Wojsko Polskie.
W pierwszej połowie marca 2022 roku, podczas inwazji Rosji na Ukrainę, w mediach społecznościowych opublikowano film z szkolenia w obsłudze tego granatnika żołnierzy ukraińskich, a następnie dalsze materiały. Liczba przekazanych granatników, ani termin dostawy nie zostały oficjalnie ujawnione.
Opis konstrukcji.
Granatnik przeciwpancerny RPG-76 Komar składa się z aluminiowej wyrzutni o masie 0,32 kg w postaci gładkoprzewodowej cienkościennej rury o kalibrze 40 mm, będącej jednocześnie zasobnikiem transportowym pocisku i nadkalibrowego pocisku rakietowego o kalibrze 68 mm wyposażonego w zapalnik denny DCR. Do wyrzutni mocowane są przyrządy celownicze (celownik z trzema szczerbinami odpowiadającymi odległościom 50, 150, 250 m), mechanizm spustowo-odpalający, rurowa kolba składana oraz pas transportowy. W położeniu marszowym broń ma złożoną kolbę i celownik mechaniczny, a pocisk znajdujący się w wyrzutni jest zaryglowany zatrzaskiem sprężynowym. Rozłożenie kolby powoduje odryglowanie pocisku i napięcie sprężyny mechanizmu spustowego. Po naciśnięciu spustu następuje uruchomienie silnika rakietowego pocisku (dysze są odchylone o 40 stopni, co chroni strzelca przed poparzeniem).
Pocisk o masie 1,78 kg składa się z głowicy kumulacyjnej o kalibrze 68 mm elaborowanej heksogenem, silnika rakietowego, stabilizatora i bezwładnościowego zapalnika o działaniu natychmiastowym.

</doc>
<doc id="154424" url="https://pl.wikipedia.org/wiki?curid=154424" title="Amerykańska Talia Kart">
Amerykańska Talia Kart

Amerykańska Talia Kart (ang. "Personality Identification Playing Cards" także "Most-Wanted Iraqi Playing Cards") – talia kart do gry z podobiznami najbardziej poszukiwanych członków rządu i najbliższych współpracowników prezydenta Iraku, Saddama Husajna, opracowana przez Defense Intelligence Agency podczas II wojny w Zatoce Perskiej, rozdana żołnierzom armii USA, by ułatwić im identyfikację ściganych. 
Historia.
Karty do gry z podobiznami ściganych stosowane były już przez wojska obydwu stron walczących w wojnie secesyjnej. 
Na początku II wojny w Zatoce Perskiej, wojska koalicji sporządziły listę 55 najbardziej poszukiwanych członków rządu i najbliższych współpracowników prezydenta Iraku Saddama Husajna (ang. "Coalition’s Most Wanted List"). Lista została następnie opracowana w formie kart do gry z podobiznami ściganych. Karty zostały zaprojektowane przez wojskowych Shawna Mahoneya, Scotta Boehmlera, Hansa Mumma, Josepha Barriosa i Andreia Saltera z Defense Intelligence Agency. Talia została zaprezentowana na konferencji prasowej 11 kwietnia 2003 roku przez generała Vincenta Brooksa.
Z uwagi na unikalny charakter, talia stała się natychmiast przedmiotem zainteresowań kolekcjonerów.
Lista 55 ściganych.
Talia zawierała 52 karty z nazwiskami, zdjęciami i pełnionymi funkcjami najbardziej poszukiwanych członków rządu i najbliższych współpracowników prezydenta Iraku Saddama Husajna. Podobizny zostały przyporządkowane kartom według ważności – od najważniejszych asów w dół do dwójek – Saddam Husajn został przedstawiony na karcie asa pik. Kart nie mieli: Najif Szindach Thamir, Husajn al-Awawi i Hamis Sirhan al-Muhammad. Ponadto w talii znajdowały się dwa jokery – na jednym umieszczono listę irackich stopni wojskowych a na drugim listę arabskich tytułów plemiennych. „Koszulki” kart miały wzór kamuflażu pustynnego, stosowanego przez wojska amerykańskie w Iraku.
Poniższa lista przedstawia 55 najbardziej poszukiwanych osób i karty im przyporządkowane: 
Pik ♠ / Trefl ♣ / Kier ♥ / Karo ♦

</doc>
<doc id="154426" url="https://pl.wikipedia.org/wiki?curid=154426" title="APL (język programowania)">
APL (język programowania)

A Programming Language (APL) – język programowania wysokiego poziomu, znany ze swojej zwięzłości i możliwości generowania macierzy. Opracował go w połowie lat 60. Kenneth E. Iverson.
Język jest stosowany na wielu platformach, od mikrokomputerów do maszyn mainframe, i jest wykorzystywany do tworzenia modeli matematycznych. Jest to głównie język interpretowany, ale dostępne są też kompilatory języka.
APL posługuje się znakowymi symbolami i przed pojawieniem się graficznych interfejsów użytkownika wymagał specjalnego oprogramowania lub przekonstruowanej pamięci ROM, aby komputer mógł je wyświetlać.
Pierwsze podejście IBM-a do komputerów mniejszych niż mainframe, czyli IBM 5100, miał w wielu wersjach wbudowaną obsługę tego języka, jako dodatek do BASIC-a lub samodzielnie. Ze względu na to, że do premiery w 1975 roku język był używany głównie na komputerach mainframe, IBM 5100 miał wbudowany emulator S/360. Zasadniczo był po prostu wersją biurkową IBM S/360 który uruchamiał tylko APL, albo tylko APL i BASIC, lub sam BASIC.

</doc>
<doc id="154428" url="https://pl.wikipedia.org/wiki?curid=154428" title="BAAS">
BAAS



</doc>
<doc id="154430" url="https://pl.wikipedia.org/wiki?curid=154430" title="Zgromadzenie Narodowe Laosu">
Zgromadzenie Narodowe Laosu

Zgromadzenie Narodowe Laosu (; trb. Sapha Heng Xat) – jedyna izba parlamentu Laotańskiej Republiki Ludowo-Demokratycznej. Obecnie liczy 149 członków, wybranych na pięcioletnią kadencję.
System elekcyjny.
Zgromadzenie Narodowe składa się ze 149 deputowanych, wybieranych na pięcioletnią kadencję w jednomandatowych okręgach wyborczych, w których obowiązuje ordynacja większościowa, tzw. First Past the Post. W trakcie wyborów parlamentarnych w 2016 zmieniono statutową liczbę miejsc w parlamencie ze 132 na 149 ze względu na wzrost populacji – na każde 50 tysięcy obywateli przypada jeden deputowany, czyli nawet do 19 deputowanych na prowincję, przy czym na prowincje, które mają mniej niż 250 tysięcy obywateli, przypada po 5 deputowanych.
Bierne prawo wyborcze mają osoby, które ukończyły 21 rok życia, natomiast czynne prawo wyborcze te, które ukończyły 18 rok życia.
Komitety.
W parlamencie znajduje się 5 komitetów:
W styczniu 2002 zostało zorganizowane Parlamentarne Zebranie Kobiet („Women's Caucus”), na którym pracowano nad poprawieniem laotańskiej legislacji tak, aby uwzględniała ona przemoc na tle płciowym. Na zebraniu m.in. została napisana rezolucja poruszająca problemy w parlamentach na tle płciowym, która później została przedstawiona w trakcie Azjatycko-Pacyficznego Forum Parlamentów („Asia-Pacific Parliamentary Forum”) w 2009. Zostały również zorganizowane szkolenia rozwijające cechy liderskie u kobiet, a także szkolenia z gender studies dla parlamentarzystów.
Obecna kadencja.
Ostatnie wybory parlamentarne w Laotańskiej Republice Ludowo-Demokratycznej odbyły się 20 marca 2016. Z 3 733 932 osób uprawnionych do głosowania, zagłosowało 3 657 026 (frekwencja 97,94%). W Laosie funkcjonuje system monopartyjny, więc jedyną partią uprawioną do posiadania własnej listy była Laotańska Partia Ludowo-Rewolucyjna. Startowało z niej 211 kandydatów i kandydatek, a wybranych zostało 149 deputowanych, w tym 41 kobiet (27,52%).

</doc>
<doc id="154431" url="https://pl.wikipedia.org/wiki?curid=154431" title="Abid Al-Hamid Mahmud">
Abid Al-Hamid Mahmud

Abid Al-Hamid Mahmud (ur. ok. 1957, zm. 7 czerwca 2012) – członek obalonego (wiosną 2003, w wyniku inwazji wojsk USA i sojuszników) rządu Iraku. Bliski współpracownik Saddama Husajna, wpisany do tzw. Amerykańskiej Talii Kart jako as karo.
Życiorys.
Był osobistym sekretarzem Saddama Husajna i trzecią osobą w hierarchii jego władzy, zaraz po synu Kusaju. Podlegała mu licząca 15 tysięcy żołnierzy jednostka osobistej ochrony prezydenta. Wywodził się też z Tikritu, a były dyktator ufał mu bezgranicznie.
W październiku 2010 został skazany na karę śmierci, wyrok wykonano 7 czerwca 2012.

</doc>
<doc id="154434" url="https://pl.wikipedia.org/wiki?curid=154434" title="Boczków">
Boczków

Boczków – wieś w Polsce położona w województwie wielkopolskim, w powiecie ostrowskim, w gminie Nowe Skalmierzyce, na Wysoczyźnie Kaliskiej, w Kaliskiem, przy zachodniej granicy Kalisza: Szczypiorno, sołectwo Dobrzec, ok. 2 km od Nowych Skalmierzyc.
W okolicach wsi Boczków wypływa struga Lipówka.
Historia.
Nazwa dzierżawcza wsi pochodzi od nazwiska Boczek. 
W źródłach od 1403 roku (wymieniany jako "Boczkowo"), kiedy to biskup poznański Wojciech Jastrzębiec, przekazał dziesięcinę z Boczkowa dla misjonarzy. 
W 1579 roku wieś była w posiadaniu Macieja Podkockiego, Grzegorza Kurowskiego oraz Barbary i Marcina Szczypierskich.
Według "Słownika geograficznego Królestwa Polskiego" z 1880 roku w Boczkowie było 10 domów i 78 mieszkańców a posiadłość liczyła 10 domów i 135 mieszkańców. W styczniu 1884 roku na granicy pruskiego Boczkowa i Kalisza (Królestwo Polskie), udaremniono przemyt literatury socjalistycznej, działaczy "Wielkiego Proletariatu".
27 grudnia 1918 roku w rejonie Boczkowa, został zastrzelony przez niemiecką straż graniczną – pierwszy powstaniec wielkopolski Jan Mertka, żołnierz I Batalionu Pogranicznego Poznańskiego stacjonującego w pobliskim Szczypiornie. W odpowiedzi polscy żołnierze zajęli wieś, która stała się pierwszą w całości wyzwoloną miejscowością Wielkopolski. W 1982 roku w Boczkowie odsłonięto pomnik upamiętniający powstańca Mertkę.
W miejscowości funkcjonuje Ochotnicza Straż Pożarna (OSP Boczków), założona w 1935 roku.

</doc>
<doc id="154435" url="https://pl.wikipedia.org/wiki?curid=154435" title="Izzat Ibrahim ad-Duri">
Izzat Ibrahim ad-Duri

Izzat Ibrahim ad-Duri (ur. 1 lipca 1942 w Tikricie, zm. 26 października 2020) – iracki wojskowy i polityk. Bliski współpracownik Saddama Husajna, wpisany do tzw. Amerykańskiej Talii Kart. Minister Spraw Wewnętrznych w latach 1974–1979, wiceprzewodniczący Rady Dowództwa Rewolucyjnego w latach 1979–2003.
Życiorys.
Izzat Ibrahim ad-Duri pochodził ze wsi pod Tikritem, ukończył szkołę podstawową. Dołączył do irackiej partii Baas już jako nastolatek, w 1963 poznał Saddama Husajna i miał udział przejęciu przezeń władzy w 1979 roku. Wymusił wówczas na partyjnym kierownictwie przekazanie rządów Husajnowi, a w wyniku jego intryg pięciuset działaczy baasistowskich zostało rozstrzelanych jako „agenci Syrii” (rządzonej przez „lewe” skrzydło Partii Baas). Odtąd ad-Duri uchodził za całkowicie oddanego zwolennika dyktatury Saddama. Córka ad-Duriego przez krótki czas była żoną Udajja Husajna.
Był poszukiwany listami gończymi m.in. przez Austrię, za zbrodnie wojenne popełnione na Kurdach w 1988 i podczas inwazji na Kuwejt w 1990.
Po inwazji na Irak i ustanowieniu przez amerykańsko-brytyjskich interwentów nowego rządu, ad-Duri ukrywał się w północno-zachodniej części kraju, gdzie gromadził zwolenników i formował oddziały sunnitów-nacjonalistów, które przyjęły nazwę Armii Nakszbandi.
We wrześniu 2004 pojawiła się informacja o jego ujęciu w Tikricie, jednak testy medyczne wykazały, że w rzeczywistości chodziło jedynie o członka jego rodziny. W listopadzie 2005 telewizja Al-Arabijja podała informację, że ad-Duri miał rzekomo umrzeć na białaczkę. Wywiad USA uznał tę informację za nieprawdziwą. Stwierdzono, że ad-Duri ukrywa się głównie w Syrii i Jemenie.
3 stycznia 2007 Przywództwo Regionalne irackiej partii Baas ustanowiło ad-Duriego nowym przywódcą ugrupowania i następcą Saddama Husajna, powieszonego 30 grudnia 2006.
Po wybuchu wojny domowej w Iraku w 2014, jego Armia Nakszbandi uczestniczyła w zajęciu Mosulu taktycznie współpracując z ISIS i przez pewien czas kontrolowała wschodnią część tego miasta. Relacje między nacjonalistami a dżihadystami szybko się pogorszyły i już końcem czerwca 2014 informowano o walkach między Nakszbandi i ISIS. W nagraniu datowanym na maj 2015 roku ad-Duri odciął się od ISIS.
17 kwietnia 2015 władze Iraku ogłosiły, że Izzat Ibrahim ad-Duri zginął podczas operacji wojskowej na północy kraju, a badania DNA rzekomo potwierdziły, iż w ataku zginął ad-Duri. Później argumentowano, że rząd Iraku nie miał próbek jego DNA, więc nie mógł potwierdzić jego zgonu.
7 kwietnia 2016 roku opublikowano nagranie z jego udziałem, w którym odnosił się do rzeczy mających miejsce po jego rzekomej śmierci 17 kwietnia 2015 roku.
26 października 2020 organizacje powiązane z ad-Durim ogłosiły, że zmarł on w wieku 78 lat.

</doc>
<doc id="154436" url="https://pl.wikipedia.org/wiki?curid=154436" title="Prowincja Savannakhét">
Prowincja Savannakhét

Savannakhét () – prowincja Laosu, znajdująca się w południowej części kraju. Graniczy z Tajlandią i Wietnamem.
Podział administracyjny.
Prowincja Savannakhét dzieli się na piętnaście dystryktów:

</doc>
<doc id="154437" url="https://pl.wikipedia.org/wiki?curid=154437" title="Taha Jasin Ramadan">
Taha Jasin Ramadan

Taha Jasin Ramadan (ur. 22 lutego 1938, zm. 20 marca 2007) - członek obalonego wiosną 2003 roku (w wyniku inwazji wojsk USA) rządu Iraku, bliski współpracownik Saddama Husajna, wpisany do tzw. Amerykańskiej Talii Kart.
Życiorys.
Był wiceprezydentem Iraku i wiernym współpracownikiem Saddama od 1981 roku. Uczestniczył w prześladowaniu szyitów. Przeżył kilka zorganizowanych na niego zamachów. On i Izzat Ibrahim ad-Duri uważani byli za najsilniejsze podpory dyktatury Husajna.
5 listopada 2006 oskarżony o zabójstwo szyitów popełnione w 1982, został skazany na karę dożywotniego pozbawienia wolności. 12 lutego 2007 wyrok zamieniono na karę śmierci, która została wykonana przez powieszenie, 20 marca

</doc>
<doc id="154438" url="https://pl.wikipedia.org/wiki?curid=154438" title="Prowincja Wientian">
Prowincja Wientian

Wientian ("Viangchan", ) – prowincja Laosu, znajdująca się w północno-zachodniej części kraju. Graniczy z Tajlandią. Stolicą prowincji jest miasto Muang Phôn-Hông.
Prowincja powstała w 1989 r. z podziału na dwie części prefektury Wientian.
Podział administracyjny.
Prowincja Wientian dzieli się na dwanaście dystryktów:

</doc>
<doc id="154439" url="https://pl.wikipedia.org/wiki?curid=154439" title="Quietus">
Quietus



</doc>
<doc id="154441" url="https://pl.wikipedia.org/wiki?curid=154441" title="Prowincja Xaignabouli">
Prowincja Xaignabouli

Xaignabouli () – prowincja Laosu, znajduje się w północno-zachodniej części kraju. Graniczy z Tajlandią.
W roku 1904 prowincja została odstąpiona przez Tajlandię na rzecz kolonii francuskiej. W latach 1941–1947 prowincja wróciła do Tajlandii pod presją Japonii. Od roku 1947 ponownie jest częścią Laosu.
Podział administracyjny.
Prowincja Xaignabouli dzieli się na dziesięć dystryktów:

</doc>
<doc id="154442" url="https://pl.wikipedia.org/wiki?curid=154442" title="Chotów (województwo wielkopolskie)">
Chotów (województwo wielkopolskie)

Chotów – wieś w Polsce położona w województwie wielkopolskim, w powiecie ostrowskim, w gminie Nowe Skalmierzyce, na Wysoczyźnie Kaliskiej, w Kaliskiem, nad strugą Lipówka, przy granicy Kalisza–Sulisławic, ok. 5 km od Nowych Skalmierzyc.
Położenie.
Chotów położony jest przy wschodniej granicy powiatu ostrowskiego, graniczy z Kaliszem, ok. 18 km od Ostrowa Wielkopolskiego. Przez wieś przebiega droga wojewódzka Kalisz–Ołobok–Grabów nad Prosną–Opatów.
Historia.
Od XV wieku 
Chotów ("Chotowo", "Kothowo" i in.) pod Gostyczyną wzmiankowany w źródłach od 1403 jako własność rycerska. 
W XVI w. był częściowo w posiadaniu Sebastiana Borzysławskiego, Jakuba Śliwnickiego oraz Mikołaja Węgierskiego. 
XVII−XVIII wiek 
W 1618 właścicielem Chotowa był Przecław Węgierski i Stanisław Rossowski. We wsi (1668) istniał dwór, należący do Zofii i Jadwigi Rossowskich – rozebrany w późniejszych latach ze względu na zły stan techniczny. 
Do schyłku XVIII w. właścicielami całej wsi byli Węgierscy herbu Wieniawa. 
XIX−XX wiek 
Według danych z 1846 miejscowość położona nad granicą Królestwa Polskiego liczyła 13 domów i 119 mieszkańców, karczma "Murowaniec" 1 dom i 26 mieszkańców – wieś była we władaniu Stefana Lisieckiego. 
W 1 połowie XIX w. w Chotowie wybudowano nowy dwór w stylu klasycystycznym, otoczony parkiem z 2 poł. XVIII w. 
W 1895 urodził się tu Stanisław Bronikowski, a w 1914 zakonnik Ignacy Sztukowski.
W 1939 rozpoczęto prace ziemne pod budowę szosy Kalisz–Grabów, na odcinku "Murowaniec"–Chotów.
XXI wiek
W 2014 ukończono budowę świetlicy wiejskiej.
Założenie dworskie.
Pierwotny dwór został rozebrany po 1721 a w jego miejsce w połowie XIX w. powstało nowe klasycystyczne założenie dworskie do którego prowadziła aleja grabowa, zakończona owalnym trawnikiem, pod który podjeżdżały powozy. Budowę dworu przypisuje się Lisieckim herbu Drya, przebywającym w Chotowie do lat 70. XIX w. 
Dwór posiada czterokolumnowy portyk z frontonem w którego tympanonie znajduje się małe okno. W latach 20. XX w. posiadłość rozbudowano o piętrowe skrzydło zachodnie i parterowy aneks wschodni – wówczas właścicielami dworu była rodzina Niemojowskich herbu Wierusz ze Śliwnik. W 1935 przeszedł w posiadanie Witolda Cybulskiego, który na mocy reformy rolnej w 1944 został pozbawiony majątku.
W 1989 dwór wraz parkiem został wpisany do rejestru zabytków.
W 2004 rozpoczął się generalny remont dworu po przejęciu go przez nowego właściciela. Dwór wyremontowano z zachowaniem oryginalnych cech i sklepień piwnicznych. Obecnie mieści się w nim hotel wraz z restauracją „Dwór Stary Chotów”.
Zabytki.
Obiekty wpisane w rejestr zabytków województwa wielkopolskiego:
Pozostałe:

</doc>
<doc id="154443" url="https://pl.wikipedia.org/wiki?curid=154443" title="Prowincja Xaisômboun">
Prowincja Xaisômboun

Xaisômboun (lao. ໄຊສົມບູນ) – dawna strefa specjalna ("khetphiset") Laosu, znajdująca się w północnej części kraju. Jako jedyna prowincja nie graniczyła z żadnym innym krajem. Znajdowała się w pobliżu stolicy państwa – Wientian.
Specjalna strefa została utworzona w 1994 roku z rozbicia prowincji Wientian i Xieng Khouang. W 2006 roku strefa Saysomboun została zlikwidowana, a obszar, który do niej należał ponownie znalazł się w granicach prowincji Wientian i Xieng Khouang.
Podział administracyjny.
Prowincja Xaisômboun dzieliła się na pięć dystryktów:

</doc>
<doc id="154444" url="https://pl.wikipedia.org/wiki?curid=154444" title="Sadun Hammadi">
Sadun Hammadi

Sadun Hammadi (ur. 22 czerwca 1930 w Karbali, zm. 14 marca 2007) - iracki polityk, premier Iraku między marcem a wrześniem 1991.
Życiorys.
Pochodził z rodziny szyickiej. Ukończył studia w zakresie handlu i zarządzania na Uniwersytecie Amerykańskim w Bejrucie. W 1957 obronił doktorat na Uniwersytecie Wisconsin. 
Jeszcze przed wyjazdem do Stanów Zjednoczonych, w 1949, przystąpił do irackiej partii Baas i prawdopodobnie tworzył jej pierwsze komórki w rodzinnej Karbali. W latach 1957-1958 po raz pierwszy zasiadał w Przywództwie Regionalnym irackiej partii Baas. W 1959 musiał opuścić Irak i udać się do Libii. Powrócił do kraju w styczniu 1963 i niemal natychmiast został aresztowany, jednak odzyskał wolność po tym, gdy partia Baas w lutym tego samego roku przejęła władzę drogą zamachu stanu. W utworzonym przez partię Baas rządzie został ministrem reformy rolnej, ponownie też wszedł do Przywództwa Regionalnego. Jeszcze w tym samym roku kolejnego zamachu stanu w Iraku dokonał Abd as-Salam Arif i rząd baasistów upadł.
W latach 1965-1966 Hammadi pracował w instytucie planowania działającym pod auspicjami ONZ w Syrii. W 1968 partia Baas przeprowadziła w Iraku kolejny przewrót.. Jeszcze w tym samym roku Hammadi został dyrektorem Iraq National Oil Company, zaś dwa lata później mianowano go ministrem ropy naftowej. W latach 1974-1983 był ministrem spraw zagranicznych Iraku; zrezygnował ze stanowiska z uwagi na problemy zdrowotne. W 1982 po raz trzeci wszedł do partyjnego Przywództwa Regionalnego i pozostał w nim do 1991. Od 1986 do 1991 zasiadał także w Radzie Dowództwa Rewolucji.
W marcu 1991 Saddam Husajn powierzył mu misję tworzenia rządu, pragnąc w ten sposób zjednać sobie ludność szyicką, która na początku miesiąca wszczęła przeciwko dyktaturze w Iraku powstanie zbrojne. Bunt ten został brutalnie stłumiony przez wojsko irackie, a mianowanie premiera-szyity okazało się pustym gestem. Hammadi został zmuszony do odejścia z urzędu już we wrześniu tego samego roku, gdy nie zdołał przekonać ONZ do zdjęcia sankcji z Iraku, nałożonych po wojnie w Zatoce Perskiej.
Reprezentował poglądy liberalne w gospodarce, opowiadał się za wprowadzeniem w Iraku systemu mieszanego. Zaliczał się do czołowych irackich ekspertów ds. irańskich.
Po inwazji wojsk USA i sojuszników na Irak w 2003 został aresztowany, jednak rok później zwolniono go. Zmarł w 2007 w Niemczech.

</doc>
<doc id="154447" url="https://pl.wikipedia.org/wiki?curid=154447" title="Kamal Mustafa">
Kamal Mustafa

Kamal Mustafa – członek obalonego (wiosną 2003 roku, w wyniku inwazji wojsk USA i sojuszników) rządu Iraku. Bliski współpracownik Saddama Husajna, wpisany do tzw. Amerykańskiej Talii Kart.
Do końca rządów dyktatora posiadał stopień generała. Był kuzynem Husajna i najwybitniejszym zawodowym oficerem w klanie rodzinnym. Stał na czele Biura Informacji (wojskowego kontrwywiadu Gwardii Republikańskiej Iraku). Ożenił się z siostrą Husseina Kamela, zięcia Saddama.

</doc>
<doc id="154448" url="https://pl.wikipedia.org/wiki?curid=154448" title="Chart węgierski">
Chart węgierski

Chart węgierski () – rasa psa zaliczana do grupy chartów, wyhodowana na Węgrzech, użytkowana początkowo do polowań i jako pies stróżujący, obecnie jako pies-towarzysz oraz w wyścigach na długich dystansach.
Klasyfikacja FCI.
W klasyfikacji FCI rasa ta została zaliczona do grupy X – charty, sekcja chartów krótkowłosych. Nie podlega próbom pracy.
Rys historyczny.
Wielu kynologów jest zdania, że chart węgierski przybył razem z Madziarami do Kotliny Panońskiej z Uralu pod koniec IX wieku. Jednak już tam koczowały ludy celtyckie, które posiadały własną tradycję polowania z chartami. Stąd wiadomo, że chart węgierski krzyżował się z chartami Celtów i innych ludów. Na ukształtowanie się rasy istotny wpływ miały w XVI i XVII wieku także psy z Azji Mniejszej, gdyż Węgry znajdowały się wówczas pod panowaniem Turcji.
Trzymała je głównie szlachta, do polowań na sarny, jelenie, a nawet i wilki.
U chłopstwa były trzymane w celach kłusowniczych. Psy z tego okresu były mniejsze i bardziej krępe. Wraz z rozwojem osadnictwa, charty były coraz mniej przydatne do polowań, a co za tym idzie, spadła ich liczba. Zaczęto także krzyżować je z greyhoundami, otrzymując psy wytrzymalsze, ale za to wolniejsze na torach wyścigowych. Przyczyniło to się do zaniku dawnego typu rasy.
Wygląd.
Budowa.
Chart ten jest mniejszy i masywniejszy od greyhounda, posiada szerszą głowę i grubsze uszy. Jest podobny do charta polskiego.
Szata i umaszczenie.
Ma gęstą sierść, która w zimie tworzy podszerstek. Umaszczenie dopuszczalne różnorodne, także jednobarwne.
Użytkowość.
Pies polujący na zwierzynę leśną, wykorzystywano je także jako psy stróżujące, ponieważ jako jedyne z chartów wykazują znaczną czujność.
Temperament.
Chart węgierski jest spokojnym, wiernym psem rodzinnym, czujnym i gotowym do obrony. Wychowany z wyrozumiałością, jest posłuszny.
Utrzymanie.
Brak tej rasie rączości, aby być wyścigową, niemniej jednak pies ten wymaga dużej dawki codziennego ruchu.
Popularność w Polsce.
Rasa rzadko spotykana poza Węgrami i Rumunią. W Polsce jest mało popularna.

</doc>
<doc id="154449" url="https://pl.wikipedia.org/wiki?curid=154449" title="Oleander">
Oleander



</doc>
<doc id="154450" url="https://pl.wikipedia.org/wiki?curid=154450" title="Heelflip">
Heelflip

Heelflip - Trik wykonywany na deskorolce, polegający na obrocie deski o 360 stopni w swojej osi podłużnej. W przeciwieństwie do kickflipa, jest on kopany piętą, zaś kickflip palcami. Kierunek obrotu idzie więc zawsze "od" skatera'a. Trik ten wymyślił Rodney Mullen. Heelflip podobnie jak Kickflip można wykonać podwójnie (double), potrójnie (triple) a nawet poczwórnie (quadruple, quad). Heelflip może być łączony z shove-it'ami (obrót deski w poziomie o 180 stopni). Np. Varial Heelflip, czy Inward Heelflip.

</doc>
<doc id="154451" url="https://pl.wikipedia.org/wiki?curid=154451" title="Husajn Kamil al-Madżid">
Husajn Kamil al-Madżid

Husajn Kamil Hasan al-Madżid (arab. حسين كامل حسن الماجد ur. 1954, zm. 23 lutego 1996) - irakijski polityk, minister przemysłu zbrojeniowego, zięć i kuzyn Saddama Husajna.
Życiorys.
Był dalekim kuzynem Saddama Husajna i mężem jego córki Raghad; dzięki temu mógł wejść do ścisłej elity władzy w Iraku rządzonym dyktatorsko przez Saddama Husajna. Był zawodowym wojskowym. Od 1987 nadzorował iracki program zbrojeniowy i przewodniczył Komisji Industrializacji Produkcji Zbrojeniowej. W 1988 stanął na czele nowo utworzonego ministerstwa przemysłu i industrializacji armii, które przejęło kompetencje komisji. W 1991 brał udział w tłumieniu powstania irackich szyitów.
7 sierpnia tego roku wraz z żoną, bratem - Saddamem Kamilem al-Madżidem, jego żoną Raną - również córką Saddama Husajna oraz szefem sztabu armii irackiej Nizarem al-Chazradżim zbiegł do Jordanii, gdzie potwierdził, że Irak posiadał i rozwijał arsenał broni masowego rażenia. Uzyskał azyl polityczny i rozpoczął współpracę z UNSCOM i Międzynarodową Agencją Energii Atomowej asystując w ich inspekcjach w poszukiwaniu broni masowego rażenia w Iraku. Husajn Kamil al-Madżid stwierdził, że po wojnie w Zatoce Perskiej Irak zniszczył posiadane zasoby takiej broni
Do opuszczenia Bagdadu skłonił go fakt, że prowadzony przez niego za przyzwoleniem dyktatora przemyt ropy naftowej został przekazany w ręce syna Saddama Husajna Udajja. Został jednak odrzucony przez żyjących już w Jordanii irackich dysydentów.
Skłoniło to obydwu braci do powrotu do Iraku; zostali zapewnieni, że ich działania zostały im wybaczone przez Saddama Husajna. W lutym 1996, następnego dnia po powrocie, zostali za zdradę zastrzeleni na polecenie dyktatora; zginęło również kilku członków ich bliskiej rodziny.

</doc>
<doc id="154453" url="https://pl.wikipedia.org/wiki?curid=154453" title="Psary (powiat ostrowski)">
Psary (powiat ostrowski)

Psary – wieś w Polsce położona w województwie wielkopolskim, w powiecie ostrowskim, w gminie Sieroszewice. Liczy 846 mieszkańców (dane z 31.03.2011 r.).
Położenie.
Położona w dolinie, nad rzeką Ołobok, w pobliżu ujścia do niej strugi Ciemnej, na wysokości ok. 120-130 m n.p.m., na skrzyżowaniu dróg powiatowych Biskupice Ołoboczne-Ołobok i Skalmierzyce-Rososzyca, ok. 13 km na wschód od Ostrowa (możliwość dojazdu autobusem MZK Ostrów Wielkopolski, linia nr 20 oraz autobusami PKS Ostrów Wielkopolski).
Historia.
Wzmiankowane w 1410 roku jako "Psari", wieś prywatna, rycerska. W 1874 roku znaleziono tu skarb złożony z 30 srebrnych ozdób z X wieku. Z Psar pochodził ksiądz Stanisław Śniatała. Miejscowość przynależała administracyjnie przed rokiem 1887 do powiatu odolanowskiego, w latach 1975-1998 do województwa kaliskiego, a w latach 1887-1975 i od 1999 do powiatu ostrowskiego.

</doc>
<doc id="154455" url="https://pl.wikipedia.org/wiki?curid=154455" title="S.R. Nathan">
S.R. Nathan

S.R. Nathan, właśc. Sellapan Rama Nathan, również Sellapan Ramanathan (ur. 3 lipca 1924 w Singapurze; zm. 22 sierpnia 2016 tamże) – singapurski urzędnik, menadżer, dyplomata i polityk, 6. prezydent Singapuru w latach 1999–2011.
Życiorys.
Młodość.
Urodził się 3 lipca 1924 w Singapurze w rodzinie tamilskiej. Przez pewien czas jego rodzina mieszkała w Muar w stanie Johor, by w latach 30. powrócić do Singapuru.
Uczył się w angielsko-chińskiej szkole podstawowej oraz ponadpodstawowej, a następnie w kolejnych szkołach: Rangoon Road Afternoon School i Victoria School. Naukę przerwała mu wojna; w czasie japońskiej okupacji dość szybko nauczył się japońskiego i pracował jako tłumacz. Doświadczenia wojenne sprawiły, że obudził się w nim duch antykolonialny i patriotyczny.
Po wojnie, cały czas pracując, zdobył średnie wykształcenie, a następnie studiował nauki społeczne na Malaya University w Singapurze, które zakończył z wyróżnieniem w 1954.
Kariera zawodowa.
Od 1955 rozpoczął pracę w administracji rządowej. Przez krótki czas pracował w związkach zawodowych, a od 1966 w Ministerstwie Spraw Zagranicznych Singapuru. W latach 1971–1979 sprawował różne funkcje, najpierw w Ministerstwie Obrony, a następnie w Ministerstwie Spraw Wewnętrznych, by ostatecznie ponownie wrócić do MSZ. Od lat 70. łączył pracę w administracji rządowej z zasiadaniem w zarządach i radach nadzorczych kilku przedsiębiorstw. W latach 1973–1986 był prezesem Mitsubishi Singapore Heavy Industries (Pte) Ltd., spółki córki koncernu Mitsubishi. Od 1980 do 1988 był dyrektorem Singapore National Oil Company, zaś w latach 1982–1988 dyrektorem wykonawczym Straits Times Press. Był także założycielem Singapore Indian Development Association (SINDA).
W latach 1983–1988 przewodniczył Hindu Endowments Board, ciału doradczemu singapurskiego rządu, od 1988 do 1990 był wysokim komisarzem brytyjskiej Wspólnoty Narodów w Malezji, zaś w latach 1990–1996 był ambasadorem Singapuru w Stanach Zjednoczonych.
Od 1996 do 1999 był pro-kanclerzem Narodowego Uniwersytetu Singapuru oraz dyrektorem Instytutu Studiów Strategicznych Uniwersytetu Technologicznego Nanyang.
Prezydent Singapuru.
Na urząd prezydenta Singapuru S.R. Nathan wybrany został 18 sierpnia 1999 roku, 1 września zastąpił na tym stanowisku Ong Teng Cheonga. Stanowisko zajmował przez dwie 6-letnie kadencje, do 1 września 2011, a jego następcą został Tony Tan Keng Yam.
Po prezydenturze.
W 2013, z rąk premiera Lee Hsien Loonga otrzymał najwyższe singapurskie odznaczenie Darjah Utama Temasek.
Zmarł 22 sierpnia 2016 w singapurskim szpitalu w następstwie doznanego 3 tygodnie wcześniej wylewu krwi do mózgu.
Nagrody i odznaczenia.
Ordery.
Niektóre ordery otrzymane przez Nathana
Życie prywatne.
S.R. Nathan był hinduistą. Ożenił się z Urmilą Nandey. Miał syna Ositha, córkę Juthikę i troje wnuków.

</doc>
<doc id="154458" url="https://pl.wikipedia.org/wiki?curid=154458" title="Wilczak czechosłowacki">
Wilczak czechosłowacki

Wilczak czechosłowacki – rasa psów należąca do I grupy psów pasterskich i zaganiających, sklasyfikowana w sekcji psów pasterskich, do której zaliczają się owczarki i inne psy pasterskie z wyłączeniem szwajcarskich psów do bydła. Podlega próbom pracy.
Rys historyczny.
Wilczak czechosłowacki jest jedną z dwóch ras (druga to Saarlooswolfhond) zarejestrowanych w FCI, a będących krzyżówkami psa i wilka. Pierwsze dokonane przez Czechów próby krzyżowania wilka eurazjatyckiego (pochodzącego z rejonu Karpat) z owczarkiem niemieckim miały miejsce w 1955 r. Celem było sprawdzenie, czy poprzez skrzyżowanie psa z wilkiem można poprawić stan zdrowia, odporność i wytrwałość psów, oraz możliwość ich wykorzystania w służbie w czechosłowackiej straży granicznej . Pierwszy miot przyszedł na świat 26 kwietnia 1955 r. w stacji hodowlanej prowadzonej przez wojsko w Libějovicach. Było to możliwe dzięki współpracy wojskowych specjalistów i Czechosłowackiej Akademii Nauk. Pierwszy zapis wzorca został opracowany w 1966 r. przez inż. K. Hartla na podstawie wyhodowanych czterech finalnych pokoleń krzyżówek. Do powstania rasy wykorzystano 2 samce i 2 samice wilka.
W roku 1981 rasa została wpisana do księgi ras Czeskiego Związku Hodowców. W 1982 r. w Brnie powstał ogólnokrajowy "Klub hodowców rasy wilczak czechosłowacki" z siedzibą w Pradze. Klub ustalił nazwę rasy, długoterminową koncepcję i plan hodowli, oraz standardy oceny przydatności hodowlanej psów.
Wzorzec rasy został przyjęty przez Międzynarodową Federację Kynologiczną (FCI) 13 czerwca 1989 roku w Helsinkach. Wzorzec zapisano i opublikowano 28 kwietnia 1994 roku pod numerem 332. Za kraj pochodzenia uznano Czechosłowację, a rasa została w klasyfikacji FCI zaliczona do 1 grupy.
Po rozpadzie Czechosłowacji, Czesko-Morawska Unia Kynologiczna i Słowacka Wspólnota Kynologiczna zawarły umowę (4 lipca 1993 r.), w której ustaliły, że patronat nad rasą przyjmuje Republika Słowacka. Na konferencji w Meksyku w 1999 r. uznano, że rasa spełnia wszystkie kryteria niezbędne do ostatecznego jej uznania.
Wygląd.
Budowa i ruch.
Wilczak czechosłowacki to pies o mocnej budowie i wielkości powyżej średniej o kształcie prostokątnym. Pod względem kształtu ciała, ruchu, struktury sierści oraz koloru sierści i maski jest podobny do wilka. Długość ciała powinna mieścić się w indeksie 111 (stosunek długości tułowia do wysokości w kłębie 10:9). Symetryczna i dobrze umięśniona głowa, przypomina kształtem klin. Proporcje kufy do długości czaszki powinny wynosić 1:1,5. Oczy ma bursztynowe, skośne. Wilczak ma uszy krótkie, trójkątne, stojące i cienkie (tzn. nie dłuższe jak 1/6 wysokości w kłębie). Uzębienie silne (duże zęby trzonowe, duże kły). Przednie kończyny są proste, suche i dłuższe (o długości równej 55% wysokości w kłębie). Przyjęty standard opisuje wyraźny dymorfizm płciowy – minimalna wysokość w kłębie dla samca to 65 cm, dla suki 60 cm, zaś waga dla samca minimum 26 kg, a dla suki minimum 20 kg. Wilczak w ruchu ma być lekki, harmonijny, jego kłus powinien być przestrzenny, a sam pies powinien jakby płynąć muskając delikatnie łapami ziemi. Rodzaje ruchu dzielimy, na stęp, amble, inochód, kłus, galop, cwał, gdzie w tempie dwutaktowego inochodu i kłusa występuje charakterystyczne sznurowanie. 
Szata i umaszczenie.
Wilczak czechosłowacki budową, wyglądem i umaszczeniem powinien przypominać wilka europejskiego. Wzorzec dopuszcza kolor żółtawoszary lub srebrzystoszary z charakterystycznym jasnym pyskiem (maską), jasną sierścią na dolnej części szyi i na przedniej części klatki piersiowej. Dopuszczalne jest również umaszczenie ciemnoszare z jasną maską. Włos powinien być prosty, dobrej jakości tzn. niełamliwy, odpowiedniej długości do danej części ciała, z naturalnym połyskiem. Wierzchnia część włosa powinna tworzyć płaszcz, który chroni zwierzę przed wychłodzeniem organizmu i stanowi ochronę podczas ataku. Sierść na pysku, głowie, uszach i łapach jest zdecydowanie krótsza i tworzy gładką i gęstą okrywę włosową. W tych miejscach podszerstek, który jest charakterystyczny dla pozostałej części ciała, prawie nie występuje. Latem zwierzęta mają zdecydowanie mniej podszerstka niż zimą. Włos okrywowy na pozostałej części ciała powinien być dłuższy i tworzyć wizualnie wrażenie jednolitej powierzchni. Najważniejsze u wilczaka czechosłowackiego tak jak u wilka, jest owłosienie szyi. Szyja winna być gęsto pokryta okrywą włosową, z bardzo gęstym podszerstkiem. Przeprowadzone badania wykazały bardzo dobrą izolacyjność sierści. W sierści wilczaka czechosłowackiego można znaleźć aż pięć różnych odmian włosa.
Zachowanie, charakter i użytkowość.
Wzorzec rasy podaje wiodące cechy pożądane u wilczaka czechosłowackiego. Zachowanie/temperament: żywotny, bardzo aktywny, wytrzymały, pojętny o szybkich reakcjach. Nieustraszony i odważny, podejrzliwy. Bezgranicznie oddany swojemu panu. Odporny na warunki zewnętrzne. Wszechstronnie użytkowy. Cechy niepożądane, określane jako wady, to: agresja lub nadmierna płochliwość. 
Wilczaki są wytrzymałe fizycznie, ale mało odporne na stres. Doskonale odczytują emocje człowieka. Pomimo ścisłego związku stadnego z właścicielem, zachowują indywidualność i nieprzewidywalność zachowań. Istotnym jest ustalenie hierarchii w ludzko-psim stadzie.
Od wilczaka jako psa użytkowego wymaga się sprawności i wytrzymałości. Bieg wytrzymałościowy na dystansie 40 km jest jednym z wymogów hodowlanych na Słowacji, a przez FCI uznawany jest jako próba pracy uprawniająca do otrzymania certyfikatu użytkowości i Międzynarodowego Championa Piękności C.I.B. Biegi na dystansie 70 i 100 km uprawniają do uzyskania tytułu Międzynarodowego Championa Pracy C.I.P. Psy tej rasy próbują swoich sił również w innych sportach takich jak posłuszeństwo, obrona, czy ratownictwo, ale zdaniem wielu osób odziedziczone po wilkach takie cechy jak czujność i podejrzliwość utrudniają im koncentrację, a co za tym idzie osiągnięcie doskonałych wyników sportowych.
Zdrowie i pielęgnacja.
Rasa psów nie jest kłopotliwa w utrzymaniu czystości. Sierść okrywowa posiada naturalną barierę ochronną, obiegowo nazywaną „samoczyszczącą”. Nie wymagają zabiegów pielęgnacyjnych. W okresie intensywnego linienia potrzebują wyczesywania obfitego podszerstka i włosa okrywowego (szczególnie osobniki żyjące w domu, mieszkaniu). Sporadyczne zabiegi pielęgnacyjne to: czyszczenie uszu, obcinanie pazurów (uzależnione od tego, po jakim podłożu pies się porusza). Rasa nie jest obciążona chorobami o podłożu genetycznym. Występują nosicielstwa w zakresie DM, DW, HD, ale według dostępnych statystyk zachorowalność wynosi poniżej 5%. Średni wiek życia to około 12 lat.

</doc>
<doc id="154459" url="https://pl.wikipedia.org/wiki?curid=154459" title="Tarik Aziz">
Tarik Aziz

Tarik Aziz (), wł. Michail Juhanna () (ur. 28 kwietnia 1936 w Tall Kajf, zm. 5 czerwca 2015 w An-Nasirijji) – iracki polityk, dyplomata, wicepremier w obalonym wiosną 2003 w wyniku inwazji wojsk USA rządzie Iraku, bliski współpracownik Saddama Husajna.
Życiorys.
Pochodził z ubogiej rodziny Chaldejczyków (irackich chrześcijan). Ukończył studia w zakresie literatury angielskiej na Uniwersytecie Bagdadzkim. Blisko współpracował z Saddamem Husajnem w irackiej partii Baas jeszcze przed tym, gdy w lipcu 1968 na trwałe przejęła ona władzę w kraju drogą zamachu stanu. Po przewrocie został ministrem spraw zagranicznych Iraku. Był ponadto redaktorem naczelnym głównego organu prasowego partii, pisma „Rewolucja” oraz publicystą innych tytułów partyjnej prasy.
W 1974 wszedł do Przywództwa Regionalnego irackiej partii Baas, zaś trzy lata później został dokooptowany do Rady Dowództwa Rewolucji. Był ministrem informacji w trzech kolejnych gabinetach Ahmada Hasana al-Bakra. Od 1979 był także wicepremierem Iraku. Jako minister spraw zagranicznych Iraku odegrał znaczącą rolę w zacieśnianiu współpracy iracko-radzieckiej oraz w uzyskaniu poparcia Stanów Zjednoczonych dla Bagdadu podczas wojny iracko-irańskiej. W 1980 był celem nieudanego zamachu zorganizowanego przez tajne stowarzyszenie antyrządowe Zew Islamu. Związany z organizacją zamachowiec usiłował zabić go, gdy Aziz odwiedzał Uniwersytet Mustansirijja w Bagdadzie. Minister wyszedł z ataku bez szwanku, zginęło natomiast kilku studentów.
Podczas wojny w Zatoce, nadal będąc ministrem spraw zagranicznych, należał do najściślejszego kręgu doradców Saddama Husajna. W styczniu 1991 reprezentował Irak podczas zakończonych niepowodzeniem negocjacji z Jamesem Bakerem, sekretarzem stanu USA, po agresji Iraku na Kuwejt
14 lutego 2003, krótko przed amerykańską inwazją na Irak, został przyjęty w Watykanie przez papieża Jana Pawła II. Wizyta w Watykanie była częścią podjętej przez niego nieudanej kampanii budowania międzynarodowego sprzeciwu wobec planowanej przez USA inwazji na Irak.
W marcu 2003 pojawiły się informacje, że Aziz został zastrzelony w czasie próby przedostania się do kurdyjskiej części Iraku, co szybko zdementowano; były wicepremier dobrowolnie oddał się w ręce amerykańskie w kwietniu 2003.
24 maja 2006 roku zeznawał jako jeden ze świadków w procesie Saddama Husajna, po czym ponownie zniknął.
29 kwietnia 2008 roku rozpoczął się jego proces; został współoskarżonym o mord sądowy. W 1992 roku w czasie kryzysu aresztowano, osądzono, skazano i natychmiast wykonano wyrok śmierci na 42 handlarzach. Oskarżono ich o spekulacje cenami żywności. Proces zakończył się wyrokiem piętnastu lat pozbawienia wolności. Następnie Aziz został skazany na siedem lat pozbawienia wolności za udział w przesiedleniach ludności kurdyjskiej.
Aziz stanął następnie przed sądem po raz trzeci, oskarżony o „prześladowanie partii religijnych”, i 26 października 2010 został skazany na karę śmierci przez powieszenie. Razem z nim skazano na śmierć byłego ministra spraw wewnętrznych Saduna Szakira i byłego sekretarza Saddama Husajna Abida al-Hamida Mahmuda. Aziza uznano za winnego ponad tysiąca pozasądowych egzekucji członków organizacji Zew Islamu. Obrońca Aziza określił wyrok jako „motywowany politycznie”. 17 listopada 2010 iracki prezydent, Dżalal Talabani zapowiedział jednak, że nie podpisze zgody na egzekucję.
Aziz zmarł w 2015 w szpitalu w An-Nasirijji.

</doc>
<doc id="154460" url="https://pl.wikipedia.org/wiki?curid=154460" title="Ostria">
Ostria



</doc>
<doc id="154461" url="https://pl.wikipedia.org/wiki?curid=154461" title="Lee Hsien Loong">
Lee Hsien Loong

Lee Hsien Loong () (ur. 10 lutego 1952 w Singapurze) − singapurski polityk. Wicepremier od 28 listopada 1990 do 12 sierpnia 2004, minister finansów od 10 listopada 2001 do 1 grudnia 2007, premier Singapuru od 12 sierpnia 2004. Sekretarz generalny Partii Akcji Ludowej od 3 grudnia 2004.
Lee Hsien Loong jest najstarszym synem pierwszego premiera Singapuru, Lee Kuan Yewa (1923–2015). Studiował matematykę i informatykę w Trinity College na Uniwersytecie Cambridge.
12 sierpnia 2004 został trzecim premierem Singapuru zastępując na stanowisku Goh Chok Tonga.

</doc>
<doc id="154462" url="https://pl.wikipedia.org/wiki?curid=154462" title="Możdżanów">
Możdżanów

Możdżanów – wieś w gminie Sośnie, w powiecie ostrowskim, w województwie wielkopolskim. Liczy około 142 mieszkańców. Położony w Parku Krajobrazowym Dolina Baryczy w rejonie Stawów Możdżanowskich. Niedaleko wsi rośnie jeden z największych dębów Wielkopolski – trzystuletni Dąb Jan o obwodzie 867 cm i wysokości 28 m. Pień dębu posiada u podstawy sporą dziuplę, zabezpieczoną betonową plombą.
Położenie.
Położony przy zachodniej granicy gminy i powiatu, około 12 km na południe od Odolanowa i około 22 km na południowy zachód od Ostrowa, nad Polską Wodą, otoczony lasem Moja Wola.
Historia.
Położony na terenie historycznego Śląska, tuż przy granicy z Wielkopolską. Znany od 1739 roku. Miejsce urodzenia błogosławionej Kościoła katolickiego Janiny Szymkowiak – siostry Sancji ze zgromadzenia serafitek. Przed 1932 rokiem miejscowość położona była w powiecie odolanowskim, w latach 1975–1998 w województwie kaliskim, w latach 1932-1975 i od 1999 w powiecie ostrowskim.

</doc>
<doc id="154471" url="https://pl.wikipedia.org/wiki?curid=154471" title="Flaga San Marino">
Flaga San Marino

Flaga San Marino – jeden z symboli państwowych San Marino.
Historia i symbolika.
Flaga jest prostokątem o proporcjach 3:4.
W 1797 wprowadzono w San Marino kokardę biało-niebieską jako znak suwerenności. Barwy wzięto z herbu, który symbolizuje trzy zamki na Monte Titano (Guaita, Cesta, Montale).

</doc>
<doc id="154472" url="https://pl.wikipedia.org/wiki?curid=154472" title="Marek Skrobecki">
Marek Skrobecki

Marek Skrobecki (ur. 18 września 1951 w Kaliszu) – polski reżyser filmów animowanych, głównie realizowanych klasycznymi technikami lalkowymi, związany ze studiem filmowym Se-ma-for w Łodzi a od 2015 roku z Studiem Trefl.
Życiorys.
W 1969 złożył egzamin dojrzałości w I Liceum Ogólnokształcącym im. Adama Asnyka w Kaliszu. Jest absolwentem Akademii Sztuk Pięknych w Łodzi i kierunku reżyserii filmu animowanego w Państwowej Wyższej Szkole Filmowej, Telewizyjnej i Teatralnej w Łodzi (dyplom w 1990).
Był stypendystą British Council i odbył staż w Jim Henson’s Creature Shop i Aardman Animation (1992). Zadebiutował w 1988 filmem "Epizod". Później próbował swoich sił w rysunkowych filmach dla dzieci. Jednak dopiero w zrealizowanym w 1992 w Se-ma-forze filmie "D.I.M" odnalazł swoją oryginalną drogę, a ożywianie kukieł wielkości człowieka stanowiło niewątpliwie "novum" na gruncie polskiej animacji przestrzennej. Doświadczenia zdobyte przy tym filmie wykorzystał w sposób udany przy następnych, a zwłaszcza przy "Ichthys".
Wielokrotnie współpracował ze znaną polską grupą muzyczną wykonującą muzykę industrialną – Agressiva 69. Wyreżyserował dwa teledyski tej grupy: "Situations" oraz "Devil Man".

</doc>
<doc id="154476" url="https://pl.wikipedia.org/wiki?curid=154476" title="Ociąż">
Ociąż

Ociąż (niem. "Ocionz") – wieś w Polsce położona w województwie wielkopolskim, w powiecie ostrowskim, w gminie Nowe Skalmierzyce, na Wysoczyźnie Kaliskiej, w Kaliskiem, w aglomeracji kalisko-ostrowskiej, graniczy ze Skalmierzycami, ok. 4 km od Nowych Skalmierzyc, ok. 10 km na północny wschód od Ostrowa Wielkopolskiego.
Podział administracyjny.
Miejscowość przynależała administracyjnie przed rokiem 1887 do powiatu odolanowskiego. W latach 1975–1998 do województwa kaliskiego, a w latach 1887–1975 i od 1999 do powiatu ostrowskiego.
Historia.
Ślady osadnictwa tego terenu pochodzą z IX wieku – powstało wówczas wczenośredniowieczne grodzisko zwane "Lisią Górą", którego podstawą utrzymania było rolnictwo oraz hodowla zwierząt.
Wymieniany w źródłach od 1402 roku jako "Oczyasch", wieś rycerska. W 1498 roku właścicielem Ociąża był podczaszy kaliski Dersław Kwiatkowski, który posiadał m.in. Kwiatków oraz Zębców.
W drugiej połowie XVII wieku wieś liczyła 57 mieszkańców.
Przed 1845 rokiem wieś podzielono na dwie części: pierwszy okręg w skład którego wchodził Ociąż I z folwarkiem "Baby", "Morawia" i "Zakrzewki" (183 mieszkańców) oraz drugi okręg Ociąż II z 13 domami i 258 mieszkańcami.
W 1911 w Ociążu urodził się Władysław Mączkowski, późniejszy błogosławiony kościoła katolickiego.
Zabytki.
Obiekty wpisane do rejestru zabytków nieruchomych województwa wielkopolskiego:
Pozostałe miejsca:
Komunikacja.
Transport drogowy.
Transport publiczny zapewniają autobusy podmiejskie linii M, 20 MZK Ostrów Wielkopolski oraz 19E Kaliskich Linii Autobusowych, skomunikowane docelowo z Ostrowem Wielkopolskim i Kaliszem.
Na dzień 8 sierpnia 2017 roku Ociąż posiadał 10 ulic.
Transport kolejowy.
W miejscowości znajduje się przystanek kolejowy Ociąż. W przeszłości z miejscowości prowadziła linia kolejowa Ociąż – Kotowiecko – Kucharki (zlikwidowana).

</doc>
<doc id="154479" url="https://pl.wikipedia.org/wiki?curid=154479" title="Enjoy The Silence">
Enjoy The Silence



</doc>
<doc id="154480" url="https://pl.wikipedia.org/wiki?curid=154480" title="Żyroskop">
Żyroskop

Żyroskop (giroskop; – obrót, – obserwować) – urządzenie do pomiaru lub utrzymywania orientacji przestrzennej, działające na podstawie zasady zachowania momentu pędu. Został wynaleziony przez francuskiego fizyka Jeana Foucaulta w 1852 roku.
Przyrząd demonstrujący efekty żyroskopowe, także nazywany żyroskopem, ma postać krążka, który raz wprawiony w szybki ruch obrotowy zachowuje swoje pierwotne położenie osi obrotu, z niewielkimi ruchami precesyjnymi, które są uwzględniane w określaniu kierunku lub są eliminowane przez tłumienie.
Warunkiem poprawnej pracy żyroskopu jest duża prędkość obrotowa i małe tarcie w łożyskach. Ten drugi cel osiąga się łożyskując żyroskop na strumieniu sprężonego powietrza lub – jeszcze lepiej – zawieszając go w polu elektrostatycznym (lub magnetycznym) w próżni. W przykładowym rozwiązaniu technicznym żyroskop o prędkości 24 tys. obr./min wskazuje stały kierunek w przestrzeni z błędem nie większym niż 0,0001°/h, czyli 1° na 14 miesięcy.
Obracające się ciało o ograniczonej swobodzie ruchu osi obrotu to bąk, żyroskop jest też nazywany bąkiem swobodnym.
Oprócz tradycyjnego żyroskopu z wirującym ciałem, istnieją także konstrukcje oparte na innych zasadach działania, umożliwiające wykrycie obrotu i wyznaczenie prędkości kątowej, także nazywane żyroskopami. Wśród układów mechanicznych wyróżnia się żyroskopy wibracyjne (np. żyroskop akustoelektroniczny), układy różnego typu przyspieszeniomierzy, w tym wykonane w technice mikroukładu elektromechanicznego. W układach optycznych budowanych w oparciu o interferometr Sagnaca wyróżnia się żyroskop laserowy oraz żyroskop światłowodowy. Obrót układu może być także wykryty przez zjawiska kwantowe w cieczach nadprzewodzących.
Żyroskop kierunkowy.
Żyroskop kierunkowy pozwala na obserwację obrotu ciała, do którego jest przymocowany. Żyroskop jest najczęściej wykonany jako szybko wirujący sztywny obiekt (najczęściej dysk) zawieszony w odpowiedniej konstrukcji umożliwiającej jego swobodne obracanie się względem układu odniesienia (np. ciała, do którego jest przymocowany). Uzyskuje się to przez zastosowanie przegubów z osią obrotu prostopadłą do osi obrotu samego dysku żyroskopu. Pozwala to na minimalizację przenoszenia obrotów ciała na żyroskop, który dąży do utrzymywania swego pierwotnego położenia (lub częściej kierunku) w przestrzeni inercjalnej.
Żyroskop prędkościowy.
Inna grupa żyroskopów to tak zwane żyroskopy prędkościowe. Nie utrzymują one stałego kierunku, lecz wskazują prędkość kątową obiektu, na którym się znajdują. Do tej grupy zaliczamy żyroskopy mechaniczne, które mają ograniczoną swobodę obrotu (zwykle w jednej z osi kartezjańskiego układu współrzędnych), żyroskopy optyczne (laserowe i światłowodowe) i wreszcie żyroskopy wykorzystujące efekt Coriolisa, oddziałujący na drgający element.
Żyroskop elektroniczny.
Urządzenie elektroniczne nieposiadające tradycyjnych elementów ruchomych. Odpowiedniki sprężyn i mas uzyskuje się przez wytrawienie w płytce krzemowej. Budowany jest jako układ przyspieszeniomierzy. Pomiar przyspieszenia dokonuje się poprzez pomiar pojemności elektrycznej tworzonych między masą a podstawą. Prędkość obrotową określa różnica wskazań dwóch przyspieszeniomierzy położonych w różnych miejscach. Informacja z czujników może być przekształcana na sygnał cyfrowy. Wykorzystywany jest do stabilizacji lotu modeli lub innych obiektów latających.
Znaczenie i zastosowanie praktyczne.
Żyroskopy są używane do budowy żyrokompasów, które mają szerokie zastosowanie w nawigacji, w urządzeniach do wskazywania wybranego kierunku używanych w samolotach, śmigłowcach, statkach itp. Urządzenie zbudowane na tej zasadzie jest nazywane żyroskopem, żyrokompasem lub kompasem żyroskopowym. Żyroskop montuje się także w żyroteodolicie do wyznaczania azymutu geograficznego.
Zachowanie żyroskopu wynika bezpośrednio z zasady zachowania momentu pędu, toteż wiele obracających się ciał wykazuje własności żyroskopowe. Zaliczyć do nich można np. ciała niebieskie w tym Ziemia, pociski karabinowe wystrzelone z broni gwintowanej, wirniki maszyn itp.
Wzory matematyczne.
Podstawowe równanie opisujące zachowanie żyroskopu:
Zjawisko zmiany położenia osi wirowania żyroskopu pod wpływem działania siły zewnętrznej nazywane jest precesją. Częstość precesji określa wzór:
gdzie:

</doc>
<doc id="154482" url="https://pl.wikipedia.org/wiki?curid=154482" title="Obieg gwiazdowy">
Obieg gwiazdowy



</doc>
<doc id="154485" url="https://pl.wikipedia.org/wiki?curid=154485" title="Adolf Bagiński">
Adolf Bagiński



</doc>
<doc id="154488" url="https://pl.wikipedia.org/wiki?curid=154488" title="Orzeczenie">
Orzeczenie

Prawo:

</doc>
<doc id="154491" url="https://pl.wikipedia.org/wiki?curid=154491" title="Sahle Marjam">
Sahle Marjam



</doc>
<doc id="154492" url="https://pl.wikipedia.org/wiki?curid=154492" title="Grapefruit">
Grapefruit



</doc>
<doc id="154493" url="https://pl.wikipedia.org/wiki?curid=154493" title="Max Bruch">
Max Bruch

Max Bruch (ur. 6 stycznia 1838 w Kolonii, zm. 2 października 1920 we Friedenau) – niemiecki kompozytor i dyrygent.
Życiorys.
Bardzo szybko zaczął się uczyć kompozycji i już w 1852 wykonano jego pierwszą symfonię. W latach 1858–1861 działał w Kolonii jako nauczyciel muzyki, tam też odbyła się w 1858 prapremiera pierwszej jego opery pt. "Scherz, List und Rache".
W 1862 Bruch przeniósł się do Mannheimu. Rok później została wystawiona w tym mieście jego opera romantyczna "Loreley", do libretta poety Emmanuela Geibla, przeznaczonego przedtem dla Feliksa Mendelssohna-Bartholdy'ego. Bruch w swojej muzyce zbliżył się do Wagnera, a z drugiej strony kontynuował typowy styl niemieckiej opery romantycznej, pełnej demonizmu i niesamowitości.
Nie opery jednak przysporzyły sławy Bruchowi. Pierwszym ogromnym sukcesem kompozytora był "I Koncert skrzypcowy g-moll". Utwór ten spotkał się z przychylnymi opiniami już po prawykonaniu w Koblencji przez O. Königslöwa. Koncertem zainteresował się skrzypek Joseph Joachim, który zaprzyjaźnił się z Bruchem, skorygował partyturę i przez swoje wirtuozowskie wykonania przyczynił się do popularyzacji dzieła.
Twórczość.
Max Bruch wykorzystywał w swoich utworach folklor różnych narodów i możliwości brzmieniowe instrumentów. Był jednak zachowawczy w kwestiach harmonii i sprzeciwiał się kierunkom modernistycznym, co spowodowało, że niekiedy uznawano go za eklektyka. Niewątpliwie dużą wartość posiadają jego koncerty skrzypcowe (zwłaszcza "Koncert g-moll"), do dziś chętnie wykonywane na koncertach. Podczas okresu narodowego socjalizmu był w Niemczech kompozytorem zakazanym z powodu domniemanego pochodzenia żydowskiego i fascynacji kompozytora folklorem żydowskim, czemu dawał wyraz w swoich utworach muzycznych (np. Konzertstück-fantazja d-moll na tematy hebrajskie "Kol Nidrei", jeden z bardziej znanych utworów Brucha).

</doc>
<doc id="154494" url="https://pl.wikipedia.org/wiki?curid=154494" title="Michał I Rangabeusz">
Michał I Rangabeusz



</doc>
<doc id="154495" url="https://pl.wikipedia.org/wiki?curid=154495" title="Fei Xiaotong">
Fei Xiaotong

Fei Xiaotong (ur. 2 listopada 1910 w Wujiang, prowincja Jiangsu, zm. 24 kwietnia 2005 w Pekinie) – socjolog i antropolog chiński, działacz polityczny i państwowy.
Studiował na pekińskich uniwersytetach Yanjing (Yenching) i Tsinghua, doktorat obronił na uniwersytecie w Londynie pod opieką Bronisława Malinowskiego. Zajmował się problemami socjologicznymi wsi chińskiej, prowadził również badania nad grupami etnicznymi zamieszkującymi Chiny. Był profesorem wielu chińskich uniwersytetów (m.in. Uniwersytetu Pekińskiego), dyrektorem Instytutu Socjologii Chińskiej Akademii Nauk Społecznych, zastępcą dyrektora Instytutu Narodowści tej akademii. Pełnił funkcję przewodniczącego, później przewodniczącego honorowego Chińskiego Towarzystwa Socjologicznego; odebrał kilka doktoratów "honoris causa", m.in. Uniwersytetu w Hongkongu i Makau. W 1994 został laureatem Nagrody Ramona Magsaysaya w kategorii „lider społeczny”.
Był aktywny w życiu politycznym ChRL. Działał w jednej z partii demokratycznych – Chińskiej Lidze Demokratycznej; pełnił funkcję przewodniczącego i honorowego przewodniczącego partii. Zasiadał w kierownictwie Ludowej Politycznej Konferencji Konsultacyjnej Chin (wiceprzewodniczący Komitetu Narodowego w VI kadencji, 1983–1988) oraz kierownictwie Ogólnochińskiego Zgromadzenia Przedstawicieli Ludowych (wiceprzewodniczący Stałego Komitetu VII i VIII kadencji, 1988–1998). Był również wiceprzewodniczącym Komisji Państwowej ds. opracowania prawa podstawowego Specjalnego Regionu Administracyjnego ChRL Hongkong.

</doc>
<doc id="154499" url="https://pl.wikipedia.org/wiki?curid=154499" title="5 Dywizja Artylerii">
5 Dywizja Artylerii

5 Dywizja Artylerii (5 DA) – związek taktyczny artylerii Wojska Polskiego.
Formowanie i zmiany organizacyjne.
Dywizja została sformowana w Łowiczu na podstawie rozkazu Nr 58/Org. Naczelnego Dowódcy Wojska Polskiego z dnia 15 marca 1945 roku. W jej skład włączone zostały trzy istniejące już samodzielne brygady artylerii. Zaprzysiężenia jednostki dokonano w Łowiczu.
Formowanie jednostki zakończyło się 30 kwietnia 1945. Naczelny Dowódca Wojska Polskiego Rozkazem nr 110/org. z dnia 30 kwietnia 1945 roku wcielił 5 DA w skład 1 Armii Wojska Polskiego. Włączenie dywizji nastąpiło dopiero 11 maja 1945 roku na podstawie rozkazu nr 0194 dowódcy 1 Armii, gen. dyw. Stanisława Popławskiego.
Przy dywizji funkcjonował Wojskowy Sąd Polowy 5 Dywizji Artylerii, którego szefem był porucznik Józef Badecki.
Dywizję została rozformowana we wrześniu 1945 roku, w Toruniu. Na jej bazie została utworzona 13 Brygada Artylerii Ciężkiej, a na bazie wydzielonych pododdziałów 2. i 3 BAH zorganizowane 87 i 90 pułki artylerii haubic. 9 dywizjon artyleryjskiego rozpoznania pomiarowego został włączony do 71 pac.
Struktura organizacyjna dywizji.
Stan bojowy dywizji w dniu 10 maja 1945 roku liczył 5460 żołnierzy, w tym:
Zgodnie z etatem 10 BAC miała posiadać trzydzieści sześć 152 mm haubicoarmat wz. 1937, natomiast brygady artylerii haubic po sześćdziesiąt 122 mm haubic wz. 1938 (M-30).

</doc>
<doc id="154500" url="https://pl.wikipedia.org/wiki?curid=154500" title="Rivendell">
Rivendell

Rivendell (sin. "Imladris") – siedziba elfów ze stworzonej przez J.R.R. Tolkiena mitologii Śródziemia, znana jako dom Elronda z fabuły "Hobbita" i "Władcy Pierścieni". W mitologii Śródziemia odgrywa rolę bezpiecznego miejsca, w którym pielęgnuje się tradycje i dawną wiedzę.
Rivendell przedstawiono w filmach animowanych Ralpha Bakshiego ("Władca Pierścieni"), Arthura Rankina Jr. i Jules’a Bassa ("Hobbit", "Powrót Króla") oraz w filmowych trylogiach Petera Jacksona "Władcy Pierścieni" i "Hobbicie". Liczne doń nawiązania występują w różnorodnych formach: jego nazwa jest nadawana utworom muzycznym i literackim, przedsięwzięciom i wydarzeniom, a także przedsiębiorstwom; jest tematem utworów zarówno fanowskich, jak i profesjonalnych, pojawia się także w grach komputerowych.
Nazwy.
Nazwa "Rivendell" jest angielską kalką sindarińskiego "Imladris", co tłumaczy się na polski jako "Głęboka Dolina w Rozpadlinie Gór". Oryginalnie w westronie, tłumaczonym na angielski, nazwa tego miejsca brzmiała Karningul, co znaczy "Wcięta dolina" lub "Wyrąbana dolina".
Rivendell zwane było także Ostatnim Przyjaznym Domem (w angielskim oryginale – The Last Homely House) i Ostatnim Przyjaznym Domem na wschód od Morza (The Last Homely House East of the Sea). W "Hobbicie" zostało także nazwane Pierwszym Przyjaznym Domem, kiedy Bilbo i Gandalf wracali po pokonaniu Smauga. W przekładzie Jerzego Łozińskiego Rivendell występuje jako "Tajar".
Historia.
Druga Era.
Rivendell zostało założone w 1697 roku Drugiej Ery przez Elronda i grupę Gwaith-i-Mírdain ocalałą po upadku Eregionu – stąd większość mieszkańców domu Elronda była Eldarami (m.in. Gildor, Glorfindel i Erestor) i przynajmniej niektórzy znali quenyę. Dwa lata później reszta Eriadoru została zaatakowana przez Saurona, a Rivendell opierało się oblężeniu do roku 1701, kiedy armia wysłana przez Tar-Minastira odbiła zachodnią część Śródziemia.
Wtedy też w Rivendell odbyło się spotkanie, w którym wzięli udział m.in. Gil-galad, Galadriela i Elrond. Tolkien określił to grono jako „pierwszą Białą Radę”. Uczestnicy tego zebrania postanowili, że Imladris zostanie twierdzą elfów we wschodnim Eriadorze (i przejmie tę funkcję od Eregionu). Gil-galad przekazał Elrondowi Vilyę, jeden z trzech Pierścieni Władzy należących do elfów, którego odtąd Elrond używał dla zapewnienia bezpieczeństwa swojej siedzibie i zachowania jej piękna. Jednocześnie Elrond został namiestnikiem Gil-galada w Eriadorze.
W roku 3431 w ramach Ostatniego Sojuszu Gil-galad i Elendil zebrali w Rivendell swoje armie. Stamtąd trzy lata później wyruszyli na wojnę w kierunku Mordoru, by zetrzeć się z siłami Saurona.
Trzecia Era.
W drodze powrotnej do Eriadoru Isildur został pokonany w bitwie na Polach Gladden, a wraz z nim zginęli jego trzej starsi synowie. Najmłodszy – Valandil – został z matką w Rivendell na czas wojny z Sauronem, gdzie w 3 roku Trzeciej Ery otrzymał wiadomość o śmierci ojca i braci. Dowodem były ocalałe szczątki Narsila.
Rivendell zostało prawdopodobnie po raz kolejny oblężone pod koniec XIV lub na początku XV wieku Trzeciej Ery, w trakcie wojen Arthedainu z Angmarem. W 1409 roku, gdy centrum działań wojennych znajdowało się w Cardolanie, z Rivendell oraz Lothlórien ruszyły posiłki dla obrońców Tyrn Gorthad.
Po śmierci Arvedui i upadku Arthedainu, dynastia królewska przetrwała. Wnuk Arvedui, Arahael, wychowywał się w Rivendell, podobnie jak dwa tysiące lat wcześniej jego przodek, Valandil. Wtedy to Elrond wziął na przechowanie dziedzictwo linii Isildura: kopię Elendilmira wykonaną dla Valandila, resztki Narsila, berło Annúminas i pierścień Barahira. Od tamtej pory przyjęło się, że synowie wodzów Dúnedainów spędzali dzieciństwo w Rivendell. Tam też wychowywał się Aragorn II, a po tym, jak w wieku 20 lat otrzymał pierścień Barahira i szczątki Narsila, poznał Arwenę i wyruszył na wyprawy po kontynencie Śródziemia, miał jednak w zwyczaju powracać do Imladris.
W 2851 roku Trzeciej Ery Rivendell było miejscem posiedzenia Białej Rady (drugiego, po spotkaniu założycielskim w 2463), na którym Gandalf przekonywał pozostałych członków Rady do przeprowadzenia ataku na Dol Guldur. Przeważyła wtedy przeciwna opinia Sarumana.
W roku 2941 do Ostatniego Przyjaznego Domu przybyła Kompania Thorina. Jednym z celów wyprawy na Erebor, założonym przez Gandalfa, było zabezpieczenie Imladris i Lothlórien przed możliwym zniszczeniem przez Smauga. 61 lat później w domu Elronda osiadł przeszło stujedenastoletni Bilbo Baggins, gdy postanowił zakończyć swe podróże. To wtedy zajął się spisywaniem wiedzy przekazywanej mu przez elfów.
W 3018 roku Glorfindel przywiózł do Rivendell Froda Bagginsa niosącego Jedyny Pierścień, a Elrond zapobiegł atakowi Upiorów Pierścienia na Imladris, topiąc ich konie w zburzonych wodach Bruinen. Pięć dni później odbyła się narada z udziałem niezależnie przybyłych posłów Wolnych Ludów (wszystkich wolnych ras Śródziemia), na której postanowiono zniszczyć Jedyny Pierścień. Następnie Elrond wyznaczył skład Drużyny Pierścienia i polecił przekuć szczątki Narsila w nowy miecz, który Aragorn przyjął i nazwał Andúrilem.
W Dzień Środka Roku 3019 w Minas Tirith Aragorn poślubił Arwenę, a Elrond zwrócił mu ostatni przedmiot ze spuścizny królów Dúnedainów, przechowywane od ponad tysiąca lat w Rivendell berło Annúminas. Po tym wydarzeniu większość członków Drużyny Pierścienia wyruszyła do swych ojczystych stron. W drodze powrotnej do Shire’u, Frodo, Gandalf i pozostali hobbici, zatrzymali się na pewien czas w Rivendell, nim podjęli dalszą podróż.
Czwarta Era.
Po Wojnie o Pierścień Elrond zdecydował, że opuści Śródziemie i wypłynie do Eldamaru. Razem z nim wyruszyła duża część mieszkańców jego domu; "Władca Pierścieni" wymienia z imienia Bilba Bagginsa oraz Gildora.
W początkowych latach Czwartej Ery w Rivendell mieszkali Elladan i Elrohir, dołączył do nich Celeborn. W tym okresie od czasu do czasu Imladris odwiedzał Meriadok Brandybuck zbierając dane do swojej "Kroniki Lat". Wiadomo, że Celeborn ostatecznie opuścił Śródziemie. Nieznana jest decyzja Elladana i Elrohira. "Dodatek A. Kroniki królów i władców" stwierdza jedynie, że w 120 roku Czwartej Ery, gdy umierał Aragorn, „nikt już się nie przechadzał po ogrodzie Elronda”.
Położenie geograficzne.
Rivendell było położone na wschodnim krańcu Eriadoru, w głębokiej, ukrytej dolinie o stromych stokach u podnóża Gór Mglistych. Dolinę tę porastały buki, dęby i sosny. Do domu Elronda prowadziła tylko jedna droga, przez wąski kamienny most przerzucony nad bystrymi ciekami górskimi tworzącymi rzekę Bruinen. Po drugiej stronie mostu długa, stroma ścieżka prowadziła na stepową wyżynę porośniętą wrzosami. Na niej znajdował się Bród Bruinen, a dalszy szlak stanowił odcinek Wielkiego Gościńca Wschodniego. Lokalizacja siedziby Elronda jest zaznaczona jest na mapie Dzikich Krajów w "Hobbicie", jak i na mapach dołączonych do "Władcy Pierścieni". Oparła się na nich Karen Fonstad opracowując własną mapę Gór Mglistych, ponadto na bazie fragmentów obu powieści, jak i rysunków Tolkiena przedstawiających Rivendell, pokusiła się o rozrysowanie mapy samej doliny.
W zamierzeniu Tolkiena szerokość geograficzna Imladris odpowiada szerokości geograficznej Oksfordu (dla porównania – położenie Minas Tirith ma odpowiadać położeniu Florencji). Koresponduje to z konstrukcją kalendarza stosowanego przez mieszkańców Rivendell, którzy na podstawie obserwacji zmian w roślinności dzielili rok na sześć pór: wiosnę (qya. "tuilë", sin. "ethuil"), lato (qya. "lairë", sin. "laer"), jesień (qya. "yávië", sin. "iavas"), szarugę (qya. "quellë" lub "lasse-lanta", „opadanie liści”, sin. "firith" lub "narbeleth", „zanikanie Słońca”), zimę (qya. "hrívë", sin. "hrîv") oraz przedwiośnie (qya. "coirë", sin. "echuir"), z czego lato i zima były dłuższe, niż pozostałe pory.
Lokalizacja Imladris zainspirowana została doliną Lauterbrunnental w Szwajcarii, którą Tolkien odwiedził w roku 1911, mając 19 lat. Widać to szczególnie na rysunkach wykonanych przez Tolkiena, które Marie Barnfield porównała ze zdjęciami fotograficznymi doliny, omawiając podobieństwa obu tych miejsc. Wedle jej analizy mają taką samą budowę: głębokiego jaru ze stromymi zboczami, o identycznej strukturze urwisk tworzących ściany skalne. Ponadto w podobnych miejscach usytuowane są mosty, rzeki mają ten sam bieg, nawet lokalizacja domu Elronda i ukształtowanie terenu wokół niego odpowiada budynkowi Starego Młyna w Lauterbrunnental. Jeszcze jednym z nawiązań do Lauterbrunnental jest nazwa rzeki płynącej przez Rivendell: Loudwater (sin. Bruinen, w polskich przekładach Grzmiąca Woda).
Opis domu.
Dom Elronda, jak zauważają badacze twórczości Tolkiena, w żadnej z jego książek nie został szczegółowo opisany, szczególnie w zakresie kształtu i stylu. Praktycznie jedyną wskazówką są jego rysunki, które jednak i między sobą różnią się w pewnych szczegółach. Opierając się na nich i informacjach z powieści K. Fonstad stworzyła prosty plan całej budowli. Zdaniem Paula Kochera Ostatni Przyjazny Dom z "Hobbita" nie przypomina tego z "Władcy Pierścieni", który określa mianem pałacu. Może on sprawiać wrażenie małego budynku, choć Wayne Hammond i Christina Scull stwierdzają, że zależy to od wyobraźni czytelnika, w której równie dobrze może być to przestronne domostwo.
Na podstawie "Władcy Pierścieni" można stwierdzić, że domostwo Elronda było znacznej wielkości, składało się z wielu pokoi i sal. Samwise Gamgee tak opisywał to miejsce: „to bardzo duży dom i bardzo dziwny. Coraz to coś nowego się odkrywa i nigdy nie wiadomo, jaka niespodzianka czeka za zakrętem”. Siedziba składała się także z tarasów i ogrodów. We "Władcy Pierścieni" pojawia się m.in. wielka sala, w której zorganizowano ucztę po przebudzeniu się Froda, połączona szerokim korytarzem z Salą Kominkową (Hall of Fire), w której nie było stołów, a jedynie duży kominek. Jedynym źródłem światła był ogień w palenisku utrzymywanym nieustannie przez cały rok. W tej sali w dni świąteczne wykonywano pieśni i przekazywano opowieści, zaś na co dzień było to miejsce cichego odpoczynku. K. Fonstad na bazie wzmianek w powieści uważa, że obie te sale były usytuowane blisko głównego wejścia. Ponadto stwierdza, że pokój Froda znajdował się na piętrze, a dzwony, które wzywały na ucztę, naradę, oznajmiały południe, mogły znajdować się w centralnej wieży domu, widocznej na niektórych rysunkach Tolkiena. Narada, na której postanowiono o losie Jedynego Pierścienia, odbyła się na ganku mieszczącym się we wschodniej części domu, położonym nad rzeczną skarpą. Ponadto w dolinie, w sąsiedztwie domu, znajdowały się budynki stajni i kuźni.
Charakterystyka.
W fabule "Hobbita" i "Władcy Pierścieni" Rivendell pełniło rolę miejsca przyjaznego i bezpiecznego. "Władca Pierścieni" podaje, że według Bilba Bagginsa było to odpowiednie miejsce do „jedzenia, spania, słuchania opowieści, śpiewania oraz siedzenia i rozmyślania”, a zamieszkiwanie w Rivendell leczyło ze „zmęczenia, lęku i smutku”. Być może po części działo się tak za sprawą Vilyi, pierścienia Elronda. Prawdopodobnie dzięki jego mocy pan Rivendell mógł kontrolować pogodę w dolinie, łagodząc jej skrajności, ponadto w jakimś stopniu spowalniać bieg czasu. W "Powrocie króla" po zakończeniu Wojny o Pierścień Bilbo Baggins zaintonował piosenkę "A droga wiedzie w przód i w przód…" z zakończeniem „światło gospody wzywa mnie, prześpię się i odpocznę tam”. Tom Shippey podaje, że bezpośredni kontekst oznacza bezpieczne Rivendell, chociaż może także oznaczać śmierć. W czasie tego pobytu, jak podaje Tolkien w "Listach", Frodo zaczął myśleć o wypłynięciu na Zachód.
Według słów Gandalfa w Sali Kominkowej można było usłyszeć „wiele pieśni i opowieści”, które tworzyły senny nastrój. Wiadomo, że tam Bilbo zaprezentował swój poemat o Eärendilu, ojcu Elronda, tam też elfowie śpiewali tam hymn "A Elbereth Gilthoniel". W liście do Miltona Waldmana Tolkien opisuje Rivendell jako „coś w rodzaju zaczarowanego sanktuarium” symbolizującego także Wiedzę, miejsce rozpamiętywania tradycji. W tym samym liście podaje informację, że elfowie z Rivendell (a także poddani Gil-galada i mieszkańcy Eregionu) kierując się pragnieniem zachowania „pokoju, szczęśliwości i idealnych wspomnień”, a jednocześnie utrzymania prestiżowej pozycji (w porównaniu do ludzi i krasnoludów) stali się „opętani myślą o "zaniknięciu"” i „smutni, a ich sztuka – antykwaryczna”.
Matthew Dickerson stwierdza, że Rivendell, podobnie jak wiele elementów mitologii Tolkiena, stopniowo się rozwijało. Jego zdaniem w tym przypadku elementem rozróżniającym dom Elronda w "Hobbicie" i "Władcy Pierścieni" jest nastrój i detale, szczególnie zaś wyobrażenie elfów. Te z pierwszej powieści zachowują się momentami niedorzecznie, w kontynuacji zaś to poważne i potężne istoty. Ich siedziba w Rivendell nie jest tylko Ostatnim Przyjaznym Domem, lecz miejscem znanym z mądrości i mocy, jednym z ważnych punktów oporu przeciw Sauronowi. Elementem stałym w obu powieściach dla Rivendell jest pełnienie funkcji schronienia.
Claire Jardillier porównała Rivendell do Val sans Retour z legend arturiańskich: „obydwa przypadki wiążą się z doliną rządzoną przez magiczną postać – Elronda lub Morganę – której moce utrzymują dolinę z dala od wszelkich napaści”.
Tolkien w liście do Forresta J. Ackermana przestrzega przed myleniem Rivendell z Lothlórien i krytycznie ocenia opisywanie Imladris jako „migotliwego lasu”.
Odniesienia w kulturze i życiu codziennym.
Wykorzystanie nazw "Rivendell" i "Imladris".
W liście do Raynera Unwina Tolkien wyraził chęć chronienia prawem autorskim nazw własnych z mitologii Śródziemia, ponieważ negatywnie oceniał nieskrępowane, niekonsultowane nadawanie różnorodnym obiektom nazw wymyślonych na potrzeby mitologii; odniósł to do nadania nazwy "Cienistogrzywy" wodolotowi. Wymienił przykład licznego nadawania nazw Rivendell i Imladris domostwom. W liście do Meriel Thurston zgodził się (mimo wątpliwości) na nadanie nazwy Rivendell stadu bydła.
Nawiązania do Rivendell występują w muzyce: nazwę taką nosi utwór z albumu "Fly by Night" kanadyjskiego zespołu rockowego Rush oraz utwór z albumu "Najdalsze" polskiego zespołu Wyspy Dobrej Nadziei. W albumie "Taniec szkieletów" Tomasza Budzyńskiego znalazł się natomiast kawałek „Radio Rivendell”. Natomiast duński zespół The Tolkien Ensemble nagrał trzy albumy, za zgodą Tolkien Estate, z własnym wykonaniem pieśni i wierszy z "Władcy Pierścieni". Kolejne płyty noszą tytuły: "An Evening in Rivendell", "A Night in Rivendell", "At Dawn in Rivendell".
Anglojęzyczne Radio Rivendell jest natomiast internetową, niekomercyjną, non-profit rozgłośnią radiową prezentującą muzykę fantasy.
Krakowski konwent miłośników fantastyki nosi nazwę Imladris. Od 2005 roku działa Bractwo Rivendell, polska grupa fanów twórczości Tolkiena.
Kalifornijski producent sprzętu rowerowego przyjął nazwę Rivendell Bicycle Works, nawiązując jednocześnie do producenta plecaków, Rivendell Mountain Works.
Ekranizacje.
Pierwsza ekranizacja "Władcy Pierścieni" z 1978 roku w reżyserii Ralpha Bakshiego także przedstawia Rivendell. Jego krajobrazy są w całości animowane, w odróżnieniu od licznych ujęć wykonanych w technice mieszanej, łączącej ruch żywych postaci i animację. Sam reżyser mówił, że dla niego Imladris to "głębokiej barwy, stare drewno, bardzo wiktoriańskie, Wiedeń z przełomu wieków". Negatywnie oceniony został wyjątkowo krótki – w porównaniu do książkowej objętości – przebieg narady u Elronda.
Animowane filmy telewizyjne "Hobbit" (1977) i "Powrót Króla" (1980) prezentują Rivendell w identyczny sposób, co wynikało z faktu, że oba wyreżyserowali Arthur Rankin Jr i Jules Bass. W przypadku drugiej z tych adaptacji fabuła filmu odchodzi od książkowego pierwowzoru. W jednej z początkowych jego scen przedstawiono Froda i Sama wędrujących do domu Elronda. Tam wraz z gospodarzem, Gandalfem, Merrym i Pippinem, uczestniczą w przyjęciu z okazji stu dwudziestych dziewiątych urodzin Bilba. W jego trakcie Frodo zaczyna opowiadać o swojej wyprawie, a minstrel z Gondoru wykonuje pieśni będące tłem do fabuły. Akcja filmu cofa do kolejnych wydarzeń, a wraca do Rivendell, gdy kończy się relacja hobbita.
W ekranizacjach "Władcy Pierścieni" i "Hobbita" reżyserii Petera Jacksona sceny ukazujące Rivendell kręcono w Kaitoke Regional Park w Upper Hutt (Nowa Zelandia). Nie upamiętniono w żaden sposób, że było to miejsce kręcenia filmów. W filmie "" znalazła się scena (trzeciego z kolei) spotkania Białej Rady w Rivendell z dialogami w sindarinie i quenyi.
W filmach Petera Jacksona siedziba Elronda nie jest pojedynczym budynkiem, ale całym kompleksem budowli. Autorem koncepcji Rivendell był Alan Lee, na bazie jego rysunków wykonano makietę całego założenia, natomiast poszczególne wnętrza aranżowano w halach produkcyjnych, gdzie przygotowywano i inne scenografie. Sceny na tle całego domu powstawały w wyniku łączenia ujęć makiety, nieruchomych zdjęć, jak i malowanego tła, wykonanego przez Paula Lasaine’a, dyrektora artystycznego efektów wizualnych. Do tego jeszcze wkomponowano ruchomy obraz wodospadów. Dużą wagę przywiązano do gry światłami w celu urealnienia budowli, jak i podkreślenia charakteru tego miejsca jako bezpiecznego schronienia, oazy piękna, na szlaku bohaterów, którzy wędrują przez dzikie, ponure tereny. Ponadto materiał filmowy poddano cyfrowemu stopniowaniu koloru, w przypadku Rivendell mającemu tworzyć wrażenie wypełnienia doliny ostrym alpejskim światłem. Na potrzeby "Hobbita" do kompleksu, który „grał” we "Władcy Pierścieni" dodano miejsce posiedzenia Białej Rady. W przypadku wnętrz zadbano o przedstawienie domu Elronda jako miejsca przechowywania artefaktów i manuskryptów, dzieł nauki i sztuki. Lee i Daniel Reeve wykonali scenografię imitującą freski, na trzech z nich – przedstawiających Ost-in-Edhil, walkę Isildura z Sauronem oraz podróż Eärendila i Elwingi (rodziców Elronda) do Amanu – zamieścili napisy w tengwarze.
Motyw Rivendell w kulturze.
Dolina i dom Rivendell są tematem utworów profesjonalnych, jak i amatorskich. Ilustratorami, którzy poruszyli motyw Rivendell, są m.in. John Howe, Alan Lee i Ted Nasmith. Fani twórczości Tolkiena nawiązują do Imladris w swoich ilustracjach, wierszach i muzyce.
Najstarsze ilustracje ukazujące Rivendell są autorstwa samego J.R.R. Tolkiena. Pisarz wykonał je na potrzeby pierwszych wydań "Hobbita". W książce wydanej w 1979 roku, zatytułowanej "Pictures by J.R.R. Tolkien", znalazły się dwa szkice i jeden obraz akwarelowy przedstawiające tę dolinę. Zostały one zamieszczone w opublikowanej w roku 2011 pracy "The Art of The Hobbit", wraz z sześcioma następnymi grafikami. Dziewięć ilustracji przedstawia dolinę Rivendell widzianą z zachodu, ze wschodu i z góry (od strony Wielkiego Gościńca Wschodniego) oraz dwa warianty domu Elronda: jeden niższy, dwuwymiarowy, z portykiem wspartym na pięciu kolumnach, drugi przestrzenny, trzykondygnacyjny, z większą liczbą okien, czterema skrzydłami i dziedzińcem. Na jednym szkicu, najbardziej schematycznym, dolina Rivendell została ukazana jako V-kształtna. W 2004 roku, z okazji pięćdziesięciolecia wydania "Władcy Pierścieni", Royal Mail przygotowało serię znaczków z ilustracjami autorstwa Tolkiena, wśród których znalazł się widok Imladris.
Rivendell znalazła się w grach komputerowych, m.in. w ' oraz '.

</doc>
<doc id="154503" url="https://pl.wikipedia.org/wiki?curid=154503" title="Zubeneschamali">
Zubeneschamali

Beta Librae ("Zubeneschamali", "β Lib") – najjaśniejsza gwiazda w gwiazdozbiorze Wagi, odległa od Słońca o około 185 lat świetlnych.
Nazwa.
Tradycyjna nazwa gwiazdy, Zubeneschamali, wywodzi się od arabskiego , co oznacza „północne szczypce” (Skorpiona), jako że była ona traktowana dawniej jako część gwiazdozbioru Skorpiona. Nazwa ta jest tłumaczeniem określenia , pochodzącego z Almagestu Ptolemeusza. Współczesnemu przypisaniu do gwiazdozbiorowi Wagi lepiej odpowiada arabsko–łacińska nazwa "Kiffa borealis", „szala północna” (Wagi); nazwa pochodzi od . Międzynarodowa Unia Astronomiczna w 2016 roku formalnie zatwierdziła użycie nazwy Zubeneschamali dla określenia tej gwiazdy.
Charakterystyka obserwacyjna.
Jest to najjaśniejsza gwiazda konstelacji, jej obserwowana wielkość gwiazdowa to 2,61, zaś wielkość absolutna jest równa −1,16m. Według części obserwatorów, oglądana przez lornetkę lub teleskop ma niezwykły, zielonkawy odcień, choć według innych jest po prostu biała.
Charakterystyka fizyczna.
Jest to gwiazda ciągu głównego, należy do typu widmowego B8. Jej temperatura to około , a jasność jest 160 razy większa niż jasność Słońca. Gwiazda obraca się wokół osi około sto razy szybciej niż Słońce.

</doc>
<doc id="154505" url="https://pl.wikipedia.org/wiki?curid=154505" title="Tango (film 1980)">
Tango (film 1980)

Tango – polski awangardowy film animowany, zrealizowany w 1980 w Studiu Małych Form Filmowych Se-ma-for przez Zbigniewa Rybczyńskiego. Animacja opiera się na prostym pomyśle: wprowadzeniu do zamkniętej przestrzeni jak największej liczby osób wykonujących powtarzalne czynności. "Tango" okazało się wielkim sukcesem polskiej animacji, zdobywając pierwszego w historii Oscara dla polskiego filmu animowanego.
Fabuła.
Do małego pokoju, w którym znajduje się troje drzwi, okno, regał, dziecięce łóżeczko, tapczan oraz w centrum stół i trzy taborety, zaczynają wchodzić kolejne postaci. Widać trzy ściany, czwarta jest usunięta (jak w teatrze), aby widz mógł obserwować wydarzenia wewnątrz, następujące sekwencje śledzi ustawiona nieruchomo kamera. Pojawiają się kolejno:
Każda postać wykonuje przypisane sobie czynności i wychodzi, aby zaraz na nowo powrócić i powtórzyć cały cykl. W szczytowym momencie na ekranie widać jednocześnie 26 postaci, które nie zauważają się wzajemnie i nie wchodzą sobie w drogę. Gdy pokój zaczyna stopniowo pustoszeć, pozostaje w nim jedynie staruszka na tapczanie i piłka, którą pozostawił chłopiec. Staruszka wstaje, zabiera piłkę i jako ostatnia wychodzi z pokoju.
Produkcja.
Zbigniew Rybczyński realizował "Tango" blisko rok z uwagi na skomplikowany proces tworzenia. Zastosował technikę zdjęciową, polegającą na osobnym fotografowaniu każdej postaci, a następnie na układaniu ze zdjęć gotowej sekwencji animacji. Wielokrotnie nakładane na siebie ekspozycje wymagały dużej precyzji. Rybczyński, pracując nad filmem, przeniósł się do studia w Se-ma-forze. Później wspominał, że pracując nad "Tangiem", w drodze do studia spotykał ludzi stojących w kolejkach sklepowych i wątpił w konieczność tworzenia nowych filmów animowanych.
Odbiór.
"Tango" wywoływało szereg różnorodnych interpretacji. Charles Solomon na łamach „Los Angeles Times” odczytał film Rybczyńskiego jako „komentarz do zbyt ciasnych mieszkań w polskich miastach i bolesnej alienacji, którą ten stan rzeczy wywołuje”. Zdaniem francuskiego krytyka Jeana Paula Fargiera "Tango" jest bardziej syntezą różnych konwencji gatunkowych: „Wszystko widać równocześnie na tym samym planie: tragedia i burleska wyrażają się tutaj z finezją, ale zyskują na gęstości”. Interpretacja autorstwa Marcina Giżyckiego kładła z kolei większy nacisk na aspekty techniczne dzieła. Giżycki nazwał "Tango" „majstersztykiem Rybczyńskiego”, którego konstrukcja „jest bardzo konsekwentna i jasna”. Jednocześnie Giżycki określił film mianem „polskiego panopticum”, w którym przejawia się „galeria przeciętnych Polaków” reprezentujących różne stadia życiowe – od zapłodnienia do starczej śmierci. Zdaniem Daniela Szczechury: „Film prosty w pomyśle i oszczędny w środkach wywiera duże wrażenie. Po projekcji pada niezmienne pytanie: jak to było zrobione? Rzeczywiście czegoś podobnego się nie oglądało”. Zbigniew Benedyktowicz w swojej analizie przywiązywał większą uwagę do powiązań dzieła Rybczyńskiego z groteską Sławomira Mrożka oraz Tadeusza Kantora. Zdaniem Ryszarda Kluszczyńskiego rzeczywistość w filmie, choć zbudowana całkowicie z elementów powszechnie znanych, tworzy nową jakość, otwiera widza na „nowe obszary widzenia”. Sam Rybczyński odcinał się od różnorodnych interpretacji filmu. Na pytanie Marka Matouska, co oznacza "Tango", reżyser odpowiedział: „Absolutnie nic”.

</doc>
<doc id="154506" url="https://pl.wikipedia.org/wiki?curid=154506" title="Annúminas">
Annúminas

Annúminas – miasto ze stworzonej przez J.R.R. Tolkiena mitologii Śródziemia. Wspominają o nim bohaterowie "Władcy Pierścieni". Informacje na temat historii tego miasta znajdują się w "Dodatkach" do trzeciego tomu powieści. Wzmiankowane jest też w "Silmarillionie". Annúminas na mapie Środziemia zaznaczył i podpisał Christopher Tolkien w wydanych przez siebie "Niedokończonych opowieściach". Odtąd też miasto to pojawia się na mapach w niektórych wydaniach "Władcy Pierścieni".
Było położone w Arnorze, nad jeziorem Nenuial. Założył je Elendil w 3320 roku Drugiej Ery. Odtąd przez następne stulecia było stolicą Arnoru. Przechowywano tam Kryształ Annúminasu, jeden z palantírów. Spadek liczby ludności Arnoru spowodował upadek miasta. W związku z tym po podziale państwa (861 rok Trzeciej Ery) król Amlaith, władca Arthedainu, przeniósł stolicę do Fornostu. Annúminas popadło w całkowitą ruinę i w takim stanie pozostało przez całą resztę Trzeciej Ery. Dopiero w Czwartej Erze król Elessar rozpoczął odbudowę miasta i przywrócił mu dawna świetność. Odtąd Annúminas było (obok Minas Tirith) stolicą Zjednoczonego Królestwa Arnoru i Gondoru.
Nazwa Annúminas pochodzi z sindarinu i znaczy w tej mowie "Wieża Zachodu". W początkowym okresie prac nad "Władcą Pierścieni" Annúminas nosiło inne nazwy: "Tarkilmar" lub "Westermanton". W starych wydaniach "Władcy Pierścieni" (sprzed 1996) w przekładzie Marii Skibniewskiej oraz we wszystkich wydaniach "Silmarillionu" sprzed 2006 roku występuje forma "Annuminas".

</doc>
<doc id="154508" url="https://pl.wikipedia.org/wiki?curid=154508" title="Alan Perlis">
Alan Perlis

Alan J. Perlis (ur. 1 kwietnia 1922 w Pittsburgh, Pensylwania, zm. 7 lutego 1990) – specjalista nauk komputerowych, pierwszy laureat Nagrody Turinga w 1966 r.
W 1943 otrzymał stopień bakałarza w dziedzinie chemii, w Carnegie Institute of Technology (obecnie Carnegie Mellon University). W czasie II wojny światowej służył w armii amerykańskiej, gdzie zainteresował się matematyką – w 1949 zdobył tytuł magistra matematyki, a w 1950 stopień doktorski w MIT.
W 1966 został uhonorowany Nagrodą Turinga za wkład w dziedzinie zaawansowanych technik programistycznych i skonstruowanie kompilatora. W tym czasie był członkiem zespołu, który opracował ALGOL.
Perlis był też pierwszym dyrektorem Computer Science Department w Carnegie-Mellon University.
W 1982 r. napisał dla magazynu SIGPLAN wydawanego przez Association for Computing Machinery artykuł "Epigrams In Programming", opisujące w jednozdaniowych wyimkach swoje uwagi na temat wielu aspektów programowania. "Epigramy" były potem wielokrotnie cytowane w literaturze informatycznej.

</doc>
<doc id="154512" url="https://pl.wikipedia.org/wiki?curid=154512" title="Alan McManus">
Alan McManus

Alan McManus (ur. 21 stycznia 1971 w Glasgow) – szkocki snookerzysta, grający ze statusem profesjonalisty od 1990 roku. Największe jego sukcesy miały miejsce w latach 1992 i 1993, kiedy to dochodził do półfinału Mistrzostw świata oraz w roku kolejnym, 1994, gdy zwyciężył w turnieju Benson &amp; Hedges Masters, wygrywając w finale z niepokonanym przez 5 poprzednich edycji tego turnieju Stephenem Hendrym. McManus jest również zwycięzcą 2 turniejów rankingowych – Dubai Duty Free Classic w 1994 (w finale z Peterem Ebdonem) i Thailand Open w 1996 (w finale z Kenem Dohertym). Plasuje się na 37 miejscu pod względem zdobytych setek w profesjonalnych turniejach, ma ich łącznie 230.
9 kwietnia 2021 roku ogłosił zakończenie kariery.
Kariera zawodowa.
McManus od początku swojej kariery uważany był za solidnego gracza, o czym świadczyć może to, że przez 16 sezonów z rzędu klasyfikowany był w pierwszej 16 rankingu światowego. Początkowe sukcesy w mistrzostwach świata, a przede wszystkim w turnieju Masters pozwoliły wielu ludziom widzieć w nim następcę Stephena Hedry'ego na piedestale szkockiego snookera. Mimo jednak sukcesów na początku kariery, nigdy nie udało mu się zostać mistrzem świata, czy nawet osiągnąć podobnych rezultatów do tych odniesionych przez takich zawodników jak John Higgins, Ken Doherty, czy Ronnie O’Sullivan. Po wielu sukcesach i dobrych wynikach w latach 90., dwudziesty pierwszy wiek przyniósł słabszą grę McManusa. Co prawda, warto zwrócić uwagę na ponowne zwycięstwo szkockiej drużyny (Stephen Hendry, John Higgins, Alan McManus) w finale Pucharze Narodów w 2001 roku (powtórka sukcesu z 1996), a także finał LG Cup z 2002 roku, gdzie przegrał z Chrisem Smallem. McManus nie odniósł już jednak zwycięstwa w żadnym turnieju rankingowym. Szkot dotarł jeszcze do ćwierćfinału Mistrzostw Świata w 2005 roku oraz półfinału Masters w 2006, mimo to, ponieważ spisywał się słabo w pozostałych turniejach, na koniec sezonu 2005/2006 wypadł z czołowej szesnastki rankingu.
Kolejne lata obfitowały w kolejne serie niespodziewanych porażek, i szybkich odpadnięć z turniejów. Coraz słabsza dyspozycja McManusa sięgnęła zenitu w sezonach 2010/2011 oraz 2011/2012, kiedy to Szkot nawet nie zakwalifikował się do żadnego turnieju rankingowego. Skutkiem tego, McManus spadł na 52. pozycję w światowym rankingu i wydawało się, że kariera zwycięzcy Masters dobiega końca.
McManus pokazał jednak, że nie zamierza żegnać się z wyczynowym snookerem. Na początek kolejnego sezonu, zakwalifikował się do telewizyjnej fazy Australian Goldfields Open 2012, gdzie poniósł porażkę w pierwszej rundzie z Dingiem Junhui. W eliminacjach pokonał jednak Tony'ego Drago oraz Roberta Milkinsa. Turniej Welch Open 2013 przyniósł McManusowi pierwszy od 2006 roku ćwierfinał, w drodze do którego Szkot pokonał dużo wyżej notowanych od siebie Barry'ego Hawkinsa i Joe Perry'ego. Szkot zaliczył także przyzwoite występy w Haikou World Open 2013 oraz kilku turniejach z cyklu PTC, w dwóch pierwszych z nich dochodząc do ćwierćfinału. Ostatecznym potwierdzeniem powrotu do formy okazały się Mistrzostwa Świata, do finałowej fazy których McManus zakwalifikował się po raz pierwszy od 2006 roku. Po nierównym meczu w pierwszej rundzie przegrał co prawda z Dingiem Junhui 5-10, jednak kilka dobrych występów w sezonie, pozwoliło przesunąć się Szkotowi na 49. miejsce w rankingu i dało nadzieje na dalszą poprawę formy.
W 2016 roku po raz pierwszy od 23 lat wszedł do półfinału Mistrzostw Świata, po pokonaniu Stephena Maguire'a, Allistera Cartera i Johna Higginsa.
Podobnie jak Peter Ebdon, znany jest z wolnego tempa rozgrywania swoich pojedynków.

</doc>
<doc id="154513" url="https://pl.wikipedia.org/wiki?curid=154513" title="Futsal">
Futsal

Futsal (dawniej używana w Polsce oficjalna nazwa piłka nożna halowa pięcioosobowa lub potocznie "halówka") – zespołowa gra sportowa, odmiana piłki nożnej rozgrywana w hali. Jej nazwa pochodzi od portugalskiego "futebol de salão" i hiszpańskiego "fútbol sala" lub "fútbol de salón", co można przetłumaczyć jako "halowa piłka nożna".
Historia.
Pierwszy pokaz gry w pięcioosobową odmianę piłki nożnej odbył się latem 1930 w Montevideo, a za jej twórcę uważa się Juana Carlosa Cerianiego. W pierwotnym zamyśle ta odmiana futbolu przeznaczona była dla dzieci i młodzieży, bowiem rozmiary placów gry dostosowano do ich potrzeb oraz możliwości. Ceriani przewidział możliwość gry zarówno w hali, jak i na zewnątrz. Popularyzacji dyscypliny sprzyjały – rozgrywane w Urugwaju w tym samym czasie – premierowe finały Mistrzostw Świata na dużym boisku. Mniej więcej w tym samym czasie w São Paulo w Brazylii powstała podobna odmiana gry w piłkę nożną. Mecze były rozgrywane na boiskach do koszykówki, bez użycia band.
Mini-piłka nożna szybko zdobyła dużą popularność w Ameryce Południowej, szczególnie w Brazylii. Brazylijska Konfederacja Sportu jako pierwsza spisała przepisy "futebol de salão" w 1958. Pierwszą oficjalną międzynarodową imprezą stał się – rozegrany w 1965 – Puchar Ameryki Południowej, w którym zwyciężył Paragwaj. W sumie przeprowadzono 7 jego edycji, ostatnią – w 1979. Pozostałe sześć wygrała Brazylia.
W 1971 powołano Międzynarodową Federację Futsalu – "Federación Internacional de Fútbol de Salón" (FIFUSA) do zarządzania grą. Swoje pierwsze Mistrzostwa Świata FIFUSA zorganizowała w 1981 w São Paulo. W 1985 utworzyła obecnie najpowszechniej używaną nazwę dyscypliny.
W 1988 FIFA włączyła piłkę nożną halową do swoich kompetencji, jako nową dyscyplinę i spisała jej zasady. Pierwsze Mistrzostwa Świata w Halowej piłce nożnej FIFA odbyły się w styczniu 1989 w Rotterdamie w Holandii i zakończyły triumfem "Canarinhos". Uczestniczyło w nich 16 zespołów narodowych. W 1992 impreza nazywała się "Mistrzostwa Świata w piłce pięcioosobowej FIFA" i została rozegrana w Hongkongu. Od mistrzostw w 1996 w Gwatemali obowiązuje obecna nazwa, "Mistrzostwa Świata w Futsalu FIFA".
W 2002 członkowie Panamerykańskiej Konfederacji Futsalu – "La Confederación Panamericana de Futsal" (PANAFUTSAL) utworzyli
Światowy Związek Futsalu – "Asociación mundial de Fútbol de Salón" (AMF), niezależny od FIFA.
Przepisy.
Wymiary boiska – długość linii bocznej musi być większa niż długość linii bramkowej: długość minimum 25 m, maksimum 42 m; szerokość minimum 15 m, maksimum 25 m. Na zawodach międzynarodowych – długość minimum 38 m, maksimum 42; szerokość minimum 18, maksimum 22. Dwie dłuższe linie graniczne są nazywane liniami bocznymi; dwie krótsze zaś liniami bramkowymi. Wszystkie linie mają szerokość 8 cm. Z punktu środkowego wyznacza się okrąg o promieniu 3 m.
Pole karne – od zewnętrznej krawędzi słupków bramki zakreśla się łuki o promieniu 6 m łączące się z jednej strony pod kątem prostym z linią bramkową, a z drugiej strony połączone ze sobą linią równoległą do linii bramkowej o dług. 3,16 m. Punkt karny – w odległości 6 m od środka linii bramkowej. Drugi punkt karny wyznacza się w odległości 10 m od środka linii bramkowej w równej odległości od obu słupków.
Strefy zmian – mają co najmniej 5 m długości i są oznaczone z każdej strony za pomocą linii prostopadłej do linii bocznej mającej 8 cm szerokości i 80 cm długości, z czego 40 cm narysowana jest wewnątrz, a 40 cm na zewnątrz pola gry.
Bramki – odległość (licząc od wewnątrz) pomiędzy słupkami wynosi 3 m, a wysokość od dolnej krawędzi poprzeczki do powierzchni boiska wynosi 2 m. Bramki mogą być przenośne, ale muszą być pewnie zakotwiczone w podłożu podczas gry.
Nawierzchnia – musi być gładka, płaska i nieścieralna. Zaleca się stosowanie drewna albo tworzyw sztucznych o podobnych właściwościach. Należy unikać stosowania nawierzchni betonowych lub im podobnych.
Zawodnicy – w zawodach udział biorą dwie drużyny, z których każda składa się z nie więcej niż 5 zawodników, z których jeden jest bramkarzem. Maksymalna liczba zawodników rezerwowych wynosi 9. Liczba zmian podczas meczu jest nieograniczona. Bramkarz może zamienić się miejscami z zawodnikiem z pola.
Sędziowie – zarówno sędzia (główny), jak i drugi sędzia mają prawo do napomnienia lub wykluczenia zawodników, ale w przypadku rozbieżności przeważa decyzja sędziego (głównego). Drugi sędzia jest wyznaczony do działania po przeciwnej stronie pola gry niż pierwszy. Ma prawo używania gwizdka. Ponadto drugi sędzia ma władzę do przerywania gry za naruszenie jej przepisów oraz zapewnia prawidłowe przeprowadzanie zmian zawodników. Poza sędzią i drugim sędzią na nowo definiuje się oficjalne funkcje trzeciego sędziego i sędziego czasowego. Sędzia czasowy m.in. włącza i zatrzymuje zegar, kontroluje 1-minutowe przerwy w grze i uzgadnia je z zespołem, kontroluje karę 2-minutową i uzgadnia, który z zawodników rezerwowych zajmie miejsce zawodnika usuniętego z boiska, notuje liczbę fauli, używa sygnału dźwiękowego. Trzeci sędzia notuje nazwiska i numery strzelców bramek, nazwiska i numery zawodników napomnianych i wykluczonych z gry oraz przyczyny zastosowania powyższych kar, wypełnia sprawozdanie, dostarcza istotnych informacji. W przypadku zastrzeżeń do pracy sędziego czasowego, sędzia ten ma prawo zwolnić go z jego funkcji i wyznaczyć zastępstwo składając w tej sprawie sprawozdanie odpowiednim władzom. W zawodach międzynarodowych wyznaczenie sędziego czasowego jest obowiązkowe.
Czas trwania gry – mecz składa się z dwóch części po 20 minut efektywnego czasu gry każda. Czas trwania każdej połowy powinien być przedłużony, aby umożliwić wykonanie ewentualnego rzutu karnego.
Przerwa między częściami gry – przerwa między pierwszą a drugą połową meczu nie może przekroczyć 15 minut.
Czas dla drużyny – trenerzy każdej drużyny są upoważnieni do zgłaszania chęci uzyskania przerwy trwającej 1 minutę; przerwa taka może być udzielona w każdej chwili z zastrzeżeniem, że drużyna ubiegająca się o nią jest w posiadaniu piłki (np. rzut wolny, rzut rożny lub wrzut z autu); kiedy przerwa jest przyznana, zawodnicy muszą pozostać na polu gry; jeżeli chcą oni uzyskać instrukcję od trenera, to ich przekazanie może odbyć się przy linii bocznej na wysokości ławek rezerwowych; osoba udzielająca instrukcji nie może wchodzić na boisko; drużyna, która nie wykorzystała przysługującej 1 minuty przerwy w grze w pierwszej połowie, jest uprawniona tylko do jednej przerwy podczas drugiej połowy w meczu.
Piłka poza grą – gdy całym obwodem przekroczy linię bramkową lub linię boczną zarówno na ziemi (podłożu) jak i w powietrzu; uderzy w sufit; gdy gra została przerwana przez sędziego.
Piłka – ma obwód 62-64 cm, waży 400-440 g i jest nisko odbijająca się, tzn. upuszczona z wysokości dwóch metrów odbija się na wysokość nie mniejszą niż 50 cm i nie wyżej niż 65 cm.
Zawodnik wykluczony nie może powrócić do gry, ani zajmować miejsca na ławce rezerwowych. Zawodnik rezerwowy może wejść do gry po upływie 2 minut od wykluczenia współpartnera, o ile wcześniej drużyna osłabiona nie straci bramki. W takim przypadku: jeżeli 4 zawodników gra przeciwko 5 i tracą bramkę, mogą uzupełnić skład; jeżeli obie drużyny mają po 4 zawodników i pada bramka – nie uzupełniają składu; jeżeli 3 zawodników gra przeciwko 4 lub 5 i traci bramkę – mogą uzupełnić skład tylko o 1 zawodnika; jeżeli obie drużyny mają po 3 zawodników i pada bramka – nie uzupełniają składu; jeżeli drużyna grająca w osłabieniu strzela bramkę, nie uzupełnia składu przed upływem 2 minut od chwili wykluczenia zawodnika. Uzupełnienie składu wymaga zgody sędziego czasowego, a w razie jego braku, drugiego sędziego.
Faule akumulowane – pięć pierwszych fauli każdej drużyny (w jednej połowie), karane jest rzutem wolnym. Każdy następny, karany jest tzw. przedłużanym rzutem karnym wykonywanym z 10 metrów.
Wykonanie rzutów wolnych – przy pierwszych pięciu faulach akumulowanych popełnionych przez każdy zespół w czasie jednej połowy meczu zawodnicy drużyny przeciwnej mają prawo ustawić mur obronny; wszyscy zawodnicy muszą znajdować się co najmniej 5 m od piłki, zanim zostanie ona wprowadzona do gry; bramka może zostać zdobyta również bezpośrednio z rzutu wolnego.
Przedłużony rzut karny – począwszy od szóstego zarejestrowanego faulu jednej z drużyn w każdej połowie meczu, drużyna przeciwna wykonuje przedłużony rzut karny. Piłkę ustawioną na drugim punkcie karnym uderza się bezpośrednio na bramkę. Zawodnik wykonujący rzut musi być właściwie zidentyfikowany. Pomiędzy piłką a bramką nie może znajdować się żaden zawodnik, z wyjątkiem bramkarza drużyny broniącej.

</doc>
<doc id="154515" url="https://pl.wikipedia.org/wiki?curid=154515" title="Jacek Salij">
Jacek Salij

Jacek Salij, właśc. Eugeniusz Salij (ur. 19 sierpnia 1942 w Budach) – polski prezbiter rzymskokatolicki, dominikanin, profesor nauk teologicznych, pisarz, publicysta. Kawaler Orderu Orła Białego.
Życiorys.
Urodził się 19 sierpnia 1942 w Budach na Wołyniu jako drugie dziecko Józefa Salija i Agnieszki z domu Ostolskiej. Na chrzcie otrzymał imię Eugeniusz, obecne przyjął w zakonie. Ma ośmioro młodszego rodzeństwa: trzech braci oraz pięć sióstr (miał również starszą siostrę, jednak zmarła ona w dzieciństwie).
W latach 1960–1967 odbył studia teologiczne w Kolegium Filozoficzno-Teologicznym Ojców Dominikanów w Krakowie, które kontynuował w Akademii Teologii Katolickiej w Warszawie. W 1971 uzyskał doktorat, w 1979 habilitację, a w 1992 profesurę.
Śluby wieczyste złożył 29 listopada 1964, zaś święcenia kapłańskie otrzymał 25 grudnia 1966.
W 1970 został pracownikiem Akademii Teologii Katolickiej w Warszawie (od 1999 Uniwersytetu Kardynała Stefana Wyszyńskiego). W Katedrze Historii Dogmatów w latach 1970–1971 zajmował stanowisko asystenta, a w latach 1971–1979 adiunkta. Następnie w latach 1979–1989 był adiunktem, a w latach 1989–1990 docentem w Katedrze Teologii Dogmatycznej I. W 1990 został profesorem nadzwyczajnym. Objął funkcję kierownika Katedry Teologii Dogmatycznej I.
W latach 1971–1983 był duszpasterzem sekcji kultury Klubu Inteligencji Katolickiej w Warszawie. W 1973 został współpracownikiem miesięcznika „W Drodze” przygotowującym odpowiedzi duszpasterskie do rubryki „Szukającym drogi”. W 1979 był jednym z założycieli ruchu „Gaudium vitae”. W 1982 został duszpasterzem środowisk nauczycielskich związanych z „Solidarnością”. W 1983 miał być jednym z ekspertów na Synodzie Biskupów w Rzymie, jednakże z powodu odmowy wydania paszportu nie wziął w nim udziału. Został konsultorem Komisji Nauki Wiary Episkopatu Polski i członkiem Sekcji Dogmatycznej Teologów Polskich.
W 1975 jako sygnatariusz Listu 59 wyraził sprzeciw wobec planowanych zmian w Konstytucji PRL. W latach 70. i 80. publikował w niezależnych pismach, m.in. w „Zapisie” i „Aneksie”. 20 sierpnia 1980 roku podpisał apel 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. W latach 1982–1989 działał w podziemnej Radzie Edukacji Narodowej. W 1988 został członkiem Komitetu Obywatelskiego przy Przewodniczącym NSZZ „Solidarność”. W latach 1993–1996 był członkiem Rady Głównej Szkolnictwa Wyższego.
Od 25 do 27 marca 2020 prowadził telewizyjne rekolekcje wielkopostne, które nadawane były w paśmie ogólnopolskim TVP3. Były to niespełna 20-minutowe rozważania poruszające podstawowe zagadnienia wiary. Odbywały się one w czasie obowiązywania w Polsce stanu epidemii, ogłoszonego w związku z rozprzestrzenianiem się koronawirusa. Biskupi diecezjalni w komunikatach kierowanych do wiernych zachęcali swoich diecezjan do udziału w tych rekolekcjach, gdyż zaniechane zostało w tym czasie tradycyjne głoszenie nauk wielkopostnych w kościołach. 
Wszedł w skład Rady Ochrony Pamięci Walk i Męczeństwa oraz PEN Clubu. W kadencji 2011–2015 był członkiem Prezydium Komitetu Nauk Teologicznych Polskiej Akademii Nauk.
Autor publikacji naukowych, książek popularyzatorskich i tłumaczeń.
Odznaczenia, wyróżnienia.
Postanowieniem prezydenta RP Lecha Kaczyńskiego z 3 maja 2007 został odznaczony Krzyżem Komandorskim z Gwiazdą Orderu Odrodzenia Polski, a 11 listopada 2017 otrzymał od Prezydenta RP Andrzeja Dudy Krzyż Wielki tego orderu. W 2018 został wyróżniony Medalem Stulecia Odzyskanej Niepodległości. W 2022 został odznaczony Orderem Orła Białego.
W 1998 otrzymał nagrodę Fundacji Polcul. W 2004 został laureatem Feniksa, nagrody przyznawanej przez Stowarzyszenie Wydawców Katolickich.
W 2019 roku otrzymał tytuł doktora "honoris causa" Papieskiego Wydziału Teologicznego w Warszawie.
W 2020 został uhonorowany Specjalną Nagrodą Totus Tuus za „całokształt dorobku naukowego, nieoceniony wkład w formowanie katolickich elit oraz pomoc osobom prześladowanym”.

</doc>
<doc id="154517" url="https://pl.wikipedia.org/wiki?curid=154517" title="Papież Anaklet I">
Papież Anaklet I



</doc>
<doc id="154521" url="https://pl.wikipedia.org/wiki?curid=154521" title="Frank Lampard">
Frank Lampard

Frank James Lampard, OBE (ur. 20 czerwca 1978 w Romford) – angielski trener i piłkarz, który występował na pozycji defensywnego, jak i ofensywnego pomocnika. Były menadżer Chelsea, Derby County i Evertonu
Swoją karierę piłkarską rozpoczynał w zespole West Ham United, byłym klubie jego ojca. Do juniorskiego zespołu dołączył w roku 1994 i w sezonie 1997/1998 zapewnił sobie miejsce w pierwszym składzie. Rok później pomógł swojej drużynie zająć najwyższe miejsce w Premier League w całej historii klubu. W następnym sezonie grając w linii pomocy zdobył 14 bramek we wszystkich rozgrywkach. W roku 2001 przeszedł za 11 milionów funtów do lokalnego rywala West Hamu, Chelsea.
Od czasu debiutu w nowym zespole był podstawowym graczem Chelsea, pobił rekord 164 kolejnych występów w Premier League. W klubie z zachodniego Londynu pierwsze ważniejsze trofeum zdobył w roku 2005, wygrywając rozgrywki o mistrzostwo kraju oraz zdobywając Pucharu Ligi. Pod wodzą José Mourinho osiągnął więcej sukcesów; zdobył mistrzostwo Anglii w sezonie 2005/2006 oraz dublet pucharów krajowych w roku 2007. Następnie podpisał nowy kontrakt z klubem, stając się najlepiej zarabiającym piłkarzem ligi. W tym samym roku zdobył bramkę w swoim pierwszym finale Ligi Mistrzów, przegranym z Manchesterem United. W sezonie 2009/2010 razem z Chelsea ponownie sięgnął po dublet. W 2012 roku wygrał z klubem Ligę Mistrzów, a w kolejnym sezonie zdobył Ligę Europy.
W reprezentacji Anglii zadebiutował w roku 1999 i wystąpił w jej barwach na Euro 2004 (gdzie zdobył trzy gole w czterech spotkaniach), Mistrzostwach Świata 2006, 2010 oraz 2014. Z Elen Rives piłkarz ma dwójkę dzieci: Lunę i Islę.
2 lutego 2017 ogłosił zakończenie kariery piłkarskiej.
Życiorys.
Urodzony w Romford w Londynie jest synem Franka Lamparda seniora, byłego obrońcy, reprezentanta Anglii oraz dwukrotnego zdobywcy Pucharu Anglii z West Ham United. Jego matka, Pat zmarła na zapalenie płuc 24 kwietnia 2008 roku i od czasu jej śmierci po każdym strzelonym golu patrzy się w niebo i unosi ręce oddając jej cześć. Jego wujkiem jest szkoleniowiec Harry Redknapp, zaś kuzynem Jamie Redknapp, który grał przez 12 sezonów w Liverpoolu oraz 17 razy wystąpił w reprezentacji Anglii, po czym w roku 2005 zakończył karierę.
Lampard uczył się w Brentwood School w Esseksie, gdzie jego klasową koleżanką była osobowość telewizyjna Jodie Marsh. W GCSE z łaciny otrzymał ocenę A*; był to jeden z 12 egzaminów jakie wykonał. IQ Lamparda wynosi więcej niż 150, przez co mieści się w 0,1% osób w społeczeństwie, które mają taki iloraz inteligencji.
Kariera klubowa.
West Ham United.
Lampard karierę rozpoczynał w sierpniu 1992 roku w West Ham United. Dwa lata później jego wujek, Harry Redknapp został szkoleniowcem klubu a jego ojciec asystentem. W październiku 1995 roku został wypożyczony do grającego w Division Two Swansea City i w tym zespole zadebiutował w wygranym 2:0 meczu z Bradford City, zaś pierwszą bramkę strzelił w meczu z Brighton &amp; Hove Albion. W Swansea rozegrał łącznie dziewięć ligowych meczów i w styczniu 1996 roku powrócił do Londynu. Tego samego roku wraz z zespołem juniorów West Ham, którego był kapitanem doszedł do finału FA Youth Cup. 5 maja w meczu z Sheffield Wednesday zadebiutował w West Ham, zaś resztę sezonu spędził na rezerwie.
Rok później w marcowym spotkaniu z Aston Villą doznał kontuzji nogi po rozegraniu 13 ligowych meczów&lt;ref name="96/97"&gt;&lt;/ref&gt;. 9 sierpnia 1997 roku w meczu z Barnsley zdobył swoją pierwszą bramkę dla zespołu i stał się podstawowym graczem klubu występując w ponad 30 meczach. W sezonie 1998/1999 zagrał w każdym spotkaniu Premier League&lt;ref name="98/99"&gt;&lt;/ref&gt; i West Ham rozgrywki Premier League zakończył na piątym miejscu, przez co zakwalifikował się do europejskich pucharów. W sezonie 1999/2000 zdobył 13 bramek i był trzecim najlepszym strzelcem zespołu. Zdobył także swoją pierwszą bramkę w europejskich pucharach, w meczu Pucharu Intertoto z FC Jokerit. Łącznie strzelił trzy gole w tych rozgrywkach oraz w Pucharze UEFA. Po sprzedaniu Rio Ferdinanda do Leeds United po sezonie 2000/2001 oraz odejściu jego ojca oraz wujka Redknappa z zespołu, Lampard przeszedł za 11 milionów funtów do Chelsea. Wcześniej otrzymał także ofertę od Aston Villi.
Chelsea.
Lampard pierwszy raz w Premier League dla nowego klubu wystąpił 19 sierpnia w zremisowanym 1:1 meczu z Newcastle United, zaś w spotkaniu z Tottenhamem Hotspur otrzymał pierwszą czerwoną kartkę. Sezon 2001/2002 zakończył z 37 ligowymi występami. Zdobył pięć bramek w Premier League i siedem we wszystkich rozgrywkach. W pierwszym meczu następnego sezonu, z Charlton Athletic zdobył bramkę dającą Chelsea zwycięstwo 3:2. Był podstawowym graczem zespołu i wystąpił we wszystkich meczach ligowych (38). W 48 wszystkich swoich spotkaniach zdobył osiem bramek.
We wrześniu 2003 roku został wybrany najlepszym piłkarzem miesiąca w Premier League, zaś w październiku najlepszym graczem miesiąca PFA według kibiców. W sezonie 2003/2004 po raz pierwszy zdobył dwucyfrową liczbę bramek w lidze (10); poza tym strzelił cztery gole w rozgrywkach Ligi Mistrzów, w której Chelsea dotarła do półfinału.
W lipcu 2004 roku przedłużył swoją umowę z klubem o pięć lat. Został również mianowany drugim kapitanem zespołu przez José Mourinho. W sezonie 2004/2005 zagrał w 28 ligowych spotkaniach. Strzelił również 13 bramek (19 we wszystkich rozgrywkach) i poza tym z 16 asystami na koncie został najlepszym asystentem w lidze&lt;ref name="04/05"&gt;&lt;/ref&gt;. Wraz z Chelsea zdobył także mistrzostwo Anglii. W Lidze Mistrzów jego klub odpadł po półfinałach z Liverpoolem, zdobył natomiast Pucharu Ligi. W tych rozgrywkach Lampard wystąpił sześciokrotnie i strzelił dwie bramki. Został również wybrany najlepszym piłkarzem roku według FWA.
W sezonie 2005/2006 zdobył 16 bramek w 35 meczach. We wrześniu 2005 roku Lampard znalazł się w najlepszej jedenastce na świecie według FIFPro. 28 grudnia opuścił mecz ligowy z powodu choroby i tym samym zakończył serię 164 kolejnych występów w Premier League; pobił rekord, który należał wcześniej do Davida Jamesa (159 spotkań). Pierwszy występ z tej serii zaliczył 13 października 2001 roku, w czasie pierwszego sezonu w Chelsea. Na gali Piłkarza Roku FIFA oraz w plebiscycie na Złotą Piłkę zajął drugie miejsce, za Ronaldinho.
Z powodu kontuzji pleców Johna Terry’ego Lampard większą część sezonu 2006/2007 grał jako kapitan. Zdobył także swoją 77. bramkę dla klubu i stał się najbardziej bramkostrzelnym pomocnikiem Chelsea, bijąc rekord Dennisa Wise. Lampard sezon zakończył z 21 golami we wszystkich rozgrywkach, w tym rekordowej liczbie sześciu bramek zdobytych w Pucharze Anglii. 6 stycznia 2007 roku w trzeciej rundzie tych rozgrywek w spotkaniu z Macclesfield Town strzelił natomiast swojego pierwszego hat-tricka dla Chelsea. W meczu ćwierćfinałowym z Tottenhamem Hotspur zdobył dwa gole wyrównując zarazem wynik z 3:1 na 3:3; został również wybrany najlepszym graczem rundy za ten występ. Po wygranym finale z Manchesterem United Lampard powiedział, że chciałby zostać w klubie „na zawsze”.
W sezonie 2007/2008 Lampard zmagał się z kontuzją i wystąpił w 24 ligowych spotkaniach, najmniej od sezonu 1996/1997. 16 lutego 2008 roku w meczu Pucharu Anglii z Huddersfield Town zdobył setną bramkę dla Chelsea stając się ósmym graczem, który tego dokonał. 12 marca 2008 roku zdobył cztery bramki w wygranym 6:1 meczu z Derby County. Mimo śmierci matki Lampard zagrał w półfinałowym spotkaniu Ligi Mistrzów z Liverpoolem, w którym jego zespół wygrał dzięki jego bramce strzelonej z rzutu karnego w dogrywce. W finałowym meczu z Manchesterm United zdobył bramkę na 1:1 w 45. minucie, jednak jego zespół przegrał po serii rzutów karnych.
13 sierpnia 2008 roku przedłużył swój kontrakt z klubem o pięć lat. Ma w tym czasie zarobić 39,2 miliona funtów. W pierwszych jedenastu spotkaniach sezonu 2008/2009 zdobył pięć bramek. 2 listopada strzelił swojego setnego gola w Premier League. 17 stycznia 2009 roku w meczu ze Stoke City po raz 400. wystąpił w Chelsea. W drugim ćwierćfinałowym meczu z Liverpoolem strzelił dwie bramki, zaś w następnym meczu z Arsenalem również zdobył gola. Sezon zakończył z 12 bramkami na koncie oraz został wybrany najlepszym piłkarzem roku w klubie. W finale Pucharu Anglii z Evertonem strzelił gola a Chelsea wygrała 2:1.
W sierpniowym spotkaniu o Tarczę Wspólnoty z Manchesterem United zdobył bramkę, a Chelsea wygrała po serii rzutów karnych. W 2010 roku Chelsea zdobyła Mistrzostwo Anglii i Puchar Anglii. Lampard z liczbą 22 goli w lidze został drugim strzelcem zespołu i czwartym całej Premier League. Był też najlepszym asystentem na angielskich boiskach.
5 maja 2012 roku wraz z zespołem Chelsea zdobył Puchar Anglii sezonu 2011/12. Był to 7. w historii triumf Chelsea w Pucharze Anglii. Londyński klub z Lampardem w składzie dotarł do finału Ligi Mistrzów sezonu 2011/12, w którym zmierzył się z Bayernem Monachium 19 maja 2012 na stadionie Allianz Arena, gdzie odniósł swoje pierwsze zwycięstwo w finale Ligi Mistrzów.
11 maja 2013 roku Lampard w meczu z Aston Villą pobił rekord strzelonych bramek dla The Blues; razem ma ich 211, zaraz za nim jest Bobby Tambling.
Manchester City.
W lipcu 2014 roku jako wolny agent podpisał kontrakt z nowo utworzonym klubem MLS New York City FC. Według mediów Lampard nie podpisał kontraktu, tylko krótkoterminową umowę z klauzulą od jej odstąpienia 31 grudnia 2014. W klubie z Nowego Jorku miał stawić się 1 stycznia 2015, w dniu, od którego nowy kontrakt miał obowiązywać. Pod koniec grudnia oficjalna strona klubu Manchester City poinformowała, że Lampard przedłuży umowę z tym zespołem, obowiązującą do końca sezonu 2014/2015, co wywołało oburzenie wśród kibiców nowojorskiego klubu.
Pierwszą bramkę w barwach "The Citizens" zdobył 21 września 2014 w meczu przeciwko swojemu byłemu klubowi Chelsea rozegranym na Etihad Stadium. Bramka Lamparda zapewniła podział punktów między obiema drużynami.
New York City FC.
W styczniu 2015 podpisał kontrakt z New York City FC, obowiązujący od 1 lipca 2015. 14 listopada 2016 roku, klub New York City FC ogłosił, że Lampard opuści szeregi drużyny wraz ze zbliżającym się końcem kontraktu zawodnika. Po wygaśnięciu kontraktu Lampard zakończył karierę.
Kariera reprezentacyjna.
W kadrze do lat 21 Lampard zadebiutował 13 listopada 1997 roku w meczu z Grecją. Do roku 2000 wystąpił w tej kategorii wiekowej niemal 20 razy. Był również kapitanem swojego zespołu. W drużynie seniorów po raz pierwszy wystąpił 10 października 1999 roku w spotkaniu z Belgią. W sierpniu 2003 roku w meczu z Chorwacją zdobył pierwszą bramkę. Brał udział w Euro 2004 i Mistrzostwach Świata w 2006 roku. Podczas Euro 2004 zdobył gola przeciwko reprezentacji Francji, która wygrała tamten mecz po dwóch bramkach Zinedine Zidane’a. W roku 2005 został również wybrany najlepszym graczem reprezentacji. Na Mistrzostwach Świata w RPA w meczu z Niemcami w 1/8 finału strzelił wyrównującego gola, który jednak nie został uznany. Lampard został powołany na Euro 2012, ale z udziału w turnieju wykluczyła go kontuzja uda odniesiona na treningu.
26 sierpnia 2014 roku zawodnik ogłosił zakończenie kariery reprezentacyjnej.
Kariera trenerska.
31 maja 2018 został menadżerem Derby County. W swoim jedynym sezonie w barwach tej drużyny doprowadził "Barany" do finału play-offów o awans do Premier League, w których przegrał z Aston Villą.
Od 4 lipca 2019 do 25 stycznia 2021 był menadżerem klubu, w którym świętował największe sukcesy jako zawodnik – Chelsea.
Rekordy.
Lampard był rekordzistą w Anglii pod względem serii nieprzerwanie rozgrywanych meczów w Premier League, rozpoczynający się 13 października 2001, a kończący 26 listopada 2005 i wynoszący 164 gry. Ten wynik prawie dwukrotnie (310 spotkań) poprawił w latach 2003–2012 Brad Friedel. Osiągnięcie to jest nadal rekordowe pod tym względem dla graczy występujących w polu. Frank pobił wcześniejszy rekord 159 występów z rzędu zdobyty przez Davida Jamesa.
Ze 147 ligowymi bramkami na koncie jest najlepszym strzelcem w historii Chelsea oraz drugim pomocnikiem w Premier League, który przekroczył próg stu goli, wcześniej uczynił to Matthew Le Tissier.
16 bramek Lamparda w sezonie 2005/2006 było rekordem w Anglii w klasyfikacji bramek zdobytych przez pomocników. W sezonie 2009/2010 Lampard pobił swoje osiągnięcie, trafiając do siatki aż 22 razy w sezonie. 27 marca 2010, podczas meczu z Aston Villą, wygranym przez Chelsea 7:1, Lampard zdobył 4 gole i zanotował swoje 150. trafienie dla londyńskiego klubu. 17 marca 2013 zdobył swoją 200. bramkę dla The Blues, po trafieniu do bramki głową w wygranym 2:0 meczu z West Hamem. Dwa miesiące później, strzelając dwa gole w meczu z Aston Villą, pobił rekord strzelonych bramek dla Chelsea, należący do tego momentu do Bobby’ego Tamblinga. Łącznie Lampard zdobył dla Chelsea 211 bramek. Jako jeden z dwóch zawodników w historii Premier League zdobywał co najmniej 10 bramek w dziesięciu kolejnych sezonach (drugim jest Wayne Rooney). Jest czwartym najlepszym strzelcem w historii Barclays Premier League (wyprzedzają go Alan Shearer, Andrew Cole i Rooney) i czwartym najlepszym asystentem w dziejach ligi (za Rooneyem, Ceskiem Fàbregasem i Ryanem Giggsem). Anglik rozegrał łącznie 609 meczów w Premier League, więcej spotkań na koncie mają jedynie Giggs i Gareth Barry.
Łącznie w lidze angielskiej rozegrał 48 904 minut i średnio co 278 minut zdobywał bramkę.
Życie prywatne.
Lampard ma dwie siostry o imionach Natalie i Clare. Mieszka w Surrey i ma dwójkę dzieci z Elen Rivers, z którą był zaręczony, Lunę oraz Islę; ta druga urodziła się kilka godzin po tym jak Chelsea zdobyła Puchar Anglii w roku 2007. W sierpniu 2006 roku opublikował swoją autobiografię zatytułowaną "Totally Frank". W lutym 2009 roku Lampard rozstał się z Rives. W tym samym roku zaczął spotykać się z dziennikarką Christine Bleakley. 20 grudnia 2015 para wzięła ślub. Uroczystość odbyła się w Katedrze Św. Pawła w Londynie. Za zasługi dla angielskiego futbolu został odznaczony Orderem Imperium Brytyjskiego.
Styl gry.
Lampard był uważany za gracza nieustępliwego. Dysponował silnym strzałem oraz potrafił tworzyć okazje strzeleckie. José Mourinho opisał go jako gracza „unikalnego”. Wyróżniał się boiskową „inteligencją”.

</doc>
<doc id="154523" url="https://pl.wikipedia.org/wiki?curid=154523" title="Richard Hamming">
Richard Hamming

Richard Wesley Hamming (ur. 11 lutego 1915 w Chicago, zm. 7 stycznia 1998 w Monterey w stanie Kalifornia) – matematyk amerykański, którego prace wywarły istotny wpływ na nauki komputerowe i telekomunikację.
Życiorys.
Stopień bakałarza zdobył w 1937 r. w University of Chicago, stopień magistra w 1939 r. w University of Nebraska, w 1942 r. doktorat w University of Illinois w Urbana-Champaign. Był profesorem w University of Louisville, skąd odszedł do pracy nad Projektem Manhattan (projekt budowy bomby atomowej), gdzie pracował nad metodami programowania kalkulatorów elektronicznych do rozwiązywania układów równań sformułowanych przez fizyków pracujących przy projekcie. Wynikiem badań było m.in. stwierdzenie, że wskutek wybuchu bomby atomowej nie istnieje ryzyko zapalenia atmosfery, co dało zielone światło do przeprowadzenia testów, a potem zrzucenia bomb na japońskie miasta.
W latach 1946–1976 pracował w Bell Telephone Laboratories, gdzie współpracował z Claude'em Shannonem. 23 lipca 1976 przeszedł do Naval Postgraduate School, gdzie pracował aż do emerytury, w 1997 r.
Był też twórcą i prezesem Association for Computing Machinery. W 1968 otrzymał Nagrodę Turinga. Był członkiem IEEE, która nadaje doroczny medal Hamminga za wybitny wkład w dziedzinie nauk komputerowych i techniki.

</doc>
<doc id="154527" url="https://pl.wikipedia.org/wiki?curid=154527" title="Srebrny gol">
Srebrny gol

Srebrny gol – nieobowiązująca już zasada gry w piłkę nożną dotycząca dogrywek piłkarskich systemem pucharowym bądź eliminacyjnym. Po raz pierwszy zasada ta została oficjalnie użyta w meczu FC Porto–Celtic F.C. w finale Pucharu UEFA, sezon 2002/2003. Z końcem czerwca 2004 FIFA zniosła tę zasadę.
Zasadą srebrnego gola było zakończenie dogrywki – w przypadku, gdy któraś z grających drużyn uzyskała przewagę – po upływie czasu przysługującego drużynom do rozegrania pierwszej połowy. 
Gdy któraś z grających drużyn zdobyła bramkę, zgodnie z przepisami gracze drużyny przeciwnej mieli czas na uzyskanie wyrównania, bądź też na zdobycie przewagi dla swojej drużyny. To wszystko musiało odbyć się w czasie pierwszej części dogrywki.
Po upływie regulaminowego czasu gry pierwszej części dogrywki sędzia odgwizdywał koniec zawodów w przypadku przewagi jednej z drużyn. W innym przypadku odgwizdywał początek przerwy przed drugą częścią dogrywki.
W drugiej części dogrywki przepis ten nie miał już żadnego znaczenia, z uwagi na fakt, że musiano dokończyć tę część dogrywki, a to równoznaczne było z zakończeniem całego meczu pomiędzy tymi drużynami.
W przypadku osiągniętego remisu po drugiej połowie, arbiter zarządzał rzuty karne, lub kończył mecz jeżeli stanowiły o tym uprzednio wcześniej wprowadzone przepisy.
Przykładową srebrną bramkę zdobył Traianos Dellas w meczu Grecja–Czechy w półfinale Mistrzostw Europy w 2004 roku. Dzięki tej bramce Grecy awansowali do finału, w którym pokonali Portugalię.
W przeciwieństwie do zasady złotego gola drużyna, która straciła bramkę, miała czas na odrobienie strat do końca tej części dogrywki.

</doc>
<doc id="154528" url="https://pl.wikipedia.org/wiki?curid=154528" title="Joe Alex">
Joe Alex

Joe Alex – pseudonim Macieja Słomczyńskiego, a zarazem postać literacka, główny bohater kilku powieści kryminalnych wydanych pod tym pseudonimem. Jako bohater książkowy jest detektywem i pisarzem powieści kryminalnych, który w swoich książkach opisuje własne przygody. Pod tym samym pseudonimem wydał także powieść historyczną „Czarne okręty” – opowieść o losach Trojańczyka uwikłanego przez los w knowania egipskich kapłanów i pałacowe spiski władców Krety, wyruszającego w podróż na daleką północ w poszukiwaniu mitycznej krainy bursztynu.
Cykl powieści kryminalnych o przygodach Joe Alexa.
W powieściach tych Joe Alex pomaga w rozwikływaniu zagadek swojemu przyjacielowi, policjantowi ze Scotland Yardu, Benowi Parkerowi, w czym często towarzyszy mu przyjaciółka, Karolina Beacon, młoda i utalentowana pani archeolog.
Joe Alex był autorem scenariuszy filmowych ("Zbrodniarz i panna", "Gdzie jest trzeci król", "Ostatni kurs"), sztuk teatralnych ("Panny z Acheronu") oraz widowisk i audycji telewizyjnych. Kryminały Joe Alexa zostały przetłumaczone na 13 języków: białoruski, bułgarski, czeski, litewski, łotewski, niemiecki, rosyjski, rumuński, serbsko-chorwacki, słowacki, słoweński, ukraiński i węgierski.

</doc>
<doc id="154541" url="https://pl.wikipedia.org/wiki?curid=154541" title="James H. Wilkinson">
James H. Wilkinson

James Hardy Wilkinson (ur. 27 września 1919 w Strood w Wielkiej Brytanii, zm. 5 października 1986 w Londynie) – angielski matematyk, specjalista w dziedzinie analizy numerycznej, który wniósł istotny wkład do nauk komputerowych.
Od wczesnego dzieciństwa wykazywał uzdolnienia matematyczne. W wieku 17 lat rozpoczął studia w Trinity College na Uniwersytecie Cambridge. W 1940 r. rozpoczął pracę w dziedzinie balistyki, w 1946 r. przeniósł się do National Physical Laboratory, gdzie współpracował z Alanem Turingiem nad projektem komputerowym Pilot ACE.
Potem zainteresowania Wilkinsona skupiły się na polu analizy numerycznej, gdzie wynalazł szereg ważnych algorytmów.
W 1970 r. Wilkinson otrzymał Nagrodę Turinga za badania w dziedzinie analizy numerycznej, które ułatwiły wykorzystanie komputerów, oraz badania na polu algebry liniowej i wstecznej analizy błędów.

</doc>
<doc id="154542" url="https://pl.wikipedia.org/wiki?curid=154542" title="Marki">
Marki

Marki – miasto położone w powiecie wołomińskim, w woj. mazowieckim, w aglomeracji warszawskiej na północny wschód od Warszawy, wzdłuż alei Marszałka Józefa Piłsudskiego – dawna droga wojewódzka nr 629, wcześniej droga krajowa nr 8. Przez Marki przepływają: rzeka Długa (Kanał Markowski) oraz rzeka Czarna, uchodzące do Kanału Żerańskiego.
Do 1954 roku siedziba wiejskiej gminy Marki.
Historia.
Prehistoria.
Badania archeologiczne wskazują, że osadnictwo na obszarze zajmowanym przez dzisiejsze Marki występowało już w czasach prehistorycznych. Prace wykopaliskowe doprowadziły m.in. do odnalezienia przy ul. Hallera narzędzi krzemiennych datowanych na 5 tysiąclecie p.n.e. (kultura komornicka – rozwijająca się w okresie mezolitu najwcześniejsza znana kultura na obszarze Polski). Z późniejszych okresów odkryto m.in.: fragmenty ceramiki z epoki brązu, pozostałości osady z I–II w. n.e. oraz studnię z pnia dębowego datowaną na X wiek.
Wieś królewska.
Pod koniec XVI wieku nadano z dóbr królewskich 2 włóki ziemi (ok. 34 hektarów) rodowi Marków (Markowiczów), skąd wzięła początek nazwa miejscowości. Wkrótce Jan i Wojciech Markowicze otrzymali też przywilej królewski na posiadanie młyna na rzeczce Długiej, natomiast mieszkańcy zajmowali się głównie uprawą roli.
Toczone w kolejnych wiekach wojny (m.in. potop szwedzki, III wojna północna) doprowadzały wielokrotnie do zniszczeń w Markach i okolicy, jak też do utraty życia wielu ówczesnych mieszkańców.
Kalendarium wydarzeń z tego okresu:
Osada przemysłowa.
W wieku XIX (początkowo pod zaborem pruskim i w ramach Księstwa Warszawskiego, a po 1815 w zaborze rosyjskim) rozpoczął się proces stopniowego przekształcania się Marek w osadę przemysłową. W latach 1833–1835 poszerzono i wybrukowano wiodący przez Marki trakt, mieszkańcy zaczęli zajmować się rzemiosłem (obuwnictwo, tkactwo). Dzięki występowaniu zasobów gliny znaczenia nabierał także wyrób cegieł. Jednak bardziej intensywny rozwój Marek możliwy był dopiero po roku 1850, gdy przedsiębiorstwa z terenu Kongresówki uzyskały dostęp do rynku rosyjskiego.
W roku 1883 tereny należące wcześniej do spółki udziałowej pod nazwą „Folwark i cegielnia wójtostwa Marki” zakupili pochodzący z przemysłowego miasta Bradford angielscy przedsiębiorcy – bracia Edward, Alfred i John Briggs. W roku 1884 firma „Briggs, Posselt i spółka” uruchomiła w Markach jedną z największych i najnowocześniejszych wówczas przędzalni wełny w Europie Środkowo-Wschodniej, produkującą głównie na rynek rosyjski. Bracia Briggs zbudowali także w Markach m.in. osiedle robotnicze oraz budynek szkoły elementarnej – obecnie będący siedzibą Mareckiego Ośrodka Kultury. Uruchomienie w roku 1897 linii kolei konnych łączących Targówek z Pustelnikiem, przekształconej w 1899 w trakcję parową i przedłużonej do Radzymina przyczyniło się do dalszego rozwoju miejscowości. W roku 1904 poświęcono zbudowany w stylu neogotyckim kościół pod wezwaniem św. Izydora Oracza, który przejął funkcje służącego wcześniej mieszkańcom drewnianego kościółka w Grodzisku.
Kalendarium wydarzeń z tego okresu:
Marki w bitwie 1920.
Marki, obok Radzymina, Ossowa i innych miejscowości podwarszawskich, odegrały istotną rolę w Bitwie Warszawskiej w czasie wojny polsko-bolszewickiej. Wprawdzie w samych Markach nie toczyły się walki, lecz mieściły się tu ośrodki decyzyjne.
Rozkazem generałów Tadeusza Rozwadowskiego i Kazimierza Sosnkowskiego z 3 sierpnia 1920 r. wycofano z frontu i przeniesiono w rejon Marek 11 dywizję piechoty.
10 sierpnia 1920 r. do Marek przybył ze swoim sztabem płk Eugeniusz Szpręglewski. Na siedzibę sztabu przeznaczono zabudowania fabryki Briggsów. Czołówka amunicyjna znajdowała się w Pustelniku II, niedaleko stacji kolejki. W Markach stacjonował także odwód 11 dywizji piechoty. Znajdowały się tu również tabory wojskowe z zaopatrzeniem.
W Pustelniku – najprawdopodobniej w Zgromadzeniu Sióstr Franciszkanek Rodziny Maryi oraz w Strudze – w Zakładzie Opiekuńczym dla chłopców mieściły się szpitale polowe. Czołówka sanitarna mieściła się w Szkole Podstawowej nr 1 w Markach.
Naczelne dowództwo nakazało 11 sierpnia 1920 r. przygotowanie rezerwy łączności w Modlinie, Zegrzu, Markach, Rembertowie i Górze Kalwarii. Przewody rozciągnięto na słupach wzdłuż szosy Warszawa – Marki – Radzymin – Wyszków. Centrala łączności dla całej dywizji mieściła się w pałacyku braci Briggsów.
Istotną rolę w bitwie o przedmoście Warszawy odegrała kolej marecka, służąc przede wszystkim jako jeden z podstawowych środków transportu dowożących żołnierzy oraz zaopatrzenie i prowiant dla walczących na pierwszej linii frontu.
Kolejką marecką odwożono też rannych do głównego punktu medycznego na dworzec Warszawa Wileńska.
Na mareckim cmentarzu parafialnym znajduje się zbiorowa mogiła około 40 polskich żołnierzy poległych w bitwie o przedmoście Warszawy.
Marki w czasie II wojny światowej.
Podczas II wojny światowej istniało w Markach żydowskie getto, zlikwidowane w połowie 1942 roku, kiedy to ludność żydowską przewieziono do getta warszawskiego. W latach 1942–1943 w Pustelniku znajdował się obóz pracy przymusowej (Arbeitslager) dla 1200 osób.
Demografia.
Struktura demograficzna mieszkańców Marek według danych z 31 grudnia 2019
Gospodarka.
W Markach znajdują się między innymi:
Transport.
Marki położone są wzdłuż drogi wojewódzkiej nr ("dawnej drogi krajowej nr ", aleja Marszałka Józefa Piłsudskiego). 22 grudnia 2017 roku do użytku oddana została Obwodnica Marek – fragment drogi ekspresowej S8 Warszawa - Marki – Radzymin. Omija ona miasto od południa i wschodu. Dostęp do niej zapewniony jest przez dwa węzły: Marki oraz Zielonka.
Oprócz tego znajduje się tu skrzyżowanie DW629 z innymi drogami wojewódzkimi:
Linie autobusowe.
Przez miasto prowadzą autobusowe linie przewoźników prywatnych oraz linie autobusowe zwykłe i strefowe ZTM.
Obecnie kursujące linie:
Linie 718 i 805 uruchomiono 1 września 1988 roku. Linia 805 do 13 lutego 2006 jeździła do pętli Marki FOC na ulicy Okólnej, potem zmieniono jej kraniec na pętlę w Pustelniku. Linia 732 zaczęła jeździć 1 czerwca 2007, a 738 – 17 października 2009. Od 1 września 1999 linia 190 łączy CH Marki z Osiedlem Górczewska, a od 19 lipca 2004 linia 112 – CH Marki z Karolinem. Od 31 maja 2007 roku funkcjonuje linia nocna N61.
Od 12 listopada 2008 do 2 maja 2016 linia 740 jeździła z Targówka do Nadmy przez Marki. Zastąpiono ją linią L40 z Pustelnika przez Nadmę do Wołomina.
1 listopada 2016 roku wprowadzono w Markach 1 strefę biletową ZTM, dotychczas funkcjonujące linie 718, 732 i 805 zmieniły numery na odpowiednio 140, 240 i 340. Nie dokonano jednak zmiany częstotliwość linii 340, mimo pierwotnej deklaracji.
24 lutego 2018 uruchomiono nową linię strefową uzupełniającą L43 z Zielonki Bankowej do CH Marki przez Marki. Jej trasa biegnie ulicami Lisa-Kuli lub Fabryczną (w zależności od wariantu, w dni powszednie kursy w danym wariancie są naprzemiennie, w pozostałe dni tylko ulicą Fabryczną) oraz al. Piłsudskiego. Początkowo na ul. Lisa-Kuli i Fabrycznej uruchomiono odpowiednio po jednym przystanku, ale w przyszłości ich liczba ma się zwiększyć. Tymczasowo (dopóki nie powstanie most łączący ulice Marecką z Pustelnicką w Zielonce, realizowany w ramach budowy obwodnicy Marek) linia L44 również ma jeden przystanek w Markach (Ząbkowska).
26 lutego 2018 skrócono trasę linii 340 z Dworca Wschodniego do Dworca Wileńskiego, bez zmiany jej częstotliwości.
Od 19 marca 2018 kursować zaczęły linie L33 z Legionowa do krańca Rejtana w Markach oraz L45 z Dąbkowizny przez Nadmę do CH Marki, a także zmienił się rozkład linii L40
Od 16 kwietnia 2018 zmieniona została częstotliwości linii 140, 340 oraz 738. Dzięki zmianom pomiędzy Pustelnikiem a Dw. Wileńskim w szczycie częstotliwość kursów wyniesie 5 min (kursy 340 co 10 min zamiast co 15 minut), a pomiędzy północną częścią Marek a Dw. Wschodnim – 10 min. W sumie liczba kursów do Marek zmieniła się ze 129 do 154.
18 kwietnia wydłużono linię N61 z krańca Struga do krańca Czarna Struga z powodu remontu Al. Piłsudskiego, 21 grudnia wydłużoną tymczasową trasę wprowadzono jako stałą.
Od 13 maja 2019 zmianom uległy trasy autobusów L40 i L45, a linie L33 i L43 zyskały nowe przystanki na terenie Marek. Dzięki temu obsłużone zostaną m.in. ulice Pomnikowa, Norwida, Grunwaldzka, Okólna, Słoneczna i Bandurskiego. Zmiany te zapowiedziano już w marcu 2018.
Po otwarciu stacji metra Trocka ZTM planowało skierowanie wszystkich linii z Marek i Radzymina z Pragi do pętli przy ulicy Trockiej na Targówku, przy jednoczesnym zwiększeniu częstotliwości linii 140 w szczycie (do 10 min) i święto (do 30 min), wprowadzenie kursowania linii 340 poza szczytem co 30 min, oraz zwiększenia częstotliwości linii 738 do 30 min w święto. Do 23 czerwca 2019 będą trwały konsultacje społeczne w tej sprawie.
4 stycznia 2020 roku zmieniły się trasy linii 140 i 738, a 7 stycznia 2020 zmienią się trasy linii 340. Wszystkie te linie zostały skierowane do Metra Trocka. W zamian za to jeżdżące ul. Radzymińską linie 412 i 512 wydłużono z Dworca Wileńskiego do Dworca Wschodniego. Od 7 stycznia 2020 linia L33 zostanie wydłużona do krańca Cmentarz Marki na ul. Bandurskiego.
Linie kolejowe.
Przez Marki przebiegały, obecnie już nieistniejące, linie:
Osiedla.
Zgodnie z bazą TERYT miasto dzieli się na następujące części o nadanym numerze SIMC:
Poza tym w Państwowym Rejestrze Nazw Geograficznych wymieniono następujące rejony w Markach:
Oświata.
W Markach działa:
Od początku roku szkolnego 2019/2020 ma została otwarta nowa szkoła podstawowa dla 1200 dzieci zlokalizowana na terenie Mareckiego Centrum Edukacyjno-Rekreacyjnego (MCER) przy ulicy Wspólnej.

</doc>
<doc id="154544" url="https://pl.wikipedia.org/wiki?curid=154544" title="Bell Telephone Laboratories">
Bell Telephone Laboratories



</doc>
<doc id="154558" url="https://pl.wikipedia.org/wiki?curid=154558" title="Grab (ujednoznacznienie)">
Grab (ujednoznacznienie)



</doc>
<doc id="154559" url="https://pl.wikipedia.org/wiki?curid=154559" title="Pustynia Syryjska">
Pustynia Syryjska

Pustynia Syryjska (, "Badijat asz-Szam") – pustynia w południowo-zachodniej Azji, na pograniczu Syrii, Iraku, Arabii Saudyjskiej i Jordanii.
Geografia.
Pustynia Syryjska znajduje się w południowo-zachodniej Azji, na pograniczu Syrii, Iraku, Arabii Saudyjskiej i Jordanii, położona między Niziną Mezopotamską na wschodzie i północnym wschodzie, pustynią Wielki Nefud na południu i 
Harrat asz-Szam na zachodzie. Leży na wysokości 500–1000 m n.p.m. a jej powierzchnia szacowana jest na ponad ok. 100 tys. km².
Pustynia rozwinęła się na utworach pokrywy platformowej: mezozoicznych i trzeciorzędowych piaskowcach, wapieniach, dolomitach i marglach oraz skałach wulkanicznych. Stanowi falistą równinę pokrytą w przeważającej części przez pustynie żwirowe i kamieniste, miejscami także przez zasolone szotty. Charakteryzuje się obecnością rozległych pokryw czarnej lawy ("harra") i licznych wadi. W zachodniej części pustyni występują izolowane wzniesienia, głównie stożki wygasłych wulkanów, niewielkie zręby oraz drobne struktury fałdowe.
Klimat.
Pustynia Syryjska leży w strefie klimatu zwrotnikowego suchego i skrajnie suchego – roczne opady w części środkowej to ok. 15 mm a średnie roczne opady to 125 mm.
Gospodarka.
Przez Pustynię Syryjską biegną rurociągi naftowe ze złoża w Kirkuku na wybrzeże Morza Śródziemnego oraz drogi z Damaszku i Ammanu do Bagdadu. W latach 70. XX w. poszukiwano tu ropy naftowej.
Południowa część pustyni (Al-Hammad) zamieszkana jest przez kilka plemion nomadów i hodowców koni arabskich.

</doc>
<doc id="154562" url="https://pl.wikipedia.org/wiki?curid=154562" title="Glikogen">
Glikogen

Glikogen – polisacharyd (wielocukier), którego cząsteczki zbudowane są z połączonych ok. 100 000 reszt -glukozy. W organizmach zwierzęcych jest gromadzony w wątrobie, w około 7 razy mniejszym stężeniu występuje też w tkance mięśni poprzecznie prążkowanych (szkieletowych). Jednakże ze względu na dużą masę mięśni w całym organizmie, całkowita zawartość glikogenu w mięśniach stanowi około trzech czwartych jego zawartości w organizmie człowieka.
Jest głównym wielocukrem, który stanowi materiał zapasowy w komórkach zwierzęcych. U roślin spotykany jest bardzo rzadko, np. w ciałkach odżywczych wytwarzanych na ogonkach liściowych cekropek "Cecropia".
Ma strukturę podobną do amylopektyny, tylko że jego cząsteczki są bardziej rozgałęzione, a łańcuchy boczne krótsze. Cząsteczki glukozy w prostym łańcuchu połączone są wiązaniami α-1,4-glikozydowymi. Rozgałęzienie tworzone jest co 8–12 monomerów przez wiązanie α-1,6-glikozydowe. Glikogen w miarę potrzeby może być szybko rozkładany do glukozy (jednakże nie w mięśniach, ze względu na brak glukozo-6-fosfatazy) i w przeciwieństwie do tłuszczów uwalniana glukoza może być źródłem energii w przemianach beztlenowych. Do najbogatszych w ten materiał zapasowy narządów należą wątroba (5% jej masy) i mięśnie (ok. 0.7% ich masy). Glikogen występuje w postaci ziaren o średnicy 10–40 nm zawieszonych w cytoplazmie. 
Glikogen mięśni w procesie glikolizy ulega transaminacji do alaniny, która jest eksportowana z mięśni i zużywana do glukoneogenezy w wątrobie. Pomimo nietworzenia wolnej glukozy, uwalniany jest glukozo-1-fosforan niezbędny do aktywności mięśnia (przekształcany w glukozo-6-fosforan włączany do procesu glikolizy, w którym uzyskiwane jest ATP). 
Rozkład glikogenu (glikogenoliza) przebiega dwoma torami: fosforolitycznym i hydrolitycznym. Rozkład ten jest indukowany działaniem glukagonu (hormon produkowany przez komórki α trzustki), a skutkiem tego procesu jest podniesienie poziomu cukru we krwi. Rozkład glikogenu w wątrobie spowodowany jest zapotrzebowaniem organizmu na cukier. Odwrotny proces zachodzi w momencie oddziaływania insuliny (antagonistycznego hormonu glukagonu), kiedy to zachodzi wiązanie glukozy z krwi w glikogen w wątrobie (→glikogenogeneza).

</doc>
<doc id="154564" url="https://pl.wikipedia.org/wiki?curid=154564" title="Grab (jazda na deskorolce)">
Grab (jazda na deskorolce)

Grab – rodzaj ewolucji na deskorolce podczas których skater (będąc nad ziemią) chwyta deskorolkę jedną, bądź obiema rękami przyjmując przy tym różne ułożenia ciała. Wyróżniamy wiele rodzajów grabów, m.in.:
Podczas wykonywania grabów skater może się obracać o 180, 360, 540, 720 bądź 900 stopni.

</doc>
<doc id="154567" url="https://pl.wikipedia.org/wiki?curid=154567" title="Pustynia Libijska">
Pustynia Libijska

Pustynia Libijska – pustynia we wschodniej części Sahary, położona we wschodniej Libii, zachodnim Egipcie i północno-zachodnim Sudanie. Dla części położonej na terenie Egiptu używa się nazwy Pustynia Zachodnia.
Jej powierzchnia wynosi ok. 2 mln km². W większości piaszczysta (wydmy wysokości do 300 m). Klimat zwrotnikowy skrajnie suchy. Dobowe wahania temperatury do 30 °C. Roczna suma opadów poniżej 10 mm na południu (na północy ok. 100 mm). Eksploatacja bogatych złóż ropy naftowej w Libii. Jej północno-zachodnią część stanowi Sarir Kalansziju.

</doc>
<doc id="154569" url="https://pl.wikipedia.org/wiki?curid=154569" title="Bille August">
Bille August

Bille August (ur. 9 listopada 1948 w Brede) – duński reżyser i scenarzysta filmowy.
Światową sławę zyskał filmem "Pelle zwycięzca" (1987), zrealizowanym na podstawie powieści Martina Andersena Nexø. Film ten został nagrodzony Złotą Palmą na 41. MFF Cannes, następnie Oscarem i Złotym Globem za najlepszy film obcojęzyczny i nominacją do Oscara dla Maxa von Sydowa. Film stał się jednym z największych sukcesów w historii duńskiego kina i jest jedną z najdoskonalszych realizacji stylu Augusta: rzeczowego, lapidarnego realizmu, głęboko zakorzenionego w tradycji skandynawskiej epiki literackiej.
Ingmar Bergman powierzył Augustowi realizację swojego scenariusza "Dobre chęci" (1992). Szwedzko-duńska koprodukcja z udziałem ówczesnej żony reżysera Pernilli August przyniosła twórcy na 45. MFF w Cannes drugą w karierze Złotą Palmę. Uplasowało to Augusta w wyjątkowo elitarnym gronie podwójnych laureatów najważniejszego canneńskiego trofeum (oprócz niego w gronie tym są: Emir Kusturica, Shōhei Imamura, Francis Ford Coppola, bracia Dardenne, Michael Haneke i Ken Loach). Te dwa filmy są największymi arcydziełami Augusta.
Kolejne filmy realizuje już nie tylko w Skandynawii, czasem w USA, czasem w wielkich międzynarodowych koprodukcjach. Inne znane filmy Bille Augusta to "Dom dusz" (1993, na podstawie powieści Isabel Allende) i "Nędznicy" (1998, według Victora Hugo).
Zasiadał w jury konkursu głównego na 55. MFF w Cannes (2002).

</doc>
<doc id="154578" url="https://pl.wikipedia.org/wiki?curid=154578" title="Wolfgang Clement">
Wolfgang Clement

Wolfgang Clement (ur. 7 lipca 1940 w Bochum, zm. 27 września 2020 w Bonn) – niemiecki polityk, prawnik i dziennikarz, działacz Socjaldemokratycznej Partii Niemiec (SPD), w latach 1998–2002 premier Nadrenii Północnej-Westfalii, od 2002 do 2005 minister gospodarki i pracy.
Życiorys.
Po maturze z 1960 studiował do 1965 prawo na Westfalskim Uniwersytecie Wilhelma w Münsterze. Zdał państwowy egzamin prawniczy I stopnia, po czym do 1967 był referendarzem w sądzie w Hamm. Pracował krótko jako asystent na Uniwersytecie w Marburgu, przeszedł jednak do pracy w redakcji dziennika „Westfälische Rundschau”, w którym praktykował w czasach studenckich. W 1969 został kierownikiem działu politycznego, a od 1973 do 1981 pełnił funkcję zastępcy redaktora naczelnego tej gazety.
W 1970 wstąpił do Socjaldemokratycznej Partii Niemiec. W 1981 został etatowym działaczem partii jako rzecznik prasowy zarządu federalnego w Bonn (do 1986). Powrócił do pracy dziennikarskiej, pełniąc w latach 1987–1988 funkcję redaktora naczelnego dziennika „Hamburger Morgenpost”. W 1989 premier Nadrenii Północnej-Westfalii Johannes Rau powierzył mu funkcję dyrektora swojej kancelarii. W 1990 Wolfgang Clement został awansowany w ramach regionalnego rządu do funkcji ministra do zadań specjalnych. W latach 1993–2002 sprawował mandat posła do landtagu. Po wyborach regionalnych w 1995 stanął na czele regionalnego resortu gospodarki, małej i średniej przedsiębiorczości, technologii i transportu. Od 1996 był wiceprzewodniczącym krajowych struktur SPD, a w 1999 został wiceprzewodniczącym partii na szczeblu federalnym.
W maju 1998 został nowym premierem Nadrenii Północnej-Westfalii (po rezygnacji, którą złożył Johannes Rau). Stanowisko to zajmował do października 2002, kiedy to objął urząd ministra gospodarki i pracy w drugim rządzie Gerharda Schrödera. Funkcję ministra pełnił do listopada 2005. W listopadzie 2008 zrezygnował z członkostwa w SPD.

</doc>
<doc id="154586" url="https://pl.wikipedia.org/wiki?curid=154586" title="Ingmar Bergman">
Ingmar Bergman

Ernst Ingmar Bergman (ur. 14 lipca 1918 w Uppsali, zm. 30 lipca 2007 na wyspie Fårö) – szwedzki reżyser filmowy i teatralny, uważany za jednego z najbardziej wpływowych twórców w historii kina.
Życiorys.
Studiował literaturę i historię sztuki na uniwersytecie w Sztokholmie. Swoją karierę rozpoczął jako reżyser teatralny. W latach 1944–1946 był dyrektorem Teatru w Helsingborgu, 1946-1949 Teatru w Göteborgu, 1952-1958 Teatru w Malmö, 1963-1966 Królewskiego Teatru Dramatycznego w Sztokholmie. Zadebiutował w filmie w latach 40., najpierw jako scenarzysta, potem jako reżyser. W latach 50. zaczął realizować filmy według własnych scenariuszy. Początkowo był bardzo ograniczany przez producentów; jego styl i zainteresowania dopiero się krystalizowały. Pod koniec lat czterdziestych przyjął praktykę przygotowywania przedstawień teatralnych w sezonie zimowym, a kręcenia filmów w letnim, stąd zapewne częsty motyw krótkiego, północnego lata w jego filmach, np. "Letni sen", "Wakacje z Moniką", "Uśmiech nocy", "Milczenie". W okresie dyrekcji w Malmö uformowała się grupa aktorów, w skład której wchodzili: Max von Sydow, Gunnar Björnstrand, Bibi Andersson, Harriet Andersson, Ingrid Thulin, a z którymi współpracował zarówno w teatrze, jak i na planie filmowym.
W jego twórczości scenicznej wyodrębnić można kilka kręgów tematycznych i związanych z nimi preferencji repertuarowych, a więc autorów i sztuki, do których powracał po wielokroć. Szczególnie chętnie inscenizował dramaty Henryka Ibsena: "Peer Gynt", a zwłaszcza te, poświęcone problematyce kobiecej psychologii: "Nora", "Hedda Gabler". Od Augusta Strindberga przejął sadomasochistyczne piętno relacji pomiędzy kobietami i mężczyznami: "Panna Julia", "Sonata widm", "Gra snów", obecne także w inscenizacjach dramatów Tennessee Williamsa "Tramwaj zwany pożądaniem", Edwarda Albeego "Kto się boi Virginii Woolf?", Georga Büchnera "Woyzeck", Yukio Mishimy "Madame de Sade". Osobny krąg tematyczny stanowią inscenizacje szekspirowskie: m.in. "Król Lear", "Wieczór Trzech Króli" – ten ostatni spektakl, Królewskiego Teatru Dramatycznego w Sztokholmie, z Bibi Andersson w roli Violi, pokazano w Warszawie w czerwcu 1975. Motywy przemocy i okrucieństwa wojny obecne były zarówno w inscenizacjach "Makbeta" oraz "Kaliguli" Alberta Camusa, jak i niektórych filmach np. "Hańba". W Królewskim Teatrze Dramatycznym wyreżyserował również "Iwonę, księżniczkę Burgunda" Witolda Gombrowicza z Erlandem Josephsonem w roli Króla, pokazaną w Krakowie w październiku 1996 roku. Reżyserował również w teatrze muzycznym: od "Wesołej wdówki" Franza Lehara po "Żywot rozpustnika" Igora Strawińskiego, a w filmie zaadaptował "Czarodziejski flet" Wolfganga Amadeusa Mozarta w formie osiemnastowiecznego przedstawienia w dworskim teatrze w Drottningholmie. Jego reżyseria teatralna odznaczała się przywiązywaniem szczególnej wagi do pracy z aktorem oraz dbałością o dopracowanie scenicznych detali.
Sukcesy filmów "Uśmiech nocy", "Siódma pieczęć" i "Tam, gdzie rosną poziomki" na festiwalach filmowych w Cannes i w Berlinie w latach 1956 i 1957 poprawiły jego pozycję i pozwoliły na twórczą swobodę. Zrealizował ponad 40 filmów, 140 przedstawień teatralnych, kilkanaście spektakli telewizyjnych; napisał kilkanaście scenariuszy dla innych reżyserów. Jest czołowym przedstawicielem tzw. kina autorskiego.
Z okazji 50-lecia Festiwalu w Cannes ówczesny dyrektor tegoż festiwalu Gilles Jacob poprosił wszystkich żyjących laureatów Złotej Palmy o wybranie laureata Palmy Palm, największego ich zdaniem żyjącego filmowca. Wybór padł na Bergmana.
Był ojcem Evy Bergman, której mężem był szwedzki pisarz Henning Mankell.
Charakterystyka twórczości.
Psychologia i biologia.
Większość jego filmów to pesymistyczne dramaty psychologiczne, za pomocą których ukazał nieograniczone psychologiczne możliwości kina jako medium. Jego filmy są zarazem bardzo osobiste i bardzo uniwersalne; zawierają spójną wizję człowieka i świata. Przez całą twórczość Bergmana przewijają się pewne stałe motywy: samotność, trudności w kontakcie z drugim człowiekiem, upokorzenie, człowiek wobec śmierci i cierpienia. Cechuje Bergmana niezwykła dosadność, a nawet okrucieństwo w przeprowadzaniu psychicznej wiwisekcji, operowaniu bezlitosnym, biologicznym konkretem, zwłaszcza w przedstawianiu seksualności i śmierci.
Kwestia istnienia Boga.
Kwestia istnienia Boga jest jednym z najważniejszych problemów w twórczości Bergmana, który był synem luterańskiego pastora. W początkowej fazie zadaje on rozpaczliwie pytanie o jego istnienie. Szczytowym tego przykładem jest "Siódma pieczęć", w której rycerz Antonius Block gra w szachy ze Śmiercią. Usiłuje się od niej dowiedzieć, co jest po drugiej stronie. Ale nawet Śmierć tego nie wie.
Przełomowy okres w twórczości Bergmana następuje w latach 60.; jego wyrazem jest np. "Milczenie". Okres ten to czas rozpaczliwego krzyku wobec konstatacji, że Boga jednak nie ma. Dowodem na nieistnienie Boga jest dla Bergmana kształt świata, składającego się niemal wyłącznie z cierpienia. Hipoteza, że taki świat stworzył Bóg, jest dla Bergmana niedopuszczalna, niemoralna.
W dalszej części twórczości Bergman przechodzi nad tym do porządku dziennego, zajmuje się już relacjami między ludźmi, skoro badanie relacji między człowiekiem a Bogiem jest bezpodstawne wobec nieistnienia Boga. Ten Bóg odbija się wciąż jednak echem, jako swego rodzaju kategoria kulturowa i psychiczna, ale już nikt w Niego w filmach Bergmana nie wierzy. Nawet pastor w filmie "Szepty i krzyki" mówi, modląc się, że Niebo jest puste i okrutne. A pastor w "Gościach Wieczerzy Pańskiej" odprawia wprawdzie nabożeństwo w kościele, ale sam już w Boga nie wierzy; kościół jest pusty, pastora słucha tylko jedna kobieta i na dodatek tylko dlatego, że jest w nim zakochana.
Pomimo całego pesymizmu twórczości Bergmana jest w niej coś bardzo konstruktywnego: konstatacja, że Boga nie ma, nie oznacza, że życie jest bez sensu ani że nie istnieje inne sacrum. Sacrum tkwi dla Bergmana w drugim człowieku.
Bibliografia.
Podmiotowa.
Książki, scenariusze i opowiadania I. Bergmana opublikowane w Polsce:

</doc>
<doc id="154588" url="https://pl.wikipedia.org/wiki?curid=154588" title="Renate Künast">
Renate Künast

Renate Elly Künast (ur. 15 grudnia 1955 w Recklinghausen) – niemiecka polityk i prawniczka, członkini Sojuszu 90/Zielonych, posłanka do Bundestagu, w latach 2001–2005 minister rolnictwa, polityki żywnościowej i ochrony konsumentów.
Życiorys.
Ukończyła socjologię na Fachhochschule w Düsseldorfie, w latach 1977–1979 była pracownikiem socjalnym w zakładzie karnym w Berlinie. Później podjęła studia na wydziale prawa Wolnego Uniwersytetu Berlina. W 1985 zdała państwowy egzamin prawniczy II stopnia, po czym podjęła praktykę w zawodzie adwokata.
W 1979 dołączyła do Alternativen Liste Berlin, na bazie której powstał berliński oddział Zielonych. W czasach studenckich brała aktywny udział w protestach przeciwko składowisku odpadów nuklearnych w Gorleben. W 1982 dołączyła do komitetu zarządzającego swojego ugrupowania. W latach 1989–2000 zasiadała w Izbie Deputowanych, od 1989 do 1990 i od 1998 do 2000 przewodniczyła frakcji Zielonych w berlińskim parlamencie.
W latach 2000–2001 obok Fritza Kuhna była współprzewodniczącą federalnych struktur Związku 90/Zielonych. W styczniu 2001 dołączyła do pierwszego rządu Gerharda Schrödera jako minister rolnictwa, polityki żywnościowej i ochrony konsumentów. Urząd ten sprawowała również w drugim gabinecie tego kanclerza do października 2005.
W 2002 po raz pierwszy uzyskała mandat posłanki do Bundestagu. Z powodzeniem ubiegała się o reelekcję w wyborach w 2005, 2009, 2013, 2017 i 2021. Od 2005 do 2013 pełniła funkcję współprzewodniczącej klubu deputowanych swojego ugrupowania. W 2011 była kandydatką Zielonych na burmistrza Berlina.

</doc>
<doc id="154589" url="https://pl.wikipedia.org/wiki?curid=154589" title="Transplantacja">
Transplantacja



</doc>
<doc id="154591" url="https://pl.wikipedia.org/wiki?curid=154591" title="Renate Kunast">
Renate Kunast



</doc>
<doc id="154597" url="https://pl.wikipedia.org/wiki?curid=154597" title="Zabłocie (Kraków)">
Zabłocie (Kraków)

Zabłocie – obszar Krakowa, od 1991 wchodzący w skład Dzielnicy XIII Podgórze, położony na prawym brzegu Wisły. Północną granicę stanowi Wisła, południową – fragment alei Powstańców Wielkopolskich, zachodnią – ulica Krakusa, a wschodnią – ulica Stoczniowców. Kształtem przypomina prostokąt, a jego wielkość zbliżona jest do obszaru, który zajmuje krakowskie Stare Miasto zamknięte w obrębie Plant. Przez obszar ten przechodzi trakcja kolejowa, a niektóre pociągi zatrzymują się na stacji PKP Kraków Zabłocie.
Nazwa „Zabłocie” oznacza teren położony „za błotem” i po raz pierwszy pojawiła się w źródłach w 1334 roku w odniesieniu do lasów królewskich „circa Zabloczyc”. Okres największego rozwoju tego terenu przypada na przełom XIX i XX wieku, kiedy to powstają zakłady kolejowe i przemysłowe, a Zabłocie staje się terenem przemysłowym. Po 1989, wraz z likwidacją wielu przedsiębiorstw państwowych, okolica podupadła. Od końca lat 90. XX wieku podjęto działania mające na celu rewitalizację tej dzielnicy, która obecnie stanowi jeden z najbardziej dynamicznie rozwijających się obszarów Krakowa.
Historia.
Średniowiecze.
W XIV wieku król Kazimierz Wielki stopniowo (w 1357 i 1370 roku) sprzedał miastu Kazimierz wieś Czyżową, leżącą na terenie współczesnego Zabłocia, której życie osadnicze koncentrowało się wokół dzisiejszych ulic Lipowej i Kącik. W tym okresie zbudowano na Zabłociu port nad Wisłą, który umożliwiał handel na większą skalę wydobywaną w Wieliczce solą kamienną.
Czasy nowożytne.
W 1595 roku wieś położona w powiecie szczyrzyckim województwa krakowskiego była własnością miasta Kazimierza.
W wyniku I rozbioru Polski okolice Krakowa włączono do austriackiej Galicji, której granica przebiegała na Wiśle. Zabłocie zostało wówczas wyłączone z obszaru miasta Kazimierz, pozostającego w granicach Rzeczypospolitej. Kraków został odcięty od zaplecza na prawym brzegu Wisły – kopalni w Wieliczce, cegielni i portu solnego na Zabłociu.
W 1784 roku powstało nowe miasto Podgórze, założone na mocy patentu cesarza Józefa II w pobliżu uruchomionej w 1776 przez Austriaków komory celnej, pobierającej opłaty i kontrolującej przepływ towarów z Polski do Galicji. Miasto to miało stanowić nowe centrum administracyjne zachodniej części przyłączonej prowincji. Po II rozbiorze Polski Kraków został przyłączony do Austrii. Dzięki pokojowi zawartemu w 1809 roku, Księstwo Warszawskie uzyskało jednak gwarancję dostawy soli przez Kraków, mimo że Wieliczka znajdowała się już na terytorium austriackim. W tym okresie powstały magazyny solne na Zabłociu. Przyjmuje się, że zespół o funkcji magazynu soli wraz z tzw. portem solnym istniał tam znacznie wcześniej. Istniejący po dziś dzień ostatni budynek składów solnych mógł powstać już w XVIII wieku. W tamtym okresie przez Podgórze przebiegał trakt handlowy łączący Czechy ze Lwowem.
Rozwój Zabłocia nabrał tempa w II połowie XIX wieku. Wówczas po wschodniej stronie miasta Podgórze poprowadzono główną linię kolejową Galicji, która biegła z Krakowa do stolicy prowincji, rozpoczęto także prace wokół budowy największej austriackiej fortyfikacji – Twierdzy Kraków. W ostatnich latach XIX powstały zakłady kolejowe, przemysłowe i składnice, funkcjonował dalej port rzeczny, a obszar zabudowy miejskiej ulegał stopniowemu powiększeniu. Nie bez znaczenia dla rozwoju tej części Galicji jest fakt, że gminy prawego brzegu Wisły miały dostęp do surowców i wolną przestrzeń pod nowe inwestycje, a przede wszystkim były zwolnione z płacenia akcyzy. Choć w 1903 roku Podgórze nawiedziło wielka powódź, nie zatrzymała ona rozwoju tej dzielnicy. Powstały za to nowe, rozbudowane wały przeciwpowodziowe. Rozwój wielkiego przemysłu na Zabłociu rozpoczął się jednak dopiero na przełomie XIX i XX wieku, kiedy dzielnica została odgrodzone od Wisły solidnym wałem przeciwpowodziowym. Przed wybuchem I wojny światowej rozpoczęto prace nad czwartą w tym rejonie stacją kolejową Podgórze–Wisła (istnieją już Podgórze–Płaszów, Podgórze – Miasto i Podgórze–Bonarka), która została otwarta w 1911 roku jako stacja towarowa obsługująca pobliskie firmy transportowe i Twierdzę Kraków. W 1915 Zabłocie, wraz z Podgórzem, zostało przyłączone do miasta Krakowa.
W wyniku rozwoju Zabłocia jako dzielnicy przemysłowej, w I połowie XX wieku powstały:
XX wiek.
W latach 1939–1945 Zabłocie stanowiło miejsce lokalizacji magazynów sprzętu lotniczego i łączności służących jednostce lotniczej III Rzeszy. W zakładach przemysłowych wykorzystywano pracę niewolniczą: od 1942 roku doprowadzano tam grupy robotników z krakowskiego getta, a po jego likwidacji w marcu 1943, z obozu płaszowskiego. Więźniowie powstałego w maju 1943 roku podobozu obozu Płaszów pracowali w Fabryce Skrzyń Ernesta Kühnpasta, Fabryce Chłodnic i Części Samolotowych Kurta Hodermana (NKF), Przedsiębiorstwie Budowy Baraków Józefa Chmielewskiego i Fabryce Naczyń Emaliowanych Oskara Schindlera „Emalia”. Istotnym miejscem wydarzeń czasu wojny jest plac Bohaterów Getta (wcześniej Mały Rynek i plac Zgody), który był miejscem wysiedleń krakowskich Żydów, wysyłanych stąd do obozów zagłady.
Po II wojnie światowej następuje dalsza industrializacja obszaru Zabłocia, w 1946 roku powstały tu m.in. zakłady elektroniczne Telpod-Unitra (później Telpod S.A.), które działają nieprzerwanie do 2002 roku. Utworzone jako zaplecze Polskiego Radia, stały się jednym z największych kompleksów przemysłowych w czasach PRL-u. Od 1950 działała na Zabłociu fabryka kosmetyków „Miraculum”. Powstała w 1926 roku, to jedna z najstarszych fabryk krakowskich funkcjonujących po dzień dzisiejszy. W 1952 roku zbudowany został most na Wiśle w Łęgu, który usprawnił komunikację Zabłocia z powstającą w tamtym czasie Nową Hutą. W 1989 roku wiele firm państwowych działających na terenie Zabłocia zostało zamkniętych, co doprowadziło do stagnacji całej okolicy.
W 1991 roku przeprowadzona została reforma łącząca teren Podgórza, Płaszowa i historycznego Zabłocia w XIII dzielnicę samorządową miasta Krakowa.
Zabłocie dzisiaj.
W 2001 powstał Most Kotlarski, łączący Zabłocie z Grzegórzkami, dzięki czemu polepszyła się komunikacja tej części Krakowa ze Śródmieściem. Na początku XXI wieku powstał tu również nowy ośrodek edukacyjny – Krakowska Szkoła Wyższa im. Andrzeja Frycza Modrzewskiego (od 2009 roku – Krakowska Akademia im. Andrzeja Frycza Modrzewskiego). Od 1992 funkcjonują również Krakowskie Szkoły Artystyczne, kształcące w zakresie projektowania ubioru, kreatywnej fotografii czy aranżacji wnętrz. W 2006 roku Zabłocie zostało uznane za obszar strategiczny w rozwoju miasta Krakowa, powstał również program rewitalizacji i aktywizacji poprzemysłowego obszaru Zabłocia.
Odsłonięta w 2010 roku Kładka Ojca Bernatka, łącząca Kazimierz z Podgórzem, przyczyniła się do ożywienia ruchu turystycznego na Zabłociu, które dzieli od Kazimierza 20-minutowy spacer.
Niegdysiejszy młyn „Ziarno” przy ul. Zabłocie 25 został zaadaptowany na budynek mieszkalny. Na terenach pomiędzy ul. Romanowicza a Ślusarską w latach 2013–2019 zostały wybudowane liczące ponad 700 mieszkań osiedla „Pasaż Podgórski” i „Zabłocie Concept House”. Budynek dawnej fabryki „Miraculum” został w latach 2018–2019 odnowiony i przekształcony w biurowiec, a 7-kondygnacyjny budynek zakładów produkcyjnych Telpod przy ul. Romanowicza – w prywatny akademik LivinnX.
Pod koniec 2021 roku został wyznaczony obszar Systemu Informacji Miejskiej pn. Zabłocie. Nazwa ta pojawi się na tablicach ulicowych i informacji drogowej w ramach nowego SIM.
Zabłocie kulturalne.
Ten niegdyś całkowicie industrialny obszar, dziś jest siedzibą dwóch instytucji kulturalnych, a także ośrodkiem inicjatyw o artystycznym charakterze.
W grudniu 2005 roku przebudowany został Plac Bohaterów Getta. Na placu zainstalowano pomnik ofiar krakowskiego getta, na który składa się 33 rzeźby krzeseł z metalu oraz ich 37 mniejszych kopii. Autorzy pomnika odnieśli się do wspomnień Tadeusza Pankiewicza, właściciela Apteki pod Orłem. Pankiewicz, nieżydowski właściciel jedynej w krakowskim getcie apteki, pisał o składowanych na tym placu meblach, które wynoszono z mieszkań po likwidacji getta i wywózce jego więźniów do obozów koncentracyjnych. Od 1983 roku w dawnym lokalu apteki funkcjonuje muzeum (od 2003 roku jest ono częścią Muzeum Historycznego Miasta Krakowa).
W 2005 roku Gmina Miejska Kraków wykupiła niegdysiejszą fabrykę „Emalia” należącą w czasie wojny do Oskara Schindlera, która stała się częścią Muzeum Historycznego Miasta Krakowa. W czerwcu 2010 roku otwarto tu wystawę „Kraków – czas okupacji 1939–1945”, która otrzymała nagrodę za najlepszą wystawę historyczną w Polsce w konkursie „Sybilla 2010”. Miesięcznie odwiedza ją 15–20 tys. turystów z całego świata.
Przy fabryce „Emalia”. przy ul. Lipowej 4, w maju 2011 otwarto Muzeum Sztuki Współczesnej w Krakowie MOCAK. Budynek Muzeum połączył sześć istniejących już na terenie dawnej Fabryki Schindlera obiektów, jest obiektem autorstwa architekta Claudio Nardiego. Muzeum skupia się na ekspozycji artystów ostatnich dwóch dziesięcioleci, gości wiele międzynarodowych wystaw, posiada własną bibliotekę i księgarnię, inicjuje szereg przedsięwzięć o charakterze edukacyjnym i kulturalnym.
Miejscem koncertów i wydarzeń kulturalnych był istniejący w latach 2010–2015 „Klub Fabryka”, który funkcjonował na terenie dawnej siedziby fabryki kosmetyków „Miraculum”.
We wrześniu 2014 roku została otwarta nowa siedziba „Cricoteki” i Muzeum Tadeusza Kantora na ul. Nadwiślańskiej, stanowiąca nowoczesne centrum wystawiennicze i teatralno-konferencyjne, a także ośrodek dokumentacji historii teatru i sztuki wizualnej. Przy nim powstała również czytelnia, biblioteka i księgarnia. W planach jest utworzenie Forum Literatury w budynku dawnego magazynu solnego przy ul. Na Zjeździe 8. Projekt Forum Literatury zakłada stworzenie wielofunkcyjnego obiektu podkreślającego atuty Krakowa i Małopolski związane z rozwojem literatury i nauki. Koncepcja odnosi się też do nadanego Krakowowi tytułu Miasta Literatury UNESCO.
Na terenie Zabłocia można było napotkać efekty działań artystów w ramach ArtBoom Tauron Festiwal. Po pierwszej edycji festiwalu zostało dzieło Mirosława Bałki pt. AUSCHWITZWIELICZKA – betonowy korytarz usytuowany przy stacji PKP Kraków – Zabłocie, będący krytyczną refleksją na temat schematycznego zwiedzania okolic Krakowa, rozumianego jako sekwencja wycieczek do obozu Auschwitz oraz Kopalni soli „Wieliczka”.
W ramach akcji artystycznych w Krakowie na Zabłociu powstało również kilka murali, m.in. mural z Jokerem.

</doc>
<doc id="154599" url="https://pl.wikipedia.org/wiki?curid=154599" title="Ulla Schmidt">
Ulla Schmidt

Ursula „Ulla” Schmidt (ur. 13 czerwca 1949 w Akwizgranie) – niemiecka polityk i nauczycielka, działaczka Socjaldemokratycznej Partii Niemiec (SPD), długoletnia posłanka do Bundestagu, w latach 2001–2009 minister zdrowia, od 2002 do 2005 również minister spraw społecznych.
Życiorys.
Kształciła się na RWTH Aachen oraz na Fernuniversität in Hagen, uniwersytecie prowadzącym studia metodą d-learningu. Specjalizowała się w pedagogice specjalnej i kształceniu dzieci mających trudności w uczeniu się. Pracowała następnie w wyuczonym zawodzie.
Początkowo związana z maoistowskim ugrupowaniem Kommunistischer Bund Westdeutschland, kandydowała z jego ramienia w 1976 do Bundestagu. W 1983 dołączyła do Socjaldemokratycznej Partii Niemiec. Przez kilka lat do 1992 była radną miejską w Akwizgranie. Zaangażowała się w działalność społeczną m.in. w ramach Niemieckiego Komitetu ds. UNESCO i Instytutu Goethego.
W 1990 po raz pierwszy została wybrana do niższej izby niemieckiego parlamentu. Z powodzeniem ubiegała się o reelekcję w wyborach w 1994, 1998, 2002, 2005, 2009, 2013 i 2017.
Od 1998 do 2001 była wiceprzewodniczącą frakcji poselskiej SPD. W styczniu 2001 dołączyła do pierwszego rządu Gerharda Schrödera, obejmując stanowisko ministra zdrowia. Pozostała na nim również w powołanym w październiku 2002 drugim gabinecie tego kanclerza (jako minister zdrowia i spraw społecznych). W listopadzie 2005 została ministrem zdrowia w utworzonym wówczas pierwszym rządzie Angeli Merkel, sprawując ten urząd do października 2009. W 2009 została odsunięta od kampanii wyborczej socjaldemokratów, gdy ujawniono, że w Hiszpanii skradziono jej służbowy samochód, którym wyjechała tam na prywatne wakacje. W 2013 wybrano ją na wiceprzewodniczącą Bundestagu.

</doc>
<doc id="154600" url="https://pl.wikipedia.org/wiki?curid=154600" title="Sokołów">
Sokołów



</doc>
<doc id="154603" url="https://pl.wikipedia.org/wiki?curid=154603" title="Rząd Gerharda Schrödera">
Rząd Gerharda Schrödera



</doc>
<doc id="154605" url="https://pl.wikipedia.org/wiki?curid=154605" title="Lars Bystøl">
Lars Bystøl

Lars Bystøl (ur. 4 grudnia 1978 w Voss) – norweski skoczek narciarski, trzykrotny medalista olimpijski, dwukrotny medalista mistrzostw świata i złoty medalista mistrzostw świata w lotach.
Przebieg kariery.
Po raz pierwszy na arenie międzynarodowej Lars Bystøl pojawił się w sezonie 1998/1999 Pucharu Kontynentalnego. W marcu 2000 w Trondheim po raz pierwszy w karierze przystąpił do kwalifikacji do zawodów Pucharu Świata. Pierwsze punkty do klasyfikacji Pucharu Świata zdobył 19 stycznia 2002 w Zakopanem, gdzie zajął 24. miejsce. W sezonie 2001/2002 punktował jeszcze dwukrotnie, jednak nie poprawił wyniku osiągniętego na Wielkiej Krokwi i w klasyfikacji tego sezonu zajął 65. miejsce. W lutym 2002 wystartował na igrzyskach olimpijskich w Salt Lake City, gdzie indywidualnie plasował się poza czołową trzydziestką, a wraz z kolegami zajął dziewiąte miejsce w konkursie drużynowym.
W sezonach 2002/2003 i 2003/2004 pięciokrotnie plasował się w czołowej dziesiątce zawodów, jednak na podium nie stanął. W klasyfikacji generalnej zajmował odpowiednio 26. i 21. miejsce. W 2003 roku wystąpił na mistrzostwach świata w Val di Fiemme, gdzie indywidualnie był dwunasty na normalnej skoczni. Na tych samych mistrzostwach wspólnie z Tommym Ingebrigtsenem, Sigurdem Pettersenem i Bjørnem Einarem Romørenem wywalczył brązowy medal. Z kolei w 2004 roku zajął dziesiątce miejsce w 52. edycji Turnieju Czterech Skoczni.
Pierwszy raz na podium zawodów Pucharu Świata stanął w sezonie 2004/2005. Miało to miejsce 11 marca 2005 w Lillehammer, gdzie był trzeci, ustępując tylko Finowi Mattiemu Hautamäkiemu oraz swemu rodakowi Sigurdowi Pettersenowi. W pozostałych konkursach cyklu dziewięciokrotnie plasował się czołowej dziesiątce. W klasyfikacji generalnej zajął dziesiątce miejsce. Był ponadto czwarty w dziewiątej edycji Turnieju Nordyckiego. W ostatnich zawodach sezonu, 20 marca 2005 w Planicy ustanowił rekord życiowy skacząc 216,5 metra. Na mistrzostwach świata w Oberstdorfie lepiej zaprezentował się w konkursach na dużym obiekcie. W konkursie drużynowym razem z Romørenem, Pettersenem i Roarem Ljøkelsøyem zdobył kolejny brązowy medal. W konkursie indywidualnym zajął czwarte miejsce, przegrywając walkę o brązowy medal z reprezentantem Czech, Jakubem Jandą. Na normalnej skoczni indywidualnie był dziewiąty, a w drużynie dwunasty.
W trzecich zawodach olimpijskiego sezonu 2005/2006 3 grudnia 2005 w Lillehammer zajął trzecie miejsce. Wyprzedzili go tylko Andreas Küttel ze Szwajcarii i Jakub Janda. Następnego dnia był drugi za Czechem. Miesiąc później, 4 stycznia 2006 w Innsbrucku odniósł swoje pierwsze zwycięstwo w Pucharze Świata. W pozostałych konkursach 54. Turnieju Czterech Skoczni zajął 28. miejsce w Oberstdorfie, 20. w Garmisch-Partenkirchen oraz 26. miejsce w Bischofshofen. Dało mu to w efekcie szesnastą pozycję w klasyfikacji końcowej. Kilka dni później wystąpił na mistrzostwach świata w lotach w Tauplitz, podczas których razem z Ljøkelsøyem, Romørenem i Pettersenem zdobył złoty medal w zawodach drużynowych. Na igrzyskach olimpijskich w Turynie odniósł największy sukces w swojej karierze. W konkursie indywidualnym na normalnej skoczni po pierwszej serii skoków zajmował szóste miejsce i tracił do prowadzącego Dmitrija Wasiljewa z Rosji cztery punkty. W drugiej kolejce osiągnął 103,5 m, co było drugą odległością konkursu. Dzięki temu awansował na pierwsze miejsce, wyprzedzając Hautamäkiego o 1 punkt i Ljøkelsøy’a o 2 punkty. Na dużej skoczni w drugiej serii awansował z piątej pozycji na trzecią. Zdobył brązowy medal, przegrywając tylko z dwoma Austriakami: Thomasem Morgensternem i Andreasem Koflerem. Ponadto w konkursie drużynowym Norwegowie z Bystølem w składzie zdobyli kolejny brązowy medal. Po powrocie do rywalizacji pucharowej nie stawał już na podium i w klasyfikacji generalnej zajął 13. miejsce.
W sezonie 2006/2007 w trzynastu startach w zawodach Pucharu Świata trzykrotnie zdobywał punkty, za każdym razem zajmując 28. miejsce. Z dorobkiem 9 punktów zajął 76. pozycję w klasyfikacji generalnej. Nie wystąpił na mistrzostwach świata w Sapporo na przełomie lutego i marca 2007. W kolejnym sezonie w zawodach Pucharu Świata pojawił się sześć razy, najlepszy wynik uzyskując 4 marca 2008 w Kuopio, gdzie był siódmy. W klasyfikacji generalnej zajął 37. miejsce. Częściej startował w sezonie 2007/2008 Pucharu Kontynentalnego, gdzie czterokrotnie stawał na podium, z czego trzy konkursy wygrał. W efekcie zajął trzecie miejsce w klasyfikacji generalnej tego cyklu.
W styczniu 2009 został zdyskwalifikowany na 4 miesiące przez Norweską Komisję Antydopingową za używanie środków zawierających pochodne konopi indyjskich. Jeszcze zanim powrócił do międzynarodowej rywalizacji, we wrześniu 2009 postanowił zakończyć sportową karierę.
Na arenie krajowej Lars Bystøl wywalczył złoty medal na normalnej skoczni w 2005 roku, srebrne na dużej w latach 2004 i 2006 oraz brązowe: w 2003 roku na dużej, a w latach 2002 i 2006 na normalnej skoczni.

</doc>
<doc id="154606" url="https://pl.wikipedia.org/wiki?curid=154606" title="Lars Bystoel">
Lars Bystoel



</doc>
<doc id="154611" url="https://pl.wikipedia.org/wiki?curid=154611" title="Pierwszy rząd Gerharda Schrödera">
Pierwszy rząd Gerharda Schrödera

Pierwszy rząd Gerharda Schrödera - 27 października 1998 do 22 października 2002

</doc>
<doc id="154612" url="https://pl.wikipedia.org/wiki?curid=154612" title="Zabłocie">
Zabłocie



</doc>
<doc id="154613" url="https://pl.wikipedia.org/wiki?curid=154613" title="Drugi rząd Gerharda Schrödera">
Drugi rząd Gerharda Schrödera

Drugi rząd Gerharda Schrödera – od 22 października 2002 do 22 listopada 2005

</doc>
<doc id="154615" url="https://pl.wikipedia.org/wiki?curid=154615" title="Benedykt XII">
Benedykt XII

Benedykt XII, łac. "Benedictus XII", właśc. Jacques Fournier OCist (ur. ok. 1280-1285 w Saverdun, zm. 25 kwietnia 1342 w Awinionie) – papież w okresie od 20 grudnia 1334 do 25 kwietnia 1342, cysters.
Życiorys.
Pochodził ze skromnego środowiska, jego ojciec był prawopodobnie młynarzem. Karierę duchowną rozpoczął w zakonie cystersów w Boulbonne. Studiował na uniwersytecie paryskim, gdzie otrzymał tytuł magistra teologii. W 1317 został biskupem Pamiers, a dziesięć lat później kardynałem. Sprawował też urząd inkwizytora w Langwedocji i zajmował się nadużyciami seksualnymi i herezją tamtejszego kleru.
Po śmierci Jana XXII najbardziej oczywistym kandydatem był Jean-Raymond de Comminges, który jednak odmówił złożenia obietnicy, że nie przeniesie Stolicy Piotrowej z powrotem do Rzymu. Z tego powodu jego kandydatura została odrzucona, natomiast wybrano Jacques’a Fourniera jako trzeciego papieża niewoli awiniońskiej.
Na początku pontyfikatu zreorganizował kurię i przeprowadził surową kontrolę wydatków (m.in. zmniejszył opłaty za wydawanie dokumentów). Określił także nowe, surowe zasady dla mnichów cysterskich, franciszkańskich i benedyktyńskich. Nie mógł się jednak wyzwolić spod wpływów dworu francuskiego, o czym może świadczyć fakt, że nie przeniósł się do Rzymu. Wkrótce potem rozpoczął budowę pałacu w Awinionie a także mianował pięciu francuskich kardynałów.
Na arenie międzynarodowej był mniej skuteczny – nie zapobiegł wybuchowi wojny stuletniej pomiędzy Anglią a Francją. Pomimo że początkowo był bliski porozumienia i zniesienia interdyktu z króla Niemiec, Ludwika IV, to nie udało się tego osiągnąć, gdyż sprzeciwili się temu król Francji Filip VI i król Neapolu Robert I.
Poprzez swoich wysłanników rozstrzygnął na korzyść Korony Królestwa Polskiego spór z zakonem krzyżackim w procesie warszawskim w 1339. Kazimierz Wielki uzyskał jego przychylność obietnicą zrzeczenia się na korzyść papiestwa połowy należnej mu od Zakonu Krzyżackiego sumy, wynikającej z wyroku sądowego z 1321.

</doc>
<doc id="154623" url="https://pl.wikipedia.org/wiki?curid=154623" title="Poborze">
Poborze

Poborze lub Poboże– mały region etnograficzny na północnym Mazowszu z ośrodkiem w Janowcu Kościelnym, stanowiący północną część ziemi zawkrzeńskiej. 
Obszar Poborza niewiele przekraczający 140 km² zamieszkiwany jest przez potomków szlachty zaściankowej. Licząca ok. 3700 osób populacja Poborzan mieszka w parafii w Janowcu Kościelnym w gminie Janowiec Kościelny oraz w części parafii w Grzebsku w gminie Wieczfnia Kościelna. Teren ten zawiera się w rozwartym trójkącie, którego północno-zachodni wierzchołek stanowi wieś Górowo-Trząski położona na południowy wschód od Nidzicy. Od wschodu Poborze oddziela od reszty północnego Mazowsza rzeka Orzyc z granicznymi punktami regionu wsią Szczepkowo-Giewarty na północy i okolicami Grzebska na południu. Zasiedlenie nastąpiło pomiędzy XIII a XV wiekiem i miało charakter obronny związany z granicą mazowiecko-pruską (później mazowiecko-krzyżacką), stąd szlachecka proweniencja mieszkańców, którzy byli osiedlani rodami na prawie rycerskim w jednej okolicy. 
Do współczesności zachował się charakterystyczny dla tzw. szlacheckich okolic zaściankowych charakter zabudowy z przysiółkami. Do dziś również występują gniazda rodowe, czyli wsie, w których wszyscy mieszkańcy mają to samo nazwisko i występuje u nich poczucie rodowości i przynależności szlacheckiej. Zachowali elementy obyczajowości i świadomości swoich przodków, a także poczucie odrębności, przeradzające się często w poczucie wyższości wobec nieszlacheckich sąsiadów.

</doc>
<doc id="154625" url="https://pl.wikipedia.org/wiki?curid=154625" title="Sroczków">
Sroczków

Sroczków – wieś w Polsce położona w województwie świętokrzyskim, w powiecie buskim, w gminie Pacanów. Ma status sołectwa, należy do parafii pw. św. Marcina w Pacanowie.
W latach 1975–1998 miejscowość administracyjnie należała do województwa kieleckiego.
Historia.
Najstarsza źródłowo poświadczona wzmianka o Sroczkowie pochodzi z II poł. XIV wieku. Była to wieś szlachecka, położona w bezpośrednim sąsiedztwie Pacanowa. W 1381 r. dziedzicem tej wsi był szlachetny Olbracht (który się pisał ze Sroczkowa).
W XV wieku wieś należała do szlacheckich właścicieli, którzy pisali się z domu Kopacz. W 1579 roku właścicielami Sroczkowa byli w części szlachetni Mateusz Niezwojowski, wojewoda krakowski Zborowski, Jan Sroczkowski i Święcicki.
Wiadomo, że od końca XVIII wieku Sroczków należał do parafii pacanowskiej.
W 1827 roku we wsi było 33 gospodarstw i 526 mieszkańców. W 1862 r. dziedzicem dóbr sroczkowskich był Karol Dąbrowski; w 1872 r. dobra te składały się z folwarku Sroczków i Szumarka. W 1885 roku wieś i folwark Sroczków należały do gminy Oleśnicy (dawny powiat stopnicki).
Po I wojnie większość ziemi w Sroczkowie należała do spółki bankowej i pozostawała pod jej zarządzaniem.
Od 1994 (30 grudnia) Sroczków leży w gminie Pacanów (wcześniej Oleśnica).

</doc>
<doc id="154626" url="https://pl.wikipedia.org/wiki?curid=154626" title="Pokój londyński 1604">
Pokój londyński 1604

Pokój londyński 1604 – traktat pokojowy zawarty pomiędzy Hiszpanią Filipa III a Anglią Jakuba I, który zakończył wojnę pomiędzy tymi państwami trwającą od 1588 r., tj. od nieudanej inwazji morskiej Wielkiej Armady na wyspy brytyjskie. Angielskim kupcom traktat gwarantował swobodę handlową, zaś Hiszpania zyskiwała dzięki wstrzymaniu angielskiej pomocy zbuntowanym prowincjom niderlandzkim.
Tło konfliktu i przyczyny pokoju.
Wojna pomiędzy Anglią a Hiszpanią zaczęła się od wsparcia zrewoltowanych Zjednoczonych Prowincji niderlandzkich, udzielonego przez królową Elżbietę I. W 1585 r. wysłała ona Holendrom ok. 6 tys. wojska z Robertem Dudleyem, księciem Leicester na czele. To z kolei było podstawowym pretekstem wyekwipowania przez Filipa II Wielkiej Armady, która w 1588 r. ruszyła w kierunku wysp brytyjskich i poniosła druzgoczącą klęskę. Przez następne lata do Niderlandów płynął z Londynu nieprzerwany strumień pieniędzy, ludzi i zaopatrzenia. Z kolei na morzach operowali angielscy korsarze – Francis Drake, John Hawkins i Walter Raleigh, atakujący głównie hiszpańskie statki handlowe. W 1599 r. Anglicy bez powodzenia usiłowali zdobyć A Coruñę, z kolei Hiszpanie próbowali wzniecić powstanie w Irlandii.
Elżbieta I zmarła w roku 1603. Następca Filipa II, jego syn, Filip III szybko wyczuł koniunkturę umożliwiającą zamknięcie przynajmniej jednego z wielu frontów, na których walczyła w tym czasie Hiszpania. Monarchia była wprawdzie wyczerpana długą wojną, ale silnym atutem po stronie Habsburga była udana ofensywa i spore sukcesy Ambrosio Spinoli w Niderlandach. Jakub I Stuart z kolei był do Hiszpanii nastawiony pozytywnie – chciał nawet, by jego syn Karol poślubił infantkę Marię. Zdecydował się więc przyjąć propozycję pokojową.
Założenia traktatu.
Traktat "pokojowy, sojuszniczy i handlowy pomiędzy królem katolickim Filipem III oraz arcyksięstwem Albertem i Izabelą Klarą Eugenią, jego rodzeństwem, z jednej strony a królem Anglii Jakubem I z drugiej strony" podpisano w Londynie 28 sierpnia 1604. Anglikom pakt gwarantował przede wszystkim:
Hiszpanie zyskiwali na:
Skutki pokoju londyńskiego.
Podpisanie traktatu w Londynie dało Hiszpanom uspokojenie sytuacji na kolejnym z europejskich frontów. Od sześciu lat obowiązywał już pokój w Vervins zawarty między Francją a Hiszpanią, w tym samym, 1604, roku wzmocniony dodatkowym traktatem handlowym. Wszystko to dało Filipowi III możliwość skupienia się na ofensywie we Flandrii. Kiedy więc pięć lat później zawarto rozejm dwunastoletni, Europa na kilka lat zaznała niespotykanego w tej epoce spokoju. Tylko po to, by znów na trzydzieści lat pogrążyć się w wyniszczającej wojnie.

</doc>
<doc id="154630" url="https://pl.wikipedia.org/wiki?curid=154630" title="Tropico">
Tropico



</doc>
<doc id="154633" url="https://pl.wikipedia.org/wiki?curid=154633" title="Jan XXI">
Jan XXI

Jan XXI, , właśc. (), zw. Piotrem Hiszpanem (), a. Adwokatem () (ur. ok. 1210 w Lizbonie, zm. 20 maja 1277 w Viterbo) – papież w okresie od 8 września 1276 do 20 maja 1277.
Życiorys.
Wczesne życie.
Był z pochodzenia Portugalczykiem, synem lekarza. Początkowo uczył się w szkole katedralnej w Lizbonie, następnie studiował w Paryżu. Zajmował się dialektyką i logiką. Szczególnie jednak interesowała go filozofia Arystotelesa. W latach 1242-1252 studiował i wykładał medycynę na uniwersytecie w Sienie. Tam właśnie napisał swoje "Traktaty logiczne" (), które przez następne trzysta lat były podstawowym dziełem na temat logiki. Za pośrednictwem ówczesnego kardynała Ottobono Fieschiego, poznał papieża Grzegorza X i został jego osobistym lekarzem.
Przebywając przy papieżu, Hiszpan napisał "Skarbiec ubogich" (), w którym podawał sposoby leczenia każdej części ciała. Także i to dzieło spotkało się z dużym zainteresowaniem. W 1272 został arcybiskupem Bragi, a w 1273 kardynałem biskupem Tusculum.
Po śmierci Hadriana V i wobec suspensy konstytucji "Ubi periculum", kardynałowie usiłowali zebrać się w Viterbo, gdzie wybuchły zamieszki. Dzięki sugestiom Giovanniego Orsiniego, na Stolicę Piotrową wybrali Piotra Hiszpana. Przyjął imię Jana XXI pomimo tego, iż powinien był przybrać imię Jan XX. Zrobił to po zbadaniu papieskich archiwów, wyciągnął jednak z dokumentów błędny wniosek, jakoby po Janie XIV wybrany został kolejny papież o tym imieniu, który został pominięty w oficjalnej numeracji. W istocie występującym w ówczesnych kronikach papieżem Janem był po prostu Jan XIV, uwięziony przez antypapieża Bonifacego VII, który zawładnął wówczas Rzymem. .
Pontyfikat.
Już na samym początku pontyfikatu wydał dwie bulle. W pierwszej potwierdzał decyzje swojego poprzednika o zmianie niektórych postanowień Soboru lyońskiego II (1274). W drugiej potępił osoby, które brały udział w zamieszkach, jakie wybuchły podczas ostatniego konklawe.
Jan XXI od samego początku pontyfikatu musiał zmierzyć się z problemami politycznymi. W 1263 roku papież Urban IV oddał Karolowi Andegaweńczykowi Królestwo Sycylii. Od tamtej pory władca rozszerzał swoje wpływy w Rzymie i państwie papieskim, czemu papież starał się przeciwdziałać. Prowadził również negocjacje z królem Niemiec Rudolfem dotyczące Romanii – dawnego egzarchatu Rawenny. Chciał, by władca ostatecznie zwrócił ją państwu papieskiemu.
Papież rozpoczął też przygotowania do krucjaty, o podjęciu której zadecydował Sobór Lyoński II. Wysłał wezwania do różnych krajów. Odpowiedzieli na nie Filip III z Francji i Alfons X, władca Kastylii i Leonu. W lutym 1276 roku Filip złożył przysięgę, iż osobiście poprowadzi swoje wojska na Saracenów. Na przeszkodzie stanęła jednak wrogość pomiędzy oboma władcami, który toczyli spór o Królestwo Nawarry. Papież zaangażował się w mediacje pomiędzy nimi. Udało mu się pogodzić rządzących, jednak już w 1277 roku ponownie rozpoczęli oni przygotowania do wojny przeciwko sobie.
Prowadził także negocjacje z Michałem Paleologiem dotyczące zjednoczenia z kościołami wschodnimi. Cesarz bizantyński zgodził się uznać prymat rzymski i przyjąć Filioque, jednak chciał utrzymać dotychczasowe greckie obrzędy. Gdy Michał VIII wysłał podpisany dokument w tej sprawie, papież już nie żył.
Jan XXI był prawdopodobnie jedynym papieżem, który zmarł w wyniku wypadku (a nie ze starości, choroby lub wskutek morderstwa). Gdy 12 maja 1277 zasnął w nowym skrzydle swojego pałacu w Viterbo, zawalił się fragment sklepienia, poważnie raniąc papieża. Jan zmarł 20 maja, osiem dni później i pochowano go w katedrze w Viterbo.
Dzieła.
"W przekładzie na język polski:"

</doc>
<doc id="154634" url="https://pl.wikipedia.org/wiki?curid=154634" title="Stanisław Batawia">
Stanisław Batawia

Stanisław Jan Batawia (ur. 24 maja 1898 w Łodzi, zm. 21 kwietnia 1980 w Warszawie) – polski prawnik, kryminolog i lekarz, profesor nauk prawnych, nauczyciel akademicki Uniwersytetu Warszawskiego.
Życiorys.
Był synem urzędnika Maksymiliana i Eugenii z domu Neumark. Kształcił się w gimnazjum w Warszawie. W latach 1918–1923 studiował prawo, a 1924–1929 medycynę na Uniwersytecie Warszawskim; wśród jego wykładowców był m.in. Leon Petrażycki. Odbył staż lekarski w III Oddziale Szpitala Dzieciątka Jezus w Warszawie (1929–1930). Podjął pracę na UW, został starszym asystentem w Zakładzie Kryminologii (1929–1939) oraz starszym asystentem w Klinice Chorób Nerwowych (1929–1931). Był ordynatorem oddziału psychiatrycznego Szpitala Centrum Wyszkolenia Sanitarnego w Warszawie (1931–1934), asystentem na oddziale neuropsychiatrii dziecięcej Instytutu Higieny Psychicznej w Warszawie (1935–1939), biegłym sądowym w zakresie psychiatrii. Redagował periodyk „Archiwum Kryminologiczne”. W 1931 obronił doktorat praw na podstawie pracy "Wstęp do nauki o przestępcy".
W czasie wojny obronnej był podporucznikiem służby medycznej. W latach 1940–1944 pracował w Ośrodku Zdrowia w Jeziornie koło Warszawy.
Po wojnie powrócił do pracy na UW, gdzie po przedstawieniu pracy "Niepoprawność przestępców w świetle badań nad bliźniętami kryminalnymi" (przygotowanej jeszcze w 1939) został docentem kryminologii (1945). Od 1946 był profesorem nadzwyczajnym i kierownikiem Zakładu Kryminologii w Katedrze Prawa Karnego; w 1958 otrzymał tytuł profesora zwyczajnego. Wykłady z kryminologii i psychiatrii sądowej prowadził równocześnie (do 1949) na Uniwersytecie Łódzkim. Wchodził w skład prezydium Głównej Komisji Badania Zbrodni Hitlerowskich (1946–1951), pełnił funkcję konsultanta krajowego w zakresie psychiatrii sądowej w Ministerstwie Zdrowia (1951–1954), współpracował również z Zakładem Nauk Prawnych PAN (od 1956 pod nazwą Instytut Nauk Prawnych PAN) i Instytutem Psychoneurologicznym w Pruszkowie. Na emeryturę przeszedł w 1968.
W pracy naukowej zajmował się kryminologią, prawem karnym, psychiatrią sądową i patologią społeczną. Jest uważany za twórcę polskiej szkoły kryminologii klinicznej. Przeprowadził analizę kryminologiczną i socjologiczną zbrodni hitlerowskich, gromadził dokumentację zbrodni hitlerowskich na terenie Polski. Interesował się problemem przestępczości nieletnich; jeszcze w latach 30. XX wieku przeprowadził badania nieletnich przestępców w zakładach prewencyjnych i więzieniach Warszawy; w wielu publikacjach zwracał uwagę na negatywny wpływ więzienia na psychikę młodocianych. Objął swoimi zainteresowaniami także zjawisko alkoholizmu. Zorganizował badania środowiskowe w rodzinach alkoholików w Polsce, wprowadził pojęcie "stanu upicia na tle patologicznym" do orzecznictwa sądowo-psychiatrycznego; był inicjatorem zapisów o leczeniu alkoholików i opiece nad ich rodzinami w ustawie w sprawie walki z alkoholizmem z 1956. Ponadto zainicjował badania nad narkomanią i toksykomanią u młodzieży w Polsce. 
Zmarł w Warszawie i został pochowany na Powązkach-Cmentarzu Wojskowym w Warszawie kwatera B39 rząd 7 miejsce 1.
Członkostwo w korporacjach naukowych.
Od 1965 był członkiem korespondentem, a od 1969 członkiem rzeczywistym PAN. Był również członkiem Międzynarodowego Towarzystwa Kryminologicznego.
Nagrody i odznaczenia.
W 1975 został laureatem zespołowej nagrody sekretarza naukowego PAN za badania młodzieży społecznie nieprzystosowanej i problematyki alkoholizmu. Był odznaczony m.in. Krzyżem Oficerskim i Krzyżem Komandorskim Orderu Odrodzenia Polski oraz Orderem Sztandaru Pracy II klasy.

</doc>
<doc id="154637" url="https://pl.wikipedia.org/wiki?curid=154637" title="7. rozdanie nagród Złotych Malin">
7. rozdanie nagród Złotych Malin

Złote Maliny przyznane za rok 1986
Nagroda Specjalna: „Bruce” za udział w serii "Szczęki".

</doc>
<doc id="154638" url="https://pl.wikipedia.org/wiki?curid=154638" title="8. rozdanie nagród Złotych Malin">
8. rozdanie nagród Złotych Malin

Złote Maliny przyznane za rok 1987

</doc>
<doc id="154640" url="https://pl.wikipedia.org/wiki?curid=154640" title="Dawid (król Izraela)">
Dawid (król Izraela)

Dawid ( "Dāwiḏ", "Dāʾūd"; ur. ok. 1040 p.n.e., zm. ok. 970 p.n.e.) – postać biblijna, król Izraela od ok. 1010 p.n.e., poeta. Najmłodszy syn Jessego z Betlejem, ojciec Salomona. Ojciec rodu Dawidytów.
Biografia Dawida w relacji biblijnej.
Młodość.
Jako najmłodszy z synów Jessego pełnił w domu podrzędne funkcje i zajmował się głównie pasterstwem. Dawid został namaszczony na króla przez sędziego i proroka Samuela, który namaścił również poprzedniego króla Saula, lecz później popadł z nim w spór. Namaszczenie to odbyło się w tajemnicy.
Na dworze króla Saula.
Po raz pierwszy związał się z dworem, gdy król, dręczony przez złe duchy, uczynił Dawida grajkiem na lirze na swoim dworze. Zjawił się on później wśród armii żydowskiej przygotowującej się do walki z Filistynami. Dawid jako jedyny podjął wyzwanie rzucone przez filistyńskiego wojownika Goliata, nagrodą za jego zabicie miało być m.in. małżeństwo z królewską córką. Po jego zabiciu Dawid zyskał początkowo sympatię królewską, lecz szybko utracił ją, gdy Saul dostrzegł, że w pieśniach lud wynosi Dawida ponad niego. Mimo to przyznał mu dowództwo armii w nadziei, że spotka go klęska.
Według innej wersji Dawid trafił na dwór Saula, ponieważ poszukiwano kogoś, kto umiał grać na harfie.
Walka z Saulem, świętość osoby króla.
Dawid początkowo ukrywał się wraz ze zwolennikami w sąsiednich krajach (Moab) lub na pustyniach. Saul kilkukrotnie podejmował daremne próby schwytania swego przeciwnika. Podczas ich trwania kilka razy Dawid dostawał się potajemnie do obozu Saula i dwukrotnie demonstracyjnie darował królowi życie uzasadniając to nietykalnością namaszczonej osoby króla. Następnie przez pewien czas służył u filistyńskiego króla, Akisza z Gat, skąd, po pewnym czasie, został wygnany.
Król Dawid.
Gdy Saul zmarł, Dawid zgodnie z koncepcją świętości osoby pomazańca skazał na śmierć żołnierza, który go zabił, mimo że zrobił to na prośbę Saula. Następnie udał się do Hebronu, gdzie został ogłoszony królem Judy, największego z pokoleń Izraela. Po krótkim okresie walk z Iszbaalem, synem Saula, po jego śmierci (której sprawców również skazał na śmierć) został królem całego Izraela (ok. 1008 p.n.e.). Potem zaatakował swoich niedawnych sojuszników, Filistynów. Podbił ich oraz inne ludy. Po zakończeniu podbojów jego państwo rozciągało się od Eufratu na północy, do Potoku Egipskiego na południu, oraz od Morza Śródziemnego na zachodzie do Pustyni Syryjskiej na wschodzie. Prawdopodobnie zdobył twierdzę Jebusytów położoną na Syjonie (pd. wzgórzu Jerozolimy), później całe miasto w 1003 p.n.e. Syjon uczynił swoją rezydencją, a z Jerozolimy stworzył główny ośrodek religijny i stolicę Izraela.
Król Dawid troszczył się o poddanych. Dbał, aby zawsze triumfowała sprawiedliwość. Zjednoczył społeczeństwo izraelskie w jeden naród. Zapisał się w pamięci poddanych jako doskonały wódz wojskowy.
Żony i potomstwo.
Pierwszą żoną Dawida była Mikal, córka Saula. Jeszcze zanim został królem poślubił Abigail i Achinoam z Jizreel. W czasie panowania w Hebronie żonami Dawida zostały Maaka, Chaggita, Abitala i Egla. Po przeniesieniu stolicy z Hebronu do Jerozolimy Dawid „wziął sobie jeszcze nałożnice i żony z Jerozolimy” – spośród nich z imienia znana jest jedynie Batszeba. Pod koniec życia do haremu izraelskiego króla trafiła Abiszag.
Synami Dawida byli kolejno:
Działalność polityczna.
Dążył do zjednoczenia plemion Izraela, odparcia wrogów i powiększenia terytoriów państwa. Podbił i włączył do monarchii izraelskiej jako prowincje – Edom, Moab, Ammon oraz okręg Aram-Damaszek. Ujarzmił Filistynów, zostawiając im jednak autonomię pod rządami własnych królów. W szczytowym okresie jego imperium rozciągało się od Potoku Egipskiego na południu, do górnego Eufratu na północnym wschodzie oraz od Morza Śródziemnego na zachodzie, do Pustyni Syryjskiej na wschodzie. W skład obszaru tego imperium wchodziły w przybliżeniu terytoria dzisiejszego Izraela, Palestyna i Jordanii.
Działalność religijna.
Sprowadził do Jerozolimy Arkę Przymierza (ok. 1000 p.n.e.). Zaplanował budowę wielkiej świątyni. Uznawany jest za inicjatora kultu JHWH w Jerozolimie.
Pomimo że był głęboko religijny, uwiódł Batszebę, żonę jednego ze swoich dowódców. Gdy dowiedział się, że owocem ich romansu będzie syn, męża Batszeby, Uriasza Hetytę wysłał na śmierć ustawiając go w pierwszej linii na polu walki. Po śmierci Uriasza, ożenił się z Batszebą. Jego grzech cudzołóstwa uświadomił mu prorok Natan, po czym Dawid ukorzył się przed Bogiem i prosił o przebaczenie.
Biblijna Księga Psalmów przypisuje Dawidowi autorstwo 73 z nich. Biblia określa go jako poetę i pieśniarza, grającego na cytrze, flecie, niekiedy na harfie (co wynika z błędnego tłumaczenia).
Historyczność i źródła informacji o postaci Dawida.
Życie oraz rządy Dawida opisują biblijne Księgi Samuela, 1 Księga Królewska i Księga Kronik.
Witold Tyloch, polski laicki historyk twierdzi:
Księgi Kronik mają charakter wtórny wobec Ksiąg Samuela i powtarzają większość ich relacji, przy czym starają się złagodzić wizerunek króla.
O „domu Dawida” wzmiankuje inskrypcja na steli z Tel Dan (850-835 p.n.e.), podobnie „wyżyny Dawida” wspomina inskrypcja z Karnaku faraona Szeszonka I z 945 p.n.e. Kwestionowany jest natomiast wpis na steli Meszy. Wykopaliska w Jerozolimie, m.in. w Ofel stwierdzają, że rozmiary ówczesnej stolicy Izraela, jak i znaczenie kraju w czasach Dawida były mniejsze niż portretowane przez Biblię. Profesor archeologii Ze'ev Herzog napisał, że Dawid stał na czele co najwyżej kilku plemion a obszar nad którym sprawował władzę był niewielki. Profesor Jacob L. Wrigh jest zdania że:
Na górze Syjon znajduje się domniemany Grób Dawida, którego autentyczność jest jednak wątpliwa.
Symbolika Dawida w społeczeństwie żydowskim.
Dawid dla Żydów jest symbolem tożsamości narodowej, wzorem idealnego władcy. Sześcioramienna gwiazda Dawida umieszczona na fladze Izraela jest symbolem ojczyzny Żydów. Rzekomy związek tego znaku z królem Dawidem jest bardzo dyskusyjny ze względu na jego ważne znaczenie w okultyzmie, a także wzmianki w samej Biblii o bałwochwalczej gwieździe Kijjuna (Remfana) czczonej przez Izraelitów.
W chrześcijaństwie.
Jego wspomnienie obchodzone jest zgodnie z "Martyrologium Rzymskim" 29 grudnia, Grecy wspominają go w niedzielę po Bożym Narodzeniu, 9 grudnia Koptowie, Melechici 2 grudnia, a Ormianie 22 grudnia.
Król Dawid w sztuce.
Bogactwo fabularne historii Dawida oraz niejednoznaczność moralna jego postępowania inspirowały wielu artystów.
Rzeźba.
Znane rzeźby przedstawiające króla Dawida:

</doc>
<doc id="154642" url="https://pl.wikipedia.org/wiki?curid=154642" title="Zbigniew Oleśnicki (kardynał)">
Zbigniew Oleśnicki (kardynał)

Zbigniew Oleśnicki herbu Dębno (ur. 5 grudnia 1389 w Siennie, zm. 1 kwietnia 1455 w Sandomierzu) – biskup krakowski w latach 1423–1455, od 1449 pierwszy kardynał narodowości polskiej, protoprezbiter Kolegium Kardynalskiego w latach 1452–1455, doradca Władysława II Jagiełły i Władysława III Warneńczyka, mówca.
Życiorys.
Pochodzenie i edukacja.
Syn Jana (Jaśka) z Oleśnicy herbu Dębno, wielkorządcy Litwy, sędziego ziemi krakowskiej i Dobrochny z Rożnowa.
Jego karierę przyspieszył król Władysław Jagiełło w nagrodę za uratowanie życia w bitwie pod Grunwaldem. Według przekazu Jana Długosza, Zbigniew ochronił wówczas władcę, kiedy odłączony od swego oddziału rycerz miśnieński, Dypold von Köckritz zaatakował stojącego na wzgórzu monarchę grożąc, że „za chwilę król zginie”. Wówczas Zbigniew, widząc to, podjechał z boku do nacierającego Niemca, zwalił go z konia, po czym król ugodził Dypolda w głowę, a reszty dopełnili otaczający dworzanie. Atak ze strony Zbigniewa został uznany za zabójstwo, nie zaś za zabicie rycerza w walce. Wydarzenie to zamknęło przyszłemu biskupowi drogę do pasowania na rycerza i prawie zniweczyło także jego karierę na dworze.
Po studiach, które rozpoczął w 1406 roku w Akademii Krakowskiej pracował w kancelarii królewskiej, stopniowo awansując także w hierarchii kościelnej. Często wyjeżdżał z misjami dyplomatycznymi do papieża i króla Niemiec, Zygmunta Luksemburskiego.
Biskup krakowski.
W 1415 roku został proboszczem kolegiaty św. Floriana w Krakowie. Uznanie Jagiełły zyskała jego odważna mowa, wygłoszona w 1420 roku przed obliczem króla Zygmunta Luksemburskiego. W 1422 roku na zjeździe dostojników Królestwa Polskiego w Niepołomicach osiągnął sukces przeforsowując, na czele stronnictwa któremu przewodził, powrót do sojuszu z Zygmuntem Luksemburskim i zerwanie z popieraniem ruchu husyckiego. Doprowadziło to też do zmniejszenia wpływów księcia Witolda w Polsce. W 1423 Oleśnicki objął biskupstwo krakowskie, lecz wcześniej musiał prosić papieża o dyspensę, jako że prawo kanoniczne zabraniało udzielania wyższych święceń tym, którzy podczas bitew przelewali krew.
18 grudnia 1423 otrzymał święcenia kapłańskie, a następnego dnia – sakrę biskupią. Jako biskup stanął na czele opozycji panów małopolskich, sprzeciwiał się sojuszowi Polski z husyckimi Czechami i występował przeciwko planom koronacji Witolda na króla Litwy. W 1424 roku przyczynił się do wydania w Wieluniu edyktu antyhusyckiego, a podczas pobytu delegacji czeskich w Krakowie w latach dwudziestych i trzydziestych XV wieku dwukrotnie obłożył miasto interdyktem. Był obecny przy wystawieniu przez Władysława II Jagiełłę przywileju jedlneńskiego w 1430 roku. Wbrew stanowisku Jagiełły w 1430 roku skutecznie zablokował plany koronacyjne wielkiego księcia Witolda. Pod koniec życia Jagiełły zyskał decydujący wpływ na politykę państwa, a jego znaczenie wzrosło jeszcze w czasie małoletniości Władysława III, któremu zapewnił tron Polski i Węgier.
Na zjeździe w Opatowie w lutym 1434 roku przeforsował kandydaturę królewską małoletniego Władysława Warneńczyka, wbrew opozycji na czele której stał Spytko z Melsztyna. Po koronacji Władysława III biskup Oleśnicki, stojąc na czele Rady Opiekuńczej sprawującej dozór nad młodym królem, w latach 1434–1444 miał tak wielkie wpływy, że prawie samodzielnie prowadził politykę zagraniczną Królestwa Polskiego. Udało mu się doprowadzić do pokoju w Brześciu Kujawskim z Zakonem krzyżackim i ugruntować wpływy w Mołdawii. 31 grudnia 1435 roku podpisał akt pokoju w Brześciu Kujawskim. Przejściowo stracił wpływy, gdy w 1438 roku wbrew królowej Zofii sprzeciwił się przyjęciu korony czeskiej przez królewicza Kazimierza. Wyprawa zbrojna do Czech przeciw kontrkandydatowi, Albrechtowi Habsburgowi zakończyła się jednak porażką Jagiellończyka. 
W 1438 roku biskup zawiązał także antyhusycką konfederację korczyńską. Rok później Oleśnicki rozprawił się z opozycją szlachecką, pokonując w bitwie pod Grotnikami tzw. stronnictwo proczeskie, gdzie według Długosza zabronił pochówku poległego tam przywódcy opozycji, Spytka z Melsztyna.
W 1440 Oleśnicki poparł powołanie króla Władysława III na tron węgierski. Jednak jego stosunek do krucjaty antytureckiej był ambiwalentny, bowiem król działał pod sztandarami papieża Eugeniusza IV, a Oleśnicki popierał antypapieża Feliksa V, od którego wraz z prymasem Wincentym Kotem przyjął kapelusz kardynalski. Po śmierci Władysława III w bitwie pod Warną poparł elekcję na tron Polski królewskiego brata, Kazimierza Jagiellończyka, W ciągu kilku lat bezkrólewia biskup Oleśnicki wysłał na Litwę kilka poselstw (w roku 1445 i 1446), ale Kazimierz Jagiellończyk odmawiał, przypominając równocześnie o swojej sukcesji – prawie dziedziczenia do tronu Królestwa. Z inicjatywy Oleśnickiego i panów koronnych zorganizowane zostały zjazdy-sejmy w Piotrkowie (w kwietniu i sierpniu 1445 roku oraz w marcu 1446), które postawiły Wielkiemu Księciu – ultimatum: zorganizowanie wolnej elekcji. Jednocześnie zaznaczono, że wybrany kandydat zostanie koronowany dopiero wtedy, jeśli Kazimierz nie zmieni zdania.
Na kolejnym zjeździe w Piotrkowie, 27 marca 1446 roku, biskup Oleśnicki wysunął kandydaturę elektora brandenburskiego, Fryderyka II Hohenzollerna odrzuconą przez panów koronnych. W opozycji do kandydatury Oleśnickiego zebrani przegłosowali wybór księcia mazowieckiego Bolesława. Po interwencji matki Kazimierza – królowej Zofii, która zaaranżowała zjazd opozycyjnych wobec Oleśnickiego „juniorów” z Małopolski (Jana Pileckiego, Dziersława z Rytwian, Piotra z Kurowa) oraz zjeździe poparcia dla idei „tronu dla Jagiellończyka” przez Wielkopolan w Kole, Oleśnicki ustąpił, jednocześnie ponownie podnosząc kandydaturę Fryderyka Hohenzollerna celem wymuszenia na Kazimierzu inkorporację Wielkiego Księstwa Litewskiego do Korony. Pierwsze lata panowania Kazimierza IV odznaczały się walką z Oleśnickim i jego obozem politycznym. Jako biskup krakowski przeprowadził trzy synody (1436, 1443 i 1446), szczególnie propagując kult św. Stanisława, popierał zakładanie bractw religijnych.
Kardynał.
W 1449 r. kardynał Zbigniew Oleśnicki wraz ze swym bratem Janem Głowaczem założył opactwo oo. paulinów w Pińczowie. W 1453 roku zaprosił do Krakowa św. Jana Kapistrana, zaś dla jego uczniów (zw. w Polsce bernardynami) ufundował klasztor. W katedrze ustanowił stałych spowiedników oraz kaznodziejów.
W latach 1447–1449 Oleśnicki starał się oczyścić z zarzutów o koncyliaryzm. W 1447 roku porzucił koncyliarystów bazylejskich i opowiedział się po stronie papieża Mikołaja V. Ponieważ uzyskany w 1441 roku od antypapieża kapelusz kardynalski stał się nieprawny, po przejściu pod prawowitą obediencję, w 1449 roku, został pierwszym kardynałem w historii Kościoła polskiego i podczas zjazdu w Piotrkowie zażądał z racji tytułu pierwszego miejsca w radzie królewskiej – przed prymasem Polski, arcybiskupem gnieźnieńskim Władysławem Oporowskim. Spotkał się jednak z odmową ze strony monarchy. Sprawę tę załatwiono dopiero w 1451 – również w Piotrkowie. W myśl dokumentu królewskiego ani prymas, ani kardynał nie otrzymali pierwszego miejsca w radzie – ale w praktyce mieli je zajmować naprzemiennie. Z myślą o studentach w testamencie ufundował Bursę Jerozolimską wraz z biblioteką, a swoje berło podarował Uniwersytetowi Krakowskiemu. W 1443 roku, odkupił od władców Cieszyna Księstwo Siewierskie. Tym samym jego następcy uzyskali możność używania tytułu książęcego, którego kardynał jednak nie nosił.
W roku 1454 sprzeciwił się udzieleniu przez króla pomocy Związkowi Pruskiemu w antykrzyżackim powstaniu. Podczas głosowania w Radzie Królewskiej oponował przeciwko udziałowi Korony w wojnie z Zakonem. Uznał nawet, że król działa na szkodę państwa i na znak protestu zrezygnował z udziału w Radzie Królewskiej. W ostatnich miesiącach życia wspierał jednak finansowo działania wojenne. Pragnął uczynić z Polski potężną siłę w zagrożonym świecie chrześcijańskim. Był właścicielem zamku w Pińczowie, o którym Jan Długosz pisał, że "nie miał sobie równych". Posiadał także ok. 60 wsi i 3 miasta.
Zdaniem niektórych historyków w czasie, gdy pracował w kancelarii królewskiej prowadził rodzaj dziennika, w którym odnotowywał ważne wydarzenia. Dzieło to nie zachowało się do naszych czasów. Zmarł 1 kwietnia 1455 w Sandomierzu skutkiem przeziębienia, jakiego doznał dzień wcześniej w czasie nabożeństwa żałobnego. Pochowany został w katedrze na Wawelu.
Zbigniew Oleśnicki swój talent polityczny i zdolności poświęcił na swój sposób interpretowanym interesom dynastii Jagiellonów, wywierając przemożny wpływ na ich politykę. Do końca nie pogodził się jednak z królem Kazimierzem.
W okresie 21 lipca 1452 – 1 kwietnia 1455 pełnił funkcję protoprezbitra Kolegium Kardynalskiego.

</doc>
<doc id="154643" url="https://pl.wikipedia.org/wiki?curid=154643" title="Dawid (Biblia)">
Dawid (Biblia)



</doc>
<doc id="154645" url="https://pl.wikipedia.org/wiki?curid=154645" title="Szreńsk">
Szreńsk

Szreńsk – wieś w Polsce położona w województwie mazowieckim, w powiecie mławskim, w gminie Szreńsk, na Mazowszu, nad rzeką Mławką. Siedziba gminy Szreńsk oraz rzymskokatolickiej parafii św. Wojciecha. Dawniej prywatne miasto szlacheckie lokowane w 1383 roku położone było w XVI wieku w województwie płockim, zdegradowane w 1869 roku. Do 1954 roku siedziba wiejskiej gminy Mostowo. W latach 1975–1998 miejscowość administracyjnie należała do województwa ciechanowskiego.
Szreńsk leży 20 km na pd.-za. od Mławy i ok. 100 km na pn.-za. od Warszawy. Jest stolicą historycznej krainy ziemi zawkrzeńskiej.
Historia.
Pierwsze ślady osadnictwa w Szreńsku pochodzą z przełomu IX i X wieku, w tym czasie w rozlewisku rzek Mławki i Szronki powstał gród otoczony wałami ziemno-kamiennymi. Prawdopodobnie gród powstał po przeniesieniu osadnictwa z lewego, położonego wyżej brzegu rzeki Mławki. Był to ośrodek dużego okręgu grodowego. Gród wielokrotnie był niszczony co było związane z jego lokalizacją na terenach granicznych z Prusami. W wieku XII, najprawdopodobniej za panowania Bolesława Krzywoustego, gród został powiększony, wzmocniony przez podwyższenie wałów a wokół niego wyrosła osada i w takim kształcie Szreńsk przetrwał następne 100 lat do najazdu Prusów, gdy został ponownie zniszczony. Odkryte w wyniku badań archeologicznych zabytki wskazują, że mieszkańcy grodu zajmowali się garncarstwem, kowalstwem, hodowlą bydła i rolnictwem. W wieku XIII Szreńsk został ponownie odbudowany. Po raz pierwszy w źródłach pisanych Szreńsk pojawia się w 1240 roku. Przywilej lokacyjny na prawie chełmińskim Szreńskowi nadał Siemowit IV w roku 1383 w Płońsku, w tym samym dokumencie potwierdza wcześniejsze nadanie Szreńska Stanisławowi Gradowi z Kowalewa, który zmienia nazwisko na Szreński i w rękach rodu Szreńskich pozostaje Szreńsk przez 170 lat. W pierwszej połowie XVI wieku Feliks Srzeński, ostatni z rodu, w miejscu dawnego grodziska wybudował okazały zamek obronny, z murami obwodowymi, czterema basztami, budynkiem mieszkalnym i budynkiem bramnym oraz kaplicą, przebudował kościół parafialny (1531 zakończenie budowy). Kościół bez większych zmian przetrwał do dzisiaj i stanowi perłę późnego gotyku północnego Mazowsza. W 1554 Szreńsk przeszedł na własność biskupa płockiego Andrzeja Noskowskiego. W 1656 miasto zajęli Szwedzi, a na zamku stacjonował szwedzki garnizon. Na około trzy tygodnie przed bitwą pod Warszawą do Szreńska przybył z wizytacją oddziałów Karol X Gustaw. W latach 1768-1771 zamek w Szreńsku wykorzystywali Konfederaci barscy pod dowództwem Józefa Sawy Calińskiego, który ranny w bitwie pod Szreńskiem 26 kwietnia 1771, dostał się do niewoli rosyjskiej. Po II rozbiorze Polski Szreńsk wszedł w skład Prus, a jego właścicielem został Karol Ludwik Erhard Knobloch, na którego polecenie zostały rozebrane gotyckie fortyfikacje zamku, a część mieszkalną przebudowano na klasycystyczną rezydencję, m.in. dobudowując jeden trakt od zachodu. Pałac przetrwał do pożaru w 1948 r., obecnie pozostaje w ruinie. W roku 1869 Szreńsk stracił prawa miejskie, a wniosek o ich przywrócenie został w 2020 odrzucony z uwagi na sprzeciw mieszkańców i rolniczy charakter miejscowości.
Bibliografia.
Marek Piotrowski, "Szreńsk - miasto zapomniane", Warszawa 1986, wyd. Społeczny komitet obchodów 600-lecia Szreńska, Mazowiecki Ośrodek Badań Naukowych im. Stanisława Herbsta, Ciechanowskie Towarzystwo Naukowe, 
Katalog Zabytków Sztuki, Zesz. 9. Mława i okolice (d. pow. mławski), opr. I. Galicka, H. Sygietyńska i M. Kwiczala, 1985

</doc>
<doc id="154650" url="https://pl.wikipedia.org/wiki?curid=154650" title="Martha Argerich">
Martha Argerich

María Martha Argerich (ur. 5 czerwca 1941 w Buenos Aires) – argentyńska pianistka.
Życiorys.
Dzieciństwo spędziła w Buenos Aires. W wieku trzech lat rozpoczęła naukę gry na fortepianie. Mając 8 lat dała swój pierwszy koncert – wykonała "I Koncert fortepianowy C-dur op. 15" Ludwiga van Beethovena. Rok później wykonywała "XX Koncert fortepianowy d-moll KV 466" Wolfganga Amadeusa Mozarta oraz "Suity francuskie BWV 812-817" Johanna Sebastiana Bacha.
W roku 1955 przeniosła się do Europy. Szkoliła się u Friedricha Guldy w Wiedniu oraz u Madeleine Lipatti i Nikity Magaloffa w Genewie. Międzynarodową karierę rozpoczęła w 1957 roku, gdy zdobyła pierwsze nagrody na Międzynarodowym Konkursie Pianistycznym im. Ferruccio Busoniego w Bolzano i Międzynarodowym Konkursie Muzycznym w Genewie. Po tych sukcesach na 4 lata przerwała karierę i podjęła naukę u Stefana Askenasego.
W roku 1965 wygrała VII Międzynarodowy Konkurs Pianistyczny im. Fryderyka Chopina w Warszawie oraz zdobyła nagrodę Polskiego Radia za najlepsze wykonanie mazurków. Rok później debiutowała w Stanach Zjednoczonych w nowojorskim Lincoln Center oraz nagrała swoją pierwszą płytę, na której znalazły się utwory Chopina, Brahmsa, Ravela, Prokofjewa i Liszta. W 1978 roku dała swój ostatni recital solo. Od tego czasu wykonuje przede wszystkim muzykę kameralną i koncerty.
W 1980 roku wywołała skandal, gdy opuściła jury X Międzynarodowego Konkursu Pianistycznego im. Fryderyka Chopina po tym, jak wyeliminowano Ivo Pogorelicia z półfinałów konkursu.
Uznanie zdobyła głównie dzięki nagraniom muzyki Chopina, Prokofjewa, Ravela, Rachmaninowa i Liszta. Nagrywa dla wielu wytwórni płytowych, przede wszystkim dla Deutsche Grammophon. W nagraniach towarzyszyli jej m.in.: Claudio Abbado, Charles Dutoit, Nelson Freire, Gidon Kremer, Mstisław Rostropowicz, Mischa Maisky.
23 października 2015 otrzymała doktorat "honoris causa" Akademii Muzycznej im. Karola Szymanowskiego w Katowicach.
Życie prywatne.
Trzykrotnie zamężna. Pierwszym mężem był kompozytor i dyrygent Robert Chen, z którym ma córkę Lydę, altowiolistkę. W latach 1969–1973 jej mężem był dyrygent Charles Dutoit, owocem tego związku jest córka Anne-Catherine. Dutoit i Martha Argerich w dalszym ciągu razem występują i nagrywają. Jej trzecim mężem był pianista Stephen Kovacevich, z którym ma córkę Stephanie.

</doc>
<doc id="154651" url="https://pl.wikipedia.org/wiki?curid=154651" title="Totipotencja">
Totipotencja

Totipotencja, totipotencjalność, ekwipotencjalność rozwojowa, ekwipotencjalność, omnipotencjalność – zdolność komórek do różnicowania się w dowolny rodzaj komórek.
Do komórek totipotencjalnych należą:

</doc>
<doc id="154652" url="https://pl.wikipedia.org/wiki?curid=154652" title="Wesoła">
Wesoła



</doc>
<doc id="154653" url="https://pl.wikipedia.org/wiki?curid=154653" title="Dymitriady">
Dymitriady

Dymitriady – nazwa interwencji zbrojnych części polskiej i litewskiej magnaterii w wewnętrzne sprawy Carstwa Rosyjskiego w czasie wielkiej smuty w latach 1604–1610, w celu osadzenia na tronie moskiewskich pretendentów podających się za syna Iwana Groźnego. Dymitriady były jedną z przyczyn wybuchu wojny polsko-rosyjskiej 1609-1618.
I dymitriada.
Prowadzona była w latach 1604–1606 z inicjatywy kresowych magnatów polskich. Idea zbrojnej interwencji mającej na celu osadzenie na tronie carskim własnego kandydata powstała w 1603 roku kiedy to w dobrach Adama Wiśniowieckiego pojawił się człowiek podający się za cudownie ocalonego carewicza Dymitra, syna Iwana IV Groźnego. Carewicz Dymitr zmarł w niewyjaśnionych okolicznościach w 1591 roku w Ugliczu. Być może został zamordowany z inicjatywy Borysa Godunowa doradcy przyrodniego starszego brata Dymitra – cara Fiodora I. Po śmierci Fiodora I w 1598 r. Godunow przejął władzę w Rosji. Druga wersja dotycząca śmierci młodego carewicza mówi o tym, że (chorujący na padaczkę) chłopczyk podczas zabawy „mieczykiem” (lub „nożykiem”) dostał ataku padaczki podczas którego przeciął sobie tętnicę szyjną.
Człowiekiem podającym się za cudownie ocalonego Dymitra, który pojawił się w Polsce w 1603 był prawdopodobnie moskiewski mnich Grzegorz Otriepiew. Nikt nie wierzył w jego rewelacje, jednak magnaci uznali, że jego obecność jest doskonałą okazją do przejęcia władzy w targanej konfliktami Rosji. Wojewoda sandomierski Jerzy Mniszech w zamian za poślubienie przez Dymitra Samozwańca swej córki Maryny Mniszchówny zgodził się poprzeć wyprawę na Rosję. Sejm w 1605 opowiedział się jednogłośnie przeciwko oficjalnemu angażowaniu sił Rzeczypospolitej w tę wyprawę. Hetman wielki koronny Jan Zamoyski nazwał projekt osadzenia Mniszchówny jako carowej za godny komedii Plauta lub Terencjusza. Również król Zygmunt III Waza przychylając się do opinii większości nie poparł jawnie tego przedsięwzięcia, pozwolił jednak w tajemnicy stworzyć zaciężną armię kozaków mającą pomóc w obaleniu Borysa Godunowa.
I dymitriada ruszyła w sierpniu 1604. Nadworne poczty polskich magnatów, wspierane przez rzesze drobnej szlachty, szukającej łatwego zysku wyruszyły w stronę Czernihowszczyzny. Na ich czele stanęli Jerzy Mniszech, Roman Rożyński, Konstanty Wiśniowiecki i Mikołaj Struś. 31 stycznia 1605 wojska Dymitra, uszczuplone odejściem większości posiłkujących go oddziałów polskich, zostały rozbite przez wojska carskie w bitwie pod Dobryniczami nieopodal Siewska. 23 kwietnia umarł jednak car Borys Godunow. Ludność rosyjska masowo przechodziła na stronę Dymitra. W zaistniałej sytuacji 28 maja 1605 bojarzy złożyli z tronu nowego cara Fiodora Godunowa, który niewiele później został zamordowany.
30 czerwca 1605 Dymitr Samozwaniec I triumfalnie wkroczył do Moskwy, i 31 lipca 1605 został koronowany na cara. 17 maja 1606 poślubił oficjalnie Marynę Mniszchównę.
Otoczywszy się grupą polskich doradców ściągnął na siebie niechęć bojarstwa rosyjskiego, które inspirowane przez Szujskich w maju 1606 wywołało bunt. 27 maja 1606 Dymitr Samozwaniec I został zamordowany, wraz z nim ok. 500 Polaków, którzy przybyli na jego wesele z Maryną Mniszchówną („krwawa jutrznia”). Pozostawionych przy życiu Polaków internowano jako zakładników w różnych stronach państwa rosyjskiego. 29 maja Duma Bojarska obwołała carem Wasyla Szujskiego, koronowanego 1 czerwca. Ten musiał radzić sobie z powstaniami wywoływanymi w 1606 i 1607 przez niezadowolone chłopstwo, którego pozycja została odbudowana podczas krótkich rządów Dymitra Samozwańca I. Na Siewierszczyźnie wybuchło powstanie pod wodzą Iwana Bołotnikowa.
II dymitriada.
Prowadzona była w latach 1607–1608 i związana była z pojawieniem się na kresach Rzeczypospolitej Dymitra Samozwańca II. Zyskał on poparcie wielu byłych rokoszan Zebrzydowskiego, w tym lisowczyków Aleksandra Lisowskiego oraz Jana Piotra Sapiehy. W sierpniu 1607 zebrał 3000 żołnierzy w Starodubie, na czele których wkroczył w granice Rosji. Wojska Dymitra pobiły wojska carskie dowodzone przez brata cara Dymitra Szujskiego w dwudniowej bitwie pod Bołchowem (10–11 maja 1608) i 24 czerwca podeszły pod Moskwę. Rozpoczęły blokadę rosyjskiej stolicy, rozłożywszy obóz w miejscowości Tuszyno (Dymitra Samozwańca II nazywano stąd "worem (łotrem, oszustem, uzurpatorem) z Tuszyno"- jęz. ros. "тушинский вор"). 27 lipca posłowie polscy zawarli z Wasylem Szujskim rozejm na 4 lata, w myśl jego postanowień mieli być uwolnieni polscy zakładnicy z 1606. Ci eskortowani do granic polskich, zostali jednak odbici przez wojska Dymitra. Wśród nich była Maryna Mniszchówna, która bez większych oporów uznała za swojego zmarłego męża pierwszy raz na oczy oglądanego Dymitra Samozwańca II. Latem 1608 do obozu w Tuszynie dotarły kilkutysięczne polskie posiłki. Dymitr zgromadził tam ok. 18 000 piechoty i 2000 jazdy, zasilanej przez kozaków zaporoskich i kozaków dońskich. Jednocześnie od wiosny 1607 operowało już w okolicach Moskwy 10. tysięczne zgrupowanie wojsk polsko-litewskich starosty uświackiego Jana Piotra Sapiehy, który za zgodą Zygmunta III miał czuwać, by rozwój sytuacji w państwie rosyjskim nie obrócił się przeciwko Rzeczypospolitej. W październiku wojska te rozpoczęły oblężenie Ławry Troicko-Siergijewskiej w Siergijew Posad, jednego z najważniejszych ośrodków prawosławia w państwie moskiewskim. Po ponad rocznym oblężeniu wojska polskie zmuszone zostały do zwinięcia oblężenia przez wojska Michaiła Skopina-Szujskiego.

</doc>
<doc id="154654" url="https://pl.wikipedia.org/wiki?curid=154654" title="Krasnystaw">
Krasnystaw

Krasnystaw – miasto w Polsce w województwie lubelskim, siedziba powiatu krasnostawskiego, przy ujściu rzeki Żółkiewki do Wieprza. Położone na terenie Działów Grabowieckich i Wyniosłości Giełczewskiej.
Herb miasta przedstawia dwie ryby (karpie), które znajdują się na niebieskim tle w kształcie tarczy "hiszpańskiej". Umiejscowione one są naprzemianlegle, jedna nad drugą. Natomiast flaga Krasnegostawu jest prostokątną, żółtą tkaniną z umieszczonym na środku herbem miasta. Miejscowość posiada swój hejnał.
Krasnystaw położony jest na historycznej Rusi Czerwonej, w dawnej ziemi chełmskiej. Miasto królewskie lokowane w 1394 roku, do czasu rozbiorów w granicach województwa ruskiego. Krasnystaw uzyskał prawo składu w 1525 roku.
Według danych GUS z 31 grudnia 2019 r. miasto miało 18 630 mieszkańców.
Położenie.
Krasnystaw znajduje się na terenie Ekologicznego Systemu Obszarów Chronionych oraz fragmencie Grabowiecko-Strzeleckiego Obszaru Chronionego Krajobrazu.
Według danych z 1 stycznia 2009 powierzchnia miasta wynosi 42,13 km².
W latach 1975–1998 miasto administracyjnie należało do województwa chełmskiego.
Przez miasto przebiega droga krajowa nr 17, która jest częścią międzynarodowej drogi E372.
Przebiega tędy również linia kolejowa nr 69 z przystankami: Krasnystaw Fabryczny, Krasnystaw Miasto, obsługującymi pociągi pasażerskie m.in. do Lublina, Warszawy, Bydgoszczy i Zamościa.
Odległości do najbliższych miast w linii prostej:
Struktura powierzchni.
Według danych z 2007 Krasnystaw zajmował 4207 ha, w tym:
Historia.
Miasto zostało założone na gruntach wsi Szczekarzew. Prawa miejskie otrzymało w akcie Władysława Jagiełły sporządzonym w Krakowie 1 marca 1394. W XV wieku dzięki położeniu na trakcie handlowym Pomorze-Lublin-Lwów nastąpił rozwój miasta. W 1525 Krasnystaw otrzymał prawo składu soli i miodu. W 1554 miasto uzyskało przywilej "de non tolerandis Judaeis". Stanowił on także ośrodek handlu zbożem i rzemiosła. W latach 1490–1826 był on siedzibą biskupów chełmskich. Po likwidacji diecezji chełmskiej i utworzeniu diecezji lubelskiej w 1805 Krasnystaw funkcjonował również jako stolica diecezji lubelskiej. Pełnił również funkcję starostwa grodowego i w związku z tym za czasów I Rzeczypospolitej miały tu miejsce sądy szlacheckie: ziemski i grodzki.
W połowie XVII wieku, w czasie wojen polsko-szwedzkich, zniszczono zamek i mury miejskie. Od 1795 miasto znajdowało się w zaborze austriackim, od 1809 w Księstwie Warszawskim, a od 1815 w Królestwie Polskim (zabór rosyjski). Podczas powstania styczniowego jazda polska odniosła tu zwycięstwo atakując garnizon rosyjski. W XIX wieku miasto stanowiło ośrodek usługowy. 
Podczas I wojny światowej, miasto w latach 1914–1916 było trzykrotnie zdobywane i w wyniku tego zostało kompletnie zniszczone na skutek walk między wojskami austriackimi i rosyjskimi. Wg relacji miasto było zniszczone w 3/4 i jego stan był katastrofalny. Wg danych prezentowanych na Zjeździe Przedstawicieli Miast i Miasteczek w dniach 8 i 9 września 1917 r. zorganizowanym przez Wydział Budowlany Głównego Komitetu Ratunkowego i Rady Miejskiej Lublina aż 380 budynków w Krasnymstawie zostało spalonych w wyniku działań wojennych. Było to jedno z najbardziej zniszczonych miast na terenie okupowanym przez Austro-Węgry. W 1916 do Krasnegostawu doprowadzono kolej. W 1922 roku rozpoczęto odbudowę spalonego ratusza.
II wojna światowa.
We wrześniu 1939 miały tu miejsce walki z armią niemiecką, w których zginęło ok. 150 polskich żołnierzy. 18 września–19 września 1939 toczyły się tu walki 39. dywizji piechoty i brygady kawalerii z niemieckimi jednostkami zmotoryzowanymi.
Podczas okupacji hitlerowskiej (1940–1942) w mieście znajdowało się getto, w którym zamknięto ok. 4 tys. osób narodowości żydowskiej. Getto znajdowało się przy ul. Grobla i miało charakter przejściowy, po kilku miesiącach ludność została przetransportowana do obozu w Izbicy i obozu zagłady w Bełżcu (ok. 2 tys. osób). W mieście znajdowało się także więzienie, w którym Niemcy rozstrzelali 395 osób (1939–1944).
W okolicy działała także partyzantka (1940–1944) – AK, BCh, GL, AL, NOW-NSZ. Partyzanci m.in.: uwolnili ok. 300 więźniów z miejscowego więzienia (1943) i zniszczyli 26 pociągów niemieckich (wiosną 1944).
Okres powojenny.
W latach 1944–1950 na terenie Krasnegostawu i okolic działała partyzantka antykomunistyczna. 5 stycznia 1946 r. w czasie zabawy urządzonej w budynku zarządu miejskiego wrzucono dwa granaty. Zginęły 3 osoby a 11 zostało rannych. 
W okresie Polski Ludowej nastąpił gwałtowny rozwój miasta. W okresie powojennym założono w mieście wodociąg. W 1951 roku oddano do użytku pierwszą inwestycję przemysłową w mieście – Fermentownię Tytoniu. W 1969 roku zbudowano Zakłady Wyrobów Sanitarnych zatrudniające ok. 800 osób. W latach siedemdziesiątych powstały tu m.in. Zakłady Przemysłu Odzieżowego (filia warszawskiej „Cory”), Proszkownia Mleka i Cukrownia „Krasnystaw” (w momencie budowy największy tego typu zakład w kraju).
W 1971 roku zapoczątkowano tradycję organizowania „Chmielaków Krasnostawskich”.
W latach 1919–1975 i od 1999 Krasnystaw jest siedzibą powiatu.
Zabytki.
W mieście znajduje się także Muzeum Regionalne, zawierające zbiory z dziedzin takich jak m.in.: etnografia, historia, numizmatyka, sztuka i archeologia.
Rosnący na rynku klon jesionolistny został zgłoszony przez Krasnostawski Ruch Ekologiczny „Viridis” do ogólnopolskiego konkursu Drzewo Roku 2018 i zajął I miejsce.
Demografia.
Dane z 31 grudnia 2006:
Bezrobocie w powiecie krasnostawskim wynosi 11,7% dane z czerwca 2008.
&lt;br&gt;
Gospodarka.
W Krasnymstawie dominuje przemysł spożywczy:
Znajdują się tam także przedsiębiorstwa zajmujące się produkcją:
Chmielaki Krasnostawskie.
Od 1971 w mieście organizowane jest Ogólnopolskie Święto Chmielarzy i Piwowarów „Chmielaki Krasnostawskie”. Festiwal odbywał się na początku września i trwał trzy dni, obecnie Chmielaki odbywają się pod koniec sierpnia i również trwają 3 dni.
Organizowane są w tym czasie koncerty podzielone na kategorie, m.in. Chmiel Rock, Cersanit Jazz, występy kapel ludowych oraz inne imprezy towarzyszące. Co roku przez ulice miasta przechodzi korowód chmielakowy składający się z uczniów miejscowych szkół. Od 2005 świętu towarzyszy Konsumencki Konkurs Piw oraz wybierana jest Najlepsza Karczma Piwna (konkurs na najciekawszy ogródek piwny prezentowany podczas Chmielaków).
Złote Karpie.
Złote Karpie – honorowe wyróżnienie przyznawane od 1998 osobom przyczyniającym się do rozwoju miasta (zawodowo, artystycznie lub społecznie). Jest ono wręczane podczas Dni Krasnegostawu. Zostało ono nadane następującym osobom:
Administracja.
Krasnystaw jest członkiem stowarzyszenia Unia Miasteczek Polskich.
Wspólnoty wyznaniowe.
Na terenie miasta działalność religijną prowadzą następujące Kościoły i związki wyznaniowe:
Sport.
Działające kluby:
Miasta partnerskie.
Przedstawiciele administracji Krasnegostawu podpisali dwustronne umowy o przyjaźni z miastami partnerskimi z 4 państw:
Sołectwa miasta.
W skład sołectw Krasnegostawu wchodzą: Przedmieście Zastawie, Kolonia Krakowskie Przedmieście, Krakowskie Przedmieście, Przedmieście Lubańki, Przedmieście Zakręcie, Kolonia Góry, Przedmieście Góry.

</doc>
<doc id="154656" url="https://pl.wikipedia.org/wiki?curid=154656" title="Zakwit śniegu">
Zakwit śniegu



</doc>
<doc id="154658" url="https://pl.wikipedia.org/wiki?curid=154658" title="Mikołaj Skrzetuski">
Mikołaj Skrzetuski

Mikołaj Skrzetuski herbu Jastrzębiec (ur. ok. 1610, zm. 1673) – szlachcic wielkopolski, pułkownik, pierwowzór Jana Skrzetuskiego, bohatera "Ogniem i mieczem" Henryka Sienkiewicza. Był żołnierzem-zagończykiem, wsławił się w walkach, ale popadał w konflikt z prawem. Zapisał się w historii wydostaniem się z oblężonego Zbaraża i dostarczeniem listu królowi Janowi Kazimierzowi.
Krótki rys biograficzny.
Skrzetuski pochodził z ubogiej rodziny szlacheckiej z Rożnowa koło Poznania, pieczętującej się herbem Jastrzębiec. Był synem Jana i Katarzyny ze Szczutowskich. Po śmierci Jana wdowa po nim wyszła za szlachcica Mikołaja Kłodzyńskiego.
Mikołaj Skrzetuski po ojcu odziedziczył część wsi Rożnów pod Obornikami, oddał go jednak siostrze, Mariannie Poniatowskiej i jako ubogi szlachcic zaciągnął się wraz z krewnymi w szeregi wojska na Ukrainie. Pierwsza wzmianka o Skrzetuskim, datowana na 30 listopada 1634 roku, pochodzi z lwowskich akt grodzkich. Wzmianka ta pozwala przypuszczać, że zaciągnął się do wojska za pośrednictwem krewnych z województwa bełskiego. Jego krewni mieszkali w okolicach Bełza, niewielkiej miejscowości między Lwowem a Zamościem. Ruś Czerwona stała się jego drugą ojczyzną. W przeszłości miał znajdować schronienie zarówno w Dołhobyczowie, jak i u siostry w Poznańskiem.
Prowadził wędrowny tryb życia, uczestniczył w wojnach, wolne chwile spędzał u siostry w Wielkopolsce, bądź u krewnych w okolicach Bełza. Po śmierci został pochowany w kościele karmelitów bosych w Poznaniu. Przypuszcza się, że zmarł przed 24 październikiem 1673 roku, ponieważ tego dnia wniesiono do grodu poznańskiego testament Skrzetuskiego (sporządzony przezeń w 1671 roku).
Kariera wojskowa.
Po wybuchu powstania Chmielnickiego służył w chorągwi pancernej pod komendą rotmistrza Marka Gdeszyńskiego, którego był prawą ręką. W 1649 roku brał udział w obronie Zbaraża. Już po kilkunastu dniach obrońcom zaczęło brakować jedzenia i wody pitnej (Kozacy wrzucali do wody zwłoki poległych). Obrońcy nie mieli złudzeń co do możliwości długiej obrony i dlatego postanowili poinformować króla o swoim położeniu i prosić o pomoc. Wysłano kilka osób, które miały dostarczyć królowi listy pisane po francusku i zaszyte w ubraniach. Zostały one schwytane, jedna z nich została ścięta, drugiej wyłupiono oczy i poobcinano ręce. Pomimo tego Skrzetuski zgłosił się na ochotnika i w przebraniu chłopa wydostał się z oblężonego Zbaraża. Nieznana jest data opuszczenia obozu, jak również trasa, jaką przebył. Skrzetuski musiał przebyć około 46 kilometrów zanim dostał się do króla. 7 sierpnia dotarł do Jana Kazimierza. Skrzetuski dokonał tego czynu dzięki doświadczeniu, kondycji fizycznej, znajomości mowy ruskiej i obyczajów kozackich. Powiadomił króla, że obrońcom starczy żywności tylko na sześć dni. 
Kanclerz podarował Skrzetuskiemu konia z rzędem, 100 dukatów i szaty. Król obiecał mu też jeden z najbliższych wakansów. Prawdopodobnie miał na myśli jakąś godność powiatową, niewielką królewszczyznę lub starostwo, jednak Skrzetuski nigdy o nie nie zabiegał i nic nie wskazuje, by obiecana nagroda kiedykolwiek do niego trafiła. Dzięki swojemu wyczynowi Skrzetuski przeszedł do historii.
Rotmistrz Marek Gdeszyński został postrzelony 15 sierpnia 1649 roku, a niedługo potem zmarł. Po jego śmierci chorągiew przestała istnieć. Skrzetuski został dowódcą niższego szczebla, była to bliżej nieznana „komenda nad Wołoszą”. W 1651 roku Skrzetuski prawdopodobnie walczył pod Beresteczkiem. 29 maja, na miesiąc przed bitwą, wysłany został na zwiady i schwytał pięciu Kozaków, którzy zeznali, że poprzedniego dnia Chmielnicki przebywał w Złoczowie. Następnie brak jakichkolwiek wiadomości o Skrzetuskim przez okres ośmiu lat. Wiesław Majewski przypuszcza, że w latach 1652–1657 „służył jako porucznik jazdy w wojnach z Kozakami, Tatarami, Moskwą i Szwedami”. 
Następna wzmianka pochodzi z 1660 roku, kiedy to dywizja Czarnieckiego wróciła ze zwycięskiej wyprawy zamorskiej, podczas której wsparto duńskiego sojusznika. Skrzetuski nazwany został porucznikiem chorągwi lekkiej (tatarskiej) starosty osieckiego Adama Uriela Czarnkowskiego. Dowodził tą jednostką podczas wojen z Carstwem Rosyjskim i Tatarami pod komendą Stefana Czarnieckiego, a później Jana Sobieskiego. W pierwszej połowie maja 1660 roku podczas wojny polsko-rosyjskiej wysłany został z podjazdem przeciwko Chowańskiemu. W okolicach miejscowości Kozierady zdobył nieprzyjacielską chorągiew oraz jeńców. Zdobyte od jeńców informacje pozwoliły Czarnieckiemu ruszyć w kierunku Słonima i zdobyć go. Skrzetuski rozbił oddział rosyjski pod Piaskami, a 17 maja w Wołkowysku chorągiew szlachty białoruskiej dowodzoną przez Hieronima Horskiego. W odwrocie nad Narwią poniósł porażkę. Prawdopodobnie brał również udział w bitwach pod Połonką (28 czerwca) i nad Basią (12 października 1660). 
W końcu listopada 1662 roku konfederaci zamordowali swego zwierzchnika hetmana Wincentego Gosiewskiego. Skrzetuski nie uczestniczył w morderstwie, ale w owych wydarzeniach odgrywał wielką rolę, występował jako pułkownik wojsk związkowych. Zbrodnia ta wstrząsnęła opinię publiczną. Jego podkomendni dopuścili się licznych grabieży. Pomimo tego autorytet Skrzetuskiego wzrastał, wkrótce wymieniony został w źródłach jako porucznik chorągwi pancernej. W 1667 roku wymieniony został jako wicerotmistrz. Po śmierci Czarnieckiego Skrzetuski był związany z Sobieskim. Z połowy 1667 roku pochodzi wzmianka, że Skrzetuski przyprowadził kilku jeńców z istotnymi informacjami o przeciwniku. 
16 sierpnia 1671 roku Skrzetuski wyróżnił się w bitwie pod Barem, o czym wspomina kilka źródeł. Skrzetuski dowodził kilkuset żołnierzami, natomiast nieprzyjaciel miał ich półtora tysiąca. Pojmał dziewięciu Tatarów i kilku Kozaków. Był cenionym zagończykiem, niezastąpionym w wyszukiwaniu „języka”. 
Aż do 1671/1672 roku Skrzetuski służył jako porucznik, ale ze względu na doświadczenie powierzano mu komendę większych zgrupowań kawalerii. W 1672 roku znalazł się w otoczeniu króla, jego znaczenie wzrosło i został rotmistrzem JKM. Otrzymał list przypowiedni na zaciąg chorągwi kozackiej. Formował chorągiew pancerną z obu wielkopolskich województw: kaliskiego i poznańskiego i przygotowywał się do bitwy pod Chocimiem, która rozegrała się 11 listopada 1673. Chorągiew wzięła udział w bitwie, ale prawdopodobnie bez swego dowódcy. 
Pomimo swoich zasług oddanych krajowi, a ponadto wyróżniał się długością służby żołnierskiej, nie zrobił jednak wielkiej kariery, nie wszedł w posiadanie intratnych starostw, ani nie otrzymał urzędu ziemskiego.
Pozwy i wyroki sądowe.
Pierwsza wzmianka o Skrzetuskim związana jest z ekscesem. W niedzielę, po świętym Andrzeju, 30 listopada 1634 roku, spędzał czas w jednej z chwastowskich (Chwastów – Nowy Wereszczyn) gospód z Pobiatyńskim, rotmistrzem piechoty królewskiej. W drodze powrotnej na zamek doszło między nimi do bójki, nie wiadomo przez kogo wszczętej; wiadomo tylko, że Skrzetuski „porąbał” swego kompana i „porzucił nie myśląc o pomocy”. Zostawił go półmartwego przy drodze. Pobiatyński wniósł skargę na Skrzetuskiego do sądu grodzkiego we Lwowie.
Następne źródło sądowe datowane jest na 19 maja 1663 roku, kiedy wraz ze swymi żołnierzami otrzymał pozew przed trybunał lubelski za zamordowanie hetmana. 15 czerwca podczas zaocznej rozprawy został skazany na banicję, a jego podkomendni na infamię i karę śmierci. 31 marca 1664 roku ze względu na rekwizycje we wsiach królewskich został pozwany przez trybunał. Skrzetuski przebywał wtedy na froncie moskiewskim, więc nie stawił się w Lublinie. Trybunał wszystkich oskarżonych skazał na wieczną banicję. 12 maja 1666 roku trybunał lubelski skazał Skrzetuskiego i czterech innych oficerów na infamię za rabunki jakich dokonali w grudniu 1665 w miasteczku Bazalia i pobliskich folwarkach.
W 1667 roku próbował siłą zmusić do ślubu podkomorzankę bełską Zofię Zawadzką, która w tydzień po napadzie została żoną Jana Wilczkowskiego, stolnika kijowskiego. 22 sierpnia 1667 została zawarta we Lwowie umowa, na mocy której poszkodowani mieli otrzymać w pieniądzach wynagrodzenie szkód, a Skrzetuski miał dobrowolnie odbyć karę dwutygodniowego więzienia w wieży zamku lwowskiego. W 1668 roku trybunał lubelski skazał go zaocznie na infamię za napad na dom Zofii Zawadzkiej. Pod koniec życia wisiało nad nim kilka wyroków sądowych. Do wykonania kary nie doszło, ponieważ pozostawał pod jurysdykcją hetmańską.
Legenda.
Wyczyn zbaraski Skrzetuskiego przeszedł do historii, był sławiony w utworach poetyckich, listach z frontu i pamiętnikach (m.in. Jakuba Łosia i Samuela Twardowskiego). Bohater był jednak na ogół wymieniany bez imienia, a nazwisko było zniekształcane, dlatego identyfikacja właściwego Skrzetuskiego nie była łatwa. O Mikołaju Skrzetuskim pisał w 1701 roku Kazimierz Ceypler w wierszu poświęconym rodzinie Skrzetuskich. Precyzyjnie jego imię i nazwisko podają źródła sądowe. Nuncjusz papieski Kosma de Torres, nazwał go Rusinem i schizmatykiem Skrzetunowskim. Historyk Wawrzyniec Jan Rudawski pisał w końcu XVII wieku i nazwał go Janem Skrzetuskim, myląc go z sekretarzem królewskim noszącym to imię i nazwisko. Tę wersję przyjął Henryk Sienkiewicz i w ten sposób powstał literacki bohater "Ogniem i mieczem" – Jan Skrzetuski. W latach 30. XX wieku Olgierd Górka twierdził, że Skrzetuski był prawosławnym Kozakiem. Zygmunt Lasocki na podstawie badań archiwalnych udowodnił, że Skrzetuski miał na imię Mikołaj.

</doc>
<doc id="154659" url="https://pl.wikipedia.org/wiki?curid=154659" title="Funkcje Bessela">
Funkcje Bessela

Funkcje Bessela – rozwiązania formula_1 równania różniczkowego drugiego stopnia ze zmiennymi współczynnikami ("równania Bessela"):
gdzie formula_3 jest dowolną liczbą rzeczywistą.
Szczególnym przypadkiem, o szerokim zastosowaniu (m.in. w analizie rozkładu pola elektromagnetycznego czy przetwarzaniu sygnałów) są równania, gdzie α jest liczbą naturalną formula_4 zwaną rzędem funkcji Bessela.
Ponieważ mamy do czynienia z równaniem różniczkowym drugiego rzędu, musimy otrzymać dwa liniowo niezależne rozwiązania.
Historia.
Szczególne przypadki funkcji, określanych dziś jako funkcje Bessela, pojawiały się już od pierwszej połowy XVIII w. w rozwiązaniach równań różniczkowych, dokonywanych podczas prób matematycznego opisu różnych problemów fizycznych.
W 1732 r. szwajcarski matematyk Daniel Bernoulli, badając problem drgań zwisającego ważkiego i giętkiego łańcucha o swobodnym dolnym końcu, otrzymał równanie różniczkowe analogicznego typu, jak podano wyżej. Inny matematyk szwajcarski, Leonard Euler, badał w 1764 r. drgania napiętej przepony kołowej i uzyskał równanie różniczkowe takiej samej postaci, jak równanie, które nazywamy dziś uogólnionym równaniem Bessela. W 1781 r. badał on również wspomniane wyżej zagadnienie Bernoulliego i obliczył niektóre z początkowych zer pierwszego rozwiązania równania. Z kolei francuski matematyk Joseph Louis Lagrange przy rozwiązywaniu w roku 1770 pewnego problemu astronomicznego doszedł do równania, którego rozwiązanie przedstawione w postaci szeregu nieskończonego zawiera współczynniki, łączone obecnie z dziełem Bessela. Współczynnikami tymi zajmowali się następnie inni matematycy: Francesco Carlini i Pierre Simon de Laplace.
W 1822 r. ukazało się dzieło słynnego matematyka francuskiego J.B. Fouriera pt. "Analityczna teoria ciepła". Zajmując się problemem rozkładu temperatury w walcu ogrzanym do pewnej temperatury, a następnie poddanym chłodzeniu w określonych warunkach, Fourier otrzymał szczególny przypadek równania Bessela, dla którego podał rozwiązanie dla rzędu zero. Analizą rozkładów temperatur w kulach i walcach i funkcjami typu funkcji Bessela zajmował się później także inny Francuz, Siméon Denis Poisson. Wszyscy przywołani wyżej uczeni badali więc różne przypadki szczególne pewnego równania różniczkowego, jednak żaden z nich nie podjął próby rozwiązania go w sposób systematyczny.
W 1824 r. Friedrich Wilhelm Bessel badał eliptyczne ruchy planet. Doszedł do wniosku, że wielkość astronomiczną, zwaną anomalią mimośrodową, można przedstawić za pomocą pewnego szeregu nieskończonego, który można przekształcić do postaci, zwanej obecnie funkcją Bessela. Wyniki swych prac wydał Bessel drukiem w 1826 r., jednak samo pojęcie „funkcji Bessela” upowszechniło się dopiero z górą 30 lat później, po publikacji pracy Oskara Schlömilcha pt. "Über die Besselsche Funktion".
Funkcje Bessela pierwszego rodzaju.
Z funkcjami tymi mamy do czynienia, jeśli wartości rozwiązania przy x=0 są liczbami skończonymi:
gdzie formula_6 to funkcja gamma Eulera.
Zera funkcji Bessela.
W zastosowaniach przydatna jest znajomość położenia zer funkcji Bessela.
Poniżej przedstawiono tabelę pierwszych trzech miejsc zerowych funkcji
Całki Bessela
Funkcje Bessela, dla całkowitych wartości formula_4 zdefiniować można za pomocą całki:
Takie podejście stosował Bessel i stosująć tę definicję wyprowadził szereg właściwości tych funkcji.
Zbliżona do poprzedniej jest poniższa definicja całkowa:
Powyższa całka może być przekształcona do postaci
W szczególności dla formula_14
Funkcje Bessela drugiego rodzaju.
Zwane są również funkcjami Neumanna i występują wówczas, gdy dla x=0 wartości rozwiązań dążą do nieskończoności:
Zastosowania.
Funkcje Bessela mają wiele zastosowań, głównie w fizyce matematycznej:
Funkcja generująca funkcje Bessela.
Jeżeli rozwiniemy funkcję formula_18 postaci
w szereg Laurenta względem zmiennej t, to współczynniki tego rozwinięcia będą funkcjami Bessela I rodzaju
Przybliżenia.
Bardzo dobre przybliżenie funkcji Bessela formula_21 dla dowolnej wartości argumentu formula_22 przy pomocy funkcji elementarnych można otrzymać zlepiając wyrażenie ważne dla małych wartości formula_22 z wyrażeniem dla dużych przy pomocy gładkiej funkcji przejściowej formula_24 poprzez

</doc>
<doc id="154665" url="https://pl.wikipedia.org/wiki?curid=154665" title="Peugeot">
Peugeot

Peugeot (wymowa: ) – francuski producent samochodów osobowych i dostawczych, a także rowerów, motocykli i skuterów z siedzibą w Sochaux działający od 1810 roku. Wchodzi w skład międzynarodowego koncernu Stellantis.
Historia w zarysie.
W 1810 roku Jean Pierre Peugeot założył zakłady mechaniczne w Sochaux koło Miluzy. Pod koniec XIX wieku dwaj bracia stryjeczni Armand i Eugéne w nowej firmie „Les Fils de Peugeot Frères” („Synowie braci Peugeot”) uruchomili w 1886 roku produkcję rowerów. Wnuk Jeana Pierre’a inż. Armand Peugeot postanowił, że firma powinna zająć się produkcją automobili. Pierwszy pojazd, Serpollet-Peugeot, z silnikiem parowym pojawił się w 1889 roku, jednak dopiero samochód z silnikiem spalinowym Daimlera zaprezentowany w 1891 roku okazał się trafnym posunięciem. Pierwszy motocykl skonstruowano w 1903, a pierwszą ciężarówkę w 1912 roku. W tym samym roku otwarto działający do dziś jeden z największych zakładów Peugeot w Sochaux.
W tamtych czasach najlepszą reklamą dla samochodów był sport. Peugeot i tej dziedziny nie zaniedbał, wygrywając wiele rajdów i wyścigów.
W 1929 roku powstaje model 201 otwierając serię oznaczeń trzycyfrowych z zerem w środku. Pierwsza cyfra oznacza wielkość (klasę), a ostatnia kolejną serię. W czasie II wojny światowej Niemcy po zdobyciu Francji zakład przejęli, oddając je w zarząd Ferdinanda Porsche, sytuacja skończyła się z końcem wojny. W roku 1948 ukazuje się pierwszy po II wojnie światowej nowo skonstruowany samochód Peugeot, model 203 produkowany do 1960 r. W tym okresie (1968 rok) FSO produkujące Warszawę 201/203/204 po rozpoczęciu eksportu musiało zmienić oznaczenie na 223/224, gdyż Peugeot zagroził sprawą sądową. W 1959 po raz pierwszy Peugeot zastosował w modelu Peugeot 403 silniki diesla, tak dziś popularne we Francji. W tym samym roku zastosowano po raz pierwszy wentylator chłodnicy, przystosowując samochody na nadchodzące korki miejskie.
W 1961 roku zaprezentowano Peugeota 404, który oprócz ładnej, szlachetnej linii nadwozia odznaczał się wysoką jakością i trwałością. Dzięki tym zaletom sprzedano go w liczbie ponad dwóch milionów sztuk. W latach 60 XX w. marka Peugeot uchodziła za luksusową. Samochody Peugeot nazywano francuskimi Mercedesami. Wprowadzenie do produkcji w latach 70 XX w. i 80 XX w. mniejszych modeli, zwłaszcza Peugeota 104, zmieniło wizerunek marki na producenta samochodów popularnych. W 1976 Peugeot nabył 90% akcji Citroëna i tak powstał koncern PSA. Trzy lata później następuje przejęcie europejskiej filii marki Chrysler, produkującej auta pod marką Talbot. W połowie lat 80 XX w. zapada decyzja o zaprzestaniu produkcji Talbotów wraz z zakończeniem się ich okresu planowanej produkcji, a nowo skonstruowany następca Talbota Horizon, który miał nosić nazwę Arizona, pojawia się w 1986 roku jako Peugeot 309.
W 1969 Peugeot 504, w 1988 Peugeot 405, a w 2002 roku 307 zdobyły zaszczytne tytuły samochodu roku. W czerwcu 2008 roku wyprodukowano 50-milionowy samochód marki Peugeot.
Obecnie firma posiada 24 zakłady produkcyjne na całym świecie.
Firma Peugeot produkuje nadal (oprócz samochodów) rowery, motorowery oraz elektronarzędzia profesjonalne i amatorskie.
Największe limuzyny marki Peugeot (jak Peugeot 607) używane były w wersjach specjalnych przez Prezydenta Francji, a także przez wielu szefów przedsiębiorstw francuskich.
Logo.
Historia lwa z logo marki Peugeot sięga 1858 r., kiedy zostało ono wprowadzone do urzędu patentowego. Lew miał podkreślić charakter wyrobów rodziny Peugeot, np. ostre zęby lwa uwydatniały najważniejsze cechy produkowanych ówcześnie przez firmę pił do cięcia. Firma zajmowała się również produkcją kawy . Obecnie logo jest opisywane przez firmę jako symbol siły, równowagi i elastyczności.
Nagrody.
Samochód Roku w Europie.
Pojazdy, które zajęły drugie lub trzecie miejsce w tym konkursie
Modele.
Uznawszy Serpollet-Peugeot za Type 1, Peugeot produkował różne modele w latach 1890–1931, począwszy od Type 2 do Type 190S. Późniejsze modele miały oznaczenia trzycyfrowe i czterocyfrowe, a w roku 2010 niektóre modele zostały nazywane już nie cyframi, ale literami i nazwami własnymi.

</doc>
<doc id="154666" url="https://pl.wikipedia.org/wiki?curid=154666" title="Przeszywanica">
Przeszywanica

Przeszywanica (aketon, gambeson) – gruby, pikowany kaftan zakładany pod zbroję w średniowieczu.
Przeszywanica wykonana była z wielu warstw płótna (lnianego lub jutowego) albo skóry, zszytych ze sobą (stąd nazwa). Najczęściej zakładano ją pod kolczugę, w celu pochłonięcia energii ciosu i ochrony ciała przed obrażeniami miażdżonymi, przed czym nie bronił giętki pancerz kolczy. Biedniejsi wojownicy (głównie piechota) często używali przeszywanicy jako jedynej ochrony tułowia. Także pod zbroje płytowe zakładano przeszywanicę, często wzmocnioną naszytą nań plecionką kolczą w miejscach niechronionych przez zbroję.
W XIII wieku przeszywanice były długie i raczej niedopasowane do sylwetki, zazwyczaj zakładane przez głowę i zapinane jedynie przy szyi. Później wraz z rozwojem innych elementów uzbrojenia przeszywanice ulegały skróceniu i bywały coraz bardziej dopasowane do osoby ją noszącej. W XIV i XV wieku zazwyczaj były zapinane z przodu na guziki lub wiązane. Przykładem późnośredniowiecznej przeszywanicy jest purpoint Karola de Blois (1386).

</doc>
<doc id="154672" url="https://pl.wikipedia.org/wiki?curid=154672" title="Autoekspozycja">
Autoekspozycja

Autoekspozycja, ekspozycja automatyczna – ogólne określenie trybów pracy aparatu fotograficznego, w których następuje automatyczne zsynchronizowanie wartości otwarcia przysłony i czasu migawki w celu uzyskania prawidłowej ekspozycji.
Rodzaje autoekspozycji.
Istnieje również pojęcie ekspozycji półautomatycznej, w której oba parametry ustawiane są ręcznie według wskazań aparatu.

</doc>
<doc id="154673" url="https://pl.wikipedia.org/wiki?curid=154673" title="Aketon">
Aketon



</doc>
<doc id="154674" url="https://pl.wikipedia.org/wiki?curid=154674" title="Włodzimierz Suleja">
Włodzimierz Suleja

Włodzimierz Stefan Suleja (ur. 27 listopada 1948 w Kołaczkowicach) – polski historyk specjalizujący się w dziejach polskiej myśli politycznej, profesor nauk humanistycznych, w latach 2000–2013 dyrektor oddziału Instytutu Pamięci Narodowej we Wrocławiu.
Życiorys.
Absolwent liceum w Kłobucku. Studiował historię na Uniwersytecie Wrocławskim u prof. Henryka Zielińskiego, studia ukończył w 1971. Przedtem, jako student, był uczestnikiem wydarzeń marcowych w 1968. Członek PZPR w latach 1971-1981. W latach 1972–1995 pracownik naukowy Instytutu Historycznego Uniwersytetu Wrocławskiego, w 1977 obronił tam pracę doktorską, a w 1992 – habilitował się. W 1989 wchodził w skład wrocławskiego Komitetu Obywatelskiego „Solidarność”, przygotowującego po decyzjach Okrągłego Stołu wybory parlamentarne na 4 czerwca 1989. W 1990 przez kilka miesięcy był redaktorem naczelnym „Dziennika Dolnośląskiego” (obecnie nieistniejącego). W 1995 podjął pracę w Instytucie Historii Wyższej Szkoły Pedagogicznej w Zielonej Górze (obecnie Uniwersytet Zielonogórski). W 1998 uzyskał tytuł profesora, a w 2000 został profesorem zwyczajnym. W uczelni tej pracował do 2005.
Później został wykładowcą m.in. przedmiotu „Współczesna scena polityczna” w Dolnośląskiej Szkole Wyższej we Wrocławiu.
Kontynuator zapoczątkowanej przez prof. Henryka Zielińskiego szkoły badawczej dziejów polskiej myśli politycznej XIX i XX wieku. Badacz biografii politycznych oraz historii Wrocławia i ruchów opozycji politycznej po II wojnie światowej (w tym historii „Solidarności”). Autor kilkunastu książek i ponad 200 innych publikacji.
W 2005 odznaczony Srebrnym Medalem „Zasłużony Kulturze Gloria Artis”.
7 kwietnia 2009, za wybitne zasługi w dokumentowaniu i upamiętnianiu prawdy o najnowszej historii Polski, otrzymał z rąk prezydenta RP Lecha Kaczyńskiego Krzyż Komandorski Orderu Odrodzenia Polski.
W styczniu 2010 Klub Jagielloński im. Św. Kazimierza przyznał mu wyróżnienie dla historyków zajmujących się dziejami najnowszymi w ostatnim 20-leciu.

</doc>
<doc id="154675" url="https://pl.wikipedia.org/wiki?curid=154675" title="Plage i Laśkiewicz">
Plage i Laśkiewicz

Plage i Laśkiewicz (Zakłady Mechaniczne E. Plage i T. Laśkiewicz) – pierwsza polska wytwórnia lotnicza, mieszcząca się w Lublinie. Produkowała samoloty od 1921 do 1935, kiedy została znacjonalizowana, w tym od 1928 produkowała własne konstrukcje samolotów, pod nazwą Lublin.
Początek produkcji lotniczej.
Zakłady Plage i Laśkiewicz początkowo były warsztatem mechanicznym i budowy kotłów. W 1920 roku podjęły produkcję samolotów jako pierwsze zakłady w odrodzonej Polsce. Zakłady mieściły się przy ul. Fabrycznej 26 w Lublinie i zajmowały powierzchnię 13 ha, z tego ok. 10 000 m² warsztatów. W roku 1921 zatrudniały około 500 pracowników. Kierownikiem biura technicznego był wówczas inż. Stanisław Cywiński. Pierwsze zamówienie od rządu polskiego zatwierdzono 17 lutego 1920. Przewidywało ono produkcję 100 samolotów myśliwskich Ansaldo A-1 Balilla i 200 liniowych (rozpoznawczo-bombowych) Ansaldo A-300 na licencji włoskiej. Pierwsze samoloty z zakładów w Lublinie były gotowe dopiero latem 1921 – pierwszy A-300 polskiej produkcji oblatano 15 czerwca 1921. Jednakże głównie na skutek niewielkiego doświadczenia zakładów i niewłaściwego wykonawstwa, jakość produkowanych Balilli i A.300 była fatalna i doszło do licznych katastrof tych samolotów, co spowodowało zmniejszenie zamówień. Plage i Laśkiewicz wyprodukowały:
Mimo nieudanego początku, zakłady zdobyły przy produkcji samolotów Ansaldo doświadczenie i z kolejnymi samolotami nie było już takich problemów. W 1924 zakłady otrzymały zamówienie na licencyjną produkcję francuskich samolotów liniowych Potez XV, których wyprodukowano 100 w latach 1925–1926. Następnie zakładom zlecono licencyjną produkcję samolotów liniowych Potez XXV, których wyprodukowano 150 w latach 1928–1931 (oba typy były równolegle produkowane w zakładach PWS). W latach 1929–1930 zakłady wyprodukowały na licencji Fokkera 11 samolotów pasażerskich Fokker F-VIIB/3m oraz dalsze 20 w samodzielnie rozwiniętej wersji bombowej.
Własne konstrukcje.
W połowie lat 20. zmieniło się kierownictwo zakładu, a kierownikiem biura konstrukcyjnego został inż. Jerzy Rudlicki. Oprócz produkcji licencyjnej, wytwórnia wówczas zaczęła opracowywać własne konstrukcje pod kierunkiem inż. Rudlickiego. W skład zespołu konstrukcyjnego wchodził m.in. inż. Jerzy Dąbrowski. Samoloty konstrukcji zakładów Plage i Laśkiewicz otrzymywały nazwę Lublin i oznaczenie „R” z kolejnymi numerami.
Pierwszą własną konstrukcją był jednosilnikowy dwupłatowy samolot liniowy Lublin R.VIII, oblatany w 1928 roku i wyprodukowany w liczbie 6 sztuk w latach 1928–1930, z których 3 były następnie przebudowane na wodnosamoloty i używane przez polskie lotnictwo morskie. W 1929 został oblatany prototyp samolotu pasażerskiego R.IX (oparty na konstrukcji R.VIII), a w 1930 roku samolotu pasażerskiego R.XI, jednakże nie zostały one zamówione przez linie lotnicze.
Kolejną konstrukcją był jednosilnikowy górnopłat Lublin R.X, oblatany w 1929 roku, który wygrał konkurs na samolot łącznikowy dla lotnictwa polskiego (pokonując PZL Ł.2). Został zamówiony w liczbie jedynie 7 sztuk, lecz na jego bazie inż. Rudlicki zaprojektował samolot szkolny R.XIV, którego wersja Lublin R.XIII stała się podstawowym samolotem obserwacyjnym lotnictwa polskiego w latach 1933–1939. Lublin R.XIV zbudowany był w latach 1930–1931 w liczbie 15 sztuk, a Lublin R.XIII w latach 1932–1935 w liczbie 223 sztuk (dalsze 50 sztuk już po upaństwowieniu wytwórni).
W 1930 został oblatany samolot sportowy Lublin R.XII, jednakże nie był udany i nie wszedł do produkcji. Kolejna konstrukcja samolotu pasażerskiego Lublin R.XVI z 1932 roku również nie została zakupiona przez polskie linie lotnicze, lecz w latach 1933–1935 zbudowano 6 R.XVIb w wersji samolotów sanitarnych. Ostatnią konstrukcją zakładów był dwusilnikowy ciężki wodnosamolot torpedowy Lublin R-XX, oblatany w 1935, który też nie wszedł do produkcji. Poza zbudowanymi konstrukcjami, biuro zakładów opracowało też kilka innych projektów, które nie były realizowane.
Od 1924 do 1933 produkowano w zakładach Plage i Laśkiewicz także karoserie samochodowe – zakład głównie specjalizował się w karosowaniu autobusów Somua i Ursus AW oraz ciężarówek Ursus A, ale też luksusowych samochodów na podwoziach importowanych.
Zakłady Plage i Laśkiewicz zostały doprowadzone do upadłości, na skutek dążenia gen. Ludomiła Rayskiego, szefa Departamentu Aeronautyki Ministerstwa Spraw Wojskowych, do skupienia całości polskiego przemysłu lotniczego w rękach państwowych. Po dostarczeniu wojsku pierwszych 7 z zamówionych 50 samolotów Lublin R.XIIIF, ministerstwo, wykorzystując pretekst, pod koniec 1935 roku cofnęło zamówienie na pozostałe samoloty. Na skutek kłopotów finansowych wynikających z zerwania umowy, wytwórnia Plage i Laśkiewicz ogłosiła upadłość. 18 samolotów R.XIIIF będących w budowie zostało wycenionych po cenie złomu, po czym wytwórnia została znacjonalizowana, podejmując działalność pod nazwą Lubelska Wytwórnia Samolotów (LWS) (18 samolotów będących w budowie zostało następnie ukończonych dla wojska, po czym zamówiono kolejne 32).
2 września 1939 roku, w drugim dniu kampanii wrześniowej, zakłady zostały zbombardowane przez niemieckie lotnictwo. Niedługo później zapadła decyzja o ich ewakuacji. W czasie niemieckiej okupacji teren zakładów był użytkowany przez Wehrmacht i SS. W latach 1941–1943 funkcjonował tam obóz pracy.
8 listopada 2017 roku na ścianie budynku przy ul. Wrońskiej 2 w Lublinie odsłonięto dwie tablice upamiętniające historię zakładów oraz niemieckiego obozu pracy.

</doc>
<doc id="154676" url="https://pl.wikipedia.org/wiki?curid=154676" title="Żeleźce">
Żeleźce

Żeleźce – żelazne, a raczej metalowe zakończenie broni drzewcowej i obuchowej. W broni drzewcowej występuje w postaci grotu (np. dzida, kopia) o różnych formach (np. glewia, szponton), niekiedy rozbudowanego o elementy sterczące na boki w formie kolców (np. korseka, runka) lub haka (np. gizarma, halabarda), osadzonego na drzewcu za pomocą tulei. Niektóre typy grotów broni drzewcowej, jak np. berdysz, miały dodatkowy element w postaci toporka, zwanego niekiedy "bartą" lub "okszą".
W broni obuchowej żeleźce przybiera formę topora (np. ciupaga, czekan), młota (np. młot bojowy, młot rycerski) bądź głowicy (np. buława, buzdygan), osadzonych na trzonku za pomocą tzw. "osady". Niektóre odmiany broni obuchowej, jak np. nadziak, mają jedną stronę żeleźca zakończoną ostrym dziobem.

</doc>
<doc id="154677" url="https://pl.wikipedia.org/wiki?curid=154677" title="Zygmunt Batowski">
Zygmunt Batowski

Zygmunt Batowski (ur. 27 lipca 1876 we Lwowie, zm. 1 września 1944 w Warszawie) – polski historyk sztuki, muzeolog.
Życiorys.
Był synem Wojciecha Kaczora, chłopa, uczestnika powstania styczniowego i Antoniny Batowskiej, pochodzącej z rodziny ziemiańskiej. Uczęszczał do gimnazjum we Lwowie, następnie studiował historię sztuki i historię literatury polskiej na Uniwersytecie Lwowskim. W 1900 obronił doktorat na Uniwersytecie Lwowskim pod kierunkiem Jana Antoniewicza-Bołoza (na podstawie pracy "O obrazie Matki Boskiej Domagaliczowskiej w wielkim ołtarzu katedry lwowskiej, malowanym przez Józefa Wolfowicza"). W latach 1897–1917 pracował w bibliotece uniwersyteckiej, był również bibliotekarzem w Fundacji hrabiego Baworowskiego we Lwowie. W 1917 przeniósł się do Warszawy i podjął pracę na Uniwersytecie Warszawskim.
Na UW kierował początkowo Zbiorem Odlewów Gipsowych (1917–1919). W 1919 został profesorem nadzwyczajnym, p.o. dyrektora Biblioteki (do 1929), kierownikiem Zbiorów Grafiki Stanisława Augusta i kierownikiem Katedry Historii Sztuki. Od 1934 był profesorem zwyczajnym. Prowadził wykłady z historii sztuki XVI-XIX wieku na uniwersytecie, a w Muzeum Narodowym (wchodził w skład jego Rady) ćwiczenia z inwentaryzacji i opisu obiektów muzealnych.
W latach 1919–1920 pełnił funkcję przewodniczącego Związku Bibliotekarzy Polskich, a 1920–1923 prezesa Polskiego Związku Historyków Sztuki (jednocześnie był przewodniczącym oddziału warszawskiego związku). W 1922 został członkiem rzeczywistym Towarzystwa Naukowego Warszawskiego, w 1929 członkiem zwyczajnym tego Towarzystwa, a w 1935 członkiem korespondentem PAU. Był członkiem zarządu Towarzystwa Naukowego Warszawskiego, sekretarzem Wydziału II TNW, członkiem Komisji Historii Sztuki PAU. 3 maja 1928 został odznaczony Krzyżem Komandorskim Orderu Odrodzenia Polski.
Jego zainteresowania naukowe obejmowały historię sztuki barokowej i klasycystycznej, kulturę artystyczną Polski XVII-XIX wieku, sztukę sakralną oraz muzeologię. Badał m.in. twórczość Rembrandta i Norblina, gromadził materiały o historii i architekturze pałaców warszawskich, inwentaryzował dzieła sztuki kościołów jezuitów i pijarów w Warszawie, a także zbiory Biblioteki Fundacji hrabiego Baworowskiego we Lwowie i Muzeum Książąt Czartoryskich w Gołuchowie. Prowadził katalogowanie zbiorów Muzeum Narodowego w Warszawie (m.in. zbiory miniatur portretowych); pracę kontynuował także podczas okupacji hitlerowskiej (do 1943). W 1917 zorganizował na UW Seminarium Historii Sztuki; wśród jego uczniów był m.in. Stanisław Lorentz.
Zginął zamordowany przez hitlerowców pod murem Ogrodu Saskiego w Warszawie w 1944 roku. Na cmentarzu Powązkowskim w Warszawie (kwatera 107-2-13) znajduje się jego grób symboliczny, w którym spoczywa jego żona Natalia z rodziną.
Publikacje (wybór).
Był autorem wielu prac naukowych, część z nich ukazała się pośmiertnie. Opracował kilkadziesiąt artykułów biograficznych poświęconych artystom działającym w Polsce do "Thieme-Becker Allgemeines Lexikon der bildenden Künstler" (1928–1939); współpracował także z "Polskim Słownikiem Biograficznym". Niektóre prace:

</doc>
<doc id="154682" url="https://pl.wikipedia.org/wiki?curid=154682" title="Akademia Umiejętności">
Akademia Umiejętności

Akademia Umiejętności – polska instytucja naukowa utworzona w 1872 w Krakowie (uroczyste otwarcie miało miejsce w 1873 w obecności cesarza Franciszka Józefa). 
Historia.
Powstała z Towarzystwa Naukowego Krakowskiego działającego od 1815. W 1893 przekazano na jej własność zbiór Biblioteki Polskiej w Paryżu. Pierwsze posiedzenie odbyło się 18 lutego 1873. Początkowo Akademia składała się z 3 wydziałów – filologicznego, historyczno-filozoficznego oraz matematyczno-przyrodniczego. Od 1915 roku AU przyznawała nagrodę im. Jerzmanowskich, zwaną „polskim Noblem”. W latach 1886–1938 przyznawała była nagroda z fundacji Probusa Barczewskiego za dzieła malarskie oraz prace z historii Polski.
Po 1918 przekształcona w Polską Akademię Umiejętności. W 1948 władze komunistyczne ogłosiły zamiar powołania Polskiej Akademii Nauk, a wobec PAU zastosowano restrykcje: finansowe, cenzuralne, ograniczono jej kontakty z zagranicą, zablokowano wydawnictwa. Placówki badawcze, wydawnictwa, zbiory, pamiątki i majątek PAU przekazano PAN.
W latach 1957–1958 uczeni podjęli próbę odtworzenia PAU, na co władze odpowiedziały powołaniem w Krakowie oddziału PAN. Odbudowę PAU umożliwiła dopiero zmiana ustroju w 1989. Odtworzyła ją grupa członków na podstawie dawnego statutu, z zachowaniem ciągłości organizacyjnej i odwołując się do tradycyjnych form działania.
Prezesi i sekretarze generalni Akademii.
Członkowie Akademii.
Członkami AU byli, między innymi: Jan Niecisław Baudouin de Courtenay, Aleksander Brückner, Benedykt Dybowski, Wojciech Dzieduszycki, Aleksander Fredro, Jan Aleksander Karłowicz, Tadeusz Korzon, Fryderyk Papée, Lucjan Rydel, Stanisław Smolka, Tadeusz Stryjeński, Władysław Ignacy Wisłocki, Tadeusz Wojciechowski, Wawrzyniec Żmurko.

</doc>
<doc id="154683" url="https://pl.wikipedia.org/wiki?curid=154683" title="Dywizja Ułanów (Królestwo Kongresowe)">
Dywizja Ułanów (Królestwo Kongresowe)

Dywizja Ułanów - związek taktyczny wojska Królestwa Polskiego.
Dywizja razem z Dywizją Strzelców Konnych stanowiła Korpus Jazdy Polskiej.
Struktura organizacyjna i obsada personalna.
Dywizja dzieliła się na 4 pułki. Sztab dywizji znajdował się w Lublinie.
Dowódca dywizji
1 brygada (Międzyrzec)
dowódcy brygady
pułki:
2 brygada (Krasnystaw)
dowódcy brygady
pułki:
Uzbrojenie i umundurowanie.
Uzbrojenie ułana składało się z szabli, pistoletów i lancy o długości 2,5 metra (z proporczykiem w barwach pułku). Mundur był w kolorze granatowym. Odmienne kolory lampasów, wypustek i wyłogów miał każdy z pułków. Ułani mieli czapki wysokie, w kształcie rogatywki z pomponem. Na czapce znajdował się orzeł i numer pułku.

</doc>
<doc id="154684" url="https://pl.wikipedia.org/wiki?curid=154684" title="Dywizja Strzelców Konnych (Królestwo Kongresowe)">
Dywizja Strzelców Konnych (Królestwo Kongresowe)

Dywizja Strzelców Konnych – związek taktyczny wojsk Królestwa Polskiego.
Struktura organizacyjna i obsada personalna.
Dywizja razem z Dywizją Ułanów stanowiła Korpus Jazdy Polskiej. Dywizja dzieliła się na cztery pułki. Sztab dywizji znajdował się w Łowiczu.
Dowódcy dywizji
1 brygada (Piotrków)&lt;br&gt;
dowódcy brygady
pułki:
2 brygada (Kutno)&lt;br&gt;
dowódcy brygady
pułki:
Uzbrojenie i umundurowanie.
Uzbrojenie strzelca konnego składało się z karabinka typu tulskiego, szabli i pistoletów. Mundur był w kolorze ciemnozielonym. Odmienne kolory lampasów, wypustek i wyłogów miał każdy z pułków. Strzelcy konni mieli czapki wysokie, okrągłe z pomponem. Na czapce orzeł i numer pułku.

</doc>
<doc id="154686" url="https://pl.wikipedia.org/wiki?curid=154686" title="Centralne Zakłady Lotnicze">
Centralne Zakłady Lotnicze

Centralne Zakłady Lotnicze w Warszawie (CZL) – zakłady służby lotnictwa i aerostatyki Wojska Polskiego II RP.
Zadaniem CZL była gospodarka sprzętem i materiałami lotniczymi, naprawa oraz produkcja materiałów lotniczych, przeprowadzanie prób i badań w zakresie użycia sprzętu lotniczego, przechowywanie i konserwacja materiałów lotniczych oraz szkolenie mechaników lotniczych.
Organizacja CZL.
Organizacja Centralnych Zakładów Lotniczych
Obowiązki i zadania osób funkcyjnych CZL.
Kierownik Centralnych Zakładów Lotniczych (w stopniu etatowym pułkownika) sprawował ogólne kierownictwo nad zakładami, z polecenia Ministra Spraw Wojskowych przeprowadzał inspekcje techniczne w oddziałach lotniczych, podlegał dowódcy Okręgu Korpusu Nr I, natomiast w sprawach specjalistycznych oraz dyspozycji sprzętem otrzymywał zlecenia wprost od Ministra Spraw Wojskowych (Departament IV Żeglugi Powietrznej). Jego pomocnikiem w sprawach administracyjnych i gospodarczych był zastępca kierownika Centralnych Zakładów Lotniczych.
Kierownik Warsztatów Lotniczych (pułkownik) kierował pracą warsztatów i był odpowiedzialny za jakość i terminowość wykonywanych prac oraz za stan sprzętu znajdującego się w warsztatach.
Kierownik Składów Lotniczych (pułkownik) był odpowiedzialny za stan materiałów znajdujących się w składach.
Kierownik Centrali Badań Lotniczych (pułkownik) sprawował ogólne kierownictwo nad pracami doświadczalnymi i naukowymi w Centrali Badań Lotniczych.
Dowódca kompanii obsługi Centralnych Zakładów Lotniczych (kapitan) był bezpośrednim przełożonym wszystkich szeregowych Centralnych Zakładów Lotniczych, pod względem administracyjno-gospodarczym, dyscyplinarnym i służby wewnętrznej, z wyjątkiem szeregowych w Szkole Mechaników Lotniczych. Odpowiadał za utrzymanie porządku wewnętrznego w Centralnych Zakładach Lotniczych.
Komendant Szkoły Mechaników Lotniczych (major), na prawach dowódcy batalionu, odpowiadał za wyszkolenie uczniów i służbę wewnętrzną w szkole.
Służbę gospodarczą w Centralnych Zakładach Lotniczych pełniła komisja gospodarcza w kierownictwie Centralnych Zakładów Lotniczych.
Służbą sanitarną w Centralnych Zakładach Lotniczych kierował lekarz Centralnych Zakładów Lotniczych (kapitan), mający przydzielonego podoficera sanitarnego i dwóch szeregowców.
Lekarz Centralnych Zakładów Lotniczych podlegał Kierownikowi Centralnych Zakładów Lotniczych.
Zakresy działania wydziałów Kierownictwa CZL.
Wydział I Statystyki i Ewidencji zajmował się opracowywaniem wzorów sprawozdań okresowych, ewidencją materiałową, stanami ilościowymi i jakościowymi, przychodami i rozchodami, prowadzeniem statystyki oraz kontrolą w zakresie kompetencji wydziału.
W zakresie kompetencji Wydziału II Zaopatrzenia i Składów pozostawał rozdział, magazynowanie i konserwacja sprzętu lotniczego, okresowe zestawienia materiałowe etatów jednostek lotniczych, opracowywanie i wykonywanie zarządzeń dotyczących konserwacji sprzętu lotniczego, opracowywanie planów organizacji składów, rozdzielanie sprzętu pomiędzy oddziały lotnicze, uzupełniania składów oraz nadzór nad odnośną produkcją zakładów przemysłowych.
Zadaniem Wydziału III Reperacji i Warsztatów była organizacja warsztatów, kontrola wykonawcza zaopatrzenia warsztatów, normowanie pracy warsztatowej w jednostkach lotniczych, okresowe normowanie celowości napraw sprzętu lotniczego pod względem finansowym i technicznym, okresowe opracowywanie działalności warsztatów w ścisłym związku z rozwojem lotnictwa, a także kalkulacja i statystyka warsztatowa.

</doc>
<doc id="154692" url="https://pl.wikipedia.org/wiki?curid=154692" title="Josef Nesvadba">
Josef Nesvadba

Josef Nesvadba (ur. 19 czerwca 1926 w Pradze, zm. 26 kwietnia 2005 w Pradze) – czeski pisarz science fiction.
Z wykształcenia był lekarzem psychiatrą. Uchodził za jednego z najważniejszych pisarzy science fiction w powojennych Czechosłowacji i Czechach (obok Ondřeja Neffa), był ponadto autorem dramatów i powieści detektywistycznych oraz tłumaczem literatury anglojęzycznej. W twórczości literackiej wykorzystywał swoją wiedzę z dziedziny psychologii i psychiatrii, wyraźny jest też wpływ Karela Čapka. Utwory Nesvadby były tłumaczone na 20 języków; wiele z nich doczekało się ekranizacji.
W Polsce opowiadania Nesvadby były drukowane w czasopismach już w latach sześćdziesiątych XX w., później zamieszczały je „Problemy” ("Ostatnia przygoda kapitana Nemo") i „Fantastyka” ("Mordair", "Trust dla unicestwienia historii"). W antologiach ukazało się opowiadanie "Wampir LTD" ("Upír Ltd" ze zbioru "Vynalez proti sobe", 1964), zamieszczone w zbiorze opowiadań science fiction pisarzy czeskich i słowackich "Cybernetyczne laleczki" (Wydawnictwo Poznańskie, Poznań 1987) i opowiadanie "Anioł sądu ostatecznego" w zbiorze "Ludzie i gwiazdy" (Wydawnictwo Poznańskie, Poznań 1976).

</doc>
<doc id="154695" url="https://pl.wikipedia.org/wiki?curid=154695" title="K-219">
K-219

K-219 – radziecki okręt podwodny z napędem jądrowym projektu "667AU" (NATO: Yankee I) Floty Północnej, zwodowany w 1971 roku. W skład uzbrojenia okrętu wchodził system rakietowy D-5U z 16 pociskami SLBM średniego zasięgu R-27U (NATO: SS-N-6 SERB). 3 października 1986 roku podczas patrolu 970 km na wschód od Bermudów, doszło do wywołanej dekompresją wyrzutni eksplozji pocisku co wywołało pożar okrętu. Po wynurzeniu awaryjnym jednostki, 6 października 1986 roku okręt SSBN zatonął w trakcie holowania, na głębokości 5 500 metrów.
Historia.
3 października 1986 roku na okręcie, dowodzonym przez Igora Britanowa, patrolującym u wybrzeży Stanów Zjednoczonych, doszło do zalania szóstego silosu rakietowego i eksplozji paliwa pocisku balistycznego. W efekcie fatalnych dla okrętu zdarzeń (zalanie, eksplozja, emisja trujących gazów, skażenie radioaktywne, pożar) nastąpiła utrata kontroli nad jednym z dwóch reaktorów. Pręty hamujące reakcję łańcuchową opuścił ręcznie marynarz Siergiej Preminin (który zmarł z braku tlenu, nie mogąc się wydostać z przedziału reaktora), nie dopuszczając do zniszczenia reaktora i skażenia środowiska. W wyniku uszkodzeń okręt zatonął 6 października 1986 roku. Ze 119 członków załogi uratowano 115.
Według oświadczenia Związku Radzieckiego, wypadek był efektem kolizji K-219 z amerykańskim okrętem podwodnym USS „Augusta” (SSN-710). Marynarka wojenna Stanów Zjednoczonych oficjalnie zaprzeczyła jednak, aby „Augusta” uczestniczyła w kolizji z radzieckim okrętem, także dowodzący radziecką jednostką kpt. II rangi Igor A. Britanow oświadczył, iż żadna kolizja nie miała miejsca

</doc>
<doc id="154698" url="https://pl.wikipedia.org/wiki?curid=154698" title="Układ równań oznaczony">
Układ równań oznaczony



</doc>
<doc id="154701" url="https://pl.wikipedia.org/wiki?curid=154701" title="Krzywa Beziera">
Krzywa Beziera



</doc>
<doc id="154705" url="https://pl.wikipedia.org/wiki?curid=154705" title="Alizée">
Alizée

Alizée, właśc. Alizée Lyonnet (z domu Jacotey) (ur. 21 sierpnia 1984 w Ajaccio, Korsyka) – francuska piosenkarka.
Życiorys.
Imię Alizée wywodzi się z francuskiego odpowiednika słowa pasat (fr. alizé). Jej ojciec jest technikiem komputerowym, a matka – sprzedawczynią. Alizée ma też młodszego brata Johanna.
Alizée wychowywała się na Korsyce. W wieku 4 lat zaczęła brać lekcje tańca w École du Spectacle Monique Mufraggi. W 1995 roku wygrała konkurs rysunkowy zorganizowany przez francuską linię lotniczą AOM (Air Outre Mer). W nagrodę otrzymała dwutygodniowy wyjazd z rodziną na Malediwy, a jej rysunek został umieszczony na kadłubie samolotu, który nazwano „Alizée”.
Kariera.
W 1999 roku wystąpiła w programie „Graines de star”, którego ekipa przyjechała na Korsykę. Z interpretacją piosenki „Ma prière” Axelle Red zajęła drugie miejsce. Występ został zauważony przez Mylène Farmer oraz Laurenta Boutonnata – duet zajmujący najwyższe miejsca na francuskich listach przebojów od połowy lat 80. Mylène poszukiwała młodej osoby do zaśpiewania piosenki „Moi... Lolita” nawiązującej do bohaterki powieści „Lolita” Vladimira Nabokova. Muzykę skomponował Laurent Boutonnat. Po kilku próbach w studiu nagraniowym Mylène powierzyła Alizée wykonanie piosenki. Singiel wyszedł 4 lipca 2000 roku i okazał się wielkim sukcesem. We Francji sprzedał się w ponad 1 200 000 egzemplarzy.
28 listopada tego samego roku trafił do sprzedaży album „Gourmandises”, który również okazał się hitem. Już po trzech miesiącach uzyskał we Francji status platynowej płyty. W tym samym czasie wyszedł drugi singiel piosenkarki – „L'Alizé”. Pieczę nad albumem ponownie sprawowali Mylène Farmer oraz Laurent Boutonnat. Alizée otrzymała za niego m.in. nagrodę NRJ Music Awards w kategorii „Francuska rewelacja roku”, oraz nagrodę M6 Awards. Stała się znana nie tylko w krajach frankofonii, ale również w całej Europie, Japonii, anglojęzycznej części Kanady oraz w Rosji.
W kwietniu 2001 roku ukazał się singiel „Parler tout bas”. Przez cały okres przerwy Alizée promowała album „Gourmandises”. W czerwcu w związku z promocją albumu Alizée pojechała po raz pierwszy do Rosji. 6 marca 2001 roku piosenkarka otrzymała prestiżową nagrodę francuskiego radia NRJ. Łącznie liczba jej sprzedanych płyt do tego momentu wyniosła ok. 4 miliony egzemplarzy.
Od stycznia 2003 w radiu pojawił się nowy singiel „J'en ai marre” (w Japonii pod nazwą „Mon bain de mousse”, ang. wersja „I'm fed up”). Był on poprzedzeniem albumu „Mes courants électriques”. Album został wydany 18 marca w dwóch wersjach: francuskiej i międzynarodowej (zawierającej cztery piosenki po angielsku). Album powstał pod pieczą Mylène Farmer i Laurenta Boutonnata. Krążek sprzedał się w liczbie ponad 4 milionów egzemplarzy na całym świecie.
W maju wyszedł drugi singiel pod tytułem „J'ai pas vingt ans” (ang. „I'm not twenty”).
6 listopada w Las Vegas Alizée wyszła za mąż za Jérémy'ego Chatelaina, którego poznała na festiwalu Eurobest.
Trasa koncertowa Alizée trwała od 26 sierpnia 2003 do 17 stycznia 2004 roku. Piosenkarka dała ponad 40 występów we Francji, Belgii i Szwajcarii. Podczas koncertów został nakręcony teledysk do singla „Amélie m'a dit”.
W listopadzie 2004 wyszedł album oraz DVD z tournée „Alizée En Concert”. 28 kwietnia 2005 na świat przyszła córka Alizée – Annilly. Ucichł medialny szum wokół piosenkarki. Latem tego samego roku zamknięta została oficjalna strona internetowa Alizée. Artystka znikła ze sceny muzycznej na trzy lata. Całkowicie poświęciła się opiece nad córką i przygotowaniu nowego albumu. Zerwała też współpracę z Mylène Farmer i Laurentem Boutonnatem oraz jej dotychczasową wytwórnią – Polydor (Universal). W 2007 roku album „Alizée En Concert” został wydany w Meksyku.
Trzeci album Alizée, zatytułowany „Psychédélices” powstał przy współpracy z Jeanem Fauque, który napisał teksty do piosenek, oraz takimi muzykami jak Bertrand Burgalat, Daniel Darc, Oxmo Puccino, czy Jérémy Chatelain. Jej nową wytwórnią zostało RCA Music France (Sony BMG). Singlem była piosenka „Mademoiselle Juliette”, którego radiowa premiera miała miejsce pod koniec września 2007 roku. Teledysk został wyemitowany miesiąc później. Album wyszedł 3 grudnia 2007 roku. Kolejnym singlem został utwór „Fifty-Sixty”. Alizée promował swój nowy album podczas tournée, które rozpoczęło się w maju 2008 roku.
W styczniu 2009 Alizée zaczęła pracę nad nowym albumem, ogłosiwszy jednocześnie, iż będzie on znacznie różnił się od poprzednich krążków. Nad albumem nazwanym „Une enfant du siècle” („Dziecko wieku”) pracowali Chateau Marmont, David Rubato, Jérôme Echenoz, Rob i Tahiti Boy. Album został wydany 29 marca. Od 4 lutego do 21 lutego dostępna była w przedsprzedaży jego edycja kolekcjonerska. 11 lutego w Internecie pojawił się fragment piosenki „Limelight”, początkowo uważany był za pierwszy singiel z nowej płyty, później okazało się jednak, iż jest on tylko zwiastunem albumu, a piosenka nie będzie oficjalnym singlem. Dnia 16 lutego ukazała się piosenka „Les Collines” („Wzgórza”), która to oficjalnie została pierwszym singlem z nowej płyty. 19 marca poprzez oficjalny kanał w serwisie YouTube piosenkarka przedstawiła klip do „Les Collines”.
W 2012 rozpadło się małżeństwo piosenkarki z Jérémym Chatelainem.
Płyta „5” została wydana 25 marca 2013 roku. Alizée pracowała przy nim z Alexandre'em Azarią, Jeanem-Jakiem Goldmanem, BB Brunes'em oraz Thomasem Boulardem. Inspiracją dla Alizee podczas pracy nad albumem była twórczość France Gall. Album nosi w sobie klimat lat 60. za sprawą orkiestrowych aranżacji. Krążek promują single „Je veux bien” i „A cause de l’automne”, którego teledysk nawiązuje do stylistyki filmów z Jamesem Bondem.
Pod koniec grudnia 2013 wokalistka zaczęła nagrywać swój szósty album z udziałem Pascala Obispo, Lionela Florence'a i Zazie. Premiera odbyła się w marcu 2014 roku, pierwszym utworem na płycie był singiel skomponowany przez Pascala Obispo pod tym samym tytułem, co album „Blonde”. Album został krytycznie przyjęty i nie odniósł oczekiwanego sukcesu.
W 2013 Alizée uczestniczyła we francuskiej wersji „Tańca z gwiazdami”, a w 2015 użyczyła głosu postaci Nyx do filmu „Clochette et la créature légendaire de Steve Loter”, w Polsce znanego jako „Dzwoneczek i bestia z Nibylandii”.
Występy w Polsce
We wrześniu 2018 wystąpiła w Parku Czechowickim w Ursusie w Warszawie, w lutym 2020 nagrała piosenki dla telewizyjnego programu Jaka to melodia.

</doc>
<doc id="154706" url="https://pl.wikipedia.org/wiki?curid=154706" title="Katipo">
Katipo

Katipo ("Latrodectus katipo") – pająk z rodziny omatnikowatych (Theridiidae). Jest jednym z wielu gatunków w rodzaju "Latrodectus", takich jak australijski "Latrodectus hasselti", czy północnoamerykańska czarna wdowa.
Długość jego ciała wynosi ok. 8 mm, ma kulisty czarny odwłok z czerwonym lub pomarańczowym wzorem. Katipo jest zagrożonym gatunkiem. Jest to gatunek endemiczny, występuje wyłącznie na terenie Nowej Zelandii.
Jego jad może być śmiertelny dla człowieka. Wydaje się, że ostatnie śmiertelne zdarzenie miało miejsce w 1901 roku, o czym informuje Evening Post z 25 września tego roku: "AUCKLAND, This Day. Pan George Twidle, w wieku 47 lat, syn pana George Twidle z Pukekohe, został ukąszony przez pająka katipo 16 września. Jego ramię spuchło, a on cierpiał wielki ból do ostatniej soboty, kiedy to zmarł. Pozostawia wdowę i kilkoro dzieci". Na jad tego pająka jest dostępna antytoksyna.
Spadek populacji.
Katipō jest gatunkiem zagrożonym i od niedawna jest zagrożony wyginięciem. Szacuje się, że pozostało zaledwie kilka tysięcy katipō na około 50 obszarach na Wyspie Północnej i ośmiu obszarach na Wyspie Południowej, co czyni go rzadszym niż niektóre gatunki kiwi. Do jego spadku przyczyniło się wiele czynników; głównymi wydają się być utrata siedlisk i pogarszająca się jakość pozostałych. Ingerencja człowieka w ich naturalne habitaty ma miejsce od ponad wieku po osiedleniu się Europejczyków. Modyfikacja wydm nadbrzeżnych wynikająca z rolnictwa, leśnictwa lub rozwoju miast, wraz z działalnością rekreacyjną, taką jak korzystanie z wózków plażowych, pojazdów terenowych, jazda konna po plaży i zbieranie dryfującego drewna, zniszczyły lub zmieniły obszary, na których żyje katipō. Wprowadzenie wielu inwazyjnych roślin egzotycznych również przyczyniło się do spadku odpowiedniej jakości siedlisk.

</doc>
<doc id="154707" url="https://pl.wikipedia.org/wiki?curid=154707" title="Kumak nizinny">
Kumak nizinny

Kumak nizinny ("Bombina bombina") – gatunek płaza z rodziny kumakowatych, blisko spokrewnionego z kumakiem górskim.
Morfologia.
Długość ciała do 6 cm, masa ciała do 6 g. Jest to płaz o drobnej budowie ciała, wyglądem zewnętrznym bardziej przypomina miniaturową ropuchę, niż żabę. Głowę ma płaską, małą, pysk zakończony okrągło, całe ciało silnie spłaszczone. Oczy małe, przesunięte do tyłu głowy. Brak błon bębenkowych i gruczołów przyusznych. Kończyny tylne słabo umięśnione, błony pławne słabo rozwinięte. Skóra na grzbiecie ciała pokryta dużymi gruczołami jadowymi i śluzowymi. Grzbiet ciała ubarwiony na kolor brązowo-oliwkowy lub szary. Pomiędzy tymi barwami występuje u różnych osobników szereg barw pośrednich, co związane jest z różnym środowiskiem ich życia. Charakterystyczne u kumaków nizinnych jest ubarwienie brzucha. Jest ono ważną cechą gatunkową, umożliwiającą rozróżnienie kumaka nizinnego od bardzo do niego podobnego kumaka górskiego. Mianowicie u kumaka nizinnego brzuch ciała pokryty jest jaskrawymi czerwonymi lub pomarańczowymi plamami o charakterystycznym kształcie, na mniej lub bardziej popielatym tle. Na tle tym oprócz wydatnych czerwonych plam występują jeszcze inne, niewielkie plamki białego koloru, szczególnie na bokach ciała. Skóra kumaka, nawet przy niewielkim podrażnieniu wydziela gęsty, pieniący się śluz. Jad w nim zawarty jest trujący dla zwierząt i człowieka, a nawet dla kumaka.
Cykl życiowy.
Jego odgłos przypomina kumkanie kumaka dalekowschodniego. Przykładem takiej okolicy są słowacko-węgierskie obszary krasowe. Gollmann i współpracownicy opisują za Láciem panującą tam dziwną sytuację: kumak górski zamieszkuje dolinę rzeki Slany, podczas gdy kumak nizinny bytuje na wyżej położonych obszarach Silickiej planiny (Płaskowyż Silicki), gdzie panuje cieplejszy klimat, ale też bardziej zaznacza się działalność ludzka. W kilku miejscach napotkano osobniki heterozygotyczne dla wszystkich badanych loci przy nieobecności osobników należących do rozpatrywanych gatunków. Wskazuje to, że mieszańce nie pochodziły bezpośrednio od nich, ale od innych mieszańców. W innych miejscach przeważają osobniki różnego typu przy współwystępowaniu innych. Osobnik czyste gatunkowo zamieszkuje choćby centrum omawianego obszaru. Autorzy zwracają też uwagę na wysoką częstość występowania tam allelu Ldh-lM, co może stanowić efekt dryfu genetycznego, odmiennej presji selekcyjnej na tym obszarze bądź po prostu z błędu przy pobieraniu próbek.
Wąska strefa hybrydyzacji wydaje się stabilna. Zjawisko takie tłumaczy się różnymi hipotezami (mniejszym dostosowaniem mieszańców, większym dostosowaniem hybryd do specyficznych warunków w strefie hybrydyzacji, doborem faworyzującym inne allele po obu stronach strefy krzyżowania się). Z uwagi na różnice gatunkowe ostatnia z wymienionych propozycji wydaje się odgrywać największą rolę, choć z drugiej strony zwiększona umieralność zarodków w centrum strefy hybrydyzacji wskazuje na selekcję wymierzoną przeciwko mieszańcom.
Jest aktywny zarówno w dzień, jak i w nocy. Czasami zdarza się, że napotkany na lądzie i wystraszony kumak odwraca się na plecy i nieruchomieje, prezentując odstraszające ubarwienie brzucha. Jest to jego zachowanie obronne. Dla wielu drapieżników jest to sygnał jadowitości i dają kumakowi spokój. Odżywia się głównie larwami i postaciami dorosłymi owadów wodnych, pająków i skorupiaków. Jesienią, gdy temperatura wody spadnie poniżej ok. 10 stopni Celsjusza, kumaki opuszczają zbiorniki wodne i wychodzą na ląd w poszukiwaniu miejsca na zimowanie. Na sen zimowy wybierają nory ziemne, gdzie zimują na głębokości ok. 50 cm, zwykle gromadnie, często wspólnie z ropuchami i traszkami.
Gody.
Różnice pomiędzy samicą i samcem (dymorfizm płciowy) są niewielkie. Główną cechą odróżniającą samca jest obecność dużych pęcherzy powietrznych (rezonatorów), umożliwiających mu w okresie godowym wydawanie donośnych dźwięków. Ponadto samce posiadają ciemnobrązowe lub czarne modzele na przyśrodkowych powierzchniach przedramienia oraz pierwszych i drugich palcach przedniej kończyny. Modzele te służą do przytrzymywania samicy podczas ampleksus. Samiec ma też większe brodawki skórne i lepiej umięśnione kończyny przednie. Kumak nizinny gody rozpoczyna dość późno, przeważnie na początku kwietnia, gdy woda podgrzeje się przynajmniej do 10 stopni Celsjusza. Podczas godów samiec wydaje donośne dźwięki "kum, kum", zwane popularnie "rechotaniem". Po spotkaniu samicy obejmuje ją bardzo silnym uchwytem przednich kończyn, co nosi nazwę ampleksus. Ponieważ jest to odruch bezwarunkowy, będący reakcją na podrażnienie skóry brzucha, zdarza się widzieć samce kumaka w ampleksus nie tylko z samicami własnego gatunku, ale i innych gatunków, z samcami, lub nawet z przedmiotami. Normalnie ampleksus trwa aż do złożenia jaj przez samicę. Podczas składania jaj przez samicę, samiec wypuszcza do wody plemniki, tak więc zapłodnienie jest zewnętrzne.
Rozród.
Zarówno gody, jak i rozwój jaj (zwanych skrzekiem) i kijanek odbywa się w wodzie. Samice produkują i wydalają do wody jaja stopniowo, partiami. Jaja te, w liczbie 2–80, przyklejane są do pędów roślin wodnych. Składanie jaj odbywa się przeważnie nocą. Kijanka wylęga się ze skrzeku po ok. 4–10 dniach. Pływa w wodzie za pomocą ogona wyposażonego w płetwę ogonową. Oddycha początkowo skrzelami zewnętrznymi, które jeszcze we wczesnych fazach rozwoju przekształcają się w skrzela wewnętrzne. W miarę rozwoju nie tylko powiększa się wielkość kijanki, ale i różnicuje się budowa jej ciała, wyrastają jej kończyny przednie i tylne. Na pewien czas przed przeobrażeniem kijanka przestaje rosnąć. Przeobrażenie w postać dorosłą następuje zwykle od lipca do października (zależnie od warunków, szczególnie temperatury wody i zasobności pokarmu). Po przeobrażeniu młode kumaki pozostają zwykle w tym samym zbiorniku wodnym, aż do zimowania.
Rozmieszczenie geograficzne.
Region sympatrycznego występowania kumaka nizinnego obejmuje Polskę, Słowację, Węgry, Austrię, Rumunię, Bułgarię i Chorwację. Występuje na obszarze obejmującym Europę Środkową i Wschodnią aż po Ural. Na północy granica jego zasięgu sięga południowych końców Półwyspu Skandynawskiego. W Polsce występuje na całym niżu. Jest pospolity, nigdzie jednak nie występuje w dużych skupiskach. Granica jego pionowego zasięgu wynosi 400 m n.p.m..
Siedlisko.
Jest płazem typowo wodnym. Całe życie spędza w wodzie. Na lądzie spotkać go można jedynie wtedy, gdy wyschnie zbiornik wodny, w którym przebywał. Wówczas podejmuje wędrówkę w poszukiwaniu następnego zbiornika. Nie szuka jednak zbiornika dużego, zadowala się każdym pierwszym, jaki znajdzie. Tak więc kumaka spotkać można nie tylko w dużych stawach i jeziorach, ale również w bardzo małych zbiornikach wodnych, nawet w okresowych, szybko wysychających kałużach i koleinach dróg polnych. Jeśli już znajdzie zbiornik wodny, przebywa w nim całymi latami. W tych samych zbiornikach, gdzie żyje, odbywa też gody.
Biochemia.
Innym badanym peptydem kumaków jest bombezyna. Wyizolowano ją pierwotnie ze skóry kumaka nizinnego. Uważano niegdyś, iż stanowi ona odpowiednik ssaczego peptydu uwalniającego gastrynę (GRP). Jednakże badanie chromatograficzne materiału pobranego z jelita kumaka dalekowschodniego wykazało 2 piki BLI ("bombesin-like immunoreactivity", „immunoreaktywność przypominająca bombezynę”, oczyszczone i zidentyfikowane dzięki technikom HPLC, spektroskopii mas i Northern blot, a także analizie sekwencji nukleotydów. Określono w ten sposób 2 mRNA, tworzone na bazie odrębnych genów. Natomiast drugi fragment liczył ich 980. Odpowiadał on fGRP ("frog GRP", „żabi GRP”). Odnaleziono go w skórze, żołądku i mózgu płaza. Posiada on formę prohormonu analogiczną do spotykanej u szczura czy człowieka. Posiada on liczącą 31 aminokwasów sekwencję sygnałową, po której następuje właściwy hormon składający się z 29 reszt.
Genetyka.
Przebadano między innymi mitochondrialny DNA kumaków. Badania te dostarczyły informacji o pochodzeniu gatunku i głównych liniach. Poziom różnorodności genetycznej wewnątrzgatunkowej kumaków nizinnego i górskiego były dla większości zbadanych "loci" podobne. Kumak górski cechował się większa różnorodnością w przypadku genu oksydazy cytochromowej. Kumaka górskiego cechowały też znaczne różnice pomiędzy haplotypami, które u kumaka nizinnego są sobie znacznie bliższe. Linia karpacka i alpejska różnią się od siebie w mtDNA statystycznie w 4,7-5,2%, ale poszczególne geny wykazują większe różnice&gt; W przypadku wspomnianej już oksydazy cytochromowej w sekwencjonowanym regionie wyniosły 8%, a w dehydrogenazie dinukleotydu nikotynoamidoadeninowego aż 10%.
Ewolucja.
Próby wyjaśnienia zasięgów występowania europejskich kumaków pociągnęły za sobą stworzenie kilku hipotez. Jedna z nich uznaje, że kumak nizinny i kumak górski powstały na skutek zmian klimatu związanych z jednym z plejstoceńskich zlodowaceń. Przeczy temu zapis kopalny, rozróżniający odrębne linie tych kumaków już od pliocenu. Chłodne czasy plejstocenu kumak nizinny przetrwałby zgodnie z tym poglądem nad Morzem Czarnym, rozprzestrzeniając się po Europie w czasie interglacjałów. Wymienia się 2 możliwe szlaki jego wędrówki:
Ochrona.
W Polsce jest objęty ścisłą ochroną gatunkową oraz wymagający ochrony czynnej.

</doc>
<doc id="154709" url="https://pl.wikipedia.org/wiki?curid=154709" title="USS Los Angeles (SSN-688)">
USS Los Angeles (SSN-688)

USS Los Angeles (SSN-688) - amerykański okręt podwodny o napędzie atomowym, pierwsza jednostka typu "Los Angeles", określanego też jako "688" (od numeru taktycznego SSN 688 pierwszego okrętu serii), wszedł do służby w 1976 roku.
Okręty typu "Los Angeles" należą do podwodnych okrętów "myśliwskich" ("hunter-killer"). Ich pierwotne zadania obejmowały śledzenie i zwalczanie radzieckich okrętów podwodnych oraz jednostek nawodnych i wysuniętą osłonę amerykańskich zespołów floty ze szczególnym uwzględnieniem grup bojowych lotniskowców. Wraz z rozwojem pocisków manewrujących "Tomahawk" (wprowadzonych na 22 okręcie serii - SSN-719 - w 1983) okręty typu "Los Angeles" uzyskały możliwość atakowania celów lądowych.
Okręty typu "Los Angeles" stanowią obecnie trzon floty podwodnej US Navy. Zastępowane będą jednostkami typu "Virginia".

</doc>
<doc id="154711" url="https://pl.wikipedia.org/wiki?curid=154711" title="Algorytm Viterbiego">
Algorytm Viterbiego

Algorytm Viterbiego – algorytm dekodujący, o strategii programowania dynamicznego, opracowany przez Andrew Viterbiego i opublikowany przez niego w 1967 roku w IEEE Transactions on Information Theory, IT-13 w artykule "Error bounds for convolutional codes and an asymptotically optimum decoding algorithm" (s. 260–269).
Jego pierwszym zastosowaniem było, i nadal jest, dekodowanie kodów splotowych. Jednak stosowany jest również w innych zaawansowanych technologiach telekomunikacyjnych, np. jako odbiornik nieliniowy dla kanału z interferencją międzysymbolową.
Stosowany jest także w kontekście ukrytych modeli Markowa (ang. HMM) do dekodowania sekwencji stanów ukrytych, które z największym prawdopodobieństwem mogły dać sekwencję obserwacji.
Działanie tego algorytmu oparte jest o kryterium najwyższej wiarygodności, a jego ideą jest to, że optymalna ścieżka dojścia przez dekoder do aktualnego stanu składa się ze ścieżki o najmniejszej metryce dojścia do któregoś ze stanów poprzednich oraz przejścia do aktualnego stanu. Jak widać proces ten można wyrazić iteracją.
Im dłuższy czas obserwacji i działania tego algorytmu, tym bardziej wiarygodny wynik otrzymujemy. Można jednak zauważyć, że już po mniej więcej 3L do 5L krokach (gdzie L jest długością wymuszenia kodu) otrzymujemy na wykresie kratowym, wspólną ścieżkę, tzw. pień, dla kolejnych stanów. Możemy więc ograniczyć opóźnienie dekodowania właśnie do tego okresu i przyjąć wynik za wystarczająco dokładny.
Algorytm Viterbiego sprawdza się zarówno w przypadku dekodowania twardo-, jak również miękkodecyzyjnego (przy użyciu algorytmu SOVA – "Soft Output Viterbi Algorithm").
Nie jest on jedynym algorytmem dekodowania kodów splotowych, aczkolwiek na pewno najbardziej popularnym ze względu na łatwość jego realizacji sprzętowej.

</doc>
<doc id="154712" url="https://pl.wikipedia.org/wiki?curid=154712" title="Alizée Jacotey">
Alizée Jacotey



</doc>
<doc id="154713" url="https://pl.wikipedia.org/wiki?curid=154713" title="Karotenoidy">
Karotenoidy

Karotenoidy – grupa organicznych związków chemicznych, pochodnych węglowodorów nienasyconych o szczególnej budowie, żółte, czerwone, pomarańczowe i różowe barwniki roślinne, występujące w chloroplastach i chromatoforach. Karotenoidy należą do naturalnych przeciwutleniaczy.
Karotenoidy należą do prekursorów witaminy A i są głównym dietetycznym źródłem tej witaminy u człowieka. W przewodzie pokarmowym powstaje retinal, który następnie jest przekształcany do retinolu.
Jedną z funkcji karotenoidów jest zabezpieczanie przed reaktywnymi formami tlenu powstających podczas fotosyntezy (aktywność przeciwutleniająca).
Budowa karotenoidów.
Karotenoidy zbudowane są z jednostek izoprenowych, zawierających pięć atomów węgla, należą do 40-węglowych terpenoidów, czyli tetraterpenoidów. Karotenoidowy szkielet węglowy C40 budowany jest przez kolejne dodawanie jednostek C5.
Z chemicznego punktu widzenia, charakterystyczną cechą karotenoidów jest występowanie dwóch pierścieni cykloheksylowych połączonych długim łańcuchem węglowym, w którym występuje układ szeregu sprzężonych wiązań podwójnych węgiel–węgiel. Są to więc mieszane cykliczno-liniowe polieny. Jak dotąd zidentyfikowano i opisano około 800 karotenoidów.
Rola karotenoidów.
Związki te pełnią pomocniczą rolę w procesie fotosyntezy, ponieważ absorbują pewne zakresy promieniowania świetlnego (niebieska, fioletowa) aby następnie przekazywać energię stanu wzbudzonego na cząsteczkę chlorofilu. Pełnią również funkcję ochronną przed procesami fotooksydacji, na które narażone są głównie nienasycone kwasy tłuszczowe lipidów chloroplastowych. W liściach, ich barwa jest maskowana przez zieloną barwę barwników chlorofilowych, uwidocznia się to jesienią, kiedy chlorofile są degradowane przez enzymy: chlorofilazę, decheletazę i oksygenazę feoforbidu a, która katalizuje otwarcie pierścienia porfirynowego w feoforbidzie – ostatnim związku o barwie zielonej na szlaku rozkładu chlorofilu. Przykładem karotenoidu jest β-karoten. Karotenoidy nadają również barwę innym częściom rośliny, np. korzeniowi marchewki.
Zazwyczaj występują w komórce w zdecydowanie mniejszych stężeniach niż chlorofile. Nie rozpuszczają się w wodzie. Ich cechą jest fotolabilność – ulegają przemianom w obecności światła. Ponadto spełniają ważną rolę ochronną przed uszkodzeniem fotosystemu spowodowanym nadmiarem docierającej energii świetlnej, pochłaniając ją i powodując jej dyspersję (czyli rozproszenie) albo też przekierowując na inne procesy fizjologiczne w komórce.
Źródło karotenoidów w diecie człowieka.
Podstawowym źródłem karotenoidów w diecie człowieka są żółto oraz czerwono zabarwione warzywa i owoce oraz ciemnozielone warzywa liściaste. Najbogatszym naturalnym źródłem karotenoidów są (μg/100 g):

</doc>
<doc id="154714" url="https://pl.wikipedia.org/wiki?curid=154714" title="Jan Strzelecki">
Jan Strzelecki

Jan Strzelecki (ur. 4 lipca 1919 w Warszawie, zm. 11 lipca 1988 tamże) – polski socjolog, socjalista, eseista i taternik.
Życiorys.
W 1937 ukończył Gimnazjum im. Ziemi Mazowieckiej, a następnie studiował prawo na Uniwersytecie Warszawskim. W 1949 ukończył socjologię, doktoryzował się w 1964, a habilitację uzyskał w 1987. Pracował w Instytucie Filozofii i Socjologii PAN w Warszawie.
Przed wojną rozpoczął działalność publicystyczną w czasopiśmie „Orka na Ugorze”. Po wrześniu 1939, wraz ze środowiskiem pisma uczestniczył w organizowaniu Polskiej Ludowej Akcji Niepodległościowej (PLAN). Organizacja została rozbita przez Gestapo w zimie 1940. Został wówczas współorganizatorem socjalistycznej grupy „Płomienie” oraz redaktorem pism „Płomienie” i miesięcznika „Młodzież Socjalistyczna” wydawanego przez PPS-WRN.
Uczestniczył w powstaniu warszawskim, walczył na Żoliborzu. Jako st. strzelec „Władek” był żołnierzem IV Batalionu OW PPS im. Jarosława Dąbrowskiego. Po rozproszeniu oddziału, wraz ze zgrupowaniem żoliborskim przedostał się do Puszczy Kampinoskiej. W nocy z 15 na 16 sierpnia wraz z oddziałami partyzanckimi ponownie znalazł się na Żoliborzu, gdzie wraz z Janem Pohoskim „Jasiek” i NN „Kazik” z OW PPS zostali włączeni do 5 drużyny, plutonu 230, w Zgrupowaniu „Żniwiarz”. Dwukrotnie ranny podczas walk i odznaczony Krzyżem Walecznych.
Po 1945 był redaktorem pisma ZNMS „Płomienie”, autor głośnego manifestu "O socjalizmie humanistycznym", który wywołał w 1946 na łamach prasy dyskusję z udziałem m.in. Adama Schaffa, Juliana Hochfelda i Stanisława Ossowskiego, zakończoną wraz z utrwaleniem się stalinizmu w 1948. W 1946 był przejściowo aresztowany na kilka tygodni pod nieprawdziwym zarzutem przynależności do Zrzeszenia WiN.
Po wojnie przewodniczący Komitetu Wykonawczego Związku Niezależnej Młodzieży Socjalistycznej (ZNMS). Od 4 grudnia 1946 do października 1948, był członkiem Rady Naczelnej PPS, skąd został usunięty wraz z Maciejem Weberem.
Należał do PZPR (od grudnia 1948), a jednocześnie działał w opozycji demokratycznej, w 1979 usunięto go z partii. Był członkiem Klubu Krzywego Koła, wykładowcą Towarzystwa Kursów Naukowych, uczestniczył w pracach konwersatorium Doświadczenie i Przyszłość. 20 sierpnia 1980 roku podpisał apel 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. Był doradcą „Solidarności” (m.in. w sierpniu 1980 wspierał prace Komisji Ekspertów przy Prezydium Międzyzakładowego Komitetu Strajkowego) i członkiem zespołu badawczego Alaina Touraine’a. Po aresztowaniu w sopockim Grand Hotelu, od 13 grudnia 1981 do 24 grudnia 1981 był internowany w Ośrodku Odosobnienia w Warszawie-Białołęce i Strzebielinku k. Wejherowa, zwolniony ze względu na stan zdrowia. W stanie wojennym organizował podziemną Wszechnicę Oświatową Regionu Mazowsze NSZZ „Solidarność”.
Był narciarzem i taternikiem.
Zmarł tragicznie – w nocy z 29 na 30 czerwca 1988 został ciężko pobity na warszawskiej ulicy. Nieprzytomnego z ciężkimi obrażeniami głowy znaleziono nad brzegiem Wisły nieopodal mostu Śląsko-Dąbrowskiego u wylotu ulicy Karowej. W pobliżu znaleziono samochód którym podróżował poszkodowany i który to zatrzymał się w tym miejscu wskutek braku paliwa. Jan Strzelecki nie odzyskał przytomności, zmarł kilkanaście dni później. 
Sprawa zabójstwa docenta Strzeleckiego została nagłośniona w programie telewizyjnym "997", dzięki czemu udało się trafić na ślad sprawców morderstwa. W procesie sądowym skazano dwóch mężczyzn, na których ciążyły też inne przestępstwa. Został pochowany na cmentarzu Powązkowskim (kwatera 119-2-16).
Rodzina.
Był synem działacza socjalistycznego i dyrektora Powszechnego Zakładu Ubezpieczeń Wzajemnych Władysława (1888-1935) i działaczki kobiecej Janiny (1890-1937). Jego rodzeństwem byli Aniela (1912-1944) i lotnik RAF Jerzy Władysław (1918-2004). Był mężem Jadwigi z Brzezińskich (1915-2007). Ich synem był Jerzy Tomasz (1954–2016).
Odznaczenia i upamiętnienie.
Jako narciarza i taternika uczczono go poprzez organizowany corocznie od 1989 "Memoriał Strzeleckiego" – najstarsze w Polsce zawody w skialpinizmie.
31 sierpnia 2006 pośmiertnie odznaczony przez prezydenta Lecha Kaczyńskiego Krzyżem Komandorskim Orderu Odrodzenia Polski.

</doc>
<doc id="154716" url="https://pl.wikipedia.org/wiki?curid=154716" title="Om mani padme hum">
Om mani padme hum

Om mani padme hum – buddyjska sześciosylabowa mantra bodhisattwy współczucia, Awalokiteśwary. Dalajlama jest uważany za inkarnację Awalokiteśwary, więc mantra ta jest szczególnie często używana przez ludzi mu oddanych.
Wymowa.
W zależności od szkoły buddyzmu mantra jest inaczej wymawiana. Buddyści nie wartościują sposobów jej wymowy, a różnorodność tłumaczy się tym, że klaśnięcie dłońmi dla każdego brzmi tak samo, jednak gdy próbujemy ten dźwięk wydać przez gardło powstają różnice.
Znaczenie.
Mantra ta ma wiele znaczeń - dosłowne tłumaczenie to:
Jedno z bardziej literackich tłumaczeń to:
Podczas mówienia mantry, jest ona przywołaniem Czenrezig (czyli formy współczucia wszystkich Buddów). 
Wewnętrznie, tzn. na osobę która powtarza mantrę, poszczególne dźwięki sylab mają uspokajać i wnikać, przekształcać sześć uczuć, przeszkadzających w drodze do oświecenia. 

</doc>
<doc id="154721" url="https://pl.wikipedia.org/wiki?curid=154721" title="Hack mowa">
Hack mowa



</doc>
<doc id="154722" url="https://pl.wikipedia.org/wiki?curid=154722" title="Monopod">
Monopod

Monopod (gr.&gt;łac. "mono" – pojedynczy, "pod" – stopa, noga) – najprostszy rodzaj statywu fotograficznego, składający się tylko z jednej nogi.
Monopod stabilizuje całkowicie aparat fotograficzny tylko w jednej, pionowej płaszczyźnie. Mimo to jest jednak przyrządem wygodnym, gdyż znacznie ułatwia fotografującemu ręczne stabilizowanie aparatu w pozostałych płaszczyznach. Podstawową wadą monopodu jest konieczność podtrzymywania aparatu przez cały czas fotografowania, gdyż nawet dobre zablokowanie dolnej części nogi monopodu (np. pomiędzy kamieniami) nie zapewnia sztywności całości.
Monopod ułatwia fotografowanie obiektywami długoogniskowymi oraz z czasami naświetlania trochę dłuższymi od standardowych czasów zapewniających nieporuszone zdjęcia przy danym obiektywie. Jest również pomocny przy pracy z cięższymi aparatami.
Podstawową wadą monopodu jest niemożność jego samodzielnego postawienia, znajduje jednak zastosowanie wszędzie tam, gdzie noszenie pełnego statywu jest uciążliwe (np. turystyka piesza, w szczególności górska), trzeba się szybko przemieszczać z rozłożonym statywem lub też szybko go rozkładać i składać (np. zdjęcia reporterskie) lub nie ma miejsca na pełny statyw (np. fotografowanie z tłumu ludzi lub fotografia przyrodnicza wśród bujnej roślinności). Przy pomocy monopodu można również wykonywać charakterystyczne tylko dla niego zdjęcia efektowe w postaci zdjęć poruszonych o płynnym ruchu.
Ciekawym rozwiązaniem są monopody powstające po odkręceniu rączki kijków turystycznych.

</doc>
<doc id="154733" url="https://pl.wikipedia.org/wiki?curid=154733" title="Marcin Bronikowski">
Marcin Bronikowski

Marcin Bronikowski (ur. 28 maja 1968 w Warszawie) – polski śpiewak operowy, baryton. Syn dziennikarza TVP Adama Bronikowskiego.
Życiorys.
Ukończył Liceum Muzyczne im. Karola Szymanowskiego w Warszawie (klasa trąbki), a w 1992 uzyskał dyplom z wyróżnieniem i tytuł magistra sztuki w Konserwatorium Muzycznym w Sofii (Bułgaria) w klasie śpiewu solowego i aktorstwa profesora Rusko Ruskova (1934-2015).
W 1994 zadebiutował w Teatrze Wielkim – Operze Narodowej w Warszawie partią Alberta w "Wertherze" Masseneta. Na tej scenie zaśpiewał ponadto w "Carmen" Bizeta (Escamillo), "Traviacie" Verdiego (Giorgio Germont), "Łucji z Lammermoor" Donizettiego (Enrico Ashton) oraz jako tytułowy Eugeniusz Oniegin Piotra Czajkowskiego.
Występuje na scenach operowych i filharmonicznych w Polsce: Teatr Wielki w Poznaniu, Opera Krakowska, Filharmonia Narodowa w Warszawie, NOSPR, Studio Koncertowe PR im. Witolda Lutosławskiego w Warszawie, Filharmonia we Wrocławiu, Filharmonia w Bydgoszczy, Filharmonia w Rzeszowie oraz Operze i Filharmonii Podlaskiej w Białymstoku i za granicą: m.in. La Scala, Royal Opera House Covent Garden w Londynie, New Zealand Opera w Auckland, Opera North w Leeds, Teatro Argentino w La Plata, Teatro Verdi w Trieście.

</doc>
<doc id="154739" url="https://pl.wikipedia.org/wiki?curid=154739" title="Prawdziwek">
Prawdziwek



</doc>
<doc id="154742" url="https://pl.wikipedia.org/wiki?curid=154742" title="Will Szkarłatny">
Will Szkarłatny

Will Szkarłatny (ang. "Will Scarlet") – postać fikcyjna związana z legendą o Robin Hoodzie. Był to
zazwyczaj porywczy i chętny do walki młody mężczyzna. Był też bliskim krewnym Robin Hooda.
Charakterystyka.
W brytyjskim serialu Robin z Sherwood Will przedstawiony jest jako były żołnierz, sceptycznie nastawiony wobec większości śmiało podejmowanych w drużynie Robina działań.
Często przejawia pesymizm co do dalszych losów zebranych w Sherwood banitów. Jest on właściwie pierwszą, poza Muchem postacią, jaką spotyka Robin i przyczynia się do tego, że wraz z innymi skazańcami uciekają z lochów szeryfa z Nottingham, stając się przez to banitami.
Wcześniej Will był szczęśliwym mężem (co jest w dość dramatyczny sposób przedstawione w odcinku "Cromm Cruac"), któremu pijani żołdacy zgwałcili żonę, a następnie stratowali ją końmi. Dlatego w przypadku zetknięcia się banitów z różnego rodzaju osobami o czarnym charakterze jest on zawsze gotów do tego, by bez skrupułów pozbawić ich życia, w szczególności jeżeli dopuściły się zdrady bądź nikczemności wobec innych osób. Jedną z tego typu osób napotyka w odcinku Adam Bell i w dość jednoznaczny sposób buntuje się przeciwko decyzji Robina, by pozostawić go żywego. Na pytanie "Dlaczego nie!?" Robin odpowiada "Bo nie jesteśmy tacy, jak on".
Will jest także postacią ambitną, przeciwstawiająca się decyzjom lidera do tego stopnia, że jest gotów opuścić drużynę, jeśli wszyscy będą w zaślepieniu słuchać tylko "Syna Herna". Mimo wszystko pozostaje wśród banitów, gdyż zauważa, że poza nią mógłby stać się zwykłym rzezimieszkiem.

</doc>
<doc id="154743" url="https://pl.wikipedia.org/wiki?curid=154743" title="Bronisław Dembowski">
Bronisław Dembowski

Bronisław Jan Maria Dembowski (ur. 2 października 1927 w Komorowie, zm. 16 listopada 2019 we Włocławku) – polski duchowny rzymskokatolicki, profesor nauk filozoficznych, biskup diecezjalny włocławski w latach 1992–2003, od 2003 biskup senior diecezji włocławskiej.
Życiorys.
Młodość i wykształcenie.
Urodził się 2 października 1927 w Komorowie. W czasie II wojny światowej pobierał nauki w ramach tajnych kompletów, najpierw w filii radomskiego gimnazjum im. Jana Kochanowskiego w Białobrzegach, następnie w Warszawie, gdzie w 1944 uzyskał małą maturę. W 1943 złożył przysięgę wojskową w 72 Pułku Piechoty Armii Krajowej Ziemi Radomskiej. Brał udział w powstaniu warszawskim. W latach 1945–1946 uczył się w liceum w Mościcach koło Tarnowa, gdzie zdał maturę.
W latach 1946–1950 studiował filozofię na Wydziale Filozoficzno-Społecznym Uniwersytetu Warszawskiego, uzyskując magisterium. Od 1949 do 1950 był wychowawcą w domu chłopców w Zakładzie dla Niewidomych w Laskach. W latach 1950–1953 po przyjęciu od razu na trzeci rok odbył studia w Wyższym Metropolitalnym Seminarium Duchownym w Warszawie. Święceń prezbiteratu udzielił mu 23 sierpnia 1953 w archikatedrze św. Jana Chrzciciela w Warszawie kardynał Stefan Wyszyński.
Studia kontynuował w latach 1955–1961 na Wydziale Filozofii Chrześcijańskiej Katolickiego Uniwersytetu Lubelskiego. Tamże w 1957 otrzymał magisterium z filozofii chrześcijańskiej, a w 1961 na podstawie dysertacji "Próba ustalenia treści bytowej pojęcia przyczyny celowej w filozofii bytu" doktorat z filozofii teoretycznej. W 1969 po przedłożeniu na Wydziale Filozofii Chrześcijańskiej Akademii Teologii Katolickiej w Warszawie rozprawy "Spór o metafizykę. Główne poglądy na metafizykę w Polsce na przełomie XIX i XX wieku" uzyskał habilitację. W latach 1969–1970 i 1975–1976 pogłębiał specjalizację na urlopach naukowych w Stanach Zjednoczonych. W 1981 otrzymał tytuł profesora nadzwyczajnego, a w 1990 tytuł profesora zwyczajnego nauk filozoficznych.
Prezbiter.
W latach 1953–1955 pracował jako wikariusz w parafia Matki Bożej Częstochowskiej w Piastowie. W latach 1956–1992 był rektorem kościoła św. Marcina w Warszawie i kapelanem tamtejszego klasztoru Sióstr Franciszkanek Służebniczek Krzyża. Od 1957 do 1992 pełnił funkcję asystenta kościelnego Klubu Inteligencji Katolickiej w Warszawie, a od 1958 do 1975 duszpasterza niewidomych w archidiecezji warszawskiej. W 1982 otrzymał godność kapelana honorowego Jego Świątobliwości.
W Episkopacie Polski został członkiem Komisji ds. Nauki (od 1975), sekretarzem Komisji ds. Dialogu z Niewierzącymi (od 1980) i członkiem Komisji ds. Apostolstwa Świeckich (od 1984). W 1984 objął funkcję krajowego duszpasterza Ruchu Odnowy w Duchu Świętym, a w 1991 wszedł w skład Międzynarodowej Rady Katolickiej Odnowy Charyzmatycznej. Działał ekumenicznie. W sierpniu 1980 dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. W latach 1981–1992 był wiceprzewodniczącym Prymasowskiego Komitetu Pomocy Osobom Pozbawionym Wolności, a w latach 1981–1984 zasiadał w Prymasowskiej Radzie Społecznej. W 1989 brał udział w obradach Okrągłego Stołu.
Działalność naukowo-dydaktyczna.
W latach 1962–1982 wykładał w Akademii Teologii Katolickiej w Warszawie. W Katedrze Historii Filozofii obejmował kolejno stanowiska: asystenta (1962), adiunkta (1963) i docenta (1970). Od 1970 do 1992 historię filozofii wykładał również w warszawskim seminarium duchownym. W latach 1982–1992 sprawował urząd dziekana Akademickiego Studium Teologii Katolickiej w Warszawie (od 1988 Papieskiego Wydziału Teologicznego).
Od 1965 był sekretarzem redakcji, zaś w latach 1971–1982 zastępcą redaktora półrocznika „Studia Philosophiae Christianae”.
Biskup.
25 marca 1992 papież Jan Paweł II mianował go biskupem diecezjalnym diecezji włocławskiej. 20 kwietnia 1992 otrzymał święcenia biskupie i odbył ingres do katedry Wniebowzięcia Najświętszej Maryi Panny we Włocławku. Udzielił mu ich Henryk Muszyński, arcybiskup metropolita gnieźnieński, z towarzyszeniem kardynała Józefa Glempa, arcybiskupa metropolity warszawskiego, i Bohdana Bejzego, biskupa pomocniczego łódzkiego. Jako zawołanie biskupie przyjął słowa „"Caritas et Veritas"” ("Miłość i Prawda"). W 1993 erygował trzy wikariaty duszpasterskie (włocławski, koniński i sieradzki), w 1994 zreorganizował struktury dekanalne, a ponadto utworzył 16 parafii. W 1994 zakończył trwający od 1986 II Synod Diecezji Włocławskiej. W 1993 reaktywował kapitułę sieradzką. Zatwierdził statut kurialnego wydziału duszpasterskiego, a także ustanowił diecezjalną radę duszpasterską oraz radę ruchów i stowarzyszeń katolickich. W 1996 zamknął proces informacyjny 108 męczenników II wojny światowej. Ustanowił sanktuarium Urodzin i Chrztu św. Faustyny i erygował Gimnazjum i Liceum Ogólnokształcące im. ks. Jana Długosza we Włocławku. W 1999 podejmował w Licheniu papieża Jana Pawła II. 25 marca 2003 Jan Paweł II przyjął jego rezygnację z obowiązków biskupa diecezjalnego diecezji włocławskiej.
W strukturach Episkopatu Polski został współprzewodniczącym Komisji Mieszanej ds. Dialogu Teologicznego między Kościołem Rzymskokatolickim i Kościołem Starokatolickim Mariawitów oraz przewodniczącym Komitetu ds. Dialogu z Niewierzącymi (w ramach Rady ds. Dialogu Religijnego). Pozostał na stanowisku krajowego duszpasterza Ruchu Odnowy w Duchu Świętym, a następnie objął funkcję delegata ds. Odnowy w Duchu Świętym. Został asystentem kościelnym Rady Ruchów Katolickich w Polsce, wszedł w skład Rady Naukowej, Rady ds. Ekumenizmu i Rady ds. Apostolstwa Świeckich. Ponadto w latach 1991–2001 należał do Międzynarodowej Rady Katolickiej Odnowy Charyzmatycznej.
W 2000 konsekrował biskupa pomocniczego włocławskiego Stanisława Gębickiego. Był współkonsekratorem podczas sakr biskupa pomocniczego kaliskiego Teofila Wilskiego (1995), biskupa pomocniczego warszawskiego Tadeusza Pikusa (1999) i biskupa diecezjalnego włocławskiego Wiesława Meringa (2003).
Zmarł 16 listopada 2019 w szpitalu we Włocławku, dokąd został przewieziony po wystąpieniu rozległego udaru. Po jego śmierci, w dniach 22–23 listopada 2019, wprowadzono we Włocławku żałobę. 23 listopada 2019 został pochowany w krypcie biskupów włocławskich katedry włocławskiej.
Odznaczenia.
Postanowieniem prezydenta RP Lecha Kaczyńskiego z 24 października 2006 został odznaczony Krzyżem Komandorskim z Gwiazdą Orderu Odrodzenia Polski.
W 1996 został odznaczony Krzyżem Armii Krajowej i Krzyżem Partyzanckim. Otrzymał również komandorię Missio Reconciliationis.

</doc>
<doc id="154744" url="https://pl.wikipedia.org/wiki?curid=154744" title="Dembowscy">
Dembowscy



</doc>
<doc id="154745" url="https://pl.wikipedia.org/wiki?curid=154745" title="Ole Rømer">
Ole Rømer

Ole Christensen Rømer (ur. 25 września 1644 w Aarhus, zm. 19 września 1710 w Kopenhadze) – duński astronom, naukowiec i reformator; jako pierwszy przeprowadził obserwacje wskazujące na skończoną prędkość rozchodzenia się światła.
Jako jeden z pierwszych ustalił także skalę temperatur znaną jako skala Rømera, na jej podstawie powstała skala Fahrenheita opracowana przez Daniela Fahrenheita.
Przyczynił się do powstania szkół morskich (nawigacyjnych) w wielu duńskich miastach, zaprojektował pierwsze lampy uliczne (opalane olejem), które zostały użyte w Kopenhadze.
W 1705 został mianowany szefem policji kopenhaskiej i pozostał na tej pozycji aż do swojej śmierci. Jako dowódca policji wprowadził wiele nowych praw regulujących zasady powstawania nowych budynków, doprowadził do porządku kanalizację miejską i był odpowiedzialny za wybrukowanie wielu nowych ulic i placów. Zreformował także miejską straż pożarną.
Planetoida (2897) Ole Römer została nazwana jego nazwiskiem.

</doc>
<doc id="154746" url="https://pl.wikipedia.org/wiki?curid=154746" title="Ole Romer">
Ole Romer



</doc>
<doc id="154747" url="https://pl.wikipedia.org/wiki?curid=154747" title="Mandaizm">
Mandaizm

Mandaizm lub mandeizm – religia monoteistyczna opierająca się na mieszance wierzeń egipskich, żydowskich, chrześcijańskich, gnostyckich i perskich. Nazwa jej wywodzi się od terminu "manda" (nauka), co praktycznie odpowiada greckiemu terminowi 'gnoza'. Wyznawcy mandeizmu, zwani mandejczykami, sprzeciwiają się jakiejkolwiek formie walki i przelewowi krwi. Dawniej najczęściej zajmowali się jubilerstwem.
Obecnie w Iraku są zgrupowani głównie w miejscowościach Nasirijja, Bagdad i Basra i liczą około 10 tys. wyznawców (inne statystyki podają ok. 30 tys.). W Iranie (w liczbie do 10 tys. osób) mieszkają w Teheranie, Szirazie innych głównych miastach, lecz centrum to Ahwaz w prowincji Chuzestan. Niewielka grupa wyemigrowała do Australii, gdzie próbuje dalej kultywować swoje tradycje.
Religia mandejska.
Zbiór świętych pism mandeizmu nazywa się "Ginzâ" (skarb). Inne księgi to "Księga Jana Chrzciciela" ("Sidra da Jahja") i zbiór hymnów "Kulasta". Mandejczycy nazywają swoich kapłanów (osoby dysponujące wiedzą niedostępną dla ogółu wspólnoty) nazarejczykami ("Naṣuraiia"). 
Istotnym elementem tej religii jest chrzest, wzorowany na chrzcie w Jordanie, praktykowanym przez Jana Chrzciciela. Stąd powiązanie ich z istniejącymi w Palestynie w czasach Jana grupami zwanymi „baptystami”. 
Świątynie, nazywane „"mandi"”, budują zawsze w pobliżu strumienia lub rzek, które tradycyjnie nazywają „Jordanem”. Są dziś jedną z ostatnich grup posługujących się nadal językiem aramejskim z czasów Jezusa, a mandeizm jest jedną z ostatnich wyznawanych nadal religii gnostyckich. 
W "Księdze Jana Chrzciciela" Jan opisany jest jako prawdziwy prorok, a Jezus jako fałszywy prorok, który początkowo przyłącza się do Jana, a później zdradza go i z premedytacją oszukuje wiernych podając się za kogoś, kim nie był. Dualizm ten (zły i dobry nauczyciel) przywodzi na myśl nauki esseńczyków. Mandejczycy ponadto potępiają celibat i ascetyzm wszelkiego typu. Praktykują komunię z chleba i wody, co przypomina z kolei zwyczaje ebionitów, tylko niekiedy dodają do niej wina. Znają kilka postaci ze "Starego Testamentu", lecz samej księgi nie znają i nie uznają za świętą. Ich tradycje odbiegają od judaizmu, a ich święty dzień przypada w innej dacie. 
Historia.
Wiele wskazuje na to, że wyznają religię starszą od chrześcijaństwa, żyli gdzieś na pograniczu Palestyny, najprawdopodobniej między Pereą i Nabateją, gdzie głosił swe nauki Jan Chrzciciel, ale nie da się ich zaliczyć do wyznawców judaizmu ani nawet do jednej z judejskich sekt.
W roku 792, teolog syryjski Theodore bar Konai, cytując w swojej pracy "Ginze", utrzymywał, że mandejczycy pochodzą od wyznawców niejakiego Dositeosa, którzy byli sektą heretycką wywodzącą się od Jana Chrzciciela. W XVII w. misjonarze jezuiccy wracający z okolic Tygrysu i Eufratu spotkali się z tą grupą, żyjącą od wieków wśród muzułmanów i nazwali ich „chrześcijanami św. Jana”, mylnie uznając ich za odłam chrześcijaństwa. Inna nazwa to „Joannici”. Prawdopodobnie kult św. Jana praktykowany przez templariuszy rozpoczął się właśnie dzięki ich kontaktom z mandejczykami.
Wielu badaczy literatury mandejskiej uważa, że religia ta ma pre-chrześcijańskie, palestyńskie pochodzenie, co zgadzałoby się z dziełem "Haran Gewaita" ("Haran Gawaita"), zawierającym własny opis migracji Mandejczyków z Palestyny.
Ze swej historii pamiętają, że pochodzą z Egiptu, ich religia jest bardzo stara, mieszkali przez pewien czas w Palestynie, lecz w 37 roku n.e. musieli z niej uciekać przed prześladowaniami. Wtedy wywędrowali za Jordan, trafili w okolice Harranu, aż w końcu dotarli do Persji.
Jako grupa często prześladowana, stała się dość zamknięta i nieprzychylna na kontakty z obcymi, z tego względu dość mało zbadana przez religioznawców i antropologów. Wiedza na temat mandejczyków i ich religii jest niepełna i często nieprecyzyjna. Do roku 1880 nikt nie zapoznał się z ich przekonaniami i wiarą. Badaczką, która się do nich zbliżyła, tuż przed wybuchem II wojny światowej była Ethel Stevens (po mężu Drower). Do tej pory jej prace stanowią źródło na którym opierają się inni badacze. Nadal oczekuje się jakiegoś pełniejszego opracowania naukowego, głównie ich języka i pochodzenia.

</doc>
<doc id="154752" url="https://pl.wikipedia.org/wiki?curid=154752" title="Nintendogs">
Nintendogs

Nintendogs jest grą symulacyjną wydaną na platformę Nintendo DS, w której gracz ma możliwość interakcji z wirtualnymi szczeniakami za pomocą wskaźnika, ekranu dotykowego i mikrofonu.
Wersje gry.
Gra została wydana w Europie w czterech różnych wersjach, w każdej z nich na początku dostępne jest 6 ras psów. Aby odblokować pozostałe 14 w swojej wersji, należy spełnić określone warunki (zdobyć odpowiednią liczbę punktów, znaleźć określony przedmiot) lub też połączyć się z innymi konsolami Nintendo DS dzięki bezprzewodowemu połączeniu. Każdy pies ma wygenerowany inny charakter. Mogą być m.in. leniwe, pieszczotliwe oraz nadaktywne.
System gry.
W "Nintendogs" gracz nie ma określonego celu. Musi on zabawiać wirtualnego szczeniaka, uczyć go nowych sztuczek oraz opiekować się nim. Za pomocą wskaźnika dotykowego, może on łaskotać swoje psy na dolnym ekranie Nintendo DS, rzucać im talerze lub piłki do aportowania, a także korzystać z menu dotykowego. Mikrofon w konsoli służy do wydawania poleceń głosowych psom – których to najpierw ich trzeba nauczyć. Polecenia te to m.in. "siad", "leżeć", czy "daj głos".
W grze istnieją także różne rodzaje konkursów, w których mogą uczestniczyć psy gracza, np. konkursy sprawnościowe, w których trzeba prowadzić swojego psa za pomocą wskaźnika po ekranie dotykowym. W grze istnieje także wiele drobnych elementów, jak np. wirtualne pianino, na którym można grać, z psami poszczekującymi w rytm muzyki.
Nintendogs wykorzystuje opcję łączenia Nintendo DS z inną konsolą tego typu i pozwala na zabawę z drugim graczem.

</doc>
<doc id="154754" url="https://pl.wikipedia.org/wiki?curid=154754" title="Bolesław">
Bolesław



</doc>
<doc id="154756" url="https://pl.wikipedia.org/wiki?curid=154756" title="Michael Douglas">
Michael Douglas

Michael Kirk Douglas (ur. 25 września 1944 w New Brunswick) – amerykański aktor i producent filmowy. Laureat Oscara za rolę w filmie "Wall Street" (1987).
W 2018 otrzymał własną gwiazdę w Alei Gwiazd w Los Angeles znajdującą się przy 6259 Hollywood Boulevard.
Życiorys.
Wczesne lata.
Urodził się w New Brunswick w New Jersey jako starszy z dwóch synów hollywoodzkiej pary aktorskiej Diany Love Dill (1923–2015) i Kirka Douglasa (1916–2020). Jego ojciec był pochodzenia żydowskiego, a matka miała korzenie angielskie, irlandzkie, walijskie, holenderskie, szkockie, belgijskie i francuskie. Wychowywał się z młodszym bratem Joelem (ur. 23 stycznia 1947). Jego rodzice rozwiedli się, gdy miał sześć lat, zamieszkał z matką i jej nowym mężem. Miał dwóch młodszych braci przyrodnich z drugiego małżeństwa ojca z Anne Buydens – Petera Vincenta (ur. 23 listopada 1955) i Erica Anthony’ego (ur. 21 stycznia 1958, zm. 6 lipca 2004). Widząc ojca tylko na wakacjach, uczęszczał do szkoły Eaglebrook w Deerfield w Massachusetts, gdzie był o rok młodszy od wszystkich swoich kolegów z klasy. 
Uczęszczał do elitarnej przygotowawczej Choate School i spędzał lato z ojcem na planach filmowych. Uczył się w Robert E. Lee High School w Midland w Teksasie. W 1959 ukończył Allen–Stevenson School na Manhattanie. Naukę kontynuował w Choate Rosemary Hall w Wallingford w Connecticut. Chociaż został przyjęty na Uniwersytet Yale, w 1968 ukończył studia na wydziale sztuk dramatycznych Uniwersytetu Kalifornijskiego w Santa Barbara. Ojciec zdecydowanie sprzeciwiał się karierze aktorskiej, mówiąc, że jest to branża z wieloma upadkami i kilkoma wzlotami, i że chciał, aby cała czwórka jego synów trzymała się z daleka. Po uzyskaniu licencjatu, w 1968 przeniósł się do Nowego Jorku, gdzie uczył się aktorstwa w American Place Theatre z Wynnem Handmanem, a także w The Neighborhood Playhouse pod kierunkiem Sanforda Meisnera i Eugene O’Neill Theater Center w Waterford w Connecticut.
Kariera.
W 1962 rozpoczął swoją karierę ekranową, jako asystent reżysera westernu "Ostatni kowboj" ("Lonely Are the Brave", 1962), z udziałem swojego ojca, Geny Rowlands i Waltera Matthau. Debiutował rolą kierowcy jeepa w dramacie wojennym Melville’a Shavelsona "Cień olbrzyma" ("Cast a Giant Shadow", 1966) u boku ojca i Angie Dickinson. Rola młodzieńca z długimi włosami i radykalnymi poglądami pochodzącego z rodziny o tradycjach patriotycznych i wojskowych, zagorzałego przeciwnika wojny w Wietnamie, który spowodował wypadek, w wyniku którego jego starszy brat Frank (Peter Strauss) ma sztywną nogę, w niezależnym dramacie "Cześć, bohaterze!" ("Hail, Hero!", 1969) przyniosła mu nominację do nagrody Złotego Globu za najbardziej obiecujący debiut. W 1969 wystąpił w produkcji off-Broadwayowskiej "Świszczący czarodziej i sułtan Tuffet".
Był brany pod uwagę do roli Olivera w melodramacie "Love Story" (1970), którą ostatecznie zagrał Ryan O’Neal. W dramacie "Adam o szóstej rano" ("Adam at 6 A.M.", 1970) zagrał Adama Gainesa, profesora semantyki w kalifornijskim college’u, który popada w samozadowolenie w swoim życiu i dowiaduje się o śmierci krewnego w Missouri. W 1971 otrzymał nagrodę Theatre World za rolę Jerry’ego Nazisty, który z przyzwoitego człowieka przemienia się w zabójcę w sztuce "Pinkville" z Raulem Julią, Lane Smithem i Jamesem Tolkanem. Następnie zagrał w dramacie Anthony’ego Newleya "Szczęśliwe dni" ("Summertree", 1971), a potem wystąpił jako Daniel „Danny” Arlington Williams III w sentymentalnym dziecięcym melodramacie wytwórni Walt Disney Studios "Napoleon i Samanta" ("Napoleon and Samantha", 1972) z Jodie Foster. Sławę zyskał rolą detektywa Steve’a Kellera w serialu ABC "Ulice San Francisco" ("The Streets of San Francisco", 1972–1976), za którą trzykrotnie zdobył nominację do nagrody Emmy i raz do nagrody Złotego Globu, a także wyreżyserował dwa odcinki.
W 1976 odebrał nagrodę Oscara jako producent filmowy dramatu Miloša Formana "Lot nad kukułczym gniazdem" ("One Flew Over the Cuckoo's Nest", 1975) z Jackiem Nicholsonem. Uznanie przyniosła mu postać doktora Marka Bellowsa, który wraz ze swoją dziewczyną–lekarką wpada na trop afery w dreszczowcu "Śpiączka" ("Coma", 1978) oraz jako operator kamery robiący reportaż z elektrowni atomowej w dreszczowcu "Chiński syndrom" ("The China Syndrome", 1979) u boku Jane Fondy i Jacka Lemmona. Jako maratończyk Michael Andropolis w dramacie sportowym "Biegacz" ("Running", 1979) był nominowany do Nagrody Genie za najlepszy występ aktora zagranicznego.
Odniósł ekranowy sukces, kiedy wyprodukował i zagrał postać obieżyświata Jacka T. Coltona w romantycznej komedii przygodowej Roberta Zemeckisa "Miłość, szmaragd i krokodyl" ("Romancing the Stone", 1984) z Kathleen Turner i Dannym DeVito, z którymi ponownie spotkał się na planie suquelu Lewisa Teague’a "Klejnot Nilu" ("The Jewel of the Nile", 1985) i czarnej komedii Danny’ego DeVito "Wojna państwa Rose" ("The War of the Roses", 1989).
Kreacja rekina giełdowego Gordona Gekko, w dramacie kryminalnym Olivera Stone’a "Wall Street" (1987), przyniosła mu Oscara, Złoty Glob, David di Donatello i Nastro d’argento. Za postać prześladowanego przez niebezpieczną kochankę cudzołożnika w dreszczowcu psychologicznym "Fatalne zauroczenie" ("Fatal Attraction", 1987) z Glenn Close i Anne Archer był nominowany do nagrody Brytyjskiej Akademii Filmowej. W 1990 założył własną firmę produkcyjną Stonebridge Entertainment. Rola detektywa uległego pięknej, podejrzanej o morderstwo pisarki, w dreszczowcu Paula Verhoevena "Nagi instynkt" ("Basic Instinct", 1992), mimo nominacji do nagrody MTV Movie Award dla najlepszego odtwórcy roli męskiej i najlepszego ekranowego duetu z Sharon Stone, doczekała się także nominacji do Złotej Maliny dla najgorszego aktora. W dramacie kryminalnym Joela Schumachera "Upadek" (1993), którego akcja rozpoczyna się od gigantycznego korka na autostradzie do Los Angeles, Douglas wcielił się w postać Williama „D-Fensa” Fostera, który nie mogąc poradzić sobie z własnymi problemami i głupotą otaczającego świata, wkracza na drogę przemocy i autodestrukcji. Za rolę żonatego eksperta komputerowego, napastowanego seksualnie przez bezwzględną szefową (Demi Moore) w kontrowersyjnym dreszczowcu erotycznym Barry’ego Levinsona "W sieci" ("Disclosure", 1994) zdobył Nagrodę Współczesnego Mistrza na festiwalu w Santa Barbara.
Nagrodę krytyków w Los Angeles odebrał za postać scenarzysty–wykładowcy języka angielskiego w komediodramacie Curtisa Hansona "Cudowni chłopcy" ("Wonder Boys", 2000). W dramacie Stevena Soderbergha "Traffic" (2000) zagrał szefa agencji do zwalczania narkotyków sędziego Roberta Lewisa. Kolejną nominację do nagrody Emmy zdobył za rolę geja-detektywa Gavina Hatcha zainteresowanego Willem Trumanem (Eric McCormack) w sitcomie NBC "Will &amp; Grace" (2002).
W 1998 i 2016 został laureatem Cezara honorowego za całokształt twórczości, a w 2004 otrzymał nagrodę im. Cecila B. DeMille’a.
Był na okładkach magazynów takich jak „Entertainment Weekly”, „Rolling Stone”, „People”, „Time”, „Bravo”, „Playgirl”, „GQ”, „TV Guide”, „Vanity Fair”, „Men’s Journal”, „Viva!”, „Esquire”, „L’Officiel Hommes”, „Interview” i „Ekran”.
Życie prywatne.
Spotykał się z Brendą Vaccaro (1970–76) i Elizabeth Vargas. Od 20 marca 1977 do czerwca 2000 był żonaty z Diandrą M. Luker (ur. 1956), z którą ma syna Camerona Morrella (ur. 13 grudnia 1978). Od 31 grudnia 1999 spotykał się z Catheriną Zeta-Jones (ur. 1969), młodszą od niego o 25 lat walijską aktorką, którą poślubił 18 listopada 2000. Mają dwoje dzieci – syna Dylana Michaela (ur. 8 sierpnia 2000) i córkę Carys Zetę (ur. 22 sierpnia 2003).
W sierpniu 2010 Douglas wyznał, że lekarze wykryli w jego gardle nowotwór, będący w czwartym, najbardziej zaawansowanym stadium. Podczas choroby aktor schudł prawie 15 kilogramów. Na początku 2011 roku wyznał w wywiadzie dla NBC, że pokonał raka i nie ma już guza w krtani. W roku 2013 podczas wywiadu udzielonemu Samuelowi L. Jacksonowi przyznał się do tego, że kłamał mówiąc o raku krtani, a naprawdę miał raka języka.

</doc>
<doc id="154759" url="https://pl.wikipedia.org/wiki?curid=154759" title="Nintendo DS">
Nintendo DS

Nintendo DS (skr. NDS lub DS) – przenośna konsola gier wideo zaprojektowana i wyprodukowana przez przedsiębiorstwo Nintendo. Wydana w 2004 roku w Kanadzie, Stanach Zjednoczonych i Japonii. Konsola ma obudowę typu clamshell, podobną do Game Boya Advance SP, a wewnątrz dwa ekrany LCD, z których jeden jest dotykowy. Była to pierwsza konsola Nintendo wydana najpierw w Ameryce Północnej, a nie w Japonii.
Urządzenie nosiło pseudonim "Nitro", co odzwierciedlone zostało w kodach modeli pojawiających się na jednostce. Nazwa konsoli oficjalnie rozwija się do „Developers' System” (platforma twórców), co miało stanowić odniesienie do nowych projektów gier, które konsola miała zainspirować oraz „Dual Screen” (podwójny ekran), najbardziej oczywista i wyróżniająca się cecha urządzenia.
2 marca 2006 w Japonii korporacja Nintendo wydała Nintendo DS Lite, odświeżoną wersję Nintendo DS. Następnie, w czerwcu 2006, wydano ją w Ameryce Północnej, Europie i Australii. DS Lite jest mniejszą oraz lżejszą wersją Nintendo DS i ma jaśniejsze ekrany. Amerykański oddział Nintendo, Nintendo of America, nazywa starszy model „oryginalnym” ("original style") Nintendo DS.
Platforma uruchamia gry na wcześniejszą wersję konsoli Nintendo, Game Boy Advance, ale w przeciwieństwie do niej nie obsługuje gier dla Game Boy Color (z powodu braku procesora Z80). Istnieją jednak emulatory tworzone przez entuzjastów tej konsoli umożliwiające uruchamianie gier przeznaczonych na tę platformę. Zrezygnowano również z portu szeregowego "Link Cable" obecnego w GBA, przez co rozgrywka wieloosobowa w grach na tę konsolę stała się niemożliwa (gry na DS korzystają z połączenia bezprzewodowego Wi-fi).
2 października 2008, Nintendo zaprezentowało Nintendo DSi, kolejną wersję Nintendo DS. Została ona wydana w Japonii 1 listopada 2008. W kwietniu 2009 konsola została wydana w Ameryce Północnej i Europie. Nowa konsola została ulepszona w stosunku do pierwowzoru, posiada szybszy procesor, więcej pamięci RAM, wbudowane 2 kamery. Jest zgodna z poprzednimi wersjami DSa, ale nie jest już zgodna z GBA.
Powstanie i wydania.
13 listopada 2003 Nintendo ogłosiło, że stworzy nową konsolę, która zostanie wydana w 2004 roku. Firma zaznaczyła, że nie będzie ona następczynią ani Nintendo GameCube, ani Game Boy Advance, ale będzie raczej postrzegana jako „trzeci filar” obok dwóch pozostałych konsoli. 20 stycznia 2004 konsola została zapowiedziana pod pseudonimem „Nintendo DS”. Korporacja dała natenczas tylko kilka szczegółów wspominając tylko, że urządzenie będzie miało dwa oddzielne trzycalowe panele TFT LCD, niezależne procesory i maksymalnie 1 gigabit pamięci półprzewodnikowej. Prezydent Nintendo, Satoru Iwata, powiedział „Zaprojektowaliśmy Nintendo DS bazując na całkowicie innej koncepcji od istniejących urządzeń, aby dostarczyć graczom niespotykane doświadczenie rozrywki na miarę XXI wieku”. W marcu zmieniono pseudonim na „Nitro”, wtedy też wyciekł dokument zawierający większość specyfikacji technicznej konsoli. W maju wrócono do starego pseudonimu „Nintendo DS” (DS oznaczające "Dual Screen") i pokazano konsolę w wersji prototypowej na E3, kiedy też Nintendo opublikowało wszystkie cechy urządzenia. 28 lipca 2004 Nintendo ujawniło nowy projekt wyglądu, który został określony jako „błyskotliwszy i bardziej elegancki” niż zaprezentowany na E3. Tego dnia pseudonim „Nintendo DS” stał się także oficjalną nazwą urządzenia.
Nintendo DS bardzo przypomina pierwszą konsolę przenośną firmy Nintendo, Game &amp; Watch, w szczególności wersje wieloekranowe takie jak "Donkey Kong".
20 września 2004 Nintendo ogłosiło, że Nintendo DS zostanie wydana w 21 listopada 2004 w Ameryce Północnej za 149,99 dolarów amerykańskich. Premiera w Japonii została zaplanowana na 2 grudnia 2004, a w Europie i Australii na pierwszy kwartał 2005 roku. Sprzedaż konsoli rozpoczęto w Ameryce Północnej wydarzeniem premierowym o północy w Universal CityWalk EB Games w Los Angeles. W porównaniu do premiery w Stanach, konsola została wydana po cichu; jedno ze źródeł wskazuje zimną pogodę jako powód. W styczniu 2005 roku ogłoszono daty wydań w Australii – 24 lutego 2005 oraz w Europie – 11 marca 2005. Odnosząc się do wydania europejskiego prezydent Satoru Iwata powiedział:
Europa jest niezwykle ważnym rynkiem dla Nintendo i jesteśmy zaszczyceni, że mogliśmy zaofiarować tak krótki okres między wydaniami amerykańskim i europejskim. Wierzymy, że Nintendo DS zmieni sposób w jaki ludzie grają w gry wideo, a naszą misją pozostanie powiększanie doświadczeń z gier. Nintendo DS zaspokoi potrzeby wszystkich graczy, tak tych bardziej oddanych, którzy chcą spotkać się z oczekiwanymi przez nich wyzwaniami, jak i sporadycznych graczy, którzy oczekują prostej w obsłudze rozrywki.
Sprzęt.
Nośniki.
Gry na Nintendo DS korzystają z własnościowego formatu „karty gry” ("game card") trwałego ROM przypominającego karty pamięci używane w innych przenośnych urządzeniach elektronicznych, takich jak kamery cyfrowe. Aktualnie obsługuje karty o rozmiarze do 4 gigabitów (4096 Mb lub 512 MB), co stanowi ośmiokrotnie większą ilość dostępnej pamięci od największego kartridża Nintendo 64 (512 Mb lub 64 MB). Karty posiadają często dodatkową pamięć flash lub EEPROM, na której przechowywane są dane użytkownika takie jak postęp gry lub najwyższe wyniki. Karty mają rozmiary 33,0 mm × 35,0 mm × 3,8 mm (ok. połowę szerokości i grubości kartridżów Game Boy Advance) i ważą ok. 3,5 g.
Na podstawie bloga twórcy "" na IGN wiadomo, że większe (takie jak 128 MB) karty mają wolniejszy transfer danych niż częściej spotykane mniejsze (takie jak 64 MB) karty. Nie podano jednak dokładnych danych.
Ponieważ "Nitro" było pseudonimem platformy, to w numerze seryjnym z tyłu karty gry oraz na konsoli pojawiają się litery „NTR”. NTR-XXX to numery modeli znajdowane na oryginalnym Nintendo DS i jego akcesoriach.
Wbudowane oprogramowanie.
Wbudowane w konsolę oprogramowanie zawiera zegar (wraz z alarmem) oraz kalendarz (wyłącznie datownik) i umożliwia prostą personalizację (jak wspomniano wyżej), dane te wykorzystywane są w grach. Urządzenie może komunikować się z użytkownikiem w jednym z następujących języków: angielskim, niemieckim, francuskim, hiszpańskim, włoskim i japońskim. Wersja iQue DS, wydana w Chinach, umożliwia również komunikację w języku chińskim. Nie istnieje wersja polska oprogramowania. Wybrany język jest zarazem językiem domyślnym gier wielojęzycznych.
Funkcjonalność.
Nintendo Wi-Fi Connection.
 jest darmową usługą gier online. Gracze będący właścicielami zgodnych gier na Nintendo DS mogą połączyć się z usługą poprzez Wi-fi za pomocą Nintendo USB Connector lub bezprzewodowego routera. Usługa została uruchomiona w Ameryce Północnej 14 listopada 2005 roku wraz z wydaniem "Mario Kart DS". Dostępne są różnorodne gry online oraz przeglądarka internetowa (zob. niżej).
20 maja 2014 roku usługa została wyłączona uniemożliwiając tym samym dalszą grę online.
Download Play.
Download Play umożliwia użytkownikom rozgrywkę wieloosobową z innymi konsolami Nintendo DS za pomocą tylko jednej karty gry, takiej jak np. "Mario Party DS" i "Mario Kart DS". Gracze muszą znajdować się w zakresie sieci bezprzewodowej (do ok. 30 metrów) od siebie, aby "goście" (gracze niemający karty gry) mogli pobrać niezbędne dane od "gospodarza" (gracza z kartą gry).
Niektórzy sprzedawcy "Nintendo DS" udostępniają urządzenia znane jako DS Download Station (Stacje pobierania DS), które pozwalają użytkownikom pobranie dem nadchodzących i dostępnych już gier na DS. Jednakże z powodu ograniczeń pamięci pobrania są usuwane po wyłączeniu urządzenia. Stacja pobierania złożona jest z od 1 do 8 standardowych konsoli DS ze standardową kartą DS zawierającą pozycję demonstracyjną.
PictoChat.
PictoChat umożliwia użytkownikom komunikację z innymi posiadaczami Nintendo DS w zakresie lokalnej sieci bezprzewodowej. Mogą oni wprowadzać tekst (poprzez małą klawiaturę ekranową), pisać odręczne wiadomości lub rysować obrazki (za pomocą rysika i ekranu dotykowego). Dostępne są cztery pokoje (A, B, C, D), a w każdym z nich może znajdować się co najwyżej szesnaście osób.
Podział regionalny.
Nintendo DS nie zawiera blokady regionalnej w tym sensie, że dowolna konsola uruchomi grę na Nintendo DS kupioną gdziekolwiek na świecie. Jednakże chińskie wersje gier mogą być uruchomione jedynie na chińskim iQue DS, którego większy układ oprogramowania wbudowanego zawiera wymagane rysunki chińskich znaków. Choć Nintendo DS z innych regionów nie może odtwarzać chińskich gier, to iQue DS może uruchamiać gry z innych regionów. Także, jak ma to miejsce z grami na Game Boya, niektóre gry wymagające od obu graczy kartę gry Nintendo DS do gry wieloosobowej nie muszą koniecznie działać, jeśli gry są z różnych regionów (np. japońska gra Nintendo DS może nie działać z europejską grą Nintendo DS, choć niektóre tytuły, jak np. "Mario Kart DS", są wzajemnie zgodne). Dodatkowo niektóre gry mogą być rozgrywane poprzez internet za pomocą Nintendo Wi-Fi Connection z użytkownikami gry z innego regionu.
Niektóre gry umożliwiające rozgrywkę Wi-fi (np. "Mario Kart DS") pozwalają na wybór przeciwników ze względu na region. Obok dwóch ustawień niezależnych od położenia dostępnymi opcjami są „Continent” (kontynent) i „Worldwide” (cały świat). Umożliwia to graczom na ograniczenie współzawodnictwa do przeciwników z tego samego regionu geograficznego. Nie jest wiadome, czy wybór dyktowany jest kodem regionalnym używanej konsoli, regionem karty gry lub geolokalizacją adresu IP.
Hackowanie, oprogramowanie amatorskie i piractwo.
Oprócz gier dla GBA oraz rozszerzeń pamięci (do tej pory wyłącznie dla Opera DS) w SLOT-2 umieszczane mogą być specjalnie opracowane interfejsy kart CF, SD, MiniSD itp., które umożliwiają uruchamianie amatorskiego oprogramowania czy pirackich gier.
Pierwotnie SLOT-1, do którego standardowo wkłada się kartridże gier dla DS, służył wyłącznie do przekazania sterowania do interfejsów SLOT-2, co było spowodowane brakiem znajomości architektury konsoli. Uruchamianie gier w trybie DS za pomocą interfejsu SLOT-2 stało się możliwe w wyniku błędu w oprogramowaniu konsoli, który wkrótce został poprawiony w kolejnych wydaniach konsoli. Niemniej jednak sposób działania został poznany.
Niedługo potem hakerom konsoli udało się przenieść sterowanie do SLOT-1, przez co urządzenia SLOT-2 przestały być niezbędne do działania. Od tej pory powstały bardziej lub mniej przemyślane konstrukcje opierające się wyłącznie o gniazdo SLOT-1. Tego typu urządzenia nie mogą uruchamiać gier przeznaczonych dla GBA, gdyż nadal wymagają one przekierowania sterowania do gniazda SLOT-2, a zatem wykorzystanie interfejsów tego portu jest w tym wypadku nieuniknione.
Akcesoria.
Oficjalne akcesoria Nintendo
Akcesoria innych firm:

</doc>
<doc id="154761" url="https://pl.wikipedia.org/wiki?curid=154761" title="Mściwoj I">
Mściwoj I



</doc>
<doc id="154762" url="https://pl.wikipedia.org/wiki?curid=154762" title="Mszczuj I">
Mszczuj I



</doc>
<doc id="154767" url="https://pl.wikipedia.org/wiki?curid=154767" title="Seneka Starszy">
Seneka Starszy

Lucius Annaeus Seneca, zwany Rhetor (ur. ok. 55 p.n.e., zm. 40 n.e.) – rzymski retor pochodzenia iberyjskiego, autor antologii cytatów z mów (z 10 ksiąg zachowało się 5). 
Autor zachowanej w nielicznych fragmentach "Historii rzymskiej" (od czasów wojen domowych po pryncypat Tyberiusza) oraz zachowanego niemal w całości II tomu dzieła o tematyce retorycznej "Oratorum et rhetorum sententiae", które jest jednym z podstawowych źródeł naszej wiedzy o retoryce i retorach przełomu er i zawiera analizy 74 spraw spornych, historię wymowy w Rzymie i sylwetki najwybitniejszych mówców owych czasów.
Pochodził z Kordoby. Był ojcem Seneki Młodszego zwanego Filozofem i dziadkiem poety Lukana.

</doc>
<doc id="154768" url="https://pl.wikipedia.org/wiki?curid=154768" title="Parki narodowe">
Parki narodowe



</doc>
<doc id="154774" url="https://pl.wikipedia.org/wiki?curid=154774" title="Bolesław II">
Bolesław II



</doc>
<doc id="154775" url="https://pl.wikipedia.org/wiki?curid=154775" title="Pistolet maszynowy HK UMP">
Pistolet maszynowy HK UMP

Heckler &amp; Koch Universale Maschinenpistole (HK UMP) – niemiecki pistolet maszynowy produkowany przez firmę Heckler und Koch GmbH z Oberndorf am Neckar.
Historia konstrukcji.
W latach 90 XX wieku w niemieckiej firmie Heckler und Koch GmbH postanowiono opracować nowy model pistoletu maszynowego. Nowa broń miała uzupełnić ofertę rynkową firmy na rynku amerykańskim (gdzie oddziały specjalne policji poszukiwały broni o kalibrze .45 ACP nowocześniejszej, a przede wszystkim tańszej niż starszy pistolet maszynowy firmy z Oberndorf-Necker – MP5).
Prace nad nową bronią rozpoczęły się w połowie lat 90. W następnych latach powstały prototypy MP2000 i MP5-PIP. W 1999 r. zaprezentowano gotowy model który otrzymał nazwę UMP. Zaprezentowana broń była w dużym stopniu wykonana z polimerów (komora zamkowa, komora mechanizmu spustowego, magazynki, kolba, łoże i chwyt przedni są z polimeru). Nowy pistolet maszynowy ma uproszczoną konstrukcję. Zrezygnowano z zamka półswobodnego, którego ruch jest hamowany przez symetryczne rolki. UMP strzela z zamka zamkniętego, ale jego zamek jest zamkiem swobodnym. Pierwszy zaprezentowany model miał kaliber .45 ACP, ale później pojawiły się modele kalibru .40 S&amp;W i 9 x 19 mm Parabellum. Ponieważ nowa broń była przeznaczona głównie na rynek amerykański, chwyt pistoletowy UMP ma kształt zbliżony do chwytu pistoletowego karabinu M16.
Opis konstrukcji.
UMP jest bronią samoczynno-samopowtarzalną. Automatyka broni działa na zasadzie odrzutu zamka swobodnego. Broń strzela z zamka zamkniętego. Po wystrzeleniu ostatniego naboju zamek zatrzymuje się w tylnym położeniu (przycisk zwalniania zamka znajduje się za gniazdem magazynka po lewej stronie broni). Rękojeść przeładowania nieruchoma podczas strzelania. Mechanizm spustowy z możliwością strzelania ogniem pojedynczym i seriami (na zamówienie dodatkowo ogranicznik długości serii – serie dwu- lub trzystrzałowe). Zasilanie z magazynków trzydziestonabojowych. Przyrządy celownicze składają się z muszki i celownika przerzutowego (na jednym ramieniu szczerbina, na drugim przeziernik). Na wierzchu komory zamkowej znajduje się uniwersalna szyna STANAG 2324, służąca do montażu celowników optoelektronicznych (najczęściej kolimatorowego), druga, krótsza szyna może być zamontowana po boku lub u dołu łoża. Kolba składana na prawą stronę. Lufa poligonalna (przekrój sześciokątny), kuta na zimno, zakończona kołnierzem do szybkiego montażu tłumika dźwięku.
UMP w Polsce.
W roku 2005 Komenda Główna Policji zakupiła na potrzeby Centralnego Biura Śledczego KGP pistolety maszynowe UMP na amunicję 9mm. Początkowo policjanci CBŚ byli jedynymi użytkownikami tej broni w Polsce. W 2007 roku UMP wszedł na uzbrojenie policyjnych antyterrorystów. Jest to podyktowane nowocześniejszą konstrukcją od HK MP5 oraz niższą ceną. Pistolet maszynowy HK UMP wszedł na wyposażenie m.in. SAT Radom, SPAP Kraków, SPAP Gdańsk, SPAP Katowice, SPAP Łódź, SAT Lublin, SAT Olsztyn. Broń ta trafiła również do Wydziału Realizacyjnego Komendy Stołecznej Policji.

</doc>
<doc id="154776" url="https://pl.wikipedia.org/wiki?curid=154776" title="Edmund Urbański">
Edmund Urbański

Edmund Stefan Urbański (ur. 6 lipca 1909 w Ostrowie, zm. 6 października 1996 w Silver Spring, Stany Zjednoczone) – polski historyk, antropolog, dziennikarz, zamieszkały przez większość życia w Ameryce Północnej.
Życiorys.
Absolwent Gimnazjum Męskiego w Ostrowie (matura 1930), prawa i ekonomii na Uniwersytecie Poznańskim, dziennikarstwa w Wyższej Szkole Handlowej, studiów iberystycznych. Członek Polskiego Towarzystwa Naukowego na Obczyźnie, opublikował wspomnienia pt. "Od Wikingów do Indian".

</doc>
<doc id="154777" url="https://pl.wikipedia.org/wiki?curid=154777" title="Medal Hamminga">
Medal Hamminga

Medal Hamminga – doroczna nagroda przyznawana przez IEEE za wyjątkowy wkład w dziedzinie informatyki.
Medal nosi imię wybitnego amerykańskiego matematyka i specjalisty nauk komputerowych Richarda Hamminga.

</doc>
<doc id="154779" url="https://pl.wikipedia.org/wiki?curid=154779" title="Richard W. Hamming Medal">
Richard W. Hamming Medal



</doc>
<doc id="154781" url="https://pl.wikipedia.org/wiki?curid=154781" title="Bitnet">
Bitnet



</doc>
<doc id="154782" url="https://pl.wikipedia.org/wiki?curid=154782" title="Claude Berrou">
Claude Berrou

Claude Berrou (ur. 23 września 1951) – francuski informatyk, profesor inżynierii elektrycznej w École Nationale Supérieure des Télécommunications de Bretagne, współtwórca, wraz z Alain Glavieux i Punya Thitimajshima, przełomowych schematów kodowania turbo code.
W 2003 został laureatem Medalu Hamminga.

</doc>
<doc id="154787" url="https://pl.wikipedia.org/wiki?curid=154787" title="Śmierć prezydenta">
Śmierć prezydenta

Śmierć prezydenta – polski film historyczny z 1977 w reżyserii Jerzego Kawalerowicza, przedstawiający zamach z 16 grudnia 1922 na Gabriela Narutowicza, pierwszego prezydenta Polski.
Fabuła.
Akcja filmu dzieje się pod koniec 1922. Pełniący funkcję ministra spraw zagranicznych Gabriel Narutowicz – profesor, inżynier hydrotechnik – nieoczekiwanie dla siebie otrzymuje od prezesa PSL „Wyzwolenie”, Stanisława Thugutta, propozycję kandydowania na urząd prezydenta Rzeczypospolitej Polskiej. Jego zwycięstwo nad kandydatem Chrześcijańskiego Związku Jedności Narodowej, hrabią Maurycym Zamoyskim, odniesione dzięki poparciu lewicy i mniejszości narodowych (Żydów, Niemców, Ukraińców, Białorusinów), spotyka się z ostrym sprzeciwem endecji. Trwają protesty organizowane przez działaczy ChZJN, zwanego przez przeciwników „Chjeną”. 16 grudnia 1922 Narutowicz ginie z ręki byłego endeka, malarza Eligiusza Niewiadomskiego, w trakcie zwiedzania wystawy w Zachęcie.
Film przedstawia nie tylko ostatnie dni życia Narutowicza, ale także panoramę społeczną Polski tuż po I wojnie światowej. Wiele miejsca poświęca wydarzeniom towarzyszącym wyborowi i pierwszym dniom jego prezydentury, podejmuje próbę oddania atmosfery tamtych czasów.
W interpretacji Zdzisława Mrożewskiego Gabriel Narutowicz przedstawiony jest jako mąż stanu, człowiek kompromisu i dialogu, który – mimo wcześniejszych wątpliwości – godnie bierze na siebie ciężar sprawowanej władzy. Eligiusz Niewiadomski (grany przez Marka Walczewskiego) jest zaś fanatykiem, całkowicie owładniętym przez swoją szaleńczą wizję. W czasie rozprawy przyznaje się do winy i prosi sąd o skazanie go na śmierć.
Produkcja.
Pod koniec lat siedemdziesiątych XX wieku zaczęto realizować wiele podobnych filmów na świecie, rekonstruujących wiernie wydarzenia historyczne na podstawie dokumentów, wspomnień i relacji, a dopuszczających fikcję jedynie tam, gdzie źródła milczą. Przykładem są "Wszyscy ludzie prezydenta", dramat produkcji amerykańskiej z 1976 (o kulisach afery Watergate), a w Polsce filmy Bohdana Poręby i Andrzeja Trzosa-Rastawieckiego. Autorami scenariusza byli Jerzy Kawalerowicz i Bolesław Michałek, autorami zdjęć Witold Sobociński i Jerzy Łukaszewicz, a kompozytorem muzyki Adam Walaciński. Premiera filmu odbyła się 10 października 1977.

</doc>
<doc id="154794" url="https://pl.wikipedia.org/wiki?curid=154794" title="Milton Erickson">
Milton Erickson

Milton Hyland Erickson (ur. 5 grudnia 1901 w Aurum, zm. 25 marca 1980 w Phoenix) – amerykański psychiatra i psycholog specjalizujący się w hipnozie klinicznej, pionier terapii rodzin. Był założycielem Amerykańskiego Towarzystwa Hipnozy Klinicznej (American Society for Clinical Hypnosis) oraz członkiem Amerykańskiego Towarzystwa Psychiatrycznego, Amerykańskiego Towarzystwa Psychologicznego i Amerykańskiego Towarzystwa Psychopatologicznego.
Życiorys.
Urodził się w Aurum, w małym górniczym miasteczku w Nevadzie. Dorastał w Lowell, w Wisconsin, dokąd w 1904 roku przeprowadzili się jego rodzice i zamierzał, podobnie jak ojciec, zostać farmerem. Rozwijał się znacznie wolniej niż rówieśnicy. Był dyslektykiem, cierpiał na arytmię serca, amuzję oraz na rzadką formę daltonizmu – widział wyłącznie kolor fioletowy. Tam gdzie się urodził nikt nie miał pojęcia o istnieniu większości z tych zaburzeń, tak więc ani on sam, ani jego otoczenie, nie rozumieli istoty jego odmienności. Problemy z dysleksją udało mu się pokonać dzięki serii spontanicznych autohipnotycznych „twórczych momentów”, jak opisał je w artykule "Autohypnotic Experiences of Milton H. Erickson". W artykule tym opisuje wiele doświadczeń, dzięki którym rozwinął swoje oryginalne podejście do autohipnozy, transu i psychoterapii.
W 1919 roku, w wieku siedemnastu lat zachorował na polio. W następstwie choroby doznał ostrego paraliżu. Lekarze byli przekonani o nieuchronności jego śmierci. Krytycznej nocy, gdy jego stan był bardzo poważny, przeżył kolejne z doświadczeń, które wpłynęły na jego podejście do nieświadomego umysłu. Erickson często odwoływał się do własnych przeżyć. Wiele z nich identyfikował jako hipnotyczne lub autohipnotyczne i opowiadał o nich przybliżając swoim studentom możliwości nieświadomej części umysłu.
Wiele jego opowiadań terapeutycznych i autobiograficznych historii można znaleźć w książce Sidneya Rosena pt. „Mój głos podąży za Tobą”. W trakcie mozolnego powrotu do zdrowia, ciągle będąc przykutym do łóżka i nie będąc w stanie nawet mówić, Erickson stał się niezwykle wrażliwy na język ciała oraz ton głosu. Z fascynacją i niezwykle cierpliwie studiował komunikację niewerbalną w jej najbardziej subtelnych przejawach. Szybko spostrzegł, że treści wyrażane za jej pomocą często stały w sprzeczności do tych zawartych w wypowiedziach słownych.
Kiedy był jeszcze całkowicie sparaliżowany, pragnął wyjrzeć przez okno i zauważył, że fotel delikatnie poruszył się. Erickson zaczął przywoływać “cielesne wspomnienia” aktywności mięśniowej własnego organizmu. Koncentrując się na nich zaczął powoli odzyskiwać kontrolę nad częściami ciała, aż do momentu gdy był w stanie mówić i poruszać rękoma. W 1921 roku, po prawie dwunastu miesiącach ćwiczeń, rozpoczął studia medyczne na Uniwersytecie Wisconsin. Mając trudności z poruszaniem się postanowił wzmocnić swoje ciało. 15 czerwca 1922 roku, z prowiantem na dwa tygodnie i zaledwie pięcioma dolarami w kieszeni, podjął samotną podróż kajakiem. W ciągu dziesięciu tygodni przepłynął ponad dwa tysiące kilometrów. Z tej wymagającej wyprawy powrócił znacznie silniejszy.
W trakcie studiów ożenił się z Helen Hutton, z którą miał trójkę dzieci – Alberta, Lance’a i Carol. Małżeństwo zakończyło się, po dziesięciu latach, w 1935 roku. Rok później poślubił Elizabeth (Betty) Moore, z którą miał piątkę dzieci – Betty Alice, Allana, Roberta, Roksanę oraz Krystynę.
Psychiatria zaciekawiła go tak bardzo, że rozpoczął studia także z psychologii. 18 czerwca 1928 roku otrzymał tytuł MA (magistra) w zakresie psychologii oraz tytuł MD (lekarza).
W latach 1930–1949 Erickson podejmował się wielu zadań. W 1930 roku ukazał się jego pierwszy artykuł na temat hipnozy „Possible Detrimental Effects from Experimental Hypnosis”. Pracował jako psychiatra w Worcester State Hospital (Massachusetts). W latach 1934–1948 pełnił funkcję Dyrektora Badań Psychiatrycznych w Wayne County Hospital (Corydon). Przez pięć lat był zastępcą redaktora czasopisma „Diseases of the Nervous System”. W 1949 roku założył prywatną praktykę lekarską w Phoenix (Arizona).
Dużo później, gdy miał 51 lat, rozwinął się u niego zespół post-polio, charakteryzujący się osłabieniem i bólem spowodowanym chronicznym napięciem częściowo sparaliżowanych mięśni. Choroba spowodowała dalsze pogłębienie paraliżu. Wykorzystując poprzednie doświadczenia by odzyskać pełnię kontroli nad ciałem zastosował tę samą strategię. Jednak tym razem musiał poruszać się na wózku. Cierpiał także na przewlekłe bóle, z którymi radził sobie używając autohipnozy.
We wczesnych latach pięćdziesiątych antropolog i cybernetyk Gregory Bateson zaprosił Ericksona w charakterze konsultanta do udziału w szeroko zakrojonych badaniach nad komunikacją. Znali się już wcześniej, po tym jak Bateson i Margaret Mead poprosili go o pomoc w analizie filmów, na których Mead zarejestrowała stany transu mieszkańców Bali. Za pośrednictwem Batesona, Erickson poznał m.in. Jaya Haleya, Richarda Bandlera i Johna Grindera. Kontakt z nim miał duży wpływ na ich pracę, co wielokrotnie podkreślali m.in. w swoich książkach.
W roku 1973 Jay Haley wydał „Niezwykłą terapię”. Była ona pierwszą publikacją, która zwróciła uwagę szerokiego grona odbiorców na postać oraz podejście Ericksona. Szybko stał się znany także poza środowiskiem związanym z kliniczną hipnozą. Ponieważ wielu ludzi chciało go poznać zaczął prowadzić regularne seminaria. Pracę tę kontynuował do końca życia.
Milton H. Erickson zmarł w Phoenix 25 marca 1980 r. Miał 78 lat. Ciało Ericksona poddano kremacji, a jego prochy rozrzucono na górze Squaw Peak. Pozostawił po sobie czterech synów, cztery córki i niezwykłą spuściznę ciągle inspirującą psychoterapeutów, psychiatrów oraz hipnoterapeutów na całym świecie. Obecnie istnieje ponad 100 Instytutów im. Ericksona stowarzyszonych z Milton H. Erickson Foundation w Phoenix. Polski Instytut Ericksonowski znajduje się w tym gronie od 1993 r.
Wkład.
W trakcie swojej kariery współpracował m.in. z Margaret Mead, Gregorym Batesonem, Lawrence’em Kubiem, Aldousem Huxleyem, Johnem Weaklandem i Paulem Watzlawickiem. Jego najbardziej znani uczniowie to Jay Haley, Stephen Gilligan, William O'Hanlon, Stephen Lankton, Ernest Ross oraz Jeffrey Zeig.
Wkładem Ericksona w dziedzinie zdrowia psychicznego było m.in. traktowanie nieświadomej części umysłu jako kreatywnej i generującej rozwiązania. Ogromny wpływ jaki wywarł na terapeutów swoich czasów trwa po dziś dzień. Jego dokonania uważa się za ważne dla wyłaniającej się wówczas terapii rodzin oraz wielu szkół terapii systemowej, przede wszystkim terapii strategicznej, którą później rozwinął Jay Haley. Idee Ericksona dały także podwaliny dla podejścia zorientowanego na rozwiązanie de Shazera i Berg oraz Terapii Prowokatywnej Franka Farellego. Richard Bandler i John Grinder, tworząc programowanie neurolingwistyczne (NLP), analizowali m.in. pracę Ericksona.
Terapia ericksonowska.
Jednym z powodów dla których praca Ericksona zyskała tak wielki rozgłos było nowatorskie podejście do psychoterapii, gdzie kluczowe znaczenie ma orientacja w stronę przyszłości i zasobów pacjenta, zaś nieświadomość jest traktowana jako sprzyjająca i współpracująca w zmianie część psychiki.
Erickson używał hipnozy, metafor, opowieści oraz zadań. Swoje metody wywoływania terapeutycznej zmiany w ciągu stosunkowo niewielkiej liczby spotkań określał jako terapię krótkoterminową ("brief therapy"). Wykazywał się niezwykłą zdolnością „spożytkowywania” w procesie terapii przekonań, historii osobistej, ulubionych zajęć czy przedmiotów, a nawet problematycznych nawyków pacjentów – dosłownie wszystkich aspektów życia osób, które się do niego zwracały o pomoc. Warto podkreślić, że w czasie gdy zaczynał swoją pracę dominowało podejście psychoanalityczne. Pragmatyczna orientacja Ericksona była trudna do przyjęcia. Spotkała się z falą krytyki i niezrozumienia.
Zeig i Munion naszkicowali podejście do terapii Ericksona, za pomocą sześciu praktycznych zasad:
Obecnie idee te rozpoznać można jako istotne elementy wielu współczesnych terapii. Podobnie też oczywista wydaje się dzisiaj terapia rodzin, której niewątpliwie był jednym z pionierów.
Rozumienie nieświadomości.
Erickson uważał nieświadomość za niewyczerpany rezerwuar wiedzy, mądrości i kreatywności. Odmienny od świadomego umysłu i dysponujący własnymi zamiarami, sposobami uczenia się oraz reagowania. Dla terapeuty jest ona ważnym sojusznikiem, dostarczając informacji i podsuwając skuteczne rozwiązania. Było to więc ujęcie zdecydowanie odmienne od przyjętego przez Freuda.
Hipnoza.
W ujęciu Ericksona „hipnoza jest stanem wyostrzonej uwagi i otwartości oraz podwyższonej zdolności reagowania na pomysły”. Hipnoza to wydobywanie i spożytkowanie nieświadomej wiedzy. Pomagając pacjentowi skontaktować się z nią terapeuta ułatwia zastosowanie jej w konstruktywnym działaniu. Trans hipnotyczny jest naturalnym, codziennym doświadczeniem. W takich momentach wyraźnie uświadamiamy sobie swoje wewnętrzne doznania, a bodźce z zewnątrz zdają się mieć wówczas mniejsze znaczenie. W stanie tym proces uczenia się przebiega optymalnie oraz najłatwiej pojawia się gotowość do zmiany. Pacjenci, wbrew sugestiom niektórych krytyków, nie są wówczas pozbawieni kontroli, ani nie są sterowani wolą terapeuty.
Pomagając pacjentowi wejść w trans, terapeuta absorbuje jego uwagę i uaktywnia w nim wewnętrzny proces poszukiwania. Erickson nie uważał, że hipnoza jest cudowną metodą. Jednak konsekwentnie podkreślał, że wszyscy posiadamy naturalny potencjał, którego na co dzień nie wykorzystujemy. Ponieważ nieświadomy umysł jest ciągle odbiorczy, stan transu nie jest warunkiem skuteczności np. sugestii. Bardziej istotne jest to, czy jej treść ma znaczenie, „rezonuje” na poziomie nieświadomym.

</doc>
<doc id="154796" url="https://pl.wikipedia.org/wiki?curid=154796" title="Wojciech Bąk">
Wojciech Bąk

Wojciech Bąk (ur. 23 kwietnia 1907 w Ostrowie Wielkopolskim, zm. 30 kwietnia 1961 w Poznaniu) – polski pisarz, prozaik i poeta, tworzący głównie w ramach liryki religijnej.
Życiorys.
Był absolwentem Gimnazjum Męskiego w Ostrowie Wielkopolskim oraz filologii polskiej i filozofii ścisłej Uniwersytetu Poznańskiego. Działał w ostrowskim Towarzystwie Tomasza Zana. Debiutował nagrodzonym przez „Wiadomości Literackie” tomikiem "Brzemię niebieskie". Publikował w „Skamandrze”, „Wiadomościach Literackich”. 4 listopada 1937 roku, na wniosek Polskiej Akademii Literatury, został odznaczony Srebrnym Wawrzynem Akademickim. Do 1939 roku był nauczycielem poznańskich szkół średnich, m.in. Liceum św. Marii Magdaleny.
Okres okupacji spędził w Warszawie. Posługiwał się pseudonimem "Konrad Wallen". W 1944 roku został wywieziony na roboty przymusowe do Niemiec. W czasie alianckiego nalotu został ranny w głowę. Wiersze napisane w trakcie wojny opublikował w 1946 w tomikach "Piąta ewangelia" i "Syn ziemi".
Po powrocie do Poznania redagował, wraz z Jarosławem Iwaszkiewiczem, „Życie Literackie” (1945–1946). W latach 1945–1947 lat był prezesem oddziału poznańskiego Związku Literatów Polskich, w 1945 otrzymał nagrodę literacką miasta Poznania, a w 1949 nagrodę Episkopatu Polski. Po szczecińskim zjeździe Związku Literatów Polskich w 1949 roku, na którym przyjęto socrealizm jako obowiązujący kierunek literacki, publikacja religijnej poezji Bąka stała się niemożliwa. Od 1946 roku był też atakowany na łamach „Woli Ludu”.
W czerwcu 1950 roku na warszawskim zjeździe Związku Literatów Polskich zapowiedział zamiar wygłoszenia przemówienia o niszczeniu przez Żydów literatury i kultury polskiej, a następnie popełnienia samobójstwa. Wyprowadzony z sali, być może przez pracowników UB, został zamknięty w szpitalu psychiatrycznym. Pobyt w tym zakładzie, podczas którego był bity, poważnie osłabił jego zdrowie. Wypuszczony pół roku później, stał się niewygodny dla poznańskiego środowiska kulturalnego; uznano go za antysemitę, podejrzany był także jego homoseksualizm. 18 maja 1952 roku został zatrzymany i ponownie zamknięty w szpitalu psychiatrycznym w Dziekance. Niektórzy członkowie poznańskiego ZLP rozpoczęli starania o jego ubezwłasnowolnienie, jednak w kwietniu 1953 Bąk, na podstawie orzeczenia komisji lekarskiej, został wypuszczony ze szpitala. W maju 1953 roku został usunięty ze związku (przywrócono mu członkostwo po październiku 1956, jednak wówczas sam z niego zrezygnował).
W 1956 wydawnictwo Pallotinum opublikowało jego tom poezji "Modlitewnik", następne tomiki wydawał m.in. PAX. Jednak prześladowania i inwigilacja Bąka trwały nadal (w 1960 roku był więziony), a sam poeta odizolował się od otoczenia. Zmarł 30 kwietnia 1961 roku w niejasnych okolicznościach.
Tworzący jako pisarz katolicki, po kilkuletnim przygotowaniu pod koniec życia stał się członkiem parafii ewangelicko-augsburskiej w Poznaniu. Mimo konwersji, został pochowany na cmentarzu przy ul. Lutyckiej, od 1982 roku jego prochy spoczywają na cmentarzu Powązkowskim w Warszawie, kwatera 229-3-14.
W 2016 roku poeta i redaktor naczelny Zeszytów Poetyckich, Dawid Jung, apelował o uhonorowanie pośmiertne Wojciecha Bąka.
Obecnie przyznawana jest Nagroda Poetycka im. Wojciecha Bąka.
Publikacje.
Poezja
Proza
Dramat
Eseje, rozważania

</doc>
<doc id="154797" url="https://pl.wikipedia.org/wiki?curid=154797" title="Bolesław III">
Bolesław III



</doc>
<doc id="154801" url="https://pl.wikipedia.org/wiki?curid=154801" title="Ręka">
Ręka

Ręka ("") – obwodowa, dystalna część kończyny piersiowej kręgowców, w węższym znaczeniu naczelnych, autopodium, składająca się z trzech, licząc od części proksymalnej, odcinków:
W języku potocznym często rękę nazywa się dłonią, zaś terminu ręka używa się do określenia całej kończyny górnej. W ujęciu anatomicznym w ręce wyróżniamy powierzchnię dłoniową ręki (wewnętrzną, czyli dłoń) oraz powierzchnię grzbietową ręki. W anatomii topograficznej ręki wyróżniamy kierunki: dłoniowy (skierowany do przodu), grzbietowy (skierowany do tyłu), łokciowy (skierowany do kości łokciowej i palca małego) oraz promieniowy (skierowany do kości promieniowej i kciuka).
Kości.
Ręka człowieka składa się z 27 kości. Kości nadgarstka są ułożone w dwóch rzędach: bliższym (kość łódeczkowata, księżycowata, trójgraniasta i grochowata) oraz dalszym (kość czworoboczna większa, czworoboczna mniejsza, główkowata i haczykowata). Kości z rzędu bliższego łączą się z kośćmi przedramienia, natomiast kości z rzędu dalszego łączą się z kośćmi śródręcza. Kości śródręcza łączą się z kośćmi palców (do których należą paliczki bliższe, środkowe i dalsze).

</doc>
<doc id="154807" url="https://pl.wikipedia.org/wiki?curid=154807" title="Gustaw Bojanowski">
Gustaw Bojanowski

Gustaw Junosza Bojanowski (ur. 28 września 1889 w Gołuchowie, zm. 17 grudnia 1957 w Ostrowie Wielkopolskim) – polski poeta i prozaik, działacz społeczny.
Życiorys.
Syn Stefana Bojanowskiego h. Junosza (1850–1910) i Heleny Zabłockiej h. Łada (1859–1929). Ukończył Gimnazjum im. Jana III Sobieskiego w Krakowie i Wydział Prawa Uniwersytetu Jagiellońskiego. Na studiach dał się poznać jako utalentowany malarz, Józef Mehoffer proponował mu studia malarskie (Bojanowski odmówił). Od I wojny światowej w Ostrowie Wielkopolskim. W latach międzywojennych pracował w administracji państwowej, był referendarzem, później wicestarostą powiatowym w Ostrowie. Działał społecznie, prowadził odczyty, publikował w miejscowej prasie, oraz pisał i wydawał książki, głównie romanse.
Od 25 lutego 1925 był mężem Marii Niegolewskiej h. Grzymała (1904-1990), z którą mieli córkę Helenę (1926-2015) oraz synów Bogusława (1931-1994) i Rafała (1937–2005).
II wojnę światową spędził w Rumunii. Od tego czasu rozpoczyna się okres, w którym powstały najwartościowsze w twórczości autora teksty, w których zawarł wątki historyczne, odwoływał się do formy gawędy, przypowieści. Po wojnie w Ostrowie Wielkopolskim prowadził sklep z zabawkami.
Wszystkie jego utwory objęte były w 1951 roku zapisem cenzury w Polsce, podlegały natychmiastowemu wycofaniu z bibliotek.
Zmarł 17 grudnia 1957 w Ostrowie Wielkopolskim. Pochowany w grobowcu rodzinnym na zabytkowym Starym Cmentarzu (sektor 6-B-1_3).
Upamiętnienie.
Gustaw Bojanowski jest patronem jednej z ulic w Ostrowie Wielkopolskim oraz Biblioteki Publicznej Gminy Przygodzice.

</doc>
<doc id="154809" url="https://pl.wikipedia.org/wiki?curid=154809" title="Fading Colours">
Fading Colours

Fading Colours – polska grupa muzyczna z gatunku dark wave, jedni z polskich reprezentantów mrocznej muzyki elektronicznej, przedstawiciele nurtu dark trance.
Historia.
Działalność rozpoczęli w 1986, w Bolesławcu koło Jeleniej Góry jako zespół punkowy o nazwie "Bruno Wątpliwy". Założycielami byli bracia Krzysztof Rakowski i Leszek Rakowski, późniejsi organizatorzy Castle Party i Vampira Festival. W 1988 zespół zdobył nagrodę publiczności na festiwalu w Jarocinie i dokonał pierwszych profesjonalnych nagrań. 
Na początku lat 90. wokalistką została Kasia Ziemek, późniejsza żona Leszka Rakowskiego, występująca pod pseudonimem De Coy, zespół zmienił przy tym nazwę na Bruno the Questionable. W 1993 r. nakładem SPV ukazał się debiutancka kaseta pt. "Black Horse", a zespół wystąpił jako support niemieckiej grupy gotyckiej – Love Like Blood. Gunnar Eysel, basista LLB, zachwycony występem Bruna, postanowił zainteresować zespołem wydawców zachodnich. Rezultatem był kontrakt podpisany z Dion Fortune Records – obejmował on nagranie na nowo materiału w hamburskim studio, promocję na całym świecie oraz zmianę nazwy na łatwiejsze do wymówienia Fading Colours. 
Wiosną 1995 wydany został album "Black Horse". Zespół sporo koncertował w Polsce i za granicą (m.in. trasa z Garden of Delight), a w 1996 ponownie wszedł do studia, co zaowocowało epką "Time". Gościnnie w jednym w utworów wystąpił Darrin Huss z Psyche, a za remiksy odpowiadał m.in. Andreas Bruhn z The Sisters of Mercy. Po nagraniu płyty Fading ponownie koncertował w Europie i wziął udział w kilku projektach, nagrywając m.in. covery Depeche Mode ("Clean") oraz Kraftwerk ("Metal on Metal"), a De Coy zaśpiewała gościnnie na płycie EP "Kein Gott und Keine Liebe" Umbra Et Imago ("Poesia Vampiria"). 
W 1998 ukazał się Fading Colours, przez wielu uznawany za najlepszy – "I'm scared of...". Gościnnie wystąpiła na nim brytyjska wokalistka Anne Clark, a płyta zrobiła furorę w zachodniej Europie (Zillo, największe niemieckie pismo poświęcone muzyce elektronicznej przyznało jej tytuł talentu miesiąca i zapewniło specjalną promocję), a nawet w USA. Zespół gościł na największych europejskich imprezach związanych z muzyką niezależną – od rodzimego Castle Party, gdzie od samego początku był stałym gościem poprzez koncerty w Niemczech i Anglii (m.in. kontrowersyjny Carnival of Souls), aż po najsłynniejsze festiwale – Wave Gotik Treffen oraz Mera Luna. W 2002 r. nakładem MMP ukazała się płyta "The Beginning 89-93" zawierająca zremasterowaną wersję pierwszego "Black Horse" oraz dwa teledyski.
9 marca 2009 zespół wydał album "(I had to) Come".
Dyskografia.
Tekst utworu „Eveline” z płyty "I'm Scared Of..." jest w pewnym stopniu przerobionym wierszem Tomasza Beksińskiego, który napisał do swojej znajomej po swojej probie samobójczej z 1979.

</doc>
