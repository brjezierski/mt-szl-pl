<doc id="154811" url="https://pl.wikipedia.org/wiki?curid=154811" title="Rafael Nadal">
Rafael Nadal

Rafael Nadal Parera (ur. 3 czerwca 1986 w Manacor) – hiszpański tenisista. Uważany za jednego z najwybitniejszych zawodników w historii tenisa.
Największe sukcesy odnosi na kortach ziemnych, a liczni eksperci skłaniają się do uznania go za najlepszego zawodnika w historii specjalizującego się w grze na tej nawierzchni. Zwycięzca 22 turniejów wielkoszlemowych: French Open (2005, 2006, 2007, 2008, 2010, 2011, 2012, 2013, 2014, 2017, 2018, 2019, 2020 i 2022); Wimbledonu (2008 i 2010); Australian Open (2009 i 2022) oraz US Open (2010, 2013, 2017 i 2019). Finalista Wimbledonu w latach 2006, 2007 i 2011; US Open 2011 oraz Australian Open w latach 2012, 2014, 2017 i 2019. Mistrz olimpijski z Pekinu (2008) w grze pojedynczej i z Rio de Janeiro (2016) w grze podwójnej oraz zwycięzca 36 turniejów z cyklu ATP Tour Masters 1000. Zwyciężając w US Open 2010, skompletował Karierowego Wielkiego Szlema (jako czwarty zawodnik w erze open) i Karierowego Złotego Wielkiego Szlema (jako drugi zawodnik w erze open). Wchodził w skład reprezentacji Hiszpanii, która czterokrotnie zdobyła Puchar Davisa (2004, 2009, 2011, 2019).
Zanim 18 sierpnia 2008 objął prowadzenie w rankingu, przez rekordowe 160 kolejnych tygodni zajmował drugą lokatę, za Rogerem Federerem. Przewodnictwo utrzymał do 5 lipca 2009, kiedy to pozycję lidera odzyskał Federer. Nadal powrócił na pierwsze miejsce w rankingu 7 czerwca 2010, gdy po raz piąty zwyciężył we French Open. 4 lipca 2011 roku, po przegranym finale Wimbledonu z Novakiem Đokoviciem, Hiszpan utracił prowadzenie na rzecz serbskiego tenisisty. Ponownie powrócił na pozycję lidera rankingu 7 października 2013, po dotarciu do finału w Pekinie, w którym przegrał z ustępującym liderem Novakiem Đokoviciem. Przewodził stawce tenisistów do 6 lipca 2014, gdy Serb wygrał finał Wimbledonu. Kolejny raz na czele rankingu znalazł się 21 sierpnia 2017 i pozostał na nim do 18 lutego 2018, gdy zastąpił go Federer. Po sześciu tygodniach, 2 kwietnia 2018 zamienili się ze Szwajcarem zajmowanymi pozycjami. 5 listopada 2018 Nadala na prowadzeniu w rankingu zmienił Novak Đoković.
Dzieciństwo i młodość.
Rafael Nadal Parera urodził się w 3 czerwca 1986 roku w Manacor na Majorce, w wielopokoleniowej rodzinie. Jest synem właściciela dużej firmy produkującej okna, Sebastiána Nadala i Any Maríi Parery. Ma młodszą siostrę Maríę Isabel. Jego wujkiem jest Miguel Ángel Nadal, niegdyś znany piłkarz grający w FC Barcelonie i RCD Mallorce, a także w reprezentacji Hiszpanii, z którą wystąpił na trzech piłkarskich mistrzostwach świata. Za sprawą innego wujka, Toniego Nadala, Rafael w wieku 3 lat zaczął uprawiać tenis – Toni przez wiele lat był przy tym jego trenerem. W wieku 8 lat Nadal wygrał turniej tenisowy dzieci do lat 12. Przekonało to Toniego Nadala do położenia większego nacisku na trening tenisowy swojego krewnego, który był też obiecującym piłkarzem. W tym momencie zaczął także grać leworęcznym forhendem, co dawało mu naturalną przewagę nad zawodnikami praworęcznymi (wcześniej Nadal z obu stron wyprowadzał uderzenia oburącz). Mając 12 lat, wygrywał w swojej kategorii wiekowej turnieje tenisowe w Hiszpanii i za granicą, trenując równocześnie piłkę nożną. Ostatecznie ojciec Nadala kazał mu dokonać wyboru między tenisem a piłką nożną, gdyż uprawianie obu sportów jednocześnie nie dawało się pogodzić ze szkołą. Hiszpan wybrał tenis i natychmiast zaprzestał treningów piłkarskich.
Gdy miał 14 lat, Hiszpański Związek Tenisowy nalegał, by Nadal opuścił rodzinną Majorkę i kontynuował treningi w Barcelonie. Rodzice Hiszpana postanowili jednak, w trosce o jego wykształcenie, że pozostanie on w domu. Także trenujący go wujek Toni uważał, że nie musi opuszczać Majorki i może osiągnąć najwyższe cele, trenując w domu. W maju 2001 roku pokonał byłego mistrza Wimbledonu Pata Casha w pokazowym meczu rozegranym na nawierzchni ceglanej. Po tym spotkaniu Nadal postanowił rozpocząć karierę profesjonalną.
Kariera.
Debiut i lata 2001–2004.
Rafael Nadal uzyskał status profesjonalny w 2001 roku. W kwietniu 2002 roku jako piętnastolatek wygrał swój pierwszy mecz w imprezie rangi ATP World Tour. Będąc 762. w rankingu ATP, pokonał podczas imprezy na Majorce Ramóna Delgado, stając się dziewiątym graczem w erze open, który wygrał swój pierwszy zawodowy pojedynek przed 16. urodzinami. W całym sezonie zwyciężył w sześciu imprezach rangi Futures i zakończył go w czołowej dwusetce rankingu.
Pierwsze sukcesy w turniejach rangi ATP World Tour zaczął w odnosić w 2003 roku. W turniejach na nawierzchni ziemnej pokonał utytułowanych rodaków: Carlosa Moyę (w Hamburgu) i Alberta Costę (w Monte Carlo). W swoim debiucie na trawiastych kortach Wimbledonu Nadal doszedł do trzeciej rundy, stając się najmłodszym zawodnikiem od czasów Borisa Beckera, który tego dokonał. W lipcu po raz pierwszy awansował do ćwierćfinału turnieju cyklu ATP World Tour (w Båstad), a dwa tygodnie później do półfinału (w Umag). Grając w parze z Alexem Lópezem Móronem, wygrał tam rywalizację deblistów. W całym sezonie Nadal wygrał dwie imprezy z cyklu ATP Challenger Tour i zakończył go w czołowej pięćdziesiątce rankingu. Otrzymał także nagrodę ATP Newcomer of Year.
W styczniu 2004 roku Nadal dotarł po raz pierwszy do finału imprezy rangi ATP World Tour (w Auckland), gdzie uległ Dominikowi Hrbatemu w stosunku 6:4, 2:6, 5:7. Podczas debiutu w wielkoszlemowym Australian Open doszedł do trzeciej rundy, gdzie nie sprostał reprezentantowi gospodarzy Lleytonowi Hewittowi. W marcu podczas imprezy z cyklu ATP Masters Series w Miami po raz pierwszy spotkał się z Rogerem Federerem. Hiszpan pokonał lidera rankingu 6:3, 6:3. Z powodu kontuzji kostki zmuszony był pauzować przez większość sezonu na kortach ceglanych, w szczególności nie wystąpił w wielkoszlemowym French Open. Zrezygnował także ze startu w Wimbledonie. W sierpniu wygrał swój pierwszy turniej w grze pojedynczej. W finale imprezy w Sopocie pokonał José Acasuso wynikiem 6:3, 6:4. Podczas debiutu w US Open dotarł do drugiej rundy, w której uległ wiceliderowi rankingu, Andy’emu Roddickowi.
W 2004 roku Nadal przyczynił się do triumfu Hiszpanii w rywalizacji o Puchar Davisa – w pierwszej rundzie, w decydującym pojedynku meczu z Czechami wygrał z Radkiem Štěpánkiem. W drugiej rundzie, w meczu z Francuzami, pokonał Arnaud Clémenta oraz, w parze z Tommym Robredo, duet Arnaud Clément – Michaël Llodra. W grudniowym finale zdobył punkt w grze pojedynczej, pokonując Andy’ego Roddicka. Wraz z wygraną Hiszpanii w tych rozgrywkach Nadal stał się najmłodszym zawodnikiem w historii wchodzącym w skład zwycięskiej drużyny. Sezon zakończył na 51. miejscu w rankingu.
Sezon 2005.
W Australian Open doszedł do czwartej rundy, gdzie uległ późniejszemu finaliście Lleytonowi Hewittowi. W lutym zwyciężył w dwóch imprezach na kortach ceglanych. W finale turnieju w Costa do Sauípe pokonał 6:0, 6:7(2), 6:1 Alberto Martína, zaś tydzień później w Acapulco pokonał w finale Alberta Montañésa w stosunku 6:1, 6:1.
W marcu podczas turnieju w Miami Nadal osiągnął pierwszy w karierze finał imprezy z prestiżowego cyklu ATP Masters Series, w którym zmierzył się z Rogerem Federerem. Mimo wygrania dwóch pierwszych setów Hiszpan ostatecznie uległ Szwajcarowi 6:2, 7:6(4), 6:7(5), 3:6, 1:6, jednak występy w tamtym okresie są uważane za przełomowe w jego karierze.
Nadal zdominował sezon na kortach ceglanych. Wygrał 24 spotkania z rzędu, bijąc rekord kolejnych zwycięstw odniesionych przez nastolatka, który należał do Andre Agassiego. W pierwszej połowie kwietnia wygrał w Monte Carlo swój pierwszy turniej rangi ATP Masters Series, pokonując w finale 6:3, 6:1, 0:6, 7:5 finalistę poprzedniego French Open Guillermo Corię. Tydzień później Nadal był najlepszy w Barcelonie, gdzie w finale wygrał z Juanem Carlosem Ferrero. Po zwycięstwie w stolicy Katalonii hiszpański tenisista po raz pierwszy w karierze awansował do czołowej dziesiątki rankingu, dokonując tego jako najmłodszy zawodnik w erze open. Następnie Hiszpan zwyciężył na kortach Foro Italico w Rzymie, ponownie pokonując w finale Guillermo Corię.
Podczas French Open Nadal wygrał pierwsze pięć spotkań, tracąc jednego seta i pokonując po drodze m.in. Richarda Gasqueta i Davida Ferrera. W półfinale zmierzył się trzeci raz w karierze z liderem rankingu Rogerem Federerem. Hiszpan zwyciężył w czterech setach, 6:3, 4:6, 6:4, 6:3. Dwa dni później pokonał w finale Mariano Puertę 6:7(6), 6:3, 6:1, 7:5 i zdobył pierwszy w karierze tytuł wielkoszlemowy. Jako drugi zawodnik w historii wygrał French Open w swoim debiucie (w 1982 dokonał tego Mats Wilander). Został także najmłodszym od czasów Michaela Changa zwycięzcą paryskiej imprezy oraz pierwszym nastolatkiem od czasów Pete’a Samprasa, który zwyciężył w imprezie tej rangi.
Passa kolejnych zwycięstw została przerwana trzy dni później, kiedy to Nadal uległ Alexandrowi Waske w pierwszej rundzie imprezy w Halle, rozgrywanej na kortach trawiastych. W wielkoszlemowym Wimbledonie dotarł do drugiej rundy, gdzie przegrał z Gilles’em Müllerem. Po porażce we wczesnej fazie londyńskiej imprezy Hiszpan wygrał dwie imprezy na kortach ceglanych: w Båstad oraz w Stuttgarcie.
Cykl imprez w Ameryce Północnej rozpoczął od kolejnego sukcesu – po raz pierwszy w karierze zwyciężył w imprezie rozgrywanej na nawierzchni twardej. W finale imprezy z cyklu ATP Masters Series w Montrealu pokonał Andre Agassiego wynikiem 6:3, 4:6, 6:2. Po tym zwycięstwie Nadal awansował na 2. miejsce w rankingu, które zajmował następnie przez ponad 3 kolejne lata. W rozgrywanym tydzień później turnieju w Cincinnati uległ w pierwszej rundzie Tomášowi Berdychowi. Jest to jedyna impreza rangi ATP Masters Series, w której Nadal nigdy nie dotarł do finału. Podczas wielkoszlemowego US Open Hiszpan dotarł do trzeciej rundy, gdzie w czterech setach przegrał z Jamesem Blakiem.
We wrześniu zwyciężył w imprezie w Pekinie, pokonując w finale Guillermo Corię w stosunku 5:7, 6:1, 6:2 oraz wystąpił w Pucharze Davisa wygrywając oba pojedynki singlowe i przegrywając jeden deblowy. W październiku po raz pierwszy zwyciężył w turnieju halowym: w finale imprezy ATP Masters Series w Madrycie pokonał w pięciu setach Ivana Ljubičicia. Z powodu kontuzji stopy Hiszpan nie wystąpił w kończącym sezon turnieju Tennis Masters Cup.
W 2005 roku Nadal wygrał 11 turniejów (8 na mączce, 3 na nawierzchni twardej), tyle samo co Roger Federer. Pobił tym samym rekord ustanowiony w 1983 roku przez Matsa Wilandera w liczbie wygranych turniejów w sezonie przez nastolatka. W całym sezonie Hiszpan wygrał 79 spotkań, więcej wygrał tylko Roger Federer – 81. Nadal zdobył ponadto nagrodę Golden Bagel Award, przyznawaną corocznie zawodnikowi, który wygrał w sezonie najwięcej setów w stosunku 6:0, oraz wyróżnienie ATP Most Improved Player of Year.
Sezon 2006.
Z powodu kontuzji stopy, która wykluczyła go także z udziału w kończącym poprzedni sezon Masters Cup, Nadal nie wystąpił w Australian Open. W pierwszym starcie po powrocie, w halowym turnieju w Marsylii, dotarł do półfinału. Dwa tygodnie później zwyciężył w turnieju w Dubaju, gdzie pokonał w finale Federera 2:6, 6:4, 6:4. Była to pierwsza porażka Szwajcara w sezonie, a oprócz Nadala w 2006 roku Federera pokonał tylko Andy Murray. Na zakończenie wiosennego cyklu imprez na kortach twardych Hiszpan dotarł do półfinału imprezy w Indian Wells, gdzie przegrał z Jamesem Blakiem, oraz do drugiej rundy turnieju w Miami.
Podczas europejskiego sezonu na kortach ziemnych Nadal odniósł 24 kolejne zwycięstwa. W finale turnieju rangi ATP Masters Series w Monte Carlo pokonał 6:2, 6:7(2), 6:3, 7:6(5) Rogera Federera. Tydzień później zwyciężył w Barcelonie, pokonując w finale Tommy’ego Robredo. Po tygodniowej przerwie obronił tytuł na rzymskich kortach Foro Italico. W finale ponownie spotkał się z Federerem. Ostatecznie po ponad pięciogodzinnej walce Hiszpan zwyciężył 6:7, 7:6(5), 6:4, 2:6, 7:6(5), broniąc w ostatnim secie dwóch piłek meczowych. Zdobywając 16. tytuł ATP w karierze, wyrównał rekord Björna Borga pod względem liczby wygranych turniejów przez nastolatka. Z powodu wyczerpania tym spotkaniem obaj wycofali się z odbywających się tydzień później zawodów w Hamburgu.
Wygrywając spotkanie w pierwszej rundzie French Open, Nadal pobił rekord Guillermo Vilasa 53 kolejnych zwycięstw na nawierzchni ziemnej. Hiszpan doszedł po raz drugi z rzędu do finału paryskiej imprezy, pokonując po drodze m.in. Lleytona Hewitta, Novak Đokovicia oraz Ivana Ljubičicia. W finale zmierzył się po raz czwarty w sezonie z Federerem i wygrał w stosunku 1:6, 6:1, 6:4, 7:6(4), stając się pierwszym zawodnikiem w historii, który pokonał Szwajcara w finale imprezy wielkoszlemowej. Nadal przez drugi rok z rzędu pozostał niepokonany na kortach ziemnych.
Sezon na kortach trawiastych rozpoczął od imprezy w londyńskim Queen’s Club, gdzie poddał ćwierćfinałowe spotkanie z Lleytonem Hewittem z powodu kontuzji ramienia, przerywając zarazem passę 26 wygranych z rzędu spotkań. W wielkoszlemowym Wimbledonie Hiszpan był rozstawiony z numerem 2, jednak już w drugiej rundzie o mało nie doszło do niespodzianki. W meczu z notowanym na 237. miejscu Robertem Kendrickiem Nadal przegrał pierwsze dwa sety 6:7(4), 3:6, a w trzecim przy stanie 4:5 i przy podaniu Hiszpana Kendrick był o dwie piłki od zwycięstwa. Ostatecznie jednak Nadal utrzymał podanie i wygrał całe spotkanie w stosunku 6:7(4), 3:6, 7:6(2), 7:5, 6:4. W trzeciej rundzie pokonał byłego mistrza imprezy – Andre Agassiego, dla którego było to pożegnanie z londyńskimi kortami (karierę zakończył podczas US Open). Hiszpan wygrał także następne trzy spotkania i po raz pierwszym osiągnął finał imprezy na kortach trawiastych. W ostatnim pojedynku spotkał się po raz piąty w sezonie z Federerem, uległ mu jednak 0:6, 6:7(5), 7:6(2), 3:6.
Występ w US Open Series rozpoczął od turnieju w Toronto, gdzie doszedł do trzeciej rundy. Tydzień później odpadł w ćwierćfinale imprezy w Cincinnati. Podczas US Open doszedł do ćwierćfinału, gdzie przegrał w czterech setach z Michaiłem Jużnym.
Do końca sezonu Hiszpan wystąpił tylko w trzech imprezach. W turnieju w Sztokholmie sensacyjnie uległ notowanemu pod koniec siódmej setki Joachimowi Johanssonowi. Następnie nie obronił tytułu w halowej imprezie w Madrycie, gdzie doszedł do ćwierćfinału. W debiucie w kończącym sezon Tennis Masters Cup przegrał pierwsze spotkanie w fazie grupowej z Jamesem Blakiem, jednak pokonał następnie Nikołaja Dawydienkę i Tommy’ego Robredo i awansował z drugiego miejsca do półfinału, w którym spotkał się po raz szósty w sezonie z Rogerem Federerem. Szwajcar wygrał 6:4, 7:5, odnosząc trzecie zwycięstwo w karierze nad Nadalem.
Sezon 2007.
Sezon 2007 Nadal rozpoczął od występów w Madrasie, gdzie przegrał w dwóch setach z Xavierem Malisse, oraz w Sydney, gdzie w pierwszej rundzie poddał spotkanie z Chrisem Guccione. W wielkoszlemowym Australian Open dotarł do ćwierćfinału, gdzie uległ późniejszemu finaliście, Fernando Gonzálezowi 2:6, 4:6, 3:6. W lutym wystąpił w Dubaju, jednak w ćwierćfinale przegrał z Michaiłem Jużnym.
Po prawie 9 miesiącach bez wygranego turnieju Nadal zdobył tytuł w zawodach w Indian Wells. W drodze do finału pokonał m.in. Juana Carlosa Ferrero oraz Andy’ego Roddicka. W finale zaś w dwóch setach wygrał z Novakiem Đokoviciem. Tydzień później, podczas imprezy w Miami dotarł do ćwierćfinału, gdzie ponownie spotkał się z Đokoviciem. Serb zrewanżował się za porażkę poniesioną tydzień wcześniej, wygrywając w dwóch setach.
Hiszpan ponownie zdominował europejski sezon na kortach ziemnych. Rozpoczął go od obronienia tytułów w Monte Carlo oraz w Barcelonie – w finale turnieju w Monako pokonał w dwóch setach Rogera Federera, zaś w stolicy Katalonii wygrał z Guillermo Cañasem. Następnie zwyciężył na kortach Foro Italico w Rzymie, pokonując w finale Fernando Gonzáleza. Wszystkie te imprezy wygrał po raz trzeci z rzędu. W przerwie pomiędzy turniejami w Barcelonie i Rzymie, Nadal i Federer rozegrali na Majorce mecz pokazowy określany mianem „bitwy nawierzchni”. Spotkanie było toczone w nietypowych warunkach, gdyż po jednej stronie siatki nawierzchnią była ceglana mączka, zaś po drugiej kort był trawiasty.
Tydzień po imprezie w Rzymie Nadal dotarł do finału turnieju w Hamburgu, w którym ponownie zmierzył się z Rogerem Federerem. Szwajcar wygrał w trzech setach i jednocześnie po raz pierwszy w karierze pokonał Nadala na kortach ziemnych. Federer przerwał również trwającą ponad dwa lata passę Hiszpana, który wygrał 81 spotkań z rzędu na nawierzchni ziemnej, ustanawiając nowy rekord ery open. Podczas French Open doszedł bez straty seta do finału, pokonując m.in. Lleytona Hewitta, Carlosa Moyę oraz Novaka Đokovicia. W finale zmierzył się po raz trzeci w sezonie z Federerem. Mimo zwycięstwa Szwajcara w ich ostatnim spotkaniu za faworyta uważano Hiszpana, który bardzo dobrze prezentował się na paryskich kortach w poprzednich rundach. Mecz ten był także szansą dla Federera, by zostać trzecim w historii zawodnikiem dzierżącym wszystkie cztery tytuły wielkoszlemowe jednocześnie. W decydującym meczu lepszy okazał się Nadal, który wygrał w czterech setach 6:3, 4:6, 6:3, 6:4, stając się drugim zawodnikiem w erze open, który wygrał French Open trzy razy z rzędu.
Sezon na kortach trawiastych Hiszpan rozpoczął od występu w londyńskim Queen’s Club, gdzie w ćwierćfinale uległ Nicolasowi Mahutowi. Podczas Wimbledonu Nadal stoczył pięciosetowe pojedynki już w trzeciej i czwartej rundzie – odpowiednio z Robinem Söderlingiem i Michaiłem Jużnym. Następnie pokonał Tomáša Berdycha i Novaka Đokovicia, by w finale po raz drugi zmierzyć się z Rogerem Federerem. Po zaciętym, stojącym na wysokim poziomie meczu lepszy okazał się Szwajcar, który wygrał 7:6(6), 4:6, 7:6(3), 2:6, 6:2. Było to jego pierwsze pięciosetowe spotkanie na Wimbledonie od 2001 roku. Mimo kolejnej porażki w londyńskim finale występ Nadala oceniono pozytywnie i zauważono poczyniony przez niego w ciągu roku postęp.
W drugiej połowie lipca Nadal wygrał turniej w Stuttgarcie, pokonując w finale w dwóch setach Stanislasa Wawrinkę. W ramach US Open Series wystąpił najpierw w Montrealu, gdzie w półfinale przegrał z Novakiem Đokoviciem, a następnie odpadł w drugiej rundzie turnieju w Cincinnati. W wielkoszlemowym US Open przegrał w czwartej rundzie z Davidem Ferrerem. Po trwającej miesiąc przerwie wystąpił w dwóch turniejach ATP Masters Series: w Madrycie doszedł do ćwierćfinału, zaś w Paryżu dotarł do finału, w którym uległ Davidowi Nalbandianowi.
W zamykającej sezon imprezie Tennis Masters Cup w fazie grupowej wygrał z Richardem Gasquetem oraz Novakiem Đokoviciem i przegrał Davidem Ferrerem, co dało mu awans do półfinału, w którym zmierzył się z Federerem. Musiał jednak uznać wyższość Szwajcara, który wygrał 6:4, 6:1. Przyczyny słabych wyników Nadala w drugiej części sezonu upatrywano w odnawiającej się kontuzji stopy, jednak Hiszpan temu zaprzeczył.
Sezon 2008.
Sezon 2008 Nadal rozpoczął od występu w Madrasie, gdzie w finale przegrał 0:6, 1:6 z Michaiłem Jużnym. W Australian Open dotarł do półfinału, w którym uległ Jo-Wilfriedowi Tsondze 2:6, 3:6, 2:6. W marcu Hiszpan bronił tytułu w Indian Wells, jednak w ćwierćfinale uległ Novakowi Đokoviciowi. Sezon na kortach twardych zakończył występem w Miami, gdzie osiągnął finał, pokonując m.in. Jamesa Blake’a i Tomáša Berdycha. W decydującym spotkaniu przegrał 4:6, 2:6 z Nikołajem Dawydienką.
Cykl turniejów na nawierzchni ziemnej rozpoczął od występu w Monte Carlo, gdzie bronił tytułu. Hiszpan wygrał turniej, pokonując po drodze Davida Ferrera, Nikołaja Dawydienkę, a w finale wynikiem 7:5, 7:5 Rogera Federera. Tydzień później obronił także tytuł w Barcelonie, w finale odnosząc zwycięstwo nad Ferrerem. W obu tych imprezach zwyciężył czwarty raz z rzędu. Nadal wystąpił następnie na kortach w Rzymie, jednak uległ w drugiej rundzie Juanowi Carlosowi Ferrero. Ostatnim turniejem przed French Open, w którym wystąpił, była impreza w Hamburgu. Podobnie jak rok wcześniej dotarł do finału, gdzie zmierzył się z Federerem. Nadal zrewanżował się za poprzednią porażkę i wygrał 7:5, 6:7(3), 6:3.
Mimo porażki w Rzymie do French Open Hiszpan przystępował w roli faworyta. Nadal bez straty seta dotarł do finału, pokonując po drodze m.in. Fernando Verdasco, Nicolása Almagro i w półfinale Novaka Đokovicia. W finale zmierzył się po raz trzeci z rzędu z Rogerem Federerem. Hiszpan pokonał rywala 6:1, 6:3, 6:0 i wygrał French Open po raz czwarty z rzędu. Było to pierwsze spotkanie Szwajcara od 1999 roku, w którym przegrał seta do zera. Wraz z tą wygraną Nadal wyrównał rekord Björna Borga pod względem kolejnych wygranych imprez w Paryżu, a także pod względem wygranych spotkań z rzędu. W całej imprezie Hiszpan nie popełnił także ani jednego podwójnego błędu serwisowego.
Tydzień później wystąpił w londyńskim Queen’s Club, gdzie odniósł pierwsze w karierze zwycięstwo na kortach trawiastych, pokonując w finale Novaka Đokovicia 7:6(5), 7:5. Było to pierwsze zwycięstwo odniesione przez hiszpańskiego tenisistę na tej nawierzchni od czasów Andrésa Gimeno, który w 1972 wygrał turniej w Eastbourne, oraz stał się pierwszym tenisistą, który wygrał w jednym sezonie na kortach Rolanda Garrosa i Queen’s Clubu od czasów Ilie Năstase, który dokonał tego w 1973.
Występ na trawiastych kortach Wimbledonu rozpoczął od wygranej w trzech setach z Andreasem Beckiem. Następnie w czterech setach pokonał Ernestsa Gulbisa oraz wygrał następne cztery mecze bez straty seta (z Nicolasem Kieferem, Michaiłem Jużnym, Andym Murrayem oraz Rainerem Schüttlerem) i w finale zmierzył się, trzeci rok z rzędu, z Rogerem Federerem. W przeciwieństwie do ich poprzednich spotkań, według niektórych ekspertów, Federer nie był faworytem tego pojedynku – obaj wygrali turnieje poprzedzające Wimbledon i obaj prezentowali wysoką formę we wcześniejszych rundach. Hiszpan i Szwajcar rozegrali najdłuższy finał w historii Wimbledonu, dwukrotnie przerywany przez opady deszczu. Pierwsze dwa sety Hiszpan wygrał 6:4, 6:4, zaś w trzeciej partii lepszy okazał się Szwajcar, który wygrał ją 7:6(5). W tie-breaku czwartego seta Nadal miał piłkę meczową, jednak po akcji przy siatce został minięty z backhandu przez Federera, który ostatecznie wygrał tę partię 7:6(8). Przy zapadających ciemnościach Nadal zwyciężył w piątym secie 9:7 (w Wimbledonie w decydującym secie nie gra się tie-breaka). Spotkanie to odbiło się szerokim echem w mediach, które nazwały je „najlepszym finałem w historii”. Dziennik „The Guardian” opisał przemianę Nadala, który zmienił się z „króla mączki” we „władcę trawy”, a finałowy pojedynek z Federerem określił mianem „finału finałów”. „The New York Times” napisał, że finał Wimbledonu 2008 to „najwspanialszy mecz ze wszystkich kiedykolwiek rozgrywanych pojedynków tenisowych” a „The Daily Telegraph” określił spotkanie Nadala z Federerem jako „najlepszy finał w historii”. Wraz z tym zwycięstwem Nadal przerwał rekordową passę Federera 65 pojedynków wygranych z rzędu na nawierzchni trawiastej oraz po raz pierwszy w karierze wygrał dwa turnieje wielkoszlemowe z rzędu.
Letni sezon na kortach twardych rozpoczął od wygranej w imprezie z cyklu US Open Series. W finale turnieju w Toronto pokonał w dwóch setach Nicolasa Kiefera. Następnie osiągnął półfinał turnieju w Cincinnati, ulegając Novakowi Đokoviciowi, który przerwał w ten sposób passę 32 spotkań z rzędu wygranych przez Hiszpana. Mimo porażki Nadal zapewnił sobie zwycięstwo w US Open Series i objęcie prowadzenia w rankingu ATP. Nadal był także najlepszy podczas letnich igrzysk olimpijskich w Pekinie, gdzie w półfinale pokonał Novaka Đokovicia, zaś w finale 6:3, 7:6(2), 6:3 Fernando Gonzáleza, zdobywając złoty medal. Dzień później, po ponad 3 latach od osiągnięcia miejsca nr 2, Hiszpan został liderem rankingu. Podczas US Open po raz pierwszy w karierze był rozstawiony z numerem 1 w turnieju wielkoszlemowym. Przez pierwsze trzy rundy nie stracił seta, jednak w spotkaniu rundy czwartej i w ćwierćfinale potrzebował czterech partii, by pokonać odpowiednio Sama Querreya i Mardy’ego Fisha. W półfinale, przerywanym przez tropikalną burzę, Nadal uległ w czterech setach Andy’emu Murrayowi.
W drugiej połowie września Nadal zdobył dwa punkty w grze pojedynczej dla reprezentacji Hiszpanii w rozgrywkach Pucharu Davisa, pokonując Sama Querreya oraz Andy’ego Roddicka. Podczas halowego turnieju w Madrycie osiągnął półfinał, w którym uległ Gilles’owi Simonowi, a dwa tygodnie później w ćwierćfinale rozgrywek w Paryżu z powodu kontuzji kolana poddał spotkanie z Nikołajem Dawydienką. Z powodu zapalenia ścięgien w kolanie Hiszpan wycofał się z kończącego sezon Tennis Masters Cup oraz z finału rozgrywek o Puchar Davisa.
Sezon 2009.
Sezon 2009 Nadal rozpoczął od występu w Ad-Dausze, gdzie w ćwierćfinale uległ Gaëlowi Monfilsowi, a w trakcie imprezy Hiszpan otrzymał nagrodę 2008 ATP World Tour Champion za zakończenie poprzedniego sezonu na 1. pozycji w rankingu. W tej samej imprezie Nadal w parze z Markiem Lópezem zwyciężył w zawodach gry podwójnej, pokonując w finale liderów rankingu deblistów, parę Daniel Nestor – Nenad Zimonjić.
Podczas Australian Open Nadal bez straty seta doszedł do półfinału (pokonując po drodze m.in. Tommy’ego Haasa, Fernanda Gonzáleza i Gilles’a Simona). W półfinale pokonał w pięciu setach po trwającym 5 godzin i 14 minut meczu Fernando Verdasco 6:7(4), 6:4, 7:6(2), 6:7(1), 6:4. Było to zarazem najdłuższe spotkanie w historii Australian Open. W finale hiszpański tenisista spotkał się z Rogerem Federerem. Było to ich 19. spotkanie, ale pierwsze w turnieju wielkoszlemowym rozgrywanym na nawierzchni twardej. Tytuł w Australii zdobył Nadal, który wygrał w pięciu setach 7:5, 3:6, 7:6(3), 3:6, 6:2, odnosząc szóste zwycięstwo w imprezie tej rangi, lecz pierwsze na kortach twardych. Zwyciężając w Australian Open, Nadal stał się czwartym zawodnikiem w historii, który wygrał turnieje wielkoszlemowe na wszystkich trzech nawierzchniach (po Connorsie, Wilanderze i Agassim) oraz pierwszym zawodnikiem w erze open, który dzierżył na nich trzy tytuły jednocześnie. Został także pierwszym Hiszpanem, który zwyciężył w turnieju wielkoszlemowym rozgrywanym na kortach twardych.
Dwa tygodnie później Nadal wystąpił w halowej imprezie w Rotterdamie, osiągając finał, w którym przegrał w trzech setach z Andym Murrayem. Podczas decydującej partii hiszpański tenisista korzystał z pomocy fizjoterapeuty z powodu problemów ze ścięgnem w prawym kolanie. Uraz ten nie był bezpośrednio związany z przebytym zapaleniem ścięgien, jednak okazał być się na tyle poważny, że Hiszpan wycofał się z turnieju w Dubaju. W marcu Nadal reprezentował Hiszpanię w rozgrywkach Pucharu Davisa, wygrywając oba spotkania w meczu z Serbią (z Tipsareviciem i Đokoviciem). Następnie wystąpił w dwóch imprezach z cyklu Masters Series w Stanach Zjednoczonych. W Indian Wells wygrał 13. turniej tej rangi w karierze. W czwartej rundzie pokonał, po raz pierwszy w karierze, Davida Nalbandiana, broniąc wcześniej pięciu piłek meczowych. W kolejnych meczach wygrał z Juanem Martínem del Potro, Andym Roddickiem i w finale z Andym Murrayem. W rozgrywanym tydzień później turnieju w Miami doszedł do ćwierćfinału, gdzie przegrał z del Potro.
Wiosenny cykl rozgrywek hiszpański tenisista rozpoczął od występu w Monte Carlo, gdzie zwyciężył piąty raz z rzędu, pokonując po drodze m.in. Ivana Ljubičicia i Andy’ego Murraya, a w finale w trzech setach Novaka Đokovicia. Tym samym Hiszpan stał się pierwszym zawodnikiem, który zwyciężał w jednej imprezie cyklu Masters Series przez pięć kolejnych lat. Podczas imprezy odebrał także nagrodę ATP Player of the Year, którą otrzymał za występy w poprzednim sezonie. Nadal obronił następnie tytuł w Barcelonie (tę imprezę wygrał także piąty raz z rzędu), pokonując w finale Davida Ferrera. Tydzień później był najlepszy na rzymskich kortach Foro Italico, gdzie w finale ponownie pokonał Đokovicia. Po zwycięstwie w Rzymie ATP World Tour ogłosiło, że Rafael Nadal został pierwszym tenisistą, który zakwalifikował się do kończącego sezon ATP World Tour Finals. Ostatni turniej na nawierzchni ziemnej przed wielkoszlemowym Rolandem Garrosem Nadal rozegrał w Madrycie. W półfinale kolejny raz spotkał się z Đokoviciem, z którym rozegrał najdłuższe spotkanie w historii turniejów ATP Masters Series grane do dwóch wygranych setów, które ostatecznie wygrał 3:6, 7:6(5), 7:6(9), broniąc w trzeciej partii trzech piłek meczowych. W finale zmierzył się z Federerem, któremu uległ jednak w dwóch setach 4:6, 4:6, ponosząc ze Szwajcarem drugą porażkę na kortach ziemnych.
Mimo porażki w Madrycie Hiszpan przystępował do wielkoszlemowego French Open w roli faworyta. Nadal stanął przed szansą pobicia rekordu Björna Borga czterech kolejnych zwycięstw w paryskiej imprezie. Hiszpański tenisista doszedł bez straty do czwartej rundy, gdzie przegrał 2:6, 7:6(2), 4:6, 6:7(2) z Robinem Söderlingiem, a wynik ten został określony w mediach jako jedna z największych sensacji w historii dyscypliny. Nadal przyznał, że od kilku miesięcy grał z bolącymi kolanami i pod znakiem zapytania stanął jego występ w Wimbledonie. Ostatecznie z powodu zapalenia ścięgien w obu kolanach Hiszpan nie przystąpił do obrony tytułów wywalczonych w londyńskim Queen’s Club oraz na Wimbledonie. Z powodu absencji na londyńskich kortach Nadal z dniem 6 lipca 2009 utracił prowadzenie w rankingu ATP na rzecz Federera.
Po trwającej ponad 2 miesiące pauzie Hiszpan powrócił na korty podczas imprezy w Montrealu, gdzie bronił wywalczonego rok wcześniej tytułu. Odpadł jednak w ćwierćfinale, przegrywając z Juanem Martínem del Potro. Wraz z tą porażką Nadal spadł na 3. miejsce w rankingu, najniższe od 2005 roku. Tydzień później, podczas zawodów w Cincinnati odpadł w półfinale po porażce z Novakiem Đokoviciem. Podczas wielkoszlemowego US Open dotarł do półfinału, pokonując wcześniej m.in. Richarda Gasqueta, Gaëla Monfilsa i Fernando Gonzáleza, jednak w pojedynku o finał przegrał 2:6, 2:6, 2:6 z późniejszym zwycięzcą zawodów Juanem Martínem del Potro.
Po US Open Nadal wycofał się z turnieju w Bangkoku z powodu urazu mięśni brzucha, którego nabawił się podczas imprezy w Nowym Jorku. Podczas kolejnych turniejów w Azji hiszpański tenisista osiągnął półfinał w Pekinie (przegrana z Marinem Čiliciem) oraz finał w Szanghaju (przegrana z Dawydienką). W ostatniej imprezie cyklu Masters Series w sezonie rozgrywanej w Paryżu dotarł do półfinału, gdzie uległ Novakovi Đokoviciovi. W kończącym sezon turnieju ATP World Tour Finals rozgrywanym w Londynie Nadal przegrał wszystkie spotkania grupowe (z Robinem Söderlingiem, Nikołajem Dawydienką i ponownie z Novakiem Đokoviciem), nie wygrywając ani jednego seta.
W grudniu Hiszpan wystąpił w rozgrywkach finałowych Pucharu Davisa. Wygrał oba spotkania gry pojedynczej, pokonując kolejno Jana Hájka i Tomáša Berdycha, i po raz drugi w karierze zdobył to trofeum.
Sezon 2010.
Sezon 2010 Nadal rozpoczął od występu w Ad-Dausze, gdzie osiągnął finał. W decydującym spotkaniu uległ Nikołajowi Dawydience w trzech setach, nie wykorzystując w drugiej partii dwóch piłek meczowych. Podczas wielkoszlemowego Australian Open doszedł do ćwierćfinału, w którym uległ Andy’emu Murrayowi. Przy stanie 3:6, 6:7(2), 0:3 Hiszpan poddał mecz z powodu kontuzji kolana. Z powodu urazu Nadal wycofał się z halowego turnieju w Rotterdamie.
Hiszpański tenisista powrócił na korty podczas rozgrywek w Indian Wells, gdzie w półfinale przegrał z Ivanem Ljubičiciem. W tym samym turnieju Nadal (w parze z Markiem Lópezem) wygrał rywalizację deblistów, pokonując w finale parę Daniel Nestor – Nenad Zimonjić. Tydzień później, podczas imprezy w Miami także osiągnął półfinał, w którym lepszy okazał się Andy Roddick.
Sezon na kortach ziemnych Nadal rozpoczął od szóstego z rzędu zwycięstwa na kortach w Monte Carlo, poprawiając ustanowiony rok wcześniej rekord pod względem kolejnych zwycięstw w imprezie rangi ATP Masters Series. W drodze do finału pokonał m.in. Juana Carlosa Ferrero i Davida Ferrera, zaś w meczu finałowym wygrał 6:0, 6:1 z Fernando Verdasco. Po zwycięstwie w Monako Hiszpan wycofał się z turnieju w Barcelonie, gdzie wygrał wcześniej pięć razy z rzędu. W tym samym czasie Nadal przeszedł zabieg kolan, mający na celu doleczenie kontuzji, której nabawił się w Australii. Pod koniec kwietnia Hiszpan obronił tytuł w Rzymie, gdzie w finale pokonał 7:5, 6:2 Davida Ferrera. Było to jego piąte zwycięstwo na kortach Foro Italico. Nadal był także najlepszy w rozgrywanym dwa tygodnie później turnieju w Madrycie, w finale pokonując Rogera Federera 6:4, 7:6(5). Wygrywając w Madrycie, hiszpański tenisista odniósł 18. zwycięstwo w imprezie rangi Masters Series, czym pobił rekord należący do Andre Agassiego.
Nadal zakończył występy na kortach ziemnych startem w wielkoszlemowym French Open. Bez straty seta osiągnął finał, pokonując wcześniej m.in. Lleytona Hewitta, Nicolása Almagro oraz Jürgena Melzera. W decydującym spotkaniu Hiszpan zmierzył się z Robinem Söderlingiem i udanie zrewanżował się za poniesioną rok wcześniej porażkę, zwyciężając w trzech setach: 6:4, 6:2, 6:4. Było to jego siódme zwycięstwo wielkoszlemowe (piąte w Paryżu), dzięki któremu zrównał się w liczbie takich tytułów z Johnem McEnroe’em, Johnem Newcombe’em oraz Matsem Wilanderem. W związku ze słabszymi występami Rogera Federera po zwycięstwie na kortach Rolanda Garrosa Nadal ponownie objął prowadzenie w rankingu. Ponadto jako pierwszy zakwalifikował się do kończącego sezon ATP World Tour Finals. Podobnie jak w roku 2006 Hiszpan pozostał niepokonany na kortach ceglanych, odnosząc 22 kolejne zwycięstwa.
W następnym tygodniu Nadal wystąpił w turnieju w londyńskim Queen’s Club, rozgrywanym na nawierzchni trawiastej, w którym osiągnął ćwierćfinał. Podczas Wimbledonu Hiszpan rozegrał pięciosetowe pojedynki już we wczesnej fazie turnieju: w drugiej rundzie z Robinem Haase i w trzeciej z Philippem Petzschnerem, oba wygrywając w decydującej partii. Po zwycięstwie nad Petzschnerem Nadal został ukarany grzywną za rozmowy z trenerem w czasie spotkania (w tenisie męskim kontakty z trenerem w czasie meczu są zabronione). W ćwierćfinale w czterech setach pokonał Robina Söderlinga, zaś w półfinale bez straty seta Andy’ego Murraya, awansując do finału, w którym zmierzył się z Tomášem Berdychem. Hiszpański tenisista wygrał 6:3, 7:5, 6:4, powtarzając osiągnięcie z 2008 roku.
Po miesięcznej przerwie Nadal powrócił do rywalizacji podczas imprezy z cyklu ATP Masters Series w Toronto, gdzie osiągnął półfinał, w którym uległ późniejszemu zwycięzcy turnieju Andy’emu Murrayowi. W rozgrywanym tydzień później turnieju w Cincinnati odpadł w ćwierćfinale, przegrywając z Markosem Pagdatisem. Podczas US Open Hiszpan bez straty seta dotarł do ćwierćfinału, w którym wygrał z Fernando Verdasco. W półfinale pokonał 6:2, 6:3, 6:4 Michaiła Jużnego i w finale zagrał z Novakiem Đokoviciem. Nadal wygrał opóźnione (finał odbył się w poniedziałek zamiast w niedzielę) i przerywane przez opady deszczu spotkanie 6:4, 5:7, 6:4, 6:2 i skompletował Karierowego Wielkiego Szlema oraz Karierowego Złotego Wielkiego Szlema. Został on zarazem najmłodszym zawodnikiem w erze open, który dokonał tej sztuki oraz pierwszym, który wygrał w jednym roku trzy turnieje wielkoszlemowe na wszystkich trzech nawierzchniach. Wraz z tym zwycięstwem Nadal zapewnił sobie zakończenie roku na pozycji lidera rankingu.
Po przerwie Hiszpan wystąpił w trzech turniejach w Azji. Najpierw zagrał w imprezie w Bangkoku, gdzie w półfinale przegrał z Guillermo Garcią Lopezem. Następnie odniósł siódme zwycięstwo w sezonie, wygrywając turniej w Tokio, pokonując w półfinale Viktora Troickiego (Nadal bronił w tym spotkaniu piłek meczowych), a w finale 6:1, 7:5 Gaëla Monfilsa. Na zakończenie azjatyckiego tournée Hiszpan wystąpił w turnieju z cyklu ATP Masters Series w Szanghaju, gdzie uległ w trzeciej rundzie Jürgenowi Melzerowi. W listopadzie Nadal wycofał się z powodu zapalenia ścięgna w lewym barku z ostatniego w tym roku turnieju Masters w paryskiej hali Bercy. Po miesięcznej przerwie wystąpił w zamykającym sezon ATP World Tour Finals w Londynie. W fazie grupowej wygrał wszystkie spotkania (z Andym Roddickiem, Novakiem Đokoviciem i Tomášem Berdychem), a w półfinale po trwającym ponad 3 godziny spotkaniu pokonał Andy’ego Murraya wynikiem 7:6(5), 3:6, 7:6(6) i po raz pierwszy w karierze osiągnął finał tych rozgrywek. W finale zmierzył się po raz 22. w karierze z Rogerem Federerem, który tym razem pokonał Hiszpana 6:3, 3:6, 6:1 i zdobył tytuł. W roku 2010 Nadal po raz drugi w karierze otrzymał wyróżnienia ATP World Tour Champion oraz ATP Player of the Year.
Sezon 2011.
Nadal rozpoczął nowy sezon od turnieju w Ad-Dausze, gdzie w półfinale przegrał z Nikołajem Dawydienką. Ponadto w parze z Markiem Lópezem wygrał rywalizację deblistów, w finale pokonując parę Daniele Bracciali – Andreas Seppi w stosunku 6:3, 7:6(4). Przez cały turniej Hiszpan zmagał się z gorączką.
Podczas Australian Open bez straty seta doszedł do ćwierćfinału, pokonując m.in. Feliciano Lópeza i Marina Čilicia. Widoczne było jednak, że hiszpański tenisista nie doszedł do pełni sił po przebytej w Azji chorobie. W ćwierćfinale Nadal spotkał się z rodakiem Davidem Ferrerem. Podczas trzeciego gema w pierwszym secie Hiszpan nadciągnął ścięgno podkolanowe, przez co musiał zejść do szatni i skorzystać z pomocy lekarza. Uraz okazał się być na tyle poważny, że uniemożliwił grę na najwyższym poziomie. Wyraźnie unikał stawania na lewej drodze, co nie pozwalało na swobodne operowanie backhandem oraz prowadzenie długich wymian zza linii końcowej. Ostatecznie Ferrer wygrał 6:4, 6:2, 6:3.
Po trwającej ponad miesiąc przerwie hiszpański tenisista powrócił podczas rozgrywek Pucharu Davisa, w meczu przeciw reprezentacji Belgii. Zdobył on dwa punkty dla swojej drużyny, pokonując Rubena Bemelmansa oraz Oliviera Rochusa. Następnie wystąpił w dwóch prestiżowych turniejach Masters rozgrywanych w Stanach Zjednoczonych. Podczas imprezy w Indian Wells osiągnął finał, w którym zmierzył się z Novakiem Đokoviciem i uległ mu 6:4, 3:6, 2:6. Tydzień później w Miami również osiągnął finał (w półfinale pokonał bez straty seta Rogera Federera), w którym ponownie spotkał się z Đokoviciem. Serb ponownie okazał się lepszy, wygrywając 4:6, 6:3, 7:6(4). Był to pierwszy sezon w karierze Nadala, kiedy osiągnął finał zarówno w Indian Wells, jak i w Miami.
Hiszpański tenisista rozpoczął rozgrywki na kortach ziemnych od obronienia tytułu w Monte Carlo, w półfinale pokonując w trzech setach Andy’ego Murraya, zaś w finale 6:4, 7:5 Davida Ferrera. Wygrywając w Monte Carlo, Nadal stał się samodzielnym rekordzistą pod względem kolejnych triumfów w jednym turnieju (było to jego siódme kolejne zwycięstwo) i zdobył 19. tytuł w imprezie rangi ATP Masters Series. Tydzień później Hiszpan odniósł kolejny sukces, po raz szósty w karierze wygrywając turniej w Barcelonie. W decydującym spotkaniu pokonał w dwóch setach, podobnie jak w Monte Carlo, Davida Ferrera. Nadal stał się zarazem jedynym zawodnikiem w historii, który zwyciężał w dwóch turniejach co najmniej sześciokrotnie. Ponadto półfinałowa wygrana nad Ivanem Dodigiem była jego 500. zwycięstwem w zawodowej karierze. Po tygodniowej przerwie przystąpił do obrony wywalczonego rok wcześniej tytułu w Madrycie. Bez straty seta doszedł do półfinału, w którym w trzech setach pokonał Rogera Federera, a w finale spotkał się ponownie z Đokoviciem. Podobnie jak w Indian Wells i w Miami lepszy okazał się Serb, który wygrał 7:5, 6:4, przerywając trwającą od 2009 roku passę 37 kolejnych zwycięstw Nadala na nawierzchni ziemnej. Była to pierwsza porażka Hiszpana z serbskim tenisistą poniesiona na nawierzchni ceglanej. Ostatnim występem Nadala przed wielkoszlemowym French Open był turniej w Rzymie, gdzie bronił tytułu. Hiszpan doszedł do finału, w którym po raz czwarty w sezonie zmierzył się z Novakiem Đokoviciem i poniósł czwartą porażkę. Serb wygrał 6:4, 6:4 i odniósł 37. kolejne zwycięstwo w sezonie. Awansując do finału w Rzymie, Nadal stał się pierwszym zawodnikiem w historii, który osiągnął finał w pięciu kolejnych turniejach Masters. Występ we French Open Hiszpan rozpoczął od pięciosetowego meczu z Johnem Isnerem, który wygrał 6:4, 6:7(2), 6:7(2), 6:2, 6:4. Było to pierwsze spotkanie Nadala w historii jego występów na kortach Rolanda Garrosa, w którym zagrał wszystkie pięć partii. Następnych pięć spotkań wygrał bez straty seta, pokonując m.in. w ćwierćfinale Robina Söderlinga, a w półfinale Andy’ego Murraya. W decydującym meczu zmierzył się z Rogerem Federerem (był to ich czwarty finał w tej imprezie). Nadal wygrał 7:5, 7:6(3), 5:7, 6:1 i zdobył dziesiąty wielkoszlemowy tytuł w karierze. Zwycięstwem tym wyrównał rekord Björna Borga sześciu triumfów we French Open.
Krótki okres rozgrywek na kortach trawiastych Nadal rozpoczął od występu na londyńskich kortach Queen’s Clubu, gdzie, podobnie jak rok wcześniej, osiągnął ćwierćfinał. Dzięki temu wynikowi Hiszpan zakwalifikował się do kończącego sezon turnieju ATP World Tour Finals. Tydzień później Nadal przystąpił do obrony wywalczonego rok wcześniej tytułu na wielkoszlemowym Wimbledonie. Bez straty seta osiągnął czwartą rundę, w której zmierzył się Juanem Martínem del Potro. Pod koniec pierwszej partii tego spotkania, Nadal doznał urazu lewej kostki i niezbędna była interwencja lekarza. Ostatecznie Hiszpan wygrał w czterech setach, a przeprowadzone po meczu badania wykazały, że będzie mógł kontynuować udział w turnieju (kolejne rundy grał ze znieczuleniem). W czterech setach wygrał także pojedynki ćwierćfinałowy i półfinałowy (z Mardym Fishem i Andym Murrayem) osiągając piąty w karierze finał Wimbledonu. Zmierzył się w nim po raz piąty w sezonie z Novakiem Đokoviciem i poniósł piątą porażkę, przegrywając 4:6, 1:6, 6:1, 3:6. Serb przerwał jednocześnie serię 20 kolejnych zwycięstw Nadala na kortach Wimbledonu. Była to pierwsza porażka Nadala w wielkoszlemowym finale od 2007 roku i dzień później Hiszpan spadł na drugie miejsce w rankingu ATP.
Hiszpański tenisista wznowił występy podczas sierpniowego turnieju Masters Series w Montrealu, gdzie niespodziewanie przegrał w drugiej rundzie z Ivanem Dodigiem. Tydzień później osiągnął ćwierćfinał imprezy w Cincinnati, w którym poniósł pierwszą w karierze porażkę z Mardym Fishem. W wielkoszlemowym US Open, Nadal bez straty seta osiągnął półfinał, w którym zmierzył się – podobnie jak podczas French Open i Wimbledonu – z Andym Murrayem, którego pokonał w czterech setach, awansując do trzeciego wielkoszlemowego finału w sezonie i 14. w karierze. W decydującym pojedynku (rozegranie finału opóźniono o jeden dzień z powodu opadów deszczu) Hiszpan musiał jednak ponownie uznać wyższość Novaka Đokovicia, któremu uległ 2:6, 4:6, 7:6(3), 1:6. W tym samym tygodniu Nadal wystąpił w barwach Hiszpanii w półfinale Pucharu Davisa, gdzie zdobył dwa punkty w grze pojedynczej. Bez straty seta pokonał Richarda Gasqueta i Jo-Wilfrieda Tsongę i Hiszpania po raz ósmy awansowała do finału tych rozgrywek.
Nadal powrócił na korty w październiku, podczas zawodów w Tokio, gdzie bronił tytułu. Hiszpan bez straty seta osiągnął finał, w którym uległ 6:3, 2:6, 0:6 Andy’emu Murrayowi. Tydzień później odpadł w trzeciej rundzie turnieju Masters w Szanghaju, przegrywając z Florianem Mayerem. Nadal nie zagrał w żadnym turnieju z cyklu jesiennych rozgrywek halowych w Europie (podobnie jak w 2010 roku wycofał się z turnieju Masters w Paryżu). Podczas kończących sezon ATP World Tour Finals w Londynie, doznał w fazie grupowej dwóch porażek (z Rogerem Federerem i Jo-Wilfriedem Tsongą) i odpadł już w pierwszej fazie rozgrywek. Nadal zakończył sezon występem w finale Pucharu Davisa w Sewilli, w którym pokonał Juana Mónaco oraz Juana Martína del Potro. Dzięki tym zwycięstwom reprezentacja Hiszpanii zwyciężyła w rozgrywkach, a dla Nadala był to trzeci wygrany Puchar Davisa w karierze.
Sezon 2012.
Nadal rozpoczął sezon 2012 od udziału w turnieju w Ad-Dausze. W pierwszych dwóch rundach pokonał Niemców: Philippa Kohlschreibera oraz Denisa Gremelmayra. W kolejnym pojedynku pokonał rozstawionego z numerem siódmym Michaiła Jużnego w dwóch setach. W spotkaniu półfinałowym uległ Francuzowi Gaëlowi Monfilsowi po przegraniu dwóch setów.
W kolejnym turnieju, wielkoszlemowym Australian Open, Nadal bez straty seta osiągnął ćwierćfinał, w którym zmierzył się z Tomášem Berdychem. Spotkanie zakończyło się wynikiem 6:7(5), 7:6(6), 6:4, 6:3. W trakcie trwania pierwszego seta zmagania, w kluczowym momencie, sędzia odrzucił prośbę Nadala o dotyczącą sprawdzenia ostatniej piłki. Tłumaczył, że przepisy nakazują natychmiastowe zgłoszenie chęci sprawdzenia, a Nadal zrobił to za późno. W meczu półfinałowym grał przeciwko Rogerowi Federerowi (była to ich 27. konfrontacja). Również to spotkanie zostało wygrane przez zwycięzcę Australian Open z 2009 roku. Mecz zakończył się wynikiem 6:7(5), 6:2, 7:6(5), 6:4 dla Nadala. W meczu o mistrzostwo, Rafael Nadal zmierzył się z obrońcą tytułu sprzed roku, Novakiem Đokoviciem. Mecz na twardych kortach w Melbourne Park trwał pięć godzin i 53 minuty i był najdłuższym wielkoszlemowym finałem w historii. W pojedynku górą był Serb, który pokonał rywala 5:7, 6:4, 6:2, 6:7(5), 7:5.
Po trwającej ponad miesiąc przerwie (Hiszpan wycofał się z turnieju w Dubaju) Nadal powrócił do startów podczas zawodów w Indian Wells, gdzie w półfinale uległ 3:6, 4:6 Rogerowi Federerowi. Tydzień później, w Miami, hiszpański tenisista oddał walkowerem półfinałowy pojedynek z Andym Murrayem z powodu zapalenia ścięgna w kolanie.
Nadal udanie zainaugurował rozgrywki na kortach ziemnych. Wygrywając po raz ósmy z rzędu na kortach w Monte Carlo został pierwszym tenisistą w erze open, który wygrał jeden turniej osiem razy z rzędu. Hiszpan także wysunął się na prowadzenie pod względem wygranych turniejów Masters, wyprzedzając ze swoimi 20 zwycięstwami Rogera Federera. W finale zawodnik z Majorki przerwał passę siedmiu kolejnych porażek z Novakiem Đokoviciem i pokonał Serba 6:3, 6:1. Następnie Nadal obronił tytuł w Barcelonie, gdzie triumfował po raz siódmy w karierze, stając się pierwszym zawodnikiem mającym na koncie co najmniej siedem triumfów w dwóch różnych imprezach.
W czerwcu brał udział w wielkoszlemowym French Open, którego wygrał po raz siódmy w karierze. Do finału wszedł bez straty seta. Spotkał się w nim z Novakiem Đokoviciem. Rafael Nadal w finałowym pojedynku zwyciężył wynikiem 6:4, 6:3, 2:6, 7:5. Następnie Nadal wziął udział w turnieju ATP w Halle. Tenisista hiszpański odpadł w ćwierćfinale po przegranym pojedynku z Philippem Kohlschreiberem 3:6, 4:6. Na Wimbledonie Hiszpan doszedł do drugiej rundy. Przegrał w niej po pięciosetowym pojedynku z Lukášem Rosolem.
Z powodu kontuzji kolana Nadal musiał wycofać się z igrzysk olimpijskich, na których miał być chorążym reprezentacyjnym. Wkrótce później zapowiedział także nieobecność na turniejach rangi Masters Series w Toronto oraz Cincinnati, jak również absencję podczas US Open 2012. W październiku przedstawiciele pokazowego turnieju w Abu Zabi zapowiedzieli, że Rafael Nadal wystąpi w tychże zawodach i powróci po prawie półrocznej przerwie do rywalizacji z innymi tenisistami, lecz w grudniu Hiszpan poinformował, że z powodu wirusowej infekcji żołądkowej rezygnuje z gry w turnieju.
Sezon 2013.
Pod koniec grudnia 2012 roku Rafael Nadal zapowiedział swoją absencję podczas turniejów w Dausze oraz w Melbourne, którą spowodowała choroba wirusowa żołądka uniemożliwiająca Hiszpanowi odpowiednie przygotowanie się do zawodów. Tenisista oznajmił przy tym, że planuje powrót do profesjonalnych rozgrywek pod koniec lutego w Acapulco, zaznaczając, że bierze pod uwagę możliwość udziału w turnieju mniejszej rangi przed tym terminem. Nieobecność Majorkanina na Australian Open skutkowała opuszczeniem przez niego czołowej czwórki rankingu singlowego, w której znajdował się nieprzerwanie od 2005 roku.
Zgodnie z wcześniejszymi zapowiedziami, Nadal postanowił wystąpić w zawodach w chilijskim Viña del Mar. W zawodach singlowych grał z dziką kartą jako rozstawiony z numerem pierwszym. Występ w turnieju rozpoczął od pokonania w drugiej rundzie Federico Delbonisa w dwóch setach. Następnie zwyciężył także z Danielem Gimeno-Traverem i Jérémym Chardym. W meczu finałowym uległ Horacio Zeballosowi wynikiem 7:6(2), 6:7(6), 4:6. W zawodach deblowych, w których grał wspólnie z Juanem Mónaco, także osiągnął finał. W ostatnim pojedynku para uległa deblowi Paolo Lorenzi–Potito Starace 2:6, 4:6. W kolejnym tygodniu wygrał w zawodach singlowych na turnieju rangi ATP World Tour 250 w São Paulo. W meczu drugiej rundy pokonał João Souzę, a w dalszych pojedynkach zwyciężył także z trzema Argentyńczykami: Carlosem Berlocqiem, Martínem Alundem oraz, w finale, z Davidem Nalbandianem. W rywalizacji deblistów razem z Nalbandianem osiągnęli ćwierćfinał, w którym spotkanie z Oliverem Marachem i Horacio Zeballosem oddali walkowerem.
Na przełomie lutego i marca Nadal wystąpił w Acapulco, w którym odniósł triumf. W całych zawodach nie stracił seta, wygrywając z trzema Argentyńczykami i dwoma Hiszpanami. W finałowym pojedynku zwyciężył z Davidem Ferrerem 6:0, 6:2. Następnie Majorkanin zagrał w pokazowym turnieju BNP Paribas Showdown 2013, który był zorganizowany z okazji obchodów Światowego Dnia Tenisa. W spotkaniu z del Potro poległ 6:7(4), 4:6. W rozgrywanym na tym samym obiekcie, już oficjalnym turnieju w Indian Wells, zwyciężył w rywalizacji singlistów. W turnieju pokonał m.in. Federera w ćwierćfinale, Berdycha w półfinale, a w meczu mistrzowskim zrewanżował się del Potro. Nie uczestniczył w zawodach w Miami. Następnie wziął udział w rywalizacji w Monte Carlo, gdzie doszedł do finału. Ośmiokrotny triumfator tych zawodów tym razem uległ Đokoviciowi wynikiem 2:6, 6:7(1).
Pod koniec kwietnia Hiszpan wziął udział w zawodach w Barcelonie. W finale pokonał Nicolása Almagro 6:4, 6:3, a w całym turnieju nie stracił seta. Następnymi rozgrywkami w sezonie, w których Nadal wziął udział, był turniej w Madrycie. Po pokonaniu m.in. Davida Ferrera w ćwierćfinale i Pablo Andújara w półfinale, w meczu mistrzowskim zwyciężył ze Stanislasem Wawrinką 6:2, 6:4. W kolejnym tygodniu Majorkanin grał w Rzymie. W drodze po siódmy w karierze triumf w tym mieście pokonał m.in. Davida Ferrera w meczu ćwierćfinałowym i Tomáša Berdycha w półfinale. W meczu mistrzowskim zwyciężył z Federerem, oddając mu cztery gemy.
Obronę tytułu wielkoszlemowego w Paryżu Hiszpan zakończył pomyślnie. W początkowych czterech meczach stracił dwa sety, a w ćwierćfinale wygrał ze Stanislasem Wawrinką 6:2, 6:3, 6:1. Ponad czteroipółgodzinny półfinałowy pojedynek z Novakiem Đokoviciem zakończył się zwycięstwem Majorkanina 6:4, 3:6, 6:1, 6:7(2), 9:7. W meczu mistrzowskim pokonał Davida Ferrera 6:3, 6:2, 6:3. Po raz ósmy triumfował na kortach Stade Roland Garros, czego nikt inny w erze open nie dokonał. Mimo osiągniętego wyniku, Hiszpan spadł w rankingu singlowym o jedną pozycję na rzecz pokonanego rodaka. Udział w trzecim wielkoszlemowym turnieju w sezonie Nadal zakończył po pierwszym meczu. Uległ w nim 6:7(4), 6:7(8), 4:6 Steve’owi Darcisowi. Była to jego premierowa porażka w pierwszej rundzie rywalizacji wielkoszlemowej w karierze.
Styl gry.
W pierwszych latach kariery Nadal był zawodnikiem stricte defensywnym, prowadzącym wymiany głównie głęboko zza linii końcowej. Nadal opiera swoją grę na regularności i mocy uderzeń (zarówno z backhandu, jak i z forehandu) oraz na wytrzymałości kondycyjnej. Dysponuje doskonałą pracą nóg i motoryką, dzięki czemu jest znakomitym defensorem potrafiącym zagrywać piłki ze skrajnie trudnych pozycji daleko za linią końcową i boczną. Hiszpan słynie z efektownych i skutecznych passing-shotów zagrywanych w pełnym biegu. Jego styl najlepiej pasuje do kortów ziemnych, na których odnosi największe sukcesy, jednak z biegiem czasu rozwinął on umiejętności techniczne, co pozwoliło na dodanie jego grze szybkości oraz agresji i odnoszenie sukcesów na wszystkich nawierzchniach.
Jego charakterystycznym i najskuteczniejszym zagraniem jest topspinowy forehand wykonywany lewą ręką, który osiąga rotację dochodzącą do 5000 obrotów na minutę (dla porównania forehand Federera osiąga średnio 2700 obrotów, Agassiego i Samprasa około 2000 obrotów). Tak silna rotacja awansująca powoduje, że piłka odbija się wysoko po stronie backhandowej zawodników praworęcznych (szczególnie wysoko odbija się ona na kortach ceglanych) i zmusza ich do wycofania się daleko za linię boczną. Takie uderzanie piłki jest możliwe dzięki stosowaniu przez hiszpańskiego tenisistę ekstremalnego uchwytu westernowego. Uderzenia forehandowe wykańcza on charakterystycznym ruchem nadgarstka powodującym, że rakieta zatacza nad jego głową pełne koło. Nadal także pewnie posługuje się oburęcznym backhandem, który w późniejszych latach kariery na kortach twardych i trawiastych zastąpił slajsem. Jego strona backhandowa jest uważana za słabszą, jednak Hiszpan nie boi się prowadzić z niej wymian z zawodnikami praworęcznymi. Początkowo Nadal prawie nie grał przy siatce, lecz w latach 2006–2008 rozwinął on swoje umiejętności wolejowe, dzięki którym pewnie czuje się w środkowej strefie kortu. Nadal zazwyczaj stara się dzięki dokładnym topspinowym zagraniom z forehandu wymusić na przeciwniku błąd bądź wyrzucić go daleko poza pole gry, po czym kończy wymianę uderzeniem w pusty kort lub atakiem do siatki i wolejem.
Pierwotnie serwis Nadala był oparty przede wszystkim na regularności. Wykonywał głównie slajsowane podanie na backhand zawodnika praworęcznego, a jego średnia prędkość wynosiła około 170 km/h, jednak z upływem lat stopniowo zwiększał jego siłę. Podczas zwycięskiego US Open w 2010 roku zaprezentował inny, płaski serwis, którego szybkość dochodziła do 220 km/h, co umożliwiło mu szybsze zdobywanie punktów.
Hiszpański tenisista znany jest z wytrzymałości psychicznej, dzięki której jest w stanie grać na najwyższym poziomie w decydujących momentach. Potrafi on świetnie dopasować się do nawierzchni, warunków atmosferycznych i stylu gry przeciwnika.
Styl gry Nadala, który często prowadzi bardzo długie wymiany z głębi kortu, sprawia, iż zawodnik ten jest częściej niż inni gracze ze ścisłej czołówki narażony na przewlekłe kontuzje (regularnie dokuczają mu urazy kolan) i wyczerpanie sezonem. Pod koniec roku rzadko wygrywa i najczęściej pauzuje. W czasie przerwy wywołanej kontuzją w 2012 roku eksperci ocenili, że tenisista powinien skupić się na grze na mączce ceglanej, gdyż zmiany nawierzchni powodują problemy z kolanami tenisisty.
Sprzęt i sponsorzy.
Rafael Nadal używa rakiety AeroPro Drive GT 2013 firmy Babolat z przeplotem 16/19 (16 strun w pionie, 19 w poziomie) i rączką rozmiaru L2 (4 i 1/4 cala) z overgripem VS Original White. Do 2010 roku korzystał z poliestrowego naciągu Babolat Duralast 15L, który następnie zmienił na RPM Blast 135/15. Standardowa siła naciągu jego rakiety to około 55 funtów, minimalnie korygowana w zależności od warunków pogodowych, a jej waga to 311 gramów. W przeciwieństwie do większości zawodników, Nadal nie posiada osobistego serwisanta i korzysta z usług serwisów turniejowych.
Zarówno odzież sportową, jak i buty Rafaelowi Nadalowi od początku jego kariery dostarcza firma Nike. W latach 2005–2008 strój hiszpańskiego tenisisty składał się z bandany, koszulki bez rękawów oraz spodni kończących się za kolanami. W 2009 roku tenisista zaczął występować w T-shirtach i typowych sportowych spodenkach sięgających kolan – po raz pierwszy zaprezentował nowy wizerunek podczas Australian Open. Na początku 2018 roku, przy okazji Australian Open, Rafael Nadal przywrócił do swojego tenisowego stroju koszulkę bez rękawów. Nie zrezygnował jednak zupełnie z T-shirtów – w tej części odzieży wystąpił np. na Wimbledonie 2019 i French Open 2020.
Hiszpan korzysta z butów Nike Air Court Ballistec, których modele zmienia w zależności od turnieju i nawierzchni, na której jest rozgrywany. Podczas turniejów wielkoszlemowych buty wzbogacane są o okazjonalne nadruki.
Oprócz Babolata i Nike, Nadal jest sponsorowany m.in. przez firmy: Armani, Richard Mille, Quely, KIA, Banesto, Mapfre i PokerStars.
Rywalizacja z Rogerem Federerem.
Nadal i Federer po raz pierwszy spotkali się podczas turnieju w Miami w 2004 roku i od tego czasu zagrali ze sobą 39 oficjalnych spotkań, z których Nadal wygrał 24. Rywalizacja tych dwóch zawodników jest przez niektórych uważana za najważniejszą w historii dyscypliny. Są jedynymi zawodnikami, którzy przez sześć kolejnych lat kończyli sezon na pierwszych dwóch miejscach w rankingu. Spotkali się w 24 finałach, w tym w rekordowej liczbie dziewięciu finałów wielkoszlemowych, a w latach 2005–2010 wygrali 21 z 24 turniejów wielkoszlemowych. W latach 2006–2008 grali ze sobą w finałach Wimbledonu oraz French Open, w 2009 roku zagrali w finale Australian Open, w 2011 roku ponownie w finale French Open, a w 2017 po raz kolejny w finale Australian Open.
Poza kortem Nadal i Federer są dobrymi przyjaciółmi, niejednokrotnie rozgrywali między sobą spotkania pokazowe oraz charytatywne.
Życie prywatne.
W czerwcu 2009 roku rodzice Rafaela Nadala rozwiedli się.
W wolnych chwilach Nadal relaksuje się łowiąc ryby, grając w golfa i na PlayStation. Hiszpan jest także kibicem Realu Madryt i Realu Mallorca (którego jest współudziałowcem). Jest agnostykiem.
W sierpniu 2011 roku ukazała się biografia tenisisty zatytułowana „Rafa”, autorstwa Johna Carlina.
W 2019 roku ożenił się z Maríą Franciscą Perelló Pascual.
Działalność charytatywna.
W 2007 roku Nadal założył fundację The Rafa Nadal Foundation, która ma na celu pomoc potrzebującym dzieciom i młodzieży. Hiszpan wielokrotnie przekazywał fundusze na cele charytatywne i wspomagał rozmaite projekty i organizacje. W 2010 roku razem z innymi czołowymi tenisistami i tenisistkami wziął udział w imprezie pokazowej „Hit for Haiti”, która odbyła się w Melbourne przed Australian Open. Cały dochód przekazano ofiarom trzęsienia ziemi na Haiti. Dwa miesiące później podczas imprezy w Indian Wells ponownie zorganizowano imprezę pokazową, w której udział oprócz Nadala wzięli między innymi Andre Agassi, Roger Federer i Pete Sampras. Podczas zawodów ATP World Tour Finals w 2010 roku wszyscy zawodnicy (w tym Nadal) wystawili na licytację swoje autoportrety, a dochód przeznaczono na wsparcie organizacji Save the Children. Po zakończeniu sezonu 2010 Rafael Nadal i Roger Federer rozegrali pokazowe pojedynki w Zurychu i Madrycie pod hasłem Match for Africa. Pieniądze zostały przekazane potrzebującym w Afryce.
Na początku roku 2011 w Melbourne wziął udział w imprezie pokazowej, z której dochód przekazano ofiarom powodzi w Queensland.
Powiązania z dopingiem.
Podczas dochodzenia w sprawie Eufemiano Fuentesa – hiszpańskiego doktora (powiązanego głównie z kolarzami), u którego znaleziono środki anaboliczne oraz sterydy – zasugerowano, że mógł on mieć związki z Nadalem. W trakcie śledztwa Fuentes powiedział, że oprócz kolarzy współpracował także z tenisistami, piłkarzami i lekkoatletami, co rzuciło cień podejrzeń na hiszpańskiego tenisistę. Hiszpan natychmiast odciął się od wszelkich powiązań z Fuentesem i zaprzestano dochodzenia w jego sprawie, a określono ją jako „niefortunną”. Nadal znany jest z walki o czystość w sporcie i surowe karanie zawodników korzystających z niedozwolonych środków. W szczególności potępił on zachowanie Andre Agassiego, który po zakończeniu kariery przyznał się do stosowania metamfetaminy. Mimo to, Hiszpan wielokrotnie krytykował wprowadzony w 2009 roku nowy program działania WADA mówiąc, że „jest szalony” i „powoduje, że czuje się jak kryminalista”. W podobnym tonie wypowiadał się Andy Murray. Ponadto razem z Lleytonem Hewittem, Nadal był świadkiem podczas afery dopingowej Richarda Gasqueta (obaj bronili francuskiego tenisisty).
Bilans spotkań przeciwko pierwszej dziesiątce rankingu ATP.
Bilans uwzględnia spotkania rozgrywane w turniejach rangi ATP World Tour i w Pucharze Davisa.

</doc>
<doc id="154822" url="https://pl.wikipedia.org/wiki?curid=154822" title="Hamida Djandoubi">
Hamida Djandoubi

Hamida Djandoubi (ur. 1949?, zm. 10 września 1977 w Marsylii) – ostatnia osoba, na której wykonano wyrok śmierci we Francji.
Urodził się w Tunezji, skąd przybył w 1968 do Marsylii. W lipcu 1974 porwał i zamordował 21-letnią Francuzkę Elisabeth Bousquet. Został aresztowany i ostatecznie skazany na śmierć 9 czerwca 1977. Prezydent Valéry Giscard d’Estaing odrzucił jego prośbę o łaskę i 10 września 1977 Djandoubi został zgilotynowany w marsylskim więzieniu.

</doc>
<doc id="154833" url="https://pl.wikipedia.org/wiki?curid=154833" title="Prowincja Xékong">
Prowincja Xékong

Xékong () – prowincja Laosu, znajdująca się w południowo-wschodniej części kraju. Graniczy z Wietnamem.
Prowincja została utworzona w 1983 roku z części prowincji Saravane.
Podział administracyjny.
Prowincja Xékong dzieli się na cztery dystrykty:

</doc>
<doc id="154834" url="https://pl.wikipedia.org/wiki?curid=154834" title="Milan Baroš">
Milan Baroš

Milan Baroš (wym. ; ur. 28 października 1981 w Valašské Meziříčí) – czeski piłkarz grający na pozycji napastnika, były reprezentant Czech. Od 2017 zawodnik Baníka Ostrawa.
Kariera.
Wczesne lata.
W 2000 roku zdobył z reprezentacją Czech Młodzieżowe Mistrzostwo Europy i tytuł króla strzelców całego turnieju. W tym samym roku, jego talent dostrzegł po raz pierwszy Gérard Houllier, ówczesny trener Liverpool F.C. Wkrótce potem zagrał na Igrzyskach Olimpijskich w Sydney. W czternastu meczach młodzieżówki strzelił w sumie dziewięć bramek. Wtedy już nie tylko Liverpool chciał go pozyskać. Podobne zamiary mieli trenerzy Juventusu, Interu, Borussii Dortmund czy Wisły Kraków.
Liverpool.
Ostatecznie przeszedł do Liverpoolu w czerwcu 2001 roku za kwotę 3,2 mln funtów i stał się przez to najdroższym graczem Baníka Ostrawa. Jednak mimo podpisanego kontraktu nie mógł od razu rozpocząć gry w klubie, bowiem każdy obcokrajowiec zanim zagra w meczu Premier League musi wystąpić w 75% gier swojej narodowej reprezentacji w danym roku. W przypadku Milana nie było z tym większego problemu. Powołanie do seniorskiej reprezentacji Czech dostał w kwietniu 2001 roku, jeszcze przed podpisaniem kontraktu z Liverpoolem. W pierwszym meczu z Belgią strzelił wyrównującego gola i w kadrze reprezentacji pozostał do 2012 roku.
Do Liverpoolu trafił w końcu w grudniu 2001 roku, pół roku po podpisaniu kontraktu. Jednak na swój debiut na boisku w nowych barwach klubowych musiał poczekać aż trzy miesiące, gdyż nie stawiał na niego trener Phil Thompson, który zastępował chorego na serce Gérarda Houlliera. Zagrał kwadrans w meczu z Barceloną. Natomiast w pierwszym meczu, gdy na boisko wybiegł w podstawowej jedenastce i zagrał pełne 90 minut, 14 września 2002, strzelił dwie bramki i Liverpool pokonał Bolton Wanderers 3:2. Z miejsca stał się ulubieńcem kibiców i do końca sezonu grał równie świetnie, strzelając dwanaście bramek. Więcej zanotował tylko Michael Owen. Mimo wszystko Milan nie najlepiej wspomina ten okres. Wychodził na boisko w drugiej połowie meczu i potrafił zmieniać jego przebieg, ale nigdy nie grał w pierwszym składzie. Było to dla niego trudne do zaakceptowania.
Nowy sezon zaczął doskonale, a kibice Liverpoolu wybrali go najlepszym młodym graczem sezonu. Równie dobrze szło mu w kadrze, strzelił prawie połowę bramek swojej drużyny w eliminacjach.
Jednak los nie był dla niego łaskawy. 13 września 2003 w meczu z Blackburn złamał nogę. Po pół roku leczenia trener nie dawał mu zbyt wielu szans. W tydzień po powrocie do gry strzelił gola i kibice uznali go po raz kolejny najlepszym graczem drużyny. Od Mistrzostw Europy 2004, gdzie Milan został królem strzelców turnieju stał się popularny nie tylko wśród kibiców Liverpoolu i reprezentacji Czech - poznała go cała Europa. Z początkiem sezonu 2004/05 w Liverpoolu pojawił się nowy trener, Rafael Benitez. Jak sam później przyznał, rozważał możliwość opuszczenia "The Reds" i gdyby Gerard Houlier, z którym nie mógł się porozumieć, nie odszedł, to Milan opuściłby drużynę. A chętnych na jego pozyskanie po tym, jak został królem strzelców Mistrzostw Europy, nie brakowało.
13 listopada 2004 w meczu przeciwko Crystal Palace Milan zaliczył swojego pierwszego hat-tricka, a w całym sezonie strzelił najwięcej goli ze wszystkich zawodników (trzynaście). Jednak trener nie doceniał Milana, nie pozwalał mu grać pełnych 90 minut i często zdejmował go z boiska. Prasa doszukiwała się konfliktu między nim i trenerem i stawiała to jako przyczynę ewentualnego opuszczenia przez niego Liverpoolu. A spekulacji co do zmiany barw klubowych było wiele. Łączono go m.in. z FC Schalke 04, Evertonem i West Ham.
Aston Villa.
Ostatecznie, 23 sierpnia 2005, Milan przeszedł do Aston Villi za 6,5 miliona funtów. Trzy dni później, w pierwszym meczu w nowym klubie, potrzebował zaledwie dziesięciu minut, aby wpisać się na listę strzelców. Był to jedyny gol w tym spotkaniu, dający Villi zwycięstwo i uświetniający debiut Milana na Villa Park.
Następny sezon dla Baroša nie był już tak dobry. Sezon zaczął grając obok Juana Pabla Ángela, jednakże po krótkim czasie dostał kontuzji i stracił miejsce na rzecz Luki Moore'a i wschodzącej gwiazdy ekipy z Aston Villa - Gabriela Agbonlahora. Trener Martin O’Neill postanowił dać szansę do pokazania się Czechowi przed zimowym okienkiem transferowym. 11 stycznia 2007 roku strzelił wyrównującą bramkę w meczu z Sheffield United, mecz zakończył się wynikiem 2-2. To jednak nie było na tyle wystarczające, aby zawodnik pozostał w klubie.
Olympique Lyon.
26 stycznia 2007 roku dołączył do Olympique Lyon prowadzonego przez Gérarda Houlliera. Zawodnik został wymieniony za Johna Carewa, który z Aston Villą podpisał 3,5 letni kontrakt. Baroš debiut w nowym klubie zaliczył 24 stycznia 2007 w meczu ligowym przeciwko Girondins Bordeaux.
18 kwietnia 2007 kwietnia w meczu z Stade Rennais, Baroš został oskarżony o rasistowskie gesty w stosunku do kameruńskiego gracza Stéphane Mbia. 4 maja tego samego roku został uznany za niewinnego rasistowskich zachowań, ale za te niesportowe został zawieszony do końca sezonu.
Portsmouth.
W styczniu 2008 Milan przeszedł do angielskiego Portsmouth F.C. Kosztował 7 milionów euro. 30 stycznia zadebiutował w jego barwach w spotkaniu z Manchesterem United. 8 marca 2008 w meczu o FA Cup z Manchesterem United Baroš sprowokował faul w polu karnym polskiego bramkarza Tomasza Kuszczaka, po którym Kuszczak otrzymał czerwoną kartkę. Następstwem tego został podyktowany rzut karny wykorzystany przez Muntariego, a Portsmouth F.C sensacyjnie wyeliminowało Manchester United.
Galatasaray SK.
Latem 2008 podpisał 3-letni kontrakt z tureckim klubem Galatasaray SK Stambuł, który zapłacił za niego 4,7 milionów euro, dołączając do swojego byłego kolegi z Liverpoolu Harry'ego Kewella. Pierwszy mecz w barwach klubu ze Stambułu zaliczył w meczu z Kayserisporem, grając ostatnie 15 minut meczu. W pierwszych czterech sezonach był ważnym ogniwem swojego zespołu, jednak jesienią 2012 roku nie zagrał ani jednego oficjalnego meczu. 13 lutego 2013 agent Czecha potwierdził, iż jego podopieczny za porozumieniem stron rozwiązał kontrakt z mistrzem Turcji.
Baník Ostrawa.
18 stycznia 2013 roku napastnik powrócił do swojego pierwszego klubu Baníka Ostrawa. Podpisał on umowę do końca czerwca 2014 roku. Całość jego wynagrodzenia przekazana została na projekt młodzieżowy klubu.
Antalyaspor.
Latem 2013 roku przeszedł do Antalyasporu. Zadebiutował w nim 16 sierpnia 2013 w zremisowanym 0:0 domowym meczu z Kayseri Erciyessporem.
Reprezentacja.
Przed Mistrzostwami Europy 2004, Milan, miał nadzieję potwierdzić swoje umiejętności w Portugalii i z pięcioma bramkami na koncie został królem strzelców turnieju, mimo że Czesi odpadli w półfinale. Brał też udział na Mistrzostwach Świata 2006 i Mistrzostwach Europy 2008, gdzie Czesi zakończyli swój udział w fazie grupowej a także na Mistrzostwach Europy 2012, gdzie reprezentacja awansowała do ćwierćfinału gdzie przegrała z Portugalią.
W kwietniu 2009 roku Czeska Federacja ogłosiła, że sześciu piłkarzy – Milan Baroš, Tomáš Ujfaluši, Václav Svěrkoš, Radoslav Kováč, Martin Fenin oraz Marek Matějovský nie będą więcej powoływani do czeskiej reprezentacji. Powodem tej decyzji było złamanie regulaminu dyscyplinarnego – zawodnicy brali udział w imprezie po przegranym 1:2 meczu ze Słowacją.
Po odpadnięciu z Mistrzostw Europy 2012, Milan ogłosił, że kończy reprezentacyjną karierę.

</doc>
<doc id="154835" url="https://pl.wikipedia.org/wiki?curid=154835" title="Prowincja Xieng Khouang">
Prowincja Xieng Khouang

Xieng Khouang () – prowincja Laosu, znajdująca się w północno-wschodniej części kraju. Graniczy z Wietnamem.
Dawna nazwa tej prowincji to Muang Phuan.
Podział administracyjny.
Prowincja Xieng Khouang dzieli się na osiem dystryktów:

</doc>
<doc id="154839" url="https://pl.wikipedia.org/wiki?curid=154839" title="NES">
NES



</doc>
<doc id="154842" url="https://pl.wikipedia.org/wiki?curid=154842" title="Tampondruk">
Tampondruk

Tampondruk – technika druku pośredniego, zaliczana do pochodnych druku wklęsłego, polegająca na nakładaniu farby drukarskiej za pomocą miękkiego gładkiego stempla zwanego tamponem. Za pomocą tamponu o odpowiednim kształcie wykonywany jest nadruk na nierównych i nieregularnych powierzchniach. Przez dobranie odpowiedniej farby możliwe jest drukowanie na podłożach (zwanych kształtkami) takich jak tworzywa sztuczne, guma, szkło, metal itp.
Tampondruk stosuje się do wykonywania napisów na powierzchniach bardzo zróżnicowanych, od długopisów, przez kolekcjonerskie numizmaty, części samochodowe aż po panele czołowe różnego sprzętu AGD i RTV.
Do nadruku tą techniką potrzebne są: tamponiarka, matryca (metalowa szlifowana albo polimerowa płytka z wyrytym lub wytrawionym wzorem), tampon i farba.
Tampondruk przebiega według schematu:
Bardzo istotnym czynnikiem w druku tamponowym jest odpowiedni dobór farby do znakowanego przedmiotu, dzięki któremu nadruk staje się praktycznie nieusuwalny.
Ze względu na prostotę techniki tampodruku możliwe jest znakowanie dużej ilości artykułów reklamowych w krótkim czasie, co znacznie zmniejsza czas realizacji zamówień. Nadruki tamponowe charakteryzują się bardzo wysoką rozdzielczością, nawet drobne napisy (wysokość czcionki ok. 3 mm) pozostają czytelne.

</doc>
<doc id="154846" url="https://pl.wikipedia.org/wiki?curid=154846" title="GBA">
GBA



</doc>
<doc id="154847" url="https://pl.wikipedia.org/wiki?curid=154847" title="Tryskawiec">
Tryskawiec



</doc>
<doc id="154849" url="https://pl.wikipedia.org/wiki?curid=154849" title="Żeń szeń">
Żeń szeń



</doc>
<doc id="154850" url="https://pl.wikipedia.org/wiki?curid=154850" title="Żeńszeń">
Żeńszeń



</doc>
<doc id="154852" url="https://pl.wikipedia.org/wiki?curid=154852" title="Beta Cancri">
Beta Cancri

Beta Cancri ("β Cnc", "Tarf") – najjaśniejsza gwiazda w konstelacji Raka. Znajduje się około 295 lat świetlnych od Słońca.
Nazwa.
Gwiazda nosi tradycyjną nazwę Tarf, pochodzącą od arabskiego , co oznacza „koniec” (południowej nogi Raka). Była ona też zapisywana jako Altarf. Międzynarodowa Unia Astronomiczna w 2018 roku formalnie zatwierdziła użycie nazwy Tarf dla określenia tej gwiazdy.
Charakterystyka.
Obserwowana wielkość gwiazdowa Beta Cancri to 3,52.
Tarf jest pomarańczowym olbrzymem, należy do typu K4. Jego temperatura to 4040 K, po uwzględnieniu emisji w podczerwieni gwiazda okazuje się świecić około 660 razy jaśniej od Słońca. Jej promień, znany dzięki pomiarowi średnicy kątowej, jest równy ok. 48 promieni Słońca.
Wokół olbrzyma krąży planeta Beta Cancri b.
Gwiazda ma także masywniejszego, gwiazdowego towarzysza, który jest czerwonym karłem i znajduje się w odległości 29 sekund łuku, czyli ponad 2600 au od olbrzyma. Okres orbitalny układu wynosi ponad .

</doc>
<doc id="154858" url="https://pl.wikipedia.org/wiki?curid=154858" title="Stowarzyszenie &quot;Ordynacka&quot;">
Stowarzyszenie &quot;Ordynacka&quot;



</doc>
<doc id="154859" url="https://pl.wikipedia.org/wiki?curid=154859" title="Ordynacka">
Ordynacka



</doc>
<doc id="154860" url="https://pl.wikipedia.org/wiki?curid=154860" title="Żywot Briana">
Żywot Briana

Żywot Briana ("Life of Brian" / "Monty Python’s Life of Brian") – brytyjski film fabularny z 1979 roku w reżyserii Terry’ego Jonesa, jeden z kilku zrealizowanych przez grupę Monty Python.
Jako scenografię Terry Gilliam i Roger Christian wykorzystali opustoszałą scenografię po innym filmie ("Jezus z Nazaretu"), ulokowaną w Tunezji. Robocze tytuły tego filmu brzmiały: "Jezus Chrystus: Żądza chwały", "Ewangelia według Św. Briana" oraz "Brian z Nazaretu".
Fabuła.
Żywot Briana to komedia będąca jednocześnie paralelą Nowego Testamentu, a dokładniej życia Jezusa Chrystusa. Odczytać można go też jako satyrę na masowo produkowane filmy o tematyce religijnej. Tytułowy Brian jest synem Żydówki i Rzymianina, urodzonym w tym samym czasie co Jezus (który miał być rzekomo synem Panthery), czego można się domyślać z początkowych scen filmu – gdy docierają doń z darami Trzej Królowie, jednakże po ich złożeniu dostrzegają swój błąd i odbierając w bezceremonialny sposób jego matce prezenty, udają się do położonej niedaleko stajenki.
Właściwa fabuła filmu dotyczy problemów dorosłego Briana, który początkowo wraz z matką wysłuchuje ośmiu błogosławieństw, zupełnie nierozumianych przez zgromadzonych przed Jezusem ludzi. W dalszej części filmu, przez splot różnych przypadków, wiąże się z "Narodowym Frontem Wyzwolenia Judei", do którego pragnie się przyłączyć, jednakże wobec nieufności jego nielicznych członków wyznaczona jest mu misja sabotażu polegającego na wypisaniu na murze hasła "Rzymianie idźcie do domu". Misja ta zostaje jednak przerwana przez rzymskich legionistów, z których jeden dopatruje się błędów gramatycznych i nakazuje przepisać hasło poprawnie 100 razy. Gdy Brian kończy swą pracę, inny patrol zauważa go i zaczyna się niekończący pościg i ukrywanie się głównego bohatera przed prześladowcami.
W trakcie filmu pojawiają się specyficzne dla Monty Pythona dygresje, jak np. przypadkowe znalezienie się Briana w groteskowym statku kosmicznym, który uciekając przed innymi obcymi, przelatuje część galaktyki, by rozbić się w miejscu, w którym Brian do niego wskoczył.
W przypadkowy też sposób główny bohater staje się prorokiem, za którym ciągnie się sznur wyznawców, nie dający mu spokoju nawet wówczas, gdy chce spędzić czas z ukochaną w domu swej matki. Uciekając przed tłumem wielbicieli, trafia do dołu, w którym czas na milczeniu spędzał miejscowy pustelnik, powodując jego wrzask (i przerwanie milczenia po 18 latach) i ściągając na siebie uwagę.
Nie chcąc się już w nic wplątywać, wpada w coraz większe tarapaty. W końcu zostaje skazany na ukrzyżowanie. Jedyną osobą, która próbuje się za nim wstawić, jest właśnie jego dziewczyna Judith, którą poznał wśród spiskowców z "Frontu Wyzwolenia Judei". Podczas gdy "Piłat" wraz z zaproszonym przyjacielem "Wielgusem Kutasem" (Biggus Dickus) próbują ustalić, komu należy się amnestia, tłum wykrzykuje różne imiona, naigrawając się z wady wymowy Piłata niewymawiającego litery „r”. W końcu pada imię Brian i okazuje się, że jest to jedyny skazaniec, który rzeczywiście został skazany. Na polecenie Piłata oddział żołnierzy podąża na miejsce, gdzie ustawione są krzyże ze skazańcami, jednak po zapytaniu "Który to Brian?" główny bohater pogrążony w rozpaczy nie odpowiada, za to odpowiada inny z łotrów. Wynika z tego groteskowa walka o życie, gdy każdy wskazuje na siebie jako na osobę o takim imieniu. Jedna z odpowiedzi brzmi "Ja jestem Brian, tak jak i moja żona". Pod krzyżem Briana pojawiają się różne postacie: zawiedziona nim matka, dodatkowo mu złorzecząca; Judith wyrażająca dumę z jego postawy; oddział wojowników, którzy pod krzyżem popełniają rytualne samobójstwo. Wcześniej pojawia się delegacja "Frontu" z odczytem na jego cześć. Film kończy piosenka "Always look on the bright side of life" ("Zawsze patrz na jasną stronę życia") śpiewana przez wszystkich ukrzyżowanych.
Obsada.
oraz

</doc>
<doc id="154862" url="https://pl.wikipedia.org/wiki?curid=154862" title="Sadalsuud">
Sadalsuud

Sadalsuud ("Beta Aquarii", "β Aqr") – gwiazda w gwiazdozbiorze Wodnika, odległa o około 537 lat świetlnych od Słońca.
Nazwa.
Gwiazda ta ma nazwę własną Sadalsuud, pochodzącą od arabskiego , co oznacza „najszczęśliwszą [gwiazdę] szczęśliwego” i odnosi się do jej heliakalnego wschodu przypadającego na początek sezonu łagodnych deszczy, nadchodzących po zimie. Dla Persów tworzyła ona wraz z Ksi Aquarii „stację księżycową” Bunda. Międzynarodowa Unia Astronomiczna w 2016 roku formalnie zatwierdziła użycie nazwy Sadalsuud dla określenia tej gwiazdy.
Charakterystyka.
Jest to żółty nadolbrzym, gwiazda należąca do typu widmowego G0, o temperaturze 5600 K i jasnoći 2200 razy większej niż jasność Słońca. Sadalsuud ma średnicę ocenianą na 50 razy większą od słonecznej i masę około 6 razy większą niż masa Słońca.
Sadalsuud, Sadalmelik (Alfa Aquarii) i Enif (Epsilon Pegasi) są bardzo podobnymi gwiazdami i podejrzewa się, że powstały w tej samej asocjacji gwiazdowej jako gorące, błękitne gwiazdy typu widmowego B, po czym w ciągu kilkudziesięciu milionów lat rozproszyły w Galaktyce. Sadalsuud, podobnie jak dwie pozostałe, prawdopodobnie jest na etapie syntezy helu w węgiel w jądrze; gwiazda umrze jako biały karzeł, po odrzuceniu zewnętrznych warstw.
Gwiazda ma dwóch optycznych towarzyszy, niewidoczne gołym okiem gwiazdy o obserwowanej wielkości gwiazdowej 11,0 i 11,6, które cechuje inny ruch własny.

</doc>
<doc id="154864" url="https://pl.wikipedia.org/wiki?curid=154864" title="Ilja Muromiec (samolot)">
Ilja Muromiec (samolot)

Ilja Muromiec G-II (G-36) – ciężki, wielosilnikowy samolot bombowy, skonstruowany przez Igora Sikorskiego. Pierwsza tego typu konstrukcja w dziejach lotnictwa budowana seryjnie.
Historia.
Budowa prototypu oznaczonego RBWZ S-22 IM-A nr 107 została ukończona w 1913 roku, oblot został wykonany 11 października 1913 r. W grudniu wykonano na nim pierwsze loty rekordowe, samolot wykonał lot z dziesięcioma pasażerami i 400 kg ładunku. Wynik został poprawiony już w lutym 1914 roku, kiedy samolot zabrał na pokład 14., a następnie 16. pasażerów. W lipcu 1914 roku samolot z numerem bocznym G-36 i wojskowym 182 (oraz nazwie własnej "Korab Kijewski V") wykonał lot z 10. pasażerami na wysokość 2000 metrów. Wykorzystano go też do przelotu na trasie Petersburg–Kijów, samolot pokonał tę trasę w ciągu 13. godzin. 
Produkcja uruchomiona w Russko-Bałtijskim Wagonnym Zawodzie w Petersburgu. Był to największy samolot na świecie w tamtym okresie, o największym udźwigu i najsilniejszym uzbrojeniu (8 km; próbowano też montażu działa kal. 76 mm). Wykonano około 80 egzemplarzy w wersjach B, W, G, D. Poszczególne egzemplarze różniły się uzbrojeniem, silnikami i osiągami. W samoloty tego typu zdążono wyposażyć Eskadrę Wozdusznych Korabliej operującą z bazy w Jabłonnie, później w Pskowie, a wreszcie w Winnicy. Dzięki temu samolotowi Imperium Rosyjskie stało się pierwszym krajem świata posiadającym eskadrę ciężkich bombowców.
Został użyty w I wojnie światowej, wojnie polsko-bolszewickiej, po wojnie – w transporcie pasażerskim do 1924 roku.
W lotnictwie polskim.
Jeden z egzemplarzy był w służbie Oddziału Awiacyjnego I Korpusu Polskiego w Rosji. Był to egzemplarz użyty w 1914 roku do bicia rekordów lotniczych. W 1917 roku przeszedł remont generalny, podczas którego, jako jedyna maszyna tego typu, otrzymał silniki Beardmore.
26 maja 1918 roku samolot wylądował przymusowo w Juchnowie, załoga została aresztowana przez bolszewików, zdołała jednak zbiec.
Dane techniczne.
Czterosilnikowy dwupłatowiec o konstrukcji drewnianej. Kadłub, skrzydła i usterzenie drewniane, kryte płótnem. Uzbrojenie samolotu stanowiły 3 lub 4 karabiny maszynowe (typu Lewis, Madsen lub Maxim).
Załogę stanowili pilot, drugi pilot, mechanik pokładowy, drugi mechanik pokładowy i artylerzysta.

</doc>
<doc id="154866" url="https://pl.wikipedia.org/wiki?curid=154866" title="GMP (silnik)">
GMP (silnik)

GMP – „górne martwe położenie” tłoka, czyli skrajne górne położenie tłoka w cylindrze odpowiadające najmniejszej objętości przestrzeni roboczej.
W starszej literaturze czasami bywa oznaczany jako "ZZ", czyli "zwrot zewnętrzny".

</doc>
<doc id="154870" url="https://pl.wikipedia.org/wiki?curid=154870" title="Alfa Andromedae">
Alfa Andromedae

Alfa Andromedae ("Alpheratz", "α And") – najjaśniejsza gwiazda (wielkość gwiazdowa 2,06) konstelacji Andromedy, położona około 97 lat świetlnych od Ziemi.
Nazwa.
Gwiazda znajduje się na granicy gwiazdozbiorów Andromedy i gwiazdozbioru Pegaza, dlatego ma podwójne oznaczenie Bayera, Alfa Andromedae i Delta Pegasi (drugim takim przypadkiem jest Elnath – Beta Tauri, dawniej też Gamma Aurigae), przy czym drugie oznaczenie nie jest już używane. Tradycyjnie byłą ona nazywana Alpheratz i Sirrah; obie te nazwy wywodzą się od arabskiej nazwy , „pępek konia”, co jest pozostałością po czasach, kiedy była włączana w skład konstelacji Pegaza. Razem z α, β i γ Pegasi tworzy na niebie asteryzm Wielkiego Kwadratu Pegaza. Międzynarodowa Unia Astronomiczna w 2016 roku formalnie zatwierdziła użycie nazwy Alpheratz dla określenia tej gwiazdy.
Charakterystyka.
Niebiesko-biały Alpheratz jest gwiazdą podwójną, której składniki znajdują się bardzo blisko, przez co można je rozdzielić jedynie poprzez dokładną analizę widma (układ spektroskopowo podwójny). Większa z gwiazd, zaliczana do typu widmowego B8, jest prawdopodobnie 10-krotnie jaśniejsza od drugiej, a okres obiegu wokół wspólnego środka masy wynosi 96,7 doby. Cały układ jest około 200 razy jaśniejszy od Słońca.
Większy ze składników jest najjaśniejszym znanym przedstawicielem podgrupy gwiazd określanej mianem „rtęciowo-manganowych”. Charakteryzują się one niezwykle wysokimi domieszkami rtęci, galu, manganu i europu w widmie gwiazdy oraz stosunkowo niewielką ilością innych pierwiastków w atmosferze. Przypuszcza się, że anomalie te są wynikiem rozdzielenia pierwiastków pod wpływem działającej do wewnątrz siły grawitacji oraz wypychającego ciśnienia promieniowania, które inaczej oddziałują na poszczególne pierwiastki. Gwiazda ta jest też zmienną typu α² Canum Venaticorum – jej wielkość zmienia się o 0,04 magnitudo w czasie 23,12 lub 23,19 godzin.
Alpheratz ma także optycznego towarzysza, gwiazdę o wielkości gwiazdowej 11,11 odległą o 90,8″ (pomiar z 2011 r.). Ruch własny tej gwiazdy wskazuje, że nie jest fizycznie związana z Alfa Andromedae.

</doc>
<doc id="154874" url="https://pl.wikipedia.org/wiki?curid=154874" title="Pępowo (gmina)">
Pępowo (gmina)

Pępowo – gmina wiejska w województwie wielkopolskim, w powiecie gostyńskim. W latach 1975–1998 gmina położona była w województwie leszczyńskim.
Siedziba gminy to Pępowo.
Według danych z 30 czerwca 2004 gminę zamieszkiwało 5985 osób. Natomiast według danych z 31 grudnia 2019 roku gminę zamieszkiwało 5948 osób.
Herb gminy: na tarczy dwudzielnej w słup w polu prawym złotym wieża kościelna czerwona na wzgórzu zielonym, w polu lewym czerwonym koń wspięty złoty.
Struktura powierzchni.
Według danych z roku 2002 gmina Pępowo ma obszar 86,71 km², w tym:
Gmina stanowi 10,7% powierzchni powiatu.
Demografia.
Dane z 30 czerwca 2004:
Miejscowości na terenie gminy.
W skład gminy wchodzi 13 wsi sołeckich:
Miejscowość bez statusu sołectwa: Bielawy, Czeluścinek, Czerwona Róża - osada leśna

</doc>
<doc id="154878" url="https://pl.wikipedia.org/wiki?curid=154878" title="Mezalians">
Mezalians

Mezalians (fr. "mésalliance") – małżeństwo z osobą niższego stanu, np. szlachcica z chłopką. Było uważane za małżeństwo nierówne, nieodpowiednie i niestosowne. Dzisiaj pojęcie bywa używane w odniesieniu do związku osób różniących się pochodzeniem, a potocznie także statusem majątkowym czy wykształceniem.
Motyw mezaliansu występuje w utworach literackich, np.: "Nad Niemnem" Elizy Orzeszkowej, "Trędowata" Heleny Mniszkówny, "Skąpiec" Moliera, "Duma i uprzedzenie" Jane Austen, "Wesele" Stanisława Wyspiańskiego, "Lalka" Bolesława Prusa oraz w produkcjach filmowych, m.in.: w serialach "Daleko od szosy", Zniewolona i filmach "Uprowadzenie Agaty", "Wichrowe Wzgórza".

</doc>
<doc id="154882" url="https://pl.wikipedia.org/wiki?curid=154882" title="Epping Forest">
Epping Forest

Epping Forest – pierwotne tereny leśne w południowo-wschodniej Anglii, wyznaczające granicę pomiędzy północno-wschodnim Greater London i Essex. Tereny te powstały około 8 000 lat p.n.e. po ostatniej epoce lodowcowej, zajmując około 24 km² i zawierają pastwiska, polany, rzeki, bagna i stawy. Rozciągnięty pomiędzy Forest Gate na południu i Epping na północy, Epping Forest ma około 18 km długości na linii północ-południe, ale nie więcej niż 4 km szerokości, i w większości miejsc jest węższy. Las położony jest na grzbiecie pomiędzy doliną rzeki Lea i Roding. 
Nazwa Epping Forest po raz pierwszy pojawiła się w XVII w.; wcześniej znany był jako Waltham Forest. Las otrzymał status królewskiego, nadany przez Henryka I w XII w. Status ten pozwolił chłopstwu zbierać opał, dary lasu oraz wypasać swój inwentarz, jednakże tylko król mógł urządzać tam polowania.
W epoce Tudorów Henryk VIII i Elżbieta I polowali w lesie. W 1543 Henryk VIII zamówił budowlę znaną jako Great Standing, z której widać było nagonkę z Chingford. Budowlę odnowiono w 1589 dla Elżbiety I i cały czas jest widoczna z Chingford. Obecnie budowla znana jest jako Queen Elizabeth's Hunting Lodge ("Loża Łowiecka Królowej Elżbiety I") i jest otwarta dla wszystkich jako muzeum.
Na skutek sporów pomiędzy ziemianami a chłopstwem wydano w 1878 Epping Forest Act. Las został ocalony przez Korporację Londynu przed nielegalnym ogrodzeniem. Epping Forest przestał być lasem królewskim i koronne prawa do polowania na jelenie i dziczyznę przestały obowiązywać. Obecnie niedozwolone jest ogławianie drzew, można jednak wciąż wypasać inwentarz. Epping Forest Act nakazał konserwatorom na zawsze pozostawić teren otwarty i niezabudowany oraz przeznaczony jako tereny rozrywkowe dla ludności. Kiedy Królowa Wiktoria odwiedziła Chinford 6 maja 1882 zadeklarowała: "It gives me the greatest satisfaction to dedicate this beautiful Forest to the use and enjoyment of my people for all time" ("Z wielką satysfakcją ofiaruję na zawsze ten piękny Las ludziom dla użytku, ku ich radości.") - stał się więc on "The People's Forest" ("Lasem Ludowym"). Przedsiębiorstwo Londyn ciągle posiada i zarządza Epping Forest, ściśle stosuje się do Epping Forest Act, bez żadnego wynagrodzenia za swoją pracę, koszty utrzymania finansując z podatków.
Las jest największym otwartym terenem w okolicy Londynu i Essex oraz największym otwartym terenem w pobliżu stolicy na świecie, nigdy nie zaoranym ani uprawianym.

</doc>
<doc id="154884" url="https://pl.wikipedia.org/wiki?curid=154884" title="Deneb Algedi">
Deneb Algedi

Deneb Algedi ("Delta Capricorni", "δ Cap") – najjaśniejsza gwiazda (wielkość gwiazdowa waha się między 2,81 a 3,05) w gwiazdozbiorze Koziorożca. Znajduje się około 39 lat świetlnych od Słońca.
Nazwa.
Gwiazda nosi tradycyjną nazwę Deneb Algedi, która wywodzi się od arabskiego , co oznacza „ogon kozy”. W niektórych spisach gwiazd jej nazwa była także zapisana jako Scheddi. Nazwa Deneb Algedi była przypisywana także gwieździe Gamma Capricorni (Nashira). Międzynarodowa Unia Astronomiczna zatwierdziła użycie nazwy Deneb Algedi dla określenia tej gwiazdy.
Charakterystyka.
Deneb Algedi to gwiazda wielokrotna. Najjaśniejszy składnik, Delta Capricorni A, to gwiazda spektroskopowo podwójna, a także gwiazda zmienna typu Algola, gdyż składniki wzajemnie się zaćmiewają. Okres orbitalny tej pary to zaledwie 1,0228 dnia. Główny składnik (Aa) ma obserwowaną wielkość gwiazdową 3,2, słabszy składnik Ab ma jasność 5,2m. W odległości 69,1 sekund kątowych (w 1901 r.) znajduje się składnik δ Cap B, słaba gwiazda o wielkości 15,8m, zaś w odległości 118,9″ (w 1910 r.) można dostrzec składnik δ Cap C o jasności 12,7m.
Główna gwiazda układu wykazuje także pewną wewnętrzną zmienność, w związku z czym jest klasyfikowana jako zmienna typu Delta Scuti. Jej nietypowy skład chemiczny powoduje trudności w klasyfikacji widmowej; jest on zapewne związany z separacją pierwiastków w atmosferze gwiazdy.
Ponieważ Deneb Algedi znajduje się blisko ekliptyki, może zostać zasłonięta przez Księżyc i – rzadziej – przez planety.

</doc>
<doc id="154885" url="https://pl.wikipedia.org/wiki?curid=154885" title="Zjednoczone Prowincje Ameryki Środkowej">
Zjednoczone Prowincje Ameryki Środkowej

Zjednoczone Prowincje Ameryki Środkowej (Federacja Ameryki Środkowej) hiszp. "República Federal de Centro América" – państwo w Ameryce Środkowej istniejące między 1823 a 1840. Obejmowało obszar: Gwatemali, Hondurasu, Kostaryki, Nikaragui i Salwadoru. W 1838 powstała 6. prowincja Los Altos.
Ustrój polityczny.
W założeniu państwo miało być republiką federacyjną, wzorowaną na Stanach Zjednoczonych. Na czele państwa stał prezydent.
Historia.
1 lipca 1823 ogłoszono niepodległość zarówno od Hiszpanii (pierwsza deklaracja niepodległości została wydana na tym terenie w 1821), jak i od Meksyku (w skład którego terytorium Ameryki Środkowej wchodziło w latach 1822–1823). Liczba mieszkańców wynosiła poniżej 1,5 miliona. Nie było stałej stolicy, armii ani skarbu. Emitowano własną walutę – srebrne reale i złote escudos. Republika posiadała własną konstytucję, uchwaloną w 1824, jednak jej stosowanie napotykało na trudności. Ludność republiki nie tworzyła narodu – istniały wyraźne podziały zarówno według kryterium geograficznego, jak i religijnego i klasowego. Idee liberalne reprezentowane przez twórców państwa napotykały na sprzeciw konserwatystów popieranych przez kler oraz wielkich posiadaczy ziemskich. W latach 1838–1840 terytorium państwa było ogarnięte wojną domową. Pierwszym państwem, które wystąpiło z federacji był Honduras (1838). Republika rozpadła się ostatecznie w 1840, kiedy to cztery z pięciu stanów wchodzących w jej skład ogłosiło niepodległość. Formalne rozwiązanie federacji nastąpiło w lutym 1841, kiedy Salwador został ogłoszony niepodległym państwem.
W XIX wieku kilkakrotnie próbowano powrócić do idei federacji państw Ameryki Środkowej (np. Republika Środkowoamerykańska 1896-1898), zawsze jednak nieskutecznie.

</doc>
<doc id="154886" url="https://pl.wikipedia.org/wiki?curid=154886" title="Babkowice">
Babkowice

Babkowice (niem. Babkowitz) – wieś w Polsce, położona w województwie wielkopolskim, w powiecie gostyńskim, w gminie Pępowo. Położona o 2 km na północ od Pępowa. Wieś ma ok. 400 mieszkańców.
Historia.
Nazwa "Babkowice" wywodzi się od nazwiska Bobek i początkowo nazywała się właśnie "Bobkowice". Pierwsze wzmianki o wsi można znaleźć w dokumencie Henryka II w 1243 roku ustanawiającym powiat poniecki. Pierwsza karczma w Babkowicach czynna była już w XVI wieku. Wieś szlachecka Bobkowice położona była w 1580 roku w powiecie kościańskim województwa poznańskiego. W wyniku uwłaszczenia w 1837 roku mieszkańcy wsi otrzymali 116 ha ziemi. We wsi znajduje się zespół folwarczny pochodzący z końca XIX wieku.
W okresie Wielkiego Księstwa Poznańskiego (1815-1848) miejscowość wzmiankowana jako Babkowice należała do wsi większych w ówczesnym pruskim powiecie Kröben (krobskim) w rejencji poznańskiej. Babkowice należały do okręgu krobskiego tego powiatu i stanowiły część majątku Chocieszewice, którego właścicielem był wówczas (1846) Teodor Mycielski. Według spisu urzędowego z 1837 roku wieś liczyła 255 mieszkańców, którzy zamieszkiwali 31 dymów (domostw).
W latach 1975–1998 miejscowość położona była w województwie leszczyńskim.

</doc>
<doc id="154889" url="https://pl.wikipedia.org/wiki?curid=154889" title="AZS UWM Olsztyn">
AZS UWM Olsztyn

Klub Sportowy Akademickiego Związku Sportowego Uniwersytetu Warmińsko-Mazurskiego w Olsztynie – wielosekcyjny klub sportowy działający przy Uniwersytecie Warmińsko-Mazurskim w Olsztynie.
Historia.
Związek został założony w 1950 r. jako klub sportowy Wyższej Szkoły Rolniczej w Olsztynie. Nazwy klubu były ściśle związane z nazwą uczelni, i tak – w 1969 r. został przemianowany "na AZS ART Olsztyn", a w 1999 (po połączeniu uczelni z WSP) na "AZS UWM Olsztyn".
Osiągnięcia.
Sportowcy olsztyńskiego AZS-u reprezentowali Polskę na wielu imprezach rangi Igrzysk Olimpijskich, mistrzostw świata czy Europy.
Olimpijczycy AZS.
Polacy
Obcokrajowcy
Sekcje sportowe.
Klub jest zorganizowany w sekcjach:
Siatkówka mężczyzn.
Wizytówką olsztyńskiego AZS-u jest męska drużyna siatkówki, która od sezonu 2005/06 jest sportową spółką akcyjną Piłka Siatkowa AZS UWM SA w Olsztynie. Kapitał założycielski wynosił 500 000 zł (500 imiennych akcji po 1000 zł każda, z tego 255 akcji Uniwersytetu, a 245 – AZS UWM). Obecnie „Piłka Siatkowa” występuje w lidze jako AZS UWM Olsztyn. Poprzednimi nazwami były Mlekpol AZS Olsztyn i PZU AZS Olsztyn.

</doc>
<doc id="154891" url="https://pl.wikipedia.org/wiki?curid=154891" title="Piłka siatkowa">
Piłka siatkowa

Piłka siatkowa, siatkówka – sport drużynowy, w którym biorą udział dwa zespoły po 7 zawodników w każdym (rozgrywający, atakujący, dwóch środkowych i dwóch przyjmujących, libero). Na boisku przebywa jednak tylko sześciu zawodników, libero zmienia się ze środkowym będącym w linii obrony, gdy drużyna przyjmuje zagrywkę.
Historia.
Pomysłodawcą reguł gry w piłkę siatkową był William G. Morgan – na co dzień nauczyciel wychowania fizycznego w Young Men's Christian Associaton (YMCA) w Holyoke w Massachusetts. 9 lutego 1895 odbył się w tamtejszej sali gimnastycznej premierowy pokaz stworzonej przez niego dyscypliny, którą wówczas nazywano "Minonette".
W dniach 18–20 kwietnia 1947, podczas Kongresu w Paryżu, powołano do życia Międzynarodową Federację Piłki Siatkowej (FIVB). Jej pierwszym prezesem został Paul Libaud (sprawował on tę funkcję aż do 1984), a jednym z jego zastępców został Zygmunt Nowak. Wśród założycieli FIVB było 14 krajów – Belgia, Brazylia, Czechosłowacja, Egipt, Francja, Holandia, Jugosławia, Polska, Portugalia, Rumunia, Urugwaj, Stany Zjednoczone, Węgry i Włochy.
W 1949 zorganizowano pierwsze Mistrzostwa Świata mężczyzn, a w 1952 Mistrzostwa Świata kobiet. Mistrzostwa Europy mężczyzn wprowadzono do kalendarza w 1948, a Mistrzostwa Europy kobiet w 1949. Do programu olimpijskiego siatkówka (zarówno w wydaniu kobiet, jak i mężczyzn) weszła w 1964, podczas Letnich Igrzysk Olimpijskich w Tokio.
W Polsce.
Do Polski siatkówka trafiła za pośrednictwem YMCA, a pierwszy mecz pokazowy miał miejsce w Warszawie w 1919. Rok później w Łodzi rozegrano turniej drużyn szkolnych. W 1929 w Warszawie rozegrano pierwsze mistrzostwa Polski – w rywalizacji kobiet zwyciężył AZS Warszawa, a wśród mężczyzn YMCA Łódź.
W okresie międzywojennym siatkówka była zrzeszona, razem z paroma innymi dyscyplinami, w "Polskim Związku Palanta i Gier Ruchowych" (od 1925), w "Polskim Związku Gier Ruchowych" (od 1926), w "Polskim Związku Gier Sportowych" (od 1928 – co uznaje się za datę oficjalnych narodzin siatkarskiego związku) i w "Polskim Związku Piłki Ręcznej" (od 1936).
Polski Związek Piłki Siatkowej (PZPS) jako samodzielny związek sportowy został powołany do życia 30 czerwca 1957, podczas Krajowej Konferencji Sprawozdawczo-Wyborczej Piłki Siatkowej. Głównymi partnerami, a zarazem sponsorami PZPS, są Polkomtel i PKN Orlen, którzy wspierają także Reprezentacje Polski w piłce siatkowej kobiet i mężczyzn.
Reprezentacja polskich siatkarek pierwszy mecz rozegrała w Warszawie 14 lutego 1948, pokonując Czechosłowację 3:1. Reprezentacja siatkarzy zadebiutowała na arenie międzynarodowej także z Czechosłowacją w Warszawie 28 lutego 1948, przegrywając 2:3.
Reprezentacja polskich siatkarzy w swojej historii zdobyła złoty medal na Igrzyskach Olimpijskich w Montrealu 1976, a także trzykrotnie tytuł Mistrzów Świata: w roku 1974 w Meksyku, w 2014 w Polsce, pokonując w meczu finałowym zespół Brazylii 3:1, przerywając tym samym trwającą nieprzerwanie 12 lat hegemonię tej drużyny, oraz w 2018 we Włoszech i Bułgarii, pokonując w meczu finałowym zespół Brazylii 3:0.
Zasady gry.
Wstęp.
Siatkówka polega na odbijaniu piłki dowolną częścią ciała (najczęściej rękoma) tak, aby przeleciała nad siatką i dotknęła połowy boiska należącej do przeciwnika. Każdy zespół może wykonać trzy odbicia – odbiór, wystawa i atak – każde następne jest błędem. Punkty zdobywa się na wiele sposobów, na przykład, gdy piłka dotknie połowy boiska przeciwnika lub gdy upadnie ona poza boiskiem, a rywal dotknął jej jako ostatni. Gra toczy się do momentu, gdy jedna z drużyn wygra 3 sety (w grupach młodzieżowych 2 – młodziczki i młodzicy) – w każdym z nich rywalizacja toczy się do zdobycia 25 punktów przy przewadze co najmniej dwóch punktów. Przy wyniku 24:24 gra toczy się "na przewagi", dopóki któraś z drużyn osiągnie dwupunktową przewagę nad drugą. Wyjątek stanowi piąty set, nazywany "setem decydującym", który jest rozgrywany, jeśli stan meczu po 4 setach wynosi 2:2. W tym secie zawodnicy grają do 15 punktów, również przy przewadze co najmniej dwóch punktów.
Zasady gry są ustalone przez Międzynarodową Federację Piłki Siatkowej i zawarte są w przepisach gry w piłkę siatkową. Modyfikacji przepisów dokonuje FIVB, zwykle przy okazji ważniejszych imprez, tj. mistrzostw świata czy igrzysk olimpijskich. Przepisy ewoluowały na przestrzeni lat. Największe w ostatnich latach zmiany, opisane poniżej, zostały wprowadzone w 1998 roku, podczas mistrzostw świata w Japonii. Wcześniej set kończył się po zdobyciu 15 punktów, a drużyna zdobywała je tylko przy własnej zagrywce, nie istniała także pozycja Libero. Ostatnia duża nowelizacja przepisów miała miejsce w 2008 roku, wtedy w zawodach organizowanych przez FIVB weszła ona w życie 1 stycznia 2009 roku, a w rozgrywkach w Polsce zaś od sezonu 2009/2010. Zmiany te dotyczyły: stosunku do kontaktu zawodnika z siatką – stał się on bardziej liberalny; w uproszczeniu − błędem było tylko dotknięcie górnej 7-centymetrowej taśmy, inny kontakt nie był uważany za błąd, chyba że wpływał na grę, oraz przyśpieszona została procedura zmian zawodników. Zgodnie z tymi przepisami może być do dwóch libero, a składy drużyn mogą liczyć maksymalnie 12 zawodników wpisanych do protokołu. W sezonie 2015/2016 przywrócono przepis zabraniający dotykania siatki w jakimkolwiek miejscu, a kontakt zawodnika z siatką jest uznawany za błąd i powoduje stratę punktu.
Punkt, set, mecz.
Celem gry jest przebicie piłki nad siatką tak, by upadła na boisku drużyny przeciwnej lub zmuszenie rywali do popełnienia błędu (np. odbicia piłki w aut). Piłkę można odbijać (nie może być złapana lub rzucana) dowolną częścią ciała. Jeden i ten sam zawodnik nie może odbić piłki dwa razy z rzędu (z wyjątkiem pierwszego odbicia następującego po bloku, oraz pierwszej piłki przy odbiorze ataku – warunek: kilka odbić musi być w jednej akcji), a drużyna może piłkę odbić maksymalnie 3 razy (nie licząc dotknięcia piłki przez blok), zanim przebije ją na stronę przeciwnika.
Piłka przebijana na stronę przeciwnika musi przelecieć nad siatką w przestrzeni ograniczonej: od dołu – górną krawędzią siatki, na bokach – przez antenki i ich umowne przedłużenie w górę, od góry przez sufit sali.
Punkt przyznaje się za każdą wygraną akcję – tj. wtedy, gdy piłka upadnie na boisko przeciwnika, kiedy przeciwny zespół popełni błąd lub zostanie ukarany karą (druga żółta kartka).
W przeciwieństwie do większości gier zespołowych, czas gry nie jest limitowany. Mecz toczy się aż jedna z drużyn wygra 3 sety (tak więc gra się do maksymalnie 5 setów). Piąty, decydujący set rozgrywany jest obecnie jako tie-break (do 15 punktów) i nosi nazwę seta decydującego. Drużyna wygrywa set, jeśli zdobędzie co najmniej 25 punktów i ma co najmniej 2 punkty przewagi nad przeciwnikiem.
FIVB podjęło decyzję, że podczas zawodów Ligi Europejskiej w 2013 roku przetestuje nowy system punktowania. W setach 1-4 kończącym punktem będzie punkt 21 (z zachowaną dwupunktową przewagą nad przeciwnikiem – jak do tej pory). W tych setach będzie tylko jedna przerwa techniczna po zdobyciu przez jeden z zespołów 12 punktów w secie. Set "decydujący" pozostaje bez zmian. Zmiany mają ujednolicić system punktowy. Taki sam obowiązuje w siatkówce plażowej.
Zagrywka.
Zagrywka (lub też serwis) jest wprowadzeniem piłki do gry mające na celu zdobycie punktu lub utrudnienie jej przyjęcia przeciwnikowi. Zagrywkę wykonuje się zza linii końcowej boiska ze strefy zagrywki sposobem dolnym lub górnym. Piłka po zagrywce może dotknąć siatki pod warunkiem, że przeleci na stronę przeciwnika. Drużyna przeciwna nie może blokować zagrywki ani atakować piłki, kiedy ta znajduje się całkowicie powyżej siatki i nad polem ataku.
Piłka jest zagrywana przez prawego zawodnika linii obrony z pola zagrywki, znajdującego się za 9 metrem boiska. Pierwszy sędzia zezwala na wykonanie zagrywki po stwierdzeniu, że zawodnik zagrywający posiada piłkę i oba zespoły są przygotowane do gry.
Pierwsza zagrywka w pierwszym secie oraz w tie-breaku wykonywana jest przez zespół ustalony w losowaniu. W pozostałych setach pierwszą zagrywkę wykonuje zespół, który nie wykonywał jej jako pierwszy w secie poprzednim. Każdą inną zagrywkę w secie wykonuje zespół, który jako ostatni zdobył punkt.
Zawodnik zagrywający musi się trzymać poniższych reguł:
Zawodnicy zespołu zagrywającego nie mogą przez stosowanie indywidualnej lub zbiorowej zasłony utrudniać przeciwnikowi obserwację zagrywającego oraz lot piłki.
Błędy zagrywki.
Po nieprawidłowo wykonanym uderzeniu z zagrywki zagrywka będzie uważana za błędną (chyba, że zawodnik popełnia błąd ustawienia), jeśli piłka:
Rodzaje zagrywek.
Przed wprowadzeniem zagrywki z wyskoku wyróżniano następujące typy zagrywek:
Wymiary boiska i wysokość siatki.
Boisko do gry jest prostokątem o wymiarach 18 na 9 metrów ograniczonym dwiema liniami końcowymi i dwiema liniami bocznymi i otoczonym strefą wolną o szerokości co najmniej 3 m z każdej strony (na zawodach organizowanych przez FIVB wolna strefa musi mieć co najmniej: 8 m za liniami końcowymi i 5 m za bocznym boiska). Wszystkie linie końcowe i boczne wykreślone są wewnątrz boiska. Oś linii środkowej dzieli boisko na dwa równe pola o wymiarach 9 na 9 m każde. Na każdej stronie wyznaczona jest strefa ataku, ograniczona linią środkową, liniami bocznymi i linią ataku znajdującą się 3 m od osi linii środkowej i wpisaną w strefę ataku. Ponadto istnieje strefa zagrywki o szerokości 9 m i głębokości równej szerokości wolnej strefy.
Boisko przedzielone jest siatką, umieszczoną nad osią linii środkowej. Jej górna krawędź powinna znajdować się na wysokości 2,43 m dla mężczyzn i 2,24 m dla kobiet (dla młodzików 2,35 m i młodziczek 2,15 m). Na dwóch końcach siatki (nad liniami bocznymi) wysokość siatki powinna być taka sama, jednak nie może być większa niż 2 cm ponad wysokość przepisową.
Do siatki mocowane są tzw. antenki, wystające 80 cm ponad taśmę górną. Ograniczają one strefę przejścia piłki nad siatką. Jeśli piłka dotknie antenki, traktowane jest to jako aut.
Charakterystyka piłki.
Piłka do gry w siatkówkę ma w obwodzie 65-67 cm, masę 260-280 g, oraz rozmiar 5. Ciśnienie powietrza wewnątrz piłki wynosi: 0,30-0,325 kg/cm2 (4,26-4,61 psi; 294,3–318,82 hPa lub mbar).
Wykonana jest z miękkiej skóry naturalnej lub syntetycznej, jednobarwnej lub kolorowej, wewnątrz której jest dętka gumowa lub z innego materiału. Na oficjalnych zawodach krajowych i międzynarodowych piłka musi spełniać standardy zatwierdzone przez FIVB, a używanie innych piłek musi być uzgodnione z FIVB. W czasie oficjalnych zawodów używa się trzech piłek, które muszą posiadać takie same parametry, czyli obwód, ciężar, ciśnienie, typ, kolor.
Skład zespołu i jego ustawienie.
Mecze siatkówki rozgrywane są przez dwa sześcioosobowe zespoły, a łącznie z rezerwowymi jeden zespół może składać się maksymalnie z 14 zawodników, trenera, dwóch asystentów trenera, lekarza i fizjoterapeuty. Podstawowymi pozycjami w siatkówce są: przyjmujący, atakujący, środkowy, rozgrywający i libero. Kapitanem zespołu może zostać jeden z zawodników. Poprzednio nie mógł nim być libero, co zostało zmienione na trzydziestym siódmym Światowym Kongresie FIVB; od 1 stycznia 2022 roku libero może zostać kapitanem. Jeśli wyznaczony kapitan znajduje się na ławce rezerwowych, wyznaczany jest "grający kapitan", który traci uprawnienia automatycznie z powrotem wyznaczonego kapitana na boisko i tylko oni (kapitan wyznaczony lub grający) mają prawo w imieniu drużyny poprosić sędziego pierwszego o wyjaśnienie zastosowanej interpretacji przepisów przez sędziów.
Przed rozpoczęciem każdego seta trener musi przekazać kartkę z ustawieniem początkowym swojego zespołu, co jest niezbędne do kontrolowania porządku rotacji zawodników w czasie gry. Rotacja zawodników następuje wtedy, kiedy zespół odbierający zagrywkę zdobywa prawo do wykonywania zagrywki, wtedy zawodnicy dokonują zmiany pozycji, przesuwając się o jedną zgodnie z ruchem wskazówek zegara (zawodnik z pozycji 2 przechodzi na pozycję 1, zawodnik z pozycji 1 przechodzi na pozycję 6 itd.).
W momencie uderzenia piłki przez zawodnika zagrywającego, każdy zespół musi znajdować się na własnej połowie boiska, ustawiony zgodnie z porządkiem rotacji (z wyjątkiem zawodnika zagrywającego) – trzej zawodnicy linii ataku wzdłuż siatki (zajmują miejsca: 4 – lewy ataku, 3 – środkowy ataku, 2 – prawy ataku) i trzej z linii obrony (na miejscach: 5 – lewy obrony, 6- środkowy obrony i 1 – prawy obrony). Każdy z zawodników linii obrony musi znajdować się dalej od siatki niż odpowiadający mu zawodnik linii ataku. Po wykonaniu zagrywki zawodnicy mogą zajmować dowolną pozycję na swoim polu gry. W przypadku, gdy popełniono błąd ustawienia bądź rotacji, a piłka została już uderzona przez zagrywającego, zespół przegrywa akcję.
Libero.
Od 2011 roku w składzie może być dwóch libero i mogą grać naprzemiennie. Libero może brać udział jedynie w grze obronnej i nie wolno mu atakować z żadnego miejsca boiska i strefy wolnej, jeżeli w momencie kontaktu z piłką ta ostatnia jest powyżej górnej taśmy siatki. Libero nie może zagrywać, blokować ani podejmować próby bloku. Zawodnikiem występującym na pozycji libero najczęściej jest gracz, który wyróżnia się na tle drużyny niższym wzrostem.
Zastępowanie zawodników przez libero nie jest zaliczane do zmian regulaminowych i liczba takich zmian jest nieograniczona, z tym że libero może być zastąpiony tylko na zasadzie zmiany powrotnej, czyli przez zawodnika, którego zastąpił, wchodząc na boisko. Pomiędzy dwiema zmianami z udziałem libero musi być rozegrana akcja.
Zawodnik nie może wykonać spełnionego ataku powyżej górnej krawędzi siatki, gdy piłka jest do niego wystawiona palcami sposobem górnym przez libero, znajdującego się w polu ataku lub jego przedłużeniu. W przypadku takiej samej akcji libero, wykonanej spoza pola ataku lub jego przedłużenia, piłka może być atakowana na dowolnej wysokości.
W przypadku kontuzji libero, jeśli w składzie nie ma drugiego, trener lub grający kapitan mogą wyznaczyć na nowego libero jednego spośród zawodników, niegrających na boisku podczas wyznaczenia z wyjątkiem zawodnika, który zmieniony był przez libero. Kontuzjowany libero nie może powrócić do gry do końca spotkania. Zawodnik, grający jako nowy libero, pozostaje libero do końca spotkania.
Zmiany zawodników.
Zespół może w jednym secie dokonać maksimum 6 zmian. Jeden lub więcej zawodników może być zmienionych w tym samym czasie. Zawodnik ustawienia początkowego może opuścić boisko tylko jeden raz w secie i może powrócić na boisko tylko na miejsce w ustawieniu, które zajmował przed opuszczeniem boiska. Zawodnik rezerwowy może wejść na boisko tylko jeden raz w secie na miejsce zawodnika z ustawienia początkowego i może być zmieniony tylko przez tego zawodnika, którego zastąpił (przepis ten nie dotyczy zmiany narzuconej). Do liczby zmian nie wlicza się libero.
Jeśli dokonano zmiany nieregulaminowej i gra została wznowiona, zespół jest ukarany przegraniem akcji, a zmiana musi być skorygowana. Punkty zdobyte w okresie trwania błędu przez zespół popełniający błąd są anulowane, jeśli sędziowie są w stanie określić moment powstania błędu, punkty zdobyte przez przeciwnika zostają zachowane.
Odmiany.
Siatkówka rozwija się obecnie w wielu odmianach. Powstały one z powodu różnorodności miejsc rozgrywania spotkań a także specyfiki grających zawodników:

</doc>
<doc id="154895" url="https://pl.wikipedia.org/wiki?curid=154895" title="Klasa średnia">
Klasa średnia

Klasa średnia – w stratyfikacji społeczeństwa klasa społeczna znajdująca się pomiędzy klasą wyższą i klasą niższą.
W XIX wieku do klasy średniej przynależeli drobni przedsiębiorcy oraz coraz częściej urzędnicy, czyli te kategorie społeczne, które nie miały miejsca w dwubiegunowym podziale społeczeństwa na proletariat i burżuazję zaproponowanym przez Karola Marksa.
W obecnym rozumieniu tego pojęcia do klasy średniej włącza się przede wszystkim kategorie społeczno-zawodowe, charakteryzujące się względną samodzielnością (osoby pracujące we własnych firmach lub wykonujące pracę umysłową), oraz pewnym poziomem dobrobytu, niebędące jednakże ani posiadaczami dużych majątków, ani nielegitymujące się arystokratycznym pochodzeniem (głównie w Wielkiej Brytanii). Do klasy średniej należą przede wszystkim osoby o wyższym wykształceniu oraz o wyższych kompetencjach kulturowych niż klasa robotnicza (niższa).
W ujęciu Lloyda Warnera klasa średnia podzielona została na klasę niższą i klasę wyższą. W późniejszych koncepcjach zakładających podział społeczeństwa na 9 klas, wyróżnione są podklasy klasy średniej:
W społeczeństwach nowoczesnych, a szczególnie w ponowoczesnych, klasa średnia stanowi większość populacji. Obecnie klasę średnią zasilają coraz bardziej tzw. "wired workers", czyli osoby zajmujące się wytwarzaniem i przetwarzaniem informacji, jak również menedżerowie średniego szczebla czy pracownicy administracji.
Klasa średnia nie ma ostrych granic i ciągle jest redefiniowana przez socjologów czy ekonomistów.

</doc>
<doc id="154899" url="https://pl.wikipedia.org/wiki?curid=154899" title="Myślenie magiczne">
Myślenie magiczne

Myślenie magiczne – pojęcie z zakresu psychologii i psychiatrii określające taką treść rozumowania, w którym (w przekonaniu podmiotu) myślenie jest tożsame z działaniem. Na przykład życzenie komuś śmierci powoduje (w przekonaniu podmiotu), że ten ktoś umiera (zobacz też: myślenie życzeniowe). Innym przykładem może być myślenie w rodzaju „kiedy przechodzę koło latarni, powoduję, że ona gaśnie” (mimo że w rzeczywistości gaśnie także wtedy, kiedy przechodzą inni/nikt nie przechodzi).
Myślenie magiczne może skutkować np. wymyślaniem mowy, poezji albo „swojego świata”. 
Myślenie magiczne charakteryzuje się katatymiczną oceną rzeczywistości i katatymicznymi dążeniami i pragnieniami oraz związaną z tym wiarą w zabobony, mającymi na celu zapobieganie nieszczęściom.
Myślenie magiczne jest charakterystyczne dla myślenia przedoperacyjnego u dzieci, cywilizacji prymitywnych, schizofrenii, zaburzeń schizotypowych oraz nerwicy natręctw.
Myślenie magiczne w nerwicy natręctw.
Myślenie magiczne w nerwicy natręctw polega na przeświadczeniu chorego, iż wykonanie określonych czynności obroni go przed bliżej nieokreślonym niebezpieczeństwem. Zaniechanie tych czynności wywołuje poczucie dyskomfortu. Chory musi np. myć ręce określoną ilość razy i w określony sposób. Musi poruszać się określonymi ulicami, czytać wszystkie informacje na ulicznych plakatach, kłaść się spać zgodnie z określonym porządkiem.
Myślenie magiczne w behawioryzmie.
We wczesnym etapie rozwoju behawioryzmu próbowano traktować umysł jako czarną skrzynkę, do której nie ma dostępu. W związku z tym myślenie traktowane było jako nieistotny epifenomen towarzyszący zachowaniu (reagowaniu na bodźce).
Burrhus Skinner zaproponował także traktowanie myślenia i innych procesów poznawczych jako reakcji na bodźce, które są pod kontrolą wzmocnień.
W teorii tej występuje jednak termin zależność magiczna, którego sens jest podobny do myślenia magicznego. Zależność magiczna jest to taka zależność między reakcją organizmu a wzmocnieniem, które po nim następuje, która to zależność istnieje w przekonaniu organizmu, lecz nie istnieje w rzeczywistości.
Jeśli dana osoba przekonana jest, że np. chuchanie na kości do gry przed rzutem może „przynieść szczęście”, to taka reakcja może zostać utrwalona (niekiedy ilość wyrzuconych oczek jest zgodna z oczekiwaniami danej osoby) i wtedy staje się zależnością magiczną.
Behawioryści chcieli wskazać w ten sposób, że pewne formy zachowań i przekonań nie muszą wynikać z zaburzeń ani nieprawidłowych procesów myślowych, ale są wynikiem warunkowania. Każda osoba może „nabawić się” zależności magicznych, jeśli doświadczy odpowiedniej (najczęściej przypadkowej) zależności między własnymi zachowaniami a przypadkowymi konsekwencjami (które mogą być miłe lub przykre), jakie po zachowaniach następują.

</doc>
<doc id="154900" url="https://pl.wikipedia.org/wiki?curid=154900" title="Champions of Kamigawa">
Champions of Kamigawa

Champions of Kamigawa – rozszerzenie do kolekcjonerskiej gry karcianej . Rozpoczyna on blok składający się z trzech dodatków, pod nazwą Blok Kamigawa. Pozostałe części bloku to: Betrayers of Kamigawa oraz Saviors of Kamigawa. Blok ten został osadzony w realiach starożytnego Dalekiego Wschodu - walki samurajów i wojowników ninja oraz pojedynków orientalnych magów. Można w nim znaleźć wiele nowych koncepcji i umiejętności nie wykorzystanych we wcześniejszych edycjach tej gry, np. "Splice onto Arcane" i "Soulshift". Jedne z najbardziej znanych kart wydanych w tej edycji to: "Cranial Extraction", "Kokusho, the Evening Star", "Meloku, the Clouded Mirror" i "Gifts Ungiven".

</doc>
<doc id="154902" url="https://pl.wikipedia.org/wiki?curid=154902" title="Alain Glavieux">
Alain Glavieux

Alain Glavieux (ur. 1949, zm. 25 września 2004) – francuski informatyk, profesor inżynierii elektrycznej w École Nationale Supérieure des Télécommunications de Bretagne.
Wspólnie z Claude'em Berrou i Punya Thitimajshima opracował przełomowy schemat kodowania turbo code. W 2003 Glavieux otrzymał od IEEE Medal Hamminga.

</doc>
<doc id="154903" url="https://pl.wikipedia.org/wiki?curid=154903" title="Gębice (powiat gostyński)">
Gębice (powiat gostyński)

Gębice (niem. "Gembitz") – wieś w Polsce położona w województwie wielkopolskim, w powiecie gostyńskim, w gminie Pępowo.
Położona o 2 km na zachód od Pępowa.
Pierwsza wzmianka o wsi pochodzi z 1136 r. Wieś szlachecka Gambice położona była w 1580 roku w powiecie kościańskim województwa poznańskiego. W okresie Wielkiego Księstwa Poznańskiego (1815-1848) miejscowość wzmiankowana jako Gembice należała do wsi większych w ówczesnym pruskim powiecie Kröben (krobskim) w rejencji poznańskiej. Gembice należały do okręgu krobskiego tego powiatu i stanowiły odrębny majątek, którego właścicielem była wówczas (1846) Anna Gorzeńska. Według spisu urzędowego z 1837 roku wieś liczyła 245 mieszkańców, którzy zamieszkiwali 27 dymów (domostw).
Wieś rycerska, własność hrabiny Marii Mycielskiej, położona była w 1909 roku w powiecie gostyńskim rejencji poznańskiej w Wielkim Księstwie Poznańskim.
W latach 1975–1998 miejscowość należała administracyjnie do województwa leszczyńskiego.
W Gębicach leży rozległy park, w którym znajduje się pałac zachowany w stylu klasycystycznym zbudowany ok. 1825 r., początkowo własność Gorzeńskich, potem Mycielskich i na końcu Rostworowskich (do r. 1939).
Związani z Gębicami.
Zobacz też: Gębice

</doc>
<doc id="154906" url="https://pl.wikipedia.org/wiki?curid=154906" title="Letycja">
Letycja

Letycja – imię żeńskie pochodzenia łacińskiego (od nazwy rodu "Laetitia"), oznacza "piękno, wesołość, wdzięk". Na cześć św. Letycji odbywa się co roku we wrześniu kilkudniowe święto w hiszpańskim Ayerbe.
Imieniny.
Letycja imieniny obchodzi 13 marca.

</doc>
<doc id="154908" url="https://pl.wikipedia.org/wiki?curid=154908" title="Charles Bachman">
Charles Bachman

Charles William Bachman (ur. 11 grudnia 1924 w Manhattan (Kansas), zm. 13 lipca 2017 w Lexington (Massachusetts)) – amerykański specjalista nauk komputerowych, znany zwłaszcza z osiągnięć w dziedzinie teorii baz danych, za co w 1973 r. został wyróżniony Nagrodą Turinga.
Bachman nie jest typowym badaczem akademickim – całą swą karierę spędził jako badacz-praktyk. W 1950 r. rozpoczął pracę w Dow Chemical, potem został kierownikiem działu przetwarzania danych; w 1960 r. przeniósł się do General Electric, gdzie opracował jeden z pierwszych systemów obsługi baz danych, Integrated Data Store.
W następnym okresie został zatrudniony w niewielkiej firmie Cullinan Information Systems i został wolnym konsultantem specjalizującym się w narzędziach CASE oraz inżynierii wstecznej przestarzałych baz danych funkcjonujących na dużych maszynach typu mainframe.
Znany jest ze swoich gorących debat z twórcą relacyjnego modelu baz danych, Edgarem Coddem, który był zwolennikiem baz relacyjnych nad nawigacyjnymi, promowanymi przez Bachmana.

</doc>
<doc id="154910" url="https://pl.wikipedia.org/wiki?curid=154910" title="Airsoft gun">
Airsoft gun

Airsoft gun (ASG, "BB-guns") – urządzenie pneumatyczne w postaci repliki broni strzeleckiej strzelające plastikowymi kulkami (kalibru 6 lub 8 mm), wykorzystywane głównie podczas rozgrywek airsoft (rzadziej do treningu grup paramilitarnych).
Zasada działania replik ASG opiera się wystrzeliwaniu kulek za pomocą sprężonego powietrza lub gazu (analogicznie jak w broni pneumatycznej). Ze względu na budowę można wyróżnić repliki: sprężynowe, gazowe i elektryczne (zob. rodzaje replik). Wytwarzane są zazwyczaj w skali 1:1 (względem prawdziwej broni) choć zdarzają się również egzemplarze pomniejszane, np. w skali 1:3 lub innej. W myśl polskiego prawa repliki ASG nie są bronią, lecz zabawkami lub urządzeniami rekreacyjno-sportowymi, ze względu na bardzo małą energię wystrzeliwanych pocisków.
Rodzaje replik.
Ze względu na sposób zasilania wyróżniamy następujące rodzaje replik ASG:
Repliki wszystkich trzech rodzajów produkowane są z tworzyw sztucznych (i kompozytów), stopów metali, w niektórych replikach wykorzystywane są elementy drewniane.
Systemy używane w replikach ASG.
Repliki ASG posiadają systemy przybliżające ich działanie do prawdziwych odpowiedników. Są to hop-up (podkręcanie kulki w celu zwiększenia jej zasięgu oraz celności) i blowback (ruch zamka wywoływany przez porcję gazu, uwalnianego z magazynka imituje zachowanie prawdziwej broni), system ten jest coraz częściej stosowany w replikach typu AEG, gdzie zamiast gazu ruch zamka i odrzut jest powodowany przez dwa dodatkowe mechanizmy.
Niektóre pistolety gazowe i elektryczne mogą oprócz ognia pojedynczego i ciągłego oddawać również zadane serie. Spotykane są dwa rozwiązania umożliwiające tę funkcję. Starsze jest zawodnym rozwiązaniem mechanicznym, nowsze zastosowane po raz pierwszy w replikach PTW produkcji japońskiej firmy Systema opiera się już na możliwości zaprogramowania repliki na oddawanie określonej liczby strzałów przy jednokrotnym naciśnięciu języka spustowego.
ASG a paintball.
Repliki ASG stanowią treningową alternatywę dla miłośników strzelectwa. Repliki ASG wyższych klas, które obecnie dominują w wyposażeniu, są równie drogie jak markery paintballowe. Na korzyść airsoftu przemawia jednak poważna różnica w cenie kulek – paintballowe są droższe, gdyż zawierają w środku farbę i mają większy kaliber, bardziej skomplikowany jest również proces ich produkcji. Poza zagadnieniami związanymi z kosztami, pozostaje kwestia realizmu, gdyż granie w paintball wymaga masek zakrywających całą twarz, co zmniejsza realność wyglądu. Zasadniczo replika ASG sama w sobie przypomina oryginalne odpowiedniki, zaś jedyną niezbędną osłoną są atestowane okulary. Jednakże wraz z rosnącą prędkością wylotową replik gracze Airsoftowi coraz częściej wykorzystują pełną osłonę twarzy. W zakresie realności funkcjonowania replik w stosunku do markerów paintballowych: realność działania należy przyznać tym drugim, w wersji REAL ACTION MARKER (RAM). RAM-y to jednak stosunkowo drogie rozwiązanie, niepopularne wśród paintballistów, dlatego większość osób w kwestii odwzorowania rzeczywistej broni skłania się w wyborze ku ASG.

</doc>
<doc id="154912" url="https://pl.wikipedia.org/wiki?curid=154912" title="Tablica wskaźników">
Tablica wskaźników

Tablica wskaźników (popularnie "zegary" lub "wskaźniki") – część deski rozdzielczej zawierająca podstawowe wskaźniki, pokazujące kierowcy podstawowe parametry dotyczące funkcjonowania podzespołów pojazdu. W zależności od wyposażenia pojazdu mogą to być m.in.:

</doc>
<doc id="154913" url="https://pl.wikipedia.org/wiki?curid=154913" title="Julita">
Julita

Julita – imię żeńskie pochodzenia łacińskiego, pierwotnie stanowiące zdrobnienie imienia Julia. Julita jest odpowiednikiem zagranicznych imion "Julietta" i "Juliette".
Popularność.
W 2021 roku imię to nosiło ponad 100 tysięcy osób, w tym prawie 50 tysięcy to Filipinki, 20 tysięcy to Polki oraz prawie 15 tysięcy Indonezyjek.

</doc>
<doc id="154914" url="https://pl.wikipedia.org/wiki?curid=154914" title="Astra">
Astra

Astra - zespół osiemnastu satelitów telekomunikacyjnych, należących do konsorcjum SES ASTRA z siedzibą w Luksemburgu, znajdujący się na orbicie geostacjonarnej nad równikiem. Obecnie na orbicie pracuje trzynaście z nich.
Satelity te nadają sygnał stacji telewizyjnych i radiowych do odbiorców w Europie oraz częściowo w Afryce Północnej i na Bliskim Wschodzie, tylko w przekazie cyfrowym. Przekazy analogowe (w systemie PAL) zostały wyłączone 29 kwietnia 2012 roku.
Oferta programowa.
Obecnie najwięcej programów nadawanych jest z satelitów umieszczonych na pozycji 19,2°E.
Z satelitów tych nadaje też jeden polskojęzyczny program telewizyjny i radiowy (TV Trwam i Radio Maryja). Do 29 kwietnia 2012 z pozycji 19,2°E było nadawane 19 niemieckojęzycznych stacji telewizyjnych w przekazie analogowym.
Do 31 grudnia 2014 TVP nadawało programy na Astrę 19,2 kodowane w wersji SD TVP 1, TVP 2, TVP HD, TVP Rozrywka. Niekodowane: TVP INFO, TVP Kultura, TVP Historia, TVP Polonia.
Historia.
Wprowadzony na rynek w 1988 roku, Astra 1A, który jest pierwszym satelitą w grupie Astra 19,2°E. Z 16 transponderów, Astra 1A pierwszy satelita przeznaczony do odbioru telewizji satelitarnej w całej Europie. Wczesne kanały nadawcze z 19,2°E przeznaczone były przede wszystkim dla Wielkiej Brytanii, Niemiec, krajów Beneluksu i Skandynawii.
Pierwsze trzy satelity Astra (1A, B, C) emitowały tylko kanały analogowe w PAL i D2-MAC. Czwarty satelita, Astra 1D uruchomiony w 1994 roku także emitował kanały analogowe, jednak realizował też pierwsze przekazy europejskiej telewizji cyfrowej DVB. Kanały te zapewniły szybki rozwój telewizji satelitarnej w całej Europie.
Równolegle z przejściem na nadawanie cyfrowe telewizji przez satelitę, przyszedł też czas na szyfrowanie i ukierunkowanie kanałów do poszczególnych krajów lub regionów. Popyt na cyfrową transmisję telewizyjną wymusił zajęcie przez SES dodatkowych pozycji orbitalnych, przewidując pojawienie się nowych sieci cyfrowych skierowanych do konkretnych krajów, począwszy od Astry 28.2 ° E w Wielkiej Brytanii i Irlandii.

</doc>
<doc id="154916" url="https://pl.wikipedia.org/wiki?curid=154916" title="Traktat londyński 1604">
Traktat londyński 1604



</doc>
<doc id="154917" url="https://pl.wikipedia.org/wiki?curid=154917" title="Pokój londyński">
Pokój londyński



</doc>
<doc id="154918" url="https://pl.wikipedia.org/wiki?curid=154918" title="Traktat londyński">
Traktat londyński



</doc>
<doc id="154919" url="https://pl.wikipedia.org/wiki?curid=154919" title="Kanał Kaszubski">
Kanał Kaszubski

Kanał Kaszubski (niem. "Kaiserhafen") – kanał o długości ok. 2 km w Gdańsku, odnoga Martwej Wisły. Ma przebieg zbliżony do południkowego. Znajduje się wewnątrz portu morskiego Gdańsk, pomiędzy wyspą Ostrów (po stronie zachodniej) i Przeróbką (po stronie wschodniej).
Wzdłuż Kanału Kaszubskiego znajdują się po stronie wschodniej nabrzeża: Bytomskie, Przemysłowe i Chemików; po stronie zachodniej znajduje się nabrzeże Zdobywców Kołobrzegu.
Historia.
Kanał powstał w latach 1901–1904, otwarty został 27 maja 1904 przez cesarza niemieckiego Wilhelma II Hohenzollerna. Powstał po poszerzeniu i pogłębieniu wąskiej, nieżeglownej odnogi Martwej Wisły, tzw. Łachy Szkutniczej ("Bossmanslake"). Otrzymał nazwę "Kaiserhafen". Rozwijający się gdański port uzyskał nowe nabrzeża, place składowe i tereny dla zakładów produkcyjnych. Połączenie między oboma brzegami kanału zapewniał prom kolejowy.

</doc>
<doc id="154920" url="https://pl.wikipedia.org/wiki?curid=154920" title="Rajd Włoch 2004">
Rajd Włoch 2004

Rezultaty Rajdu Włoch ("1º Supermag Rally d’Italia Sardinia"), eliminacji Rajdowych Mistrzostw Świata w 2004 roku, który odbył się w dniach 1–3 października. Była to trzynasta runda czempionatu w tamtym roku i dziesiąta szutrowa oraz szósta w Junior WRC. Bazą rajdu było miasto Porto Cervo. Zwycięzcami rajdu została norwesko-brytyjska załoga Petter Solberg i Phil Mills jadący Subaru Imprezą WRC. Wyprzedzili oni francusko-monakijską załogę Sébastiena Loeba i Daniela Élenę w Citroënie Xsarze WRC oraz Hiszpanów Carlosa Sainza i Marca Martíego także w Citroënie Xsarze WRC. Z kolei zwycięzcami Junior WRC zostali Szwedzi Per-Gunnar Andersson i Jonas Andersson w Suzuki Ignisie S1600.
Rajdu nie ukończyło pięciu kierowców fabrycznych. Fin Mikko Hirvonen w Subaru Imprezie WRC nie ukończył rajdu na 2. odcinku specjalnym z powodu awarii skrzyni biegów. Z kolei jego rodak Harri Rovanperä w Peugeocie 307 WRC odpadł z rajdu na 9. oesie z powodu awarii układu elektrycznego. Estończyk Markko Märtin w Fordzie Focusie WRC na 16. oesie wycofał się z rajdu z powodu awarii turbosprężarki. Z rajdu odpadli również kierowcy Škody Fabii WRC, Niemiec Armin Schwarz i Fin Toni Gardemeister. Pierwszy z nich wycofał się na 8. oesie z powodu awarii zawieszenia, a drugi z tego samego powodu na 1. oesie.
Klasyfikacja po 13 rundach.
Tabele przedstawiają tylko pięć pierwszych miejsc.

</doc>
<doc id="154921" url="https://pl.wikipedia.org/wiki?curid=154921" title="Przechowo">
Przechowo

Przechowo – dzielnica Świecia nad Wisłą. Liczba ludności ok. 4 tys. Zlokalizowane są tutaj głównie zakłady przemysłowe (Mondi – przemysł papierniczy), mleczarnia, zakłady pasz treściwych "Provimi" oraz cegielnia.
Do 1972 roku samodzielna wieś, przyłączona do Świecia.
Prawdopodobnie nazwa wzięła się od słowa "przechowywać", ponieważ znajdowało się tutaj dużo magazynów na zboże, drewno, a także barki wiślane.
30 listopada 2018 Generalna Dyrekcja Dróg Krajowych i Autostrad podpisała z firmą Strabag umowę na przebudowę drogi krajowej nr 91 w Przechowie. Kosztem blisko 78 mln zł (pierwotnie 71 mln zł) stara estakada wiosną 2019 została rozebrana i zastąpiona nową o długości 270 m, a ponadto przeprowadzono przebudowę całego układu drogowego, m.in. powstało rondo i podziemne przejście dla pieszych. Przewidywany pierwotnie termin oddania do ruchu nowego układu drogowego, przypadający na maj 2020, został przesunięty na koniec sierpnia 2020. Ostatecznie nastąpiło to 4 września 2020.

</doc>
<doc id="154923" url="https://pl.wikipedia.org/wiki?curid=154923" title="PSOne">
PSOne



</doc>
<doc id="154924" url="https://pl.wikipedia.org/wiki?curid=154924" title="Halicz">
Halicz



</doc>
<doc id="154925" url="https://pl.wikipedia.org/wiki?curid=154925" title="Kanał Portowy w Gdańsku">
Kanał Portowy w Gdańsku

Kanał Portowy – znajduje się w Gdańsku, pomiędzy Westerplatte i Nowym Portem, jest przedłużeniem Martwej Wisły od Zakrętu Pięciu Gwizdków do ujścia ku Zatoce Gdańskiej.
Historia.
Kanał zaczął powstawać w XVII wieku, w związku z zapiaszczeniem dawnego ujścia Wisły i powstawaniem piaszczystej łachy w miejscu dzisiejszego półwyspu Westerplatte. Około 1634 statki wchodzące i wychodzące do Gdańska zaczęły wykorzystywać akwen zwany Głębią Zachodnią. W następnych latach kanał był pogłębiany na koszt władz miasta Gdańska (1674-1675), próbowano zabezpieczać jego wschodni kraniec śluzą, a znajdujące się na zachodnim krańcu ujście do Zatoki Gdańskiej – falochronem, nazwanym molem, o długości 200 m (1680-1683). W związku z ich zniszczeniem, w 1716 powstały kolejne, drewniane mola, a w 1724 inż. Charpentier wybudował nową śluzę. Około 1774 dawne ujście Wisły na wschód od Westerplatte było już tak zamulone, że Głębia Zachodnia stała się jedynym wejściem do portu. Już nieco wcześniej zaczęto ją nazywać Nowym Torem Wodnym (niem. "Neues Fahrwasser", "Neufahrwasser"), potem zaś przyjęła się nazwa Kanał Portowy (niem. "Hafenkanal"). W latach 60. XX wieku kanał poszerzono i pogłębiono, a wydobytą ziemię wykorzystano do wykonania wzniesienia na Westerplatte, na którym w 1966 stanął pomnik Obrońców Wybrzeża.
Kanał znajduje się wewnątrz gdańskiego portu morskiego, po jego północnej stronie jest nabrzeże Obrońców Westerplatte, a po południowej nabrzeża Oliwskie i Ziółkowskiego.

</doc>
<doc id="154927" url="https://pl.wikipedia.org/wiki?curid=154927" title="Halicz (góra)">
Halicz (góra)

Halicz (1333 m) – trzeci pod względem wysokości szczyt w polskiej części Bieszczadów i całych Bieszczadach Zachodnich.
Położenie i topografia.
Położony jest we wschodniej części grupy Tarnicy, pomiędzy Kopą Bukowską a Rozsypańcem. Jest zwornikiem dla biegnącego w kierunku wschodnim grzbietu kulminującego w Wołowym Garbie. Płaska kopa Wołowego, błędnie nazywana Małym Haliczem, oddzielona jest od Halicza niewielką przełęczą Sidło. Masyw Halicza piętrzy się trójkątną sylwetką ponad kotłem źródłowym Wołosatki i doliną górnego Sanu. Zbudowany z twardych piaskowców i łupków krośnieńskich. W partiach szczytowych częste wychodnie, grzędy i rumowiska skalne. Ze wschodniego stoku Halicza, na wysokości 1200 m, wypływa potok o nazwie Halicz, będący lewym dopływem Sanu.
Pochodzenie nazwy szczytu nie zostało dostatecznie wyjaśnione.
Szczyt w całości pokrywa połonina tylko tu i ówdzie okraszona skalnymi występami. Połoninę wykorzystywali Bojkowie, dawni mieszkańcy tych ziem. Pierwotnym źródłem ich utrzymania była hodowla, głównie wypas wołów wysoko na połoninach oraz krów i owiec niżej w pobliżu wsi. Przykładowo na połoninach Halicza w 1913 pasło się 1900 wołów. Równie duże stada wypasano na połoninach Bukowego Berda, Połoniny Caryńskiej i Połoniny Wetlińskiej. Załamanie tradycyjnej gospodarki pasterskiej nastąpiło w wyniku zniesienia serwitutów pastwiskowych. Według węgierskich kronik w średniowieczu zbiegały się tu granice Polski, Węgier i Rusi. Góra ta dawniej cieszyła się złą sławą. Podobno była miejscem urzędowania beskidzkich zbójów i opryszków. W okresie walk z oddziałami UPA na Haliczu odbywały się egzekucje mieszkańców okolicznych wsi, którym udowodniono współpracę z wojskiem polskim. Służyła temu zbudowana przez banderowców na szczycie specjalna szubienica.
Przyroda.
Na północno-wschodnich zboczach Halicza rosną naturalne lasy świerkowe. W paśmie połonin ciekawa flora i fauna. Z rzadkich w Polsce roślin występuje tutaj m.in. arnika górska, chaber Kotschyego, tojad bukowiński, zaraza macierzankowa i turzyca dacka. Gatunkiem endemicznym jest wilczomlecz karpacki. Miejsce kosówki zajmuje tutaj olsza kosa. Z ptaków najliczniej reprezentowany jest siwarnik i kruk. Z ssaków liczebnościowo dominują darniówki zwyczajne.
Turystyka.
Halicz znany jest z rozległych widoków. Dzięki dookolnej panoramie przy dobrej widzialności można dostrzec ukraińską część Bieszczadów: Połoninę Bukowską z Kińczykiem Bukowskim, Połoninę Równą, Starostynę, Pikuj, Czorną Repę oraz dalekie szczyty Popadii i Wielkiej Sywuli w Gorganach. Dobrze widać stąd górną część doliny Sanu ciągnącą się w stronę Przełęczy Użockiej i na północy dominującą w krajobrazie Magurę Łomniańską. Wspaniale prezentuje się ze szczytu dolina Wołosatki oraz wznoszące się nad nią w kierunku zachodnim grzbiety grupy Tarnicy.
Widokowy szczyt budził zainteresowanie turystów. Na początku XX w. wprost na połoninę Halicza prowadziła jezdna droga od cerkwi w Tarnawie Niżnej. Pierwszy szlak turystyczny na Halicz wyznakowano kolorem niebieskim w 1933 z Sianek. Także z Sianek w 1909 dokonano pierwszego zimowego wejścia na Halicz. W okresie powojennym Halicz przez długie lata był końcowym punktem Głównego Szlaku Beskidzkiego i wejść można było na niego z Ustrzyk Górnych. Jego trasę z Komańczy do Halicza wytyczyła w 1953 dwuosobowa ekipa z PTTK z Krakowa Władysław Krygowski i Edward Moskała. W 1975 szlak przedłużono z Halicza na Rozsypaniec, a w 1980 dalej do Wołosatego. 5 sierpnia 1953, korzystając z urlopu naukowego, szczyt zdobył ks. dr Karol Wojtyła, wędrując z Ustrzyk Górnych.

</doc>
<doc id="154928" url="https://pl.wikipedia.org/wiki?curid=154928" title="Prezydenci Irlandii">
Prezydenci Irlandii

Prezydent Irlandii (irl. "Uachtarán na hÉireann") jest głową państwa w Irlandii. Prezydent jest wybierany w wyborach bezpośrednich. Kadencja trwa siedem lat, a ta sama osoba może piastować stanowisko przez maksimum dwie kadencje. Funkcje prezydenta Irlandii są ograniczone głównie do reprezentacyjnych.
Urząd ten został ustanowiony Konstytucją Irlandii w 1937 roku (jednakże oficjalnie republikę ustanowiono dopiero w 1947 - do tego czasu, formalnie, Irlandia pozostawała dominium, połączone unią personalną z Wielką Brytanią). Zaprzysiężenie prezydentów odbywa się w sali św. Patryka na Zamku Dublińskim, a ich oficjalną siedzibą jest Áras an Uachtaráin (Pałac Prezydencki) w Dublinie.
Od 2011 roku stanowisko piastuje Michael D. Higgins.

</doc>
<doc id="154944" url="https://pl.wikipedia.org/wiki?curid=154944" title="Zakręt Pięciu Gwizdków">
Zakręt Pięciu Gwizdków

Zakręt Pięciu Gwizdków – znajduje się w Gdańsku, przy ujściu Martwej Wisły ku Zatoce Gdańskiej. Jest zakrętem o długości 600 m, w którym Martwa Wisła przechodzi w Kanał Portowy. Jednostki pływające zmieniają w nim kurs o 110 stopni.
Po północno-wschodniej stronie Zakrętu Pięciu Gwizdków znajduje się nabrzeże Mew, Szaniec Mewi i przystań Żeglugi Gdańskiej na Westerplatte (dzielnica Przeróbka); po stronie południowo-zachodniej znajduje się nabrzeże Pięciu Gwizdków w Nowym Porcie.
Historia.
Nazwa pochodzi od sygnałów dźwiękowych (gwizdkiem, jak według przepisów nazywa się syreny, tyfony itp), dawanych przez statki mijające ten zakręt.
Zakręt powstał z głównego koryta Wisły przy jej ujściu do Zatoki Gdańskiej, z zachodniej odnogi odciętej śluzą w końcu XVIII wieku. Wcześniej Wisła łączyła się z zatoką ujściem północno-wschodnim, którego strzegła zbudowana w XV wieku Twierdza Wisłoujście. W wyniku długotrwałego zapiaszczenia - nanoszenia przez Wisłę piasku i mułu, które osadzały się w rejonie jej ujścia - tworzyły się płycizny. Z biegiem lat płycizny powiększały się w wyniku oddziaływania prądów morskich i falowania, rozrastając się w wysepki. Następnie w powiększaniu lądu brali udział ludzie, którzy umacniali jego brzegi i powiększali ziemią uzyskaną z pogłębiania ujścia. Umacnianiu ławic sprzyjało również ich intensywne zalesianie. W 1847 zamknięto ostatecznie stare ujście Wisły groblą, tworząc półwysep Westerplatte i zakręt. Po 1820 zakręt został przebudowany w kanał portowy z kamiennymi nabrzeżami. W latach 1958-1964 został poszerzony i pogłębiony, a wydobytą ziemię wykorzystano do wykonania wzniesienia na Westerplatte, na którym w 1966 stanął pomnik Obrońców Wybrzeża.
Z tego miejsca niemiecki pancernik „Schleswig-Holstein” ostrzelał Wojskową Składnicę Tranzytową na Westerplatte w 1939. To wydarzenie uznaje się za początek II wojny światowej.

</doc>
<doc id="154945" url="https://pl.wikipedia.org/wiki?curid=154945" title="Bezpieczeństwo bierne">
Bezpieczeństwo bierne

Bezpieczeństwo bierne – to zespół cech pojazdu mających na celu zmniejszenie skutków zaistniałej kolizji lub wypadku drogowego z punktu widzenia wszystkich jego uczestników. 
Elementy poprawiające bezpieczeństwo bierne to m.in.:

</doc>
<doc id="154946" url="https://pl.wikipedia.org/wiki?curid=154946" title="Amos (satelita)">
Amos (satelita)

Amos (hebr. עמוס) – zespół izraelskich satelitów telekomunikacyjnych, należących do prywatnego konsorcjum Spacecom. Zostały zbudowane przez Israel Aerospace Industries. Nazwa serii jest akronimem od słów Affordable Modular Optimized Satellite, równocześnie jest ona nawiązaniem do starotestamentowego proroka Amosa.
Znajdują się na orbicie geostacjonarnej (nad równikiem), na 4. stopniu długości geograficznej zachodniej.
Satelity te nadają sygnał stacji telewizyjnych i radiowych do odbiorców w Europie, Afryce Północnej, na Bliskim Wschodzie oraz na wschodnim wybrzeżu Stanów Zjednoczonych, tworząc możliwość połączeń z sieciami szkieletowymi IP oraz innymi zaawansowanymi usługami szerokopasmowymi.
Obecnie na orbicie na pozycji 4°W znajdują się Amos 2 i Amos 3.
Polskojęzyczne stacje telewizyjne na satelitach AMOS.
przekaz cyfrowy kodowany.
Satelita jest również wykorzystywany przez Polsat do przekazów (kodowanych i niekodowanych) za pośrednictwem wozów satelitarnych.

</doc>
<doc id="154948" url="https://pl.wikipedia.org/wiki?curid=154948" title="Final Fantasy (gra komputerowa)">
Final Fantasy (gra komputerowa)

 – gra z gatunku jRPG produkcji japońskiej stworzona przez firmę Square w 1987 roku na konsolę Nintendo Entertainment System. Gra ta dała początek oraz nazwę jednej z najpopularniejszych serii gier RPG na świecie i sama doczekała się wielu remake’ów. Gra pojawiła się także na NES Classic Edition.
Pierwsza część "Final Fantasy" dała początek wielu motywom, które przewijają się niemalże przez wszystkie części serii.
Dane techniczne.
Historia "Final Fantasy".
Na początku 1987 roku Square Co., Ltd. miało kłopoty finansowe i jeden z pracowników firmy, Hironobu Sakaguchi, zaproponował szefostwu firmy stworzenie ostatniej gry, która miała być swoistym pożegnaniem się jej z rynkiem gier komputerowych i konsolowych. Gra ta miała być jRPG podobnym do odnoszącej ogromny sukces w Japonii w tamtym czasie gry firmy Enix, Dragon Quest. Nazwana została "Final Fantasy", ponieważ była ona "ostatnią fantazją" firmy na wybicie się na szczyt.
Gra odniosła ogromny sukces finansowy w Japonii, dzięki czemu Square zostało jednym z najpopularniejszych producentów gier jRPG w tym kraju. Gra została przetłumaczona na angielski i wydana na konsolę NES w 1990 roku. W międzyczasie, w grudniu 1989 roku w Japonii, firma Micro Cabin wydała grę Square na komputer MSX 2. Następnie przez lata pierwsza część Final Fantasy została zapomniana, kiedy to dopiero w 2000 roku ukazała się reedycja tej gry na przenośną konsolę WonderSwan Color, wraz z kompletnie zmienioną grafiką i drobnymi zmianami w dialogach i nazwach przedmiotów.
Kolejna reedycja gry ukazała się na konsolę Sony PlayStation w 2002 roku w Japonii. W Europie gra ukazała się rok później i została nazwana Final Fantasy Origins (w zestawie sprzedawana razem z "Final Fantasy 2"). Oprócz ulepszonej grafiki podobnej do tej z wersji na WonderSwan Color, zmieniony został również system gry, a także wprowadzona została pseudo-trójwymiarowa mapa świata i wstawki FMV.
Największa zmiana została zauważona w wersji na Game Boy Advance wydanej w 2004 roku, jako część kolekcji "Finest Fantasy For Advance". Do gry został dodany tryb "Soul of Chaos", który pozwolił graczom na walkę z bossami z przyszłych gier z serii Final Fantasy. Są to m.in. Gilgamesh, Atomos, Omega, Shinryu, Ultros, Phantom Train i Death Gaze.
Bohaterowie.
Główni bohaterowie.
Bohaterowie "Final Fantasy" są anonimowi. Gracz na początku przygody otrzymuje w swojej drużynie cztery postaci, którym musi nadać imiona oraz określić ich klasy, których do wyboru ma sześć. Każda klasa po wykonaniu zadania dla Bahamuta, Króla Smoków przemienia się w klasę prestiżową. W grze nie ma ograniczenia co do liczby postaci tej samej klasy w drużynie.
Opis fabuły.
Świat w grze "Final Fantasy" składa się z trzech kontynentów. Siły elementarne świata opierają się na mocy czterech kryształów: Ognia, Wody, Ziemi i Wiatru. Tysiące lat przed rozpoczęciem gry kryształy tracą swoją moc i blakną. Z czasem ziemia zaczyna gnić, woda ustaje, wiatr cichnie, a ogień wygasa. Prorok Lukahn pojawia się z przepowiednią, że czwórka Wojowników Światła przybędzie z kryształami, aby odzyskać ich blask.
Pojawiają się oni w królestwie Coneria, gdzie właśnie jeden z lojalnych rycerzy króla, Garland, zdradził go i porwał jego córkę, księżniczkę Sarah. Wojownicy Światła udają się na północ do Świątyni Chaosu, gdzie pokonują Garlanda i ratują księżniczkę. W ramach wdzięczności, król buduje dla nich most, dzięki któremu wojownicy mogą dalej podróżować. Na wschodzie w mieście Pravoca okazuje się, że piraci zaatakowali miasto i dręczą jego mieszkańców. Pokonując piratów bohaterowie uzyskują dostęp do ich statku, dzięki któremu mogą podróżować przez ocean.
W królestwie Elfheim zamieszkanym przez elfów, zły elf Astos uśpił księcia i uciekł wraz z koroną pewnego króla, który mieszkał w północnym zamku. Wojownicy odnajdują koronę i zwracają ją królowi, jednak okazuje się, że jest nim naprawdę Astos, po pokonaniu którego wojownicy uzyskują czarodziejską kulę. Oddają ją oni Wiedźmie Matoyi, która w zamian daje im lekarstwo na wyleczenie księcia. Według legendy, mieszkańcy Elfheim powinni dać Wojownikom Światła Mistyczny Klucz, który otwiera wiele zamkniętych komnat na świecie. W jednej z nich znajduje się materiał wybuchowy, który pozwala krasnoludom z zachodu dokończyć budowę tunelu i otworzyć wojownikom drogę morską na zachód.
Tam znajdują oni miasto Melmond – rolnicze miasto, w którym ziemia zgniła, przez co mieszkańcy cierpią i umierają. Wojownicy pokonują wampira, który powinien być przyczyną gnicia ziemi, jednak to nic nie pomogło. Okazało się, że prawdziwym powodem gnicia ziemi jest potwór, który zabrał moc Kryształu Ziemi. Jest to Lich, którego wojownicy pokonują i przywracają równowagę elementowi Ziemi. Następnie, w Wulkanie Gurug znajdują Marilith, która pilnuje mocy Kryształu Ognia. W podwodnym królestwie syren, Kraken ochrania moc Kryształu Wody. Po ich pokonaniu, wojownicy docierają do królestwa Lufenian – starożytnego ludu, który wynalazł sposób na tworzenie latających maszyn i stworzył Latające Zamki. W jednym z nich Tiamat pilnował mocy Kryształu Wiatru.
Po odzyskaniu mocy czterech kryształów okazuje się, że to nie koniec podróży wojowników. Lich, Marilith, Kraken i Tiamat wykorzystując Garlanda, tworzą z niego Chaos – nadludzką postać, która zostaje wysłana 2000 lat w przeszłość, gdzie ma za zadanie uwolnić moc czterech potworów i wysłać ich w przyszłość, tworząc paradoks czasowy. Wojownicy Światła udają się za Chaosem i pokonują go w przeszłości, jednak po powrocie do swoich czasów nic nie pamiętają. Nikt nic nie pamięta, ponieważ po pokonaniu oryginalnego przeciwnika, cała ta historia się nie wydarzyła.

</doc>
<doc id="154949" url="https://pl.wikipedia.org/wiki?curid=154949" title="Shaun Murphy">
Shaun Murphy

Shaun Murphy (ur. 10 sierpnia 1982 w Northampton) – angielski snookerzysta, mistrz świata z 2005 roku oraz trzykrotny wicemistrz świata (z 2009, 2015 i 2021 roku). Plasuje się na 7 miejscu pod względem zdobytych setek w profesjonalnych turniejach, ma ich łącznie 618.
Od 1997 w gronie profesjonalistów. W 2001 wygrał turniej B&amp;H Snooker Championships, dwa lata później osiągnął po raz pierwszy 1/8 finału w turnieju rankingowym (LG Cup). Na mistrzostwach świata 2005 w drodze do finału wyeliminował m.in. byłych triumfatorów tego turnieju, Johna Higginsa i Steve’a Davisa, a w ostatnim meczu pokonał Matthew Stevensa, zostając drugim w historii mistrzem świata, który brał udział w kwalifikacjach do turnieju, a jednocześnie drugim w kolejności (po Stephenie Hendrym) najmłodszym zdobywcą tego trofeum. Było to zarazem jego pierwsze zwycięstwo w rankingowym turnieju snookerowym.
Przydomki.
Zawodnik jest nazywany (magik) i (mądry wojownik), a także (karabin maszynowy).
Zarobki.
Według danych WorldSnooker, zawodnik przez całą swoją karierę zarobił 628 tysięcy funtów.
Kariera.
Sezon 2011/2012.
Wygrał inauguracyjną edycję Brazil Masters we Florianopolis, rozgrywaną w dniach 15-19.09.2011. W finale pokonał 5-0 Graeme’a Dotta. Wbił także najwyższego brejka turnieju- 139. W Brazylii zarobił 40 tysięcy dolarów amerykańskich.
Sezon 2010/2011.
Formą w Welsh Open 2011 nie zachwycił. Odpadł w pierwszej rundzie fazy telewizyjnej w meczu z Matthew Stevens. Shaun przegrywa do zera.
Osiągnięcia w turniejach.
Zwycięstwa.
Mistrzostwa świata w 2005 roku.
Patrz rozdział: „Udział w Mistrzostwach świata”.
Malta Cup w lutym 2007 roku.
W pierwszej rundzie tego turnieju Murphy wygrał z Rickym Waldenem 5:4. W drugiej wyeliminował innego Anglika Stephena Lee(5:3).
W ćwierćfinale Murphy pokonał Szkota Graeme’a Dotta 5:2, zaś w półfinale Anglika Aliego Cartera 6:3.
W finale Shaun Murphy spotkał się z reprezentantem Walii Ryanem Dayem. Mecz zakończył się wynikiem 9:4 dla Anglika.
UK Championship 2008.
21 grudnia 2008 roku Murphy triumfował w turnieju UK Championship. W finale pokonał Marco Fu 10:9. We wcześniejszych rundach wygrał następujące mecze:
Drugie miejsca.
Welsh Open 2006.
Shaun Murphy był w tym turnieju rozstawiony z numerem drugim, dzięki temu turniej rozpoczął dopiero w drugiej rundzie (tak jak cała czołowa szesnastka). W pierwszej rundzie wyeliminował Anglika Andy’ego Hicksa (5:3). W trzeciej rundzie spotkał się z innym Anglikiem Jamiem Cope’em – mecz ten zakończył się rezultatem 5:4 dla Shauna. W ćwierćfinale Murphy wyeliminował Walijczyka Marka Williamsa (5:2), zaś w półfinale Anglika Barry’ego Hawkinsa (6:1).
Shaun Murphy przegrał w tym turnieju w finale z Anglikiem Stephenem Lee 4:9.
Pot Black 2005 i 2007.
Rozstawiony z numerem drugim, pokonał na drodze do finału Petera Ebdona (74:4) oraz Stephena Hendry’ego (63:0), by ulec w nim (71:36) z Kenem Dohertym. Również drugie miejsce w turnieju Pot Black Murphy zdobył w roku 2005, gdzie uległ Matthew Stvensowi (53-27).
China Open 2008.
W 2008 roku Murphy zajął drugie miejsce w azjatyckim turnieju rankingowym China Open. W finale uległ 9:10 Stephenowi Maguire’owi.
Udział w mistrzostwach świata.
2005.
W roku 2005 Shaun Muprhy sięgnął po tytuł Mistrza świata.
W pierwszej rundzie wyeliminował Szkota Chrisa Smalla. Mecz zakończył się wynikiem 10:5. W drugiej rundzie Murphy pokonał innego Szkota Johna Higginsa (13:8).
W ćwierćfinale Anglik zmierzył się z Steve’em Davisem. Wygrał bardzo wysoko, bo aż 13:4.
W półfinale Shaun Murphy grał Peterem Ebdonem. Mecz zakończył się wynikiem 17:12.
W finale Anglik spotkał się z Walijczykiem Matthew Stevensem. Mecz zakończył się w 34 partii wynikiem 18:16 dla Murphy’ego. Wynik ostatniego freama to 83:28.
2006.
W 2006 roku Murphy był obrońcą tytułu – w związku z tym został rozstawiony w turnieju z numerem jeden. W pierwszej rundzie pokonał Taja Jamesa Wattanę (10:4).
W drugiej rundzie zmierzył się z rozstawionym z numerem 16 S. Davisem. Murphy wygrał to spotkanie (13:7).
W ćwierćfinale Murphy stoczył pojedynek z rozstawionym z numerem 8 Ebdonem. Przegrał to spotkanie, wynik końcowy to 7:13.
2007.
W 2007 roku Murphy został rozstawiony z numerem 6 (pomimo tego że zajmował piątą pozycję na liście rankingowej na tej sezon, stało się tak dlatego, iż rozstawiony z numerem pierwszym Graeme Dott na liście rankingowej zajmował właśnie 6 pozycje za Shaunem Murphym).
W pierwszej rundzie Murphy wygrał z Juddem Trumpem 10:6. W drugiej zaś grał z nierozstawionym Johnem Parrottem. Mecz wydawał się być bardzo zacięty. Pierwsza sesja zakończona była wynikiem 4:4, druga zaś 8:8, w trzeciej 5 frame’ów z rzędu bez odpowiedzi mistrza świata z 1991 roku zwyciężył Murphy. Wygrał to spotkanie 13:8.
W ćwierćfinale Anglik trafił na M. Stevensa. Po pierwszej sesji tego pojedynku był remis 4:4, pomimo iż Shaun Murphy przegrywał w tej sesji 3:0. Druga sesja rozegrana wieczorem 1 maja zakończyła się wysokim zwycięstwem Stevensa (1:7). Przed decydującą sesją był więc stan 5:11 dla Walijczyka. W tej sytuacji faworytem bukmacherów stał się Stevens, który potrzebował już tylko 2 frame’ów by odnieść zwycięstwo w ty meczu. Jednak pierwsze dwie partie trzeciej sesji, rozgrywanej od godziny 11 (czasu polskiego) 2 maja wygrał Shaun Murphy, doprowadzając do wyniku 7:11. Następna partia zakończyła się natomiast zwycięstwem Stevens (Murphy miał w niej dużą szansę na zwycięstwo, jednak pomylił się w decydującej fazie frame’a). Po 19 partiach prowadził więc Walijczyk aż 7:12 i potrzebował już tylko jednej partii do zwycięstwa. Ostatniego frame’a przed przerwą w sesji wygrał jednak znów Murphy. Po przerwie kontynuował dobrą passę wygrywając wszystkie pięć frame’ów i odnosząc spektakularne zwycięstwo 13:12.
W półfinale Murphy spotkał się z Markiem Selby. Po dwóch sesjach był remis 8:8. Remisem zakończyła się również trzecia sesja (4:4), po której było 12:12. W czwartej sesji Shaun Murphy uzyskał przewagę 16:14 – jednak przegrał następne trzy partie (31, 32, 33) – ulegając 16:17. Ostatni frame był jednostronny – Selby uzyskał break, po którym Shaun potrzebował aż trzech snookerów. Murphy podszedł jednak do stołu i zagrał złą odstawną, po której była możliwość wbicia bili czerwonej do lewej środkowej kieszeni. Bilę tę wbił Selby – co ostatecznie pogrzebało szansę Murphy’ego na grę w finale.
2008.
W pierwszej rundzie tych mistrzostw Murphy wygrał z Dave’em Haroldem 10:3. W drugiej rundzie "The Magican" spotkał się z Anglikiem – Allisterem Carterem, pierwsza sesja zakończyła się wynikiem 2:6 dla Cartera, takim samym rezultatem zakończyła się sesja druga rozgrywana 26 kwietnia 2008 roku, a więc Murphy przegrywał po 16 frame’ach 4:12. Ostatnia odsłona tego meczu miała miejsce wieczorem tego samego dnia, rozegrano wówczas tylko jednego frame’a, którego wygrał Carter eliminując Shauna Murphy’ego (4:13).
2009.
W pierwszej fazie turnieju Shaun Murphy zmierzył się z innym Anglikiem Andrew Higginsonem. Dla byłego mistrza świata nie było to łatwe spotkanie. Przeciwnik długo stawiał opór, ale jednak zwyciężył Murphy 10-8. W drugiej rundzie mistrzostw spotkał się z Marco Fu. Pojedynek był przed meczem oceniany jako jeden z lepszych tej fazy turniejowej, lecz Murphy w błyskawicznym tempie rozprawił się z rywalem zwyciężając go aż 13-3. Dalej natrafił na 7-krotnego mistrza globu – Stephena Hendry’ego. Szkot długo wygrywał, co zainicjowało maksymalnym breakiem Hendry’ego. W następnej sesji wygrał Shaun Murphy aż 6:2 i wysunął się na prowadzenie 9:7. W trzeciej – ostatniej już sesji – padł remis 4:4 co dało awans Anglikowi. W półfinale trafił na Neila Robertsona. W trzech pierwszych sesjach padły rezultaty kolejno: 4:4, 5:3, 5:3. Dawało to wynik 14:10. W czwartej odsłonie spotkania Murphy dokończył swój plan pokonując Australijczyka 17:14. W finale czekał już Szkot – John Higgins. Przebieg meczu był ciągle taki sam. Higgins wysoko prowadził we wszystkich sesjach i zdobył po raz trzeci w karierze tytuł mistrza globu. Shaun Murphy został wicemistrzem co było doskonałym wynikiem.
Życie prywatne.
Murphy urodził się w Northampton, ale mieszka w Rotherham ze swoją żoną Claire (obecnie są w separacji), którą poznał za pośrednictwem czata. Zawodnik jest głęboko wierzącym chrześcijaninem (katolikiem), przed każdym meczem modli się w szatni.
W dzieciństwie miał trudne okresy, w szkole był zastraszany przez co w wieku 13 lat musiał kontynuować edukację w domu. Gdy zaczął coraz więcej czasu poświęcać snookerowi – stracił kontakt z resztą swoich przyjaciół ze szkoły, przez co był bardzo nieszczęśliwy. Na wakacjach z rodzicami spotkał chrześcijańską rodzinę i pod jej wpływem nawrócił się na chrześcijaństwo. Stał się mocno związany z Kościołem. Twierdził, że wiara pomaga mu w grze w snookera i w prywatnym życiu. Podczas Mistrzostw świata w snookerze w 2007 roku media doniosły, iż Shaun pokłócił się z ojcem. Murphy wyjaśnił, iż tak naprawdę kłótnia miała miejsce 18 miesięcy wcześniej i od tego czasu nie rozmawia z ojcem. Zawodnik przyznał też, że byłby szczęśliwy, gdyby znów mógł porozmawiać z ojcem.
Prywatnie grywa na pianinie i w golfa.

</doc>
<doc id="154950" url="https://pl.wikipedia.org/wiki?curid=154950" title="Okil Okilow">
Okil Okilow

Okil Ghajbullojewicz Okilow (tadż.: Оқил Ғайбуллоевич Оқилов, ur. 2 lutego 1944 w Leninabadzie) – tadżycki polityk, związany ze środowiskiem politycznym prezydenta Emomaliego Rahmona. Premier Tadżykistanu od 20 grudnia 1999 do 23 listopada 2013. Jest członkiem Ludowo-Demokratycznej Partii Tadżykistanu.

</doc>
<doc id="154971" url="https://pl.wikipedia.org/wiki?curid=154971" title="Zjednoczona Republika Tanzanii">
Zjednoczona Republika Tanzanii



</doc>
<doc id="154973" url="https://pl.wikipedia.org/wiki?curid=154973" title="Dystopia (gatunek literacki)">
Dystopia (gatunek literacki)



</doc>
<doc id="154975" url="https://pl.wikipedia.org/wiki?curid=154975" title="Konrad Hejmo">
Konrad Hejmo

Konrad Hejmo, właśc. Stanisław Hejmo (ur. 6 kwietnia 1936 w Kostrzy) – polski duchowny katolicki, dominikanin, wieloletni świadomy współpracownik Służby Bezpieczeństwa.
Życiorys.
Kształcił się w Studium Generalnym Ojców Dominikanów w Krakowie (1954–1961), gdzie studiował filozofię i teologię. Przyjął święcenia kapłańskie w Krakowie 15 czerwca 1961, na swoim obrazku prymicyjnym napisał: "Posłał mnie, abym ubogim niósł dobrą nowinę, więźniom głosił wolność, a niewidomym przejrzenie, abym uciśnionych odzyskał wolnymi". Pracował jako sekretarz prowincjała ojca J. Janczaka, kontynuował równocześnie studia w Prymasowskim Studium Życia Wewnętrznego w Warszawie (następnie na Wydziale Filozofii KUL, 1965–1967). Od 1964 był duszpasterzem środowiska akademickiego w Poznaniu, od 1965 duszpasterzem głównym tamże. W latach 1973–1979 był redaktorem miesięcznika dominikańskiego „W drodze”. W 1978 na krótko przeniósł się do Gdańska, gdzie pełnił funkcję zastępcy głównego duszpasterza akademickiego. W 1979 podjął pracę w Sekretariacie Episkopatu Polski, a kardynał Stefan Wyszyński w tym samym roku wysłał go do pracy w Rzymie w Radiu Watykańskim.
W latach 1979–1984 ks. Hejmo był wicedyrektorem Delegatury Biura Prasowego Episkopatu Polski w Rzymie, 1983–1987 redaktorem naczelnym pisma „Kronika Rzymska”. W 1984 został głównym opiekunem polskich pielgrzymów w Rzymie – dyrektorem Ośrodka dla Pielgrzymów Polskich "Corda Cordi" i oficjalnym duszpasterzem pielgrzymów. W grudniu 1984 otrzymał nominację na asystenta audiencji generalnych i specjalnych Jana Pawła II, a w 1985 – na konsultora watykańskiej instytucji "Peregrinatio ad Petri Sedem".
Angażował się w latach 80. w pomoc dla polskich emigrantów we Włoszech. Ogłaszał artykuły w czasopismach polskich, polonijnych oraz włoskich, m.in. „L’Osservatore Romano”, „Gościu Niedzielnym”, „Głosie Katolickim” (Paryż), „Najwyższym Czasie”. Otworzył przewód doktorski na Papieskim Uniwersytecie Św. Tomasza z Akwinu "Angelicum" w Rzymie. Korespondencje watykańskie przedstawiał regularnie w Radiu Maryja.
Kwestia współpracy z SB.
27 kwietnia 2005 roku prezes Instytutu Pamięci Narodowej Leon Kieres, za jednomyślną zgodą kolegium IPN publicznie ogłosił, że Konrad Hejmo zdaniem IPN był w latach 70. i 80. XX w. informatorem SB o pseudonimach „Hejnał” i „Dominik”. W latach 1980–1988 o. Konrad Hejmo był prowadzony przez Wydział XIV (wywiad nielegalny) Departamentu I MSW, za pośrednictwem funkcjonariusza pod przykryciem o pseudonimie „Lakar” Andrzeja Madejczyka, który mieszkał z rodziną w Kolonii, gdzie mieściła się siedziba Ambasady PRL, a także jedna z trzech rezydentur wywiadu PRL na terenie RF Niemiec. „Lakar” działał „pod flagą” BND – Bundesnachrichtendienst (Federalna Służba Wywiadowcza), a de facto był funkcjonariuszem SB.
1 czerwca 2005 ukazała się na stronach IPN publikacja, w której ujawniono treść dokumentów odnalezionych w archiwach IPN na temat inwigilacji polskiego Kościoła katolickiego, związanych z o. Konradem Hejmą. Zdaniem IPN współpraca ojca Hejmy trwała co najmniej 13 lat – zebrane w IPN materiały dotyczą lat 1975–1988. Donosy miały dotyczyć Kościoła katolickiego, otoczenia papieża i polskiej opozycji politycznej. Pracownicy IPN twierdzą, że w materiałach archiwalnych są dowody współpracy ojca Hejmy w latach 70 XX w. z IV Departamentem MSW, rozpracowującym Kościół w Polsce, natomiast po wyjeździe do Watykanu z I Departamentem MSW, czyli wywiadem. Według prezesa IPN w posiadaniu Instytutu są dwie taśmy magnetofonowe z nagraniami wypowiedzi o. Hejmy – jedna kasetowa i jedna na szpuli.
Konrad Hejmo zaprzeczył tej informacji IPN. W wywiadzie udzielonym korespondentce TVP Agnieszce Gawerskiej przyznał, że mógł nieświadomie przekazywać informacje osobie, którą zarekomendował episkopat niemiecki, a którą nazywa „Andrzejem M.” Uważa, że ta osoba mogła być agentem tajnych służb, polskich lub wschodnioniemieckiego (Stasi). Według słów ojca Hejmy, „pan M.” nie żyje od paru lat, ale nazwiska ujawniać nie chce, bo żyje jego rodzina. Potem okazało się, że był to Andrzej Madejczyk. Konrad Hejmo powiedział także, że informacje na temat jego – jak mówi, rzekomej – współpracy z SB są elementem „większej operacji mającej na celu zszarganie pamięci Jana Pawła II i jego otoczenia”.
Ludwik Wiśniewski OP, stwierdził: "Wierzę prof. Leonowi Kieresowi, że kierował się uczciwymi pobudkami, ale nie mogę uwierzyć, że oprócz niego ktoś jeszcze w tym palców nie maczał. W odpowiednim czasie spada ta, a nie inna teczka." Uznał za nieprzemyślane ujawnienie nazwiska i napiętnowanie człowieka, którego teczka nie została dokładnie sprawdzona. Ojciec Wiśniewski dodał, że przeglądał dokumenty z „polskiego” okresu działalności ojca Konrada i jest zdania, że nie był on świadomym i tajnym współpracownikiem, dokumenty nie zawierały żadnych istotnych informacji i oprócz jednego „zgrzytu”, który nie wiadomo kto wprowadził, nie stanowią donosów. Jednak ojciec Hejmo rzeczywiście był zbyt rozmowny i postępował w sposób lekkomyślny.
Podobną opinię wyraził ojciec Jacek Salij po własnej analizie materiałów IPN dotyczących Konrada Hejmy. W obronie ojca Konrada stanął m.in. Peter Raina, historyk polskiego Kościoła rzymskokatolickiego, krytykując działania IPN w wydanym przez siebie oświadczeniu. Wskazał na nieścisłości w publikacji IPN w kilka dni po jej ukazaniu się. W roku 2006 wydał własną książkę: "Anatomia linczu. Sprawa Ojca Konrada Hejmo". Książka w formie wywiadu-rzeki "Moje życie i mój krzyż. Nie lękam się prawdy", jaki przeprowadzili z ojcem Konradem Hejmą Andrzej Gass i Stefan Budzyński, ukazała się w 2008 r. nakładem wydawnictwa Adam.
Sceptycznie do kwestii świadomości i intencjonalności przekazywania informacji na rzecz SB przez o. Hejmo wyraził się także dziennikarz śledczy, Cezary Gmyz, określając postępowanie duchownego za przejawiające "brak roztropności i gadulstwo", a także zwracając uwagę, iż zakonnik w sposób oczywisty zdawał sobie sprawę z faktu nagrywania spotkań z nim przez „Lakara” stawianym otwarcie przed nim magnetofonem i sam nawet rozpoczynał swoją wypowiedź typowym wstępem "Raz, dwa, trzy, mówi Konrad".
Działalność w Domu Pielgrzyma w Rzymie.
W chwili obecnej (stan z lata 2012) o. Hejmo prowadzi Dom Pielgrzyma, ale robi to już jako prywatna spółka, założona przez ojca Hejmę i Zgromadzenie Sióstr Antoninek. Działalność ta jest niezależna od władz watykańskich i od polskich władz kościelnych.

</doc>
<doc id="154979" url="https://pl.wikipedia.org/wiki?curid=154979" title="Jednopienność">
Jednopienność

Jednopienność, jednodomowość, monoecja – występowanie u roślin rozdzielnych męskich i żeńskich (jednopłciowych) narządów rozrodczych na jednym osobniku. W przypadku jednopiennych mszaków i paprotników na tej samej roślinie (na tym samym przedroślu) występują rodnie i plemnie, czyli gametangia męskie i żeńskie. W przypadku roślin nasiennych jednopiennymi nazywane są te rośliny, na których występują zarówno kwiaty męskie, jak i odrębne kwiaty żeńskie. Rośliny, na których obok kwiatów rozdzielnopłciowych występują także kwiaty obupłciowe, określane są mianem poligamicznych. Rozdzielenie płci organów generatywnych jest jedną z form zapobiegania samozapyleniu.
Jednopiennymi roślinami okrytonasiennymi są np. przedstawiciele brzozowatych, bukowatych, orzechowatych, niektóre arekowate, wiechlinowate (np. kukurydza), dyniowate (np. dynia). Wśród nagonasiennych jednopienne są rośliny z rodzin sosnowatych i cyprysowatych.
U mszaków jednopiennych w zależności od wzajemnego położenia rodni i plemni wyróżnia się następujące ich układy:

</doc>
<doc id="154981" url="https://pl.wikipedia.org/wiki?curid=154981" title="Prezydenci Serbii i Czarnogóry">
Prezydenci Serbii i Czarnogóry

Prezydenci Serbii i Czarnogóry byli wybierani od 2003 roku, czyli od powstania Serbii i Czarnogóry. Do 2003 roku krajem rządzili prezydenci Jugosławii.
Lista prezydentów.
5 czerwca 2006 roku, po proklamowaniu niepodległości przez Czarnogórę (3 czerwca 2006) parlament Serbii uznał Serbię za prawnego kontynuatora państwowości Serbii i Czarnogóry.

</doc>
<doc id="154982" url="https://pl.wikipedia.org/wiki?curid=154982" title="Zasady norymberskie">
Zasady norymberskie

Zasady norymberskie (ang. "The Nuremberg Principles"), sformułowane w statucie Międzynarodowego Trybunału Wojskowego w Norymberdze (1945), zatwierdzone rezolucją Zgromadzenia Ogólnego ONZ nr 3(I) z 13 lutego 1946 oraz nr 95(I) z 11 grudnia 1946 roku, stanowią podstawę odpowiedzialności karnej jednostek w prawie międzynarodowym. 
Wyróżniamy 6 głównych zasad:
Zasady te (takie jak zakaz brutalnego traktowania jeńców i ludności cywilnej; rabunku czy dokonywania zniszczeń nie usprawiedliwionych koniecznością wojenną) formułowano wzorując się na normach konwencji genewskich i haskich od dawna akceptowanych przez większość państw (w tym Niemcy).
21 listopada 1947 Komisja Prawa Międzynarodowego otrzymała od Zgromadzenia Ogólnego polecenie ułożenia projektu Międzynarodowego Kodeksu Karnego wzorowanego na Zasadach Norymberskich. 
Projekt w ostatecznej wersji omawiał w art. 1 "przestępstwa przeciwko pokojowi i bezpieczeństwu ludzkości". Był oparty na wspomnianych Zasadach oraz na Konwencji z 1948 r. a w sprawie przestępstw przeciw pokojowi na Konwencji z 1933 r. z uzupełnieniami.
Przedstawiony w Zgromadzeniu został 4 grudnia 1954 odłożony do czasu zdefiniowania agresji (co nastąpiło 14 grudnia 1974), następnie sprawa została ponownie odłożona. Dopiero w latach 90 wznowiono działania, w wyniku których powstał oparty na Zasadach Norymberskich Międzynarodowy Trybunał Karny.

</doc>
<doc id="154987" url="https://pl.wikipedia.org/wiki?curid=154987" title="World Cyber Games">
World Cyber Games

World Cyber Games (WCG) – międzynarodowy festiwal gier komputerowych, prowadzony przez International Cyber Marketing z Korei Południowej przy udziale firmy Samsung i południowokoreańskiego rządu. Inne określenie to "cyberolimpiada", bo ambicją organizatorów jest wykreowanie WCG na komputerowy odpowiednik igrzysk olimpijskich.
Pierwsze WCG odbyły się w 2000 roku w Seulu, który gościł również kolejne edycje imprezy. Od 2004 roku wielki finał WCG odbywał się w różnych krajach świata – Stanach Zjednoczonych, Singapurze, Włoszech, Niemczech i Chinach – by w roku 2011 znów powrócić do Korei Południowej. Dwie kolejne imprezy odbędą się z kolei w chińskim Kunshan.
Krajowe kwalifikacje online zrzeszają nawet po kilka tysięcy graczy z danych państw. Krajowe finały zawsze są dużymi wydarzeniami na scenie gier komputerowych, natomiast finały światowe przyciągają przed komputery wiele osób z zamiarem śledzenia na bieżąco wyników podawanych m.in. przez strony internetowe, telewizje, czy też radia o tematyce e-sportowej.
W Polsce krajowe finały WCG dawniej były rozgrywane w Hali EXPO XXI wieku w Warszawie. Od eliminacji z roku 2005, przez kilka lat miały miejsce w stołecznym centrum handlowym Blue City. W roku 2010 finały odbyły się w Multikinie Złote Tarasy, a w roku kolejnym rozgrywki powróciły do Hali EXPO XXI wieku.
5 lutego 2014 roku CEO WCG Brad Lee poinformował, iż komitet WCG podjął decyzję o zakończeniu organizowania finałów World Cyber Games.
Konkurencje.
Na pierwszych cyberigrzyskach rozgrywano zawody jedynie w 4 konkurencjach: Age of Empires II, FIFA 2000, i . Współcześnie gracze rywalizują w 12 konkurencjach na PC, konsolach Xbox 360 lub telefonach komórkowych.
Konkurencje World Cyber Games 2009:
Hall of Fame.
Hall of Fame to odpowiednik „muzeum eSportu”. Trafiają do niego zawodnicy lub zespoły, które zdobyły co najmniej dwa złote medale oraz przestrzegają zasad fair play. Dodatkowo gracze zostają uhonorowani statusem "legendy WCG" (WCG Legend).
Lista członków.
"Stan na grudzień 2009".

</doc>
<doc id="154992" url="https://pl.wikipedia.org/wiki?curid=154992" title="Gerard Debreu">
Gerard Debreu



</doc>
<doc id="154994" url="https://pl.wikipedia.org/wiki?curid=154994" title="Boris Tadić">
Boris Tadić

Boris Tadić, cyr. Борис Тадић (wym. []; ur. 15 stycznia 1958 w Sarajewie) – serbski polityk i psycholog, w latach 2000–2003 minister telekomunikacji Federalnej Republiki Jugosławii, następnie do 2004 minister obrony Serbii i Czarnogóry. Od 2004 do 2012 prezydent Serbii. Lider Partii Demokratycznej i następnie Partii Socjaldemokratycznej.
Życiorys.
Syn Ljubomira Tadicia (filozofa oraz członka Serbskiej Akademii Nauk i Sztuk) i Nevenki Tadić (psycholożki). Jego dziadek od strony matki został zamordowany przez ustaszy.
Ukończył psychologię kliniczną na Uniwersytecie w Belgradzie. Jak sam wspominał, w czasach studenckich zaangażował się w działalność polityczną, z jej powodu przez miesiąc był aresztowany. Pracował później jako nauczyciel akademicki na macierzystej uczelni oraz jako psycholog kliniczny.
W 1990 znalazł się wśród założycieli Partii Demokratycznej, w połowie lat 90. został jednym z jej wiceprzewodniczących. W 1997 założył Centar modernih veština, organizację pozarządową na rzecz edukacji politycznej i obywatelskiej. Należał do liderów protestów przeciwko Slobodanowi Miloševiciowi (którego odsunięto od władzy w 2000) i jednym z przywódców koalicyjnej Demokratycznej Opozycji Serbii. Przewodził frakcji DOS w jednej z izb federalnego parlamentu. Od listopada 2000 do marca 2003 w rządzie Federalnej Republiki Jugosławii sprawował urząd ministra telekomunikacji, następnie do kwietnia 2004 był ministrem obrony w gabinecie federalnym Serbii i Czarnogóry.
W 2003, po zamordowaniu Zorana Đinđicia, wszedł w skład kolegialnego tymczasowego kierownictwa Partii Demokratycznej. W tym samym roku w przedterminowych wyborach do Zgromadzenia Narodowego zamykał partyjną listę wyborczą swojego ugrupowania, które w głosowaniu zajęło 3. miejsce, tracąc ponad 20 mandatów. W lutym 2004 wybrany na przewodniczącego demokratów, kierował tą formacją do 2012.
27 czerwca 2004 w drugiej turze wyborów na prezydenta Serbii uzyskał blisko 54% głosów, pokonując Tomislava Nikolicia z Serbskiej Partii Radykalnej. Stanowisko to objął 11 lipca 2004. 3 lutego 2008 w drugiej turze kolejnych wyborów uzyskał prezydencką reelekcję. Otrzymał wówczas nieco ponad 50% głosów, ponownie wygrywając z Tomislavem Nikoliciem.
W okresie jego prezydentury doszło do ostatecznego rozpadu Serbii i Czarnogóry (2006) oraz proklamowania niepodległości przez Kosowo (2008). W 2009 uzyskał międzynarodowy rozgłos medialny, kiedy to został ukarany grzywną za spożywanie alkoholu w miejscu publicznym przy okazji świętowania sukcesu piłkarskiej reprezentacji Serbii. W 2010 przyjechał do Vukovaru, gdzie w 1991 serbskie bojówki po zajęciu miasta wymordowały ponad 250 chorwackich pacjentów szpitala. W czasie wizyty publicznie przeprosił w imieniu państwa serbskiego za tę zbrodnię.
4 kwietnia 2012 ogłosił swoją rezygnację ze stanowiska i złożenie urzędu prezydenta ze skutkiem na następny dzień. Nastąpiło to na dziesięć miesięcy przed końcem swej drugiej kadencji, a decyzję tę motywował chęcią przeprowadzenia w maju 2012 jednoczesnych wyborów parlamentarnych i prezydenckich. Obowiązki prezydenta przejęła Slavica Đukić Dejanović, przewodnicząca Zgromadzenia Narodowego. Boris Tadić w wyborach prezydenckich ponownie ubiegał się o reelekcję. 20 maja 2012 w drugiej turze po raz trzeci zmierzył się z Tomislavem Nikoliciem, który w międzyczasie opuścił radykałów i powołał umiarkowaną Serbską Partię Postępową. Były prezydent przegrał wybory, otrzymując ponad 47% głosów.
W listopadzie 2012 na stanowisku przewodniczącego Partii Demokratycznej zastąpił go Dragan Đilas. Na początku 2014 opuścił to ugrupowanie. Stanął na czele Nowej Partii Demokratycznej, przekształconej później w Partię Socjaldemokratyczną.
Życie prywatne.
Jego przodkowie pochodzą ze Starej Hercegowiny. Z pierwszą żoną, Veselinką Zastavniković, rozwiódł się w latach 90. Jego drugą żoną została Tatjana Tadić, z którą ma dwie córki.

</doc>
<doc id="154995" url="https://pl.wikipedia.org/wiki?curid=154995" title="Kolej Wąskotorowa Rogów – Rawa – Biała">
Kolej Wąskotorowa Rogów – Rawa – Biała

Kolej Wąskotorowa Rogów – Rawa – Biała (pot. Kolej Rogowska) – pierwsza i jedyna muzealna kolej wąskotorowa w województwie łódzkim.
Poprzednie nazwy to Rogow Feldbahn, Rogowska Kolej Dojazdowa i Rogowska Kolej Wąskotorowa. Używana obecnie nazwa funkcjonowała także w okresie międzywojennym.
Według rejestru zabytków Narodowego Instytutu Dziedzictwa na listę zabytków wpisane są obiekty (nr rej.: 1000 A z 31.12.1996):
Ponadto do rejestru zabytków ruchomych, z dniem 15 października 2004 roku, wpisane zostały następujące pojazdy:
Historia.
Jej początki sięgają 1915 roku kiedy to wojska niemieckie zbudowały wojskową kolej polową o rozstawie szyn 600 mm łączącą Rogów z Białą Rawską. Wąskotorówka służyła do zaopatrywania niemieckiego frontu w żywność, broń i amunicję. Za jej pomocą dowożono żołnierzy i ewakuowano rannych.
Budowa Kolei Wąskotorowej Rogów – Rawa – Biała rozpoczęła się 28 lutego 1915 r. Budowa była prowadzona przez "22 Reserve Eisenbahn Kompanie" i trzy inne niemieckie kompanie kolejowe. Kolej została zbudowana w celu zaopatrywania frontu wschodniego w pobliżu rzek Rawki i Pilicy. Linia biegła od stacji kolei normalnotorowej w Rogowie do Białej Rawskiej przez Głuchów i Rawę Mazowiecką.
Po skończeniu I wojny światowej Kolej Wąskotorowa Rogów – Rawa – Biała została przejęta przez PKP. W 1954 roku przekuto ją na rozstaw 750 mm. W 1996 roku została wpisana do rejestru zabytków. W 2001 roku PKP podjęły decyzję o jej likwidacji.
Od zniszczenia uratowała ją Fundacja Polskich Kolei Wąskotorowych (FPKW), która przywróciła ją do stanu sprawności technicznej. Na stacji Rogów Towarowy Wąskotorowy zgromadzono drugą co do wielkości w Polsce kolekcję zabytkowego taboru wąskotorowego. Cała kolej jest utrzymywana dzięki pracy wolontariuszy, do których może dołączyć każdy pasjonat kolejnictwa.
Zabytek kolejnictwa.
Na stacji w Rogowie powstaje, tworzony społecznie, skansen kolei wąskotorowych. Do czerwca 2007 r. Fundacja sprowadziła 52 jednostki taboru, w tym 3 parowozy, 5 lokomotyw spalinowych, 3 wagony spalinowe i 5 osobowych. Większość egzemplarzy to unikaty, często uratowane wręcz „spod palnika”. Wśród nich można znaleźć unikatowy egzemplarz cysterny do przewozu melasy z 1905 roku, saksońskiego pługa odśnieżnego z końca XIX stulecia i wagonu bagażowo-pocztowego z 1930 roku.
Wszystkie wyremontowane lokomotywy i wagony mają w pełni historyczny wygląd. Dotyczy to także wzorów i kolorów malowania oraz sposobu oznaczenia pojazdów. W myśl tej zasady na wszystkich wagonach i lokomotywach umieszcza się nazwy ich dawnych właścicieli, np. Cukrowni Dobre, czy Cukrowni Kruszwica itp. Dlatego na taborze pochodzącym z kolei państwowej widnieje symbol PKP, choć w rzeczywistości dzisiaj nie stanowi on własności tego przedsiębiorstwa. Obecnie spółki grupy PKP posługują się nowymi logo. Symbol P.K.P. malowany na rogowskich eksponatach pochodzi z lat 50. XX wieku. Brązowe kartonikowe bilety na przejazd, zrekonstruowane umundurowanie obsługi pociągu oraz odtworzone liczne szczegóły wyposażenia taboru przypominaj klimat kolei wąskotorowych sprzed wielu lat.
Choć nie ma już znaczenia gospodarczego, bo nie są już za jej pośrednictwem prowadzone przewozy towarowe, to jest jednym z najcenniejszych zabytków kolejnictwa w regionie łódzkim. Prowadzone są na niej przewozy turystyczne. W każdą niedzielę od początku maja do końca września uruchamiane są z Rogowa ogólnodostępne pociągi turystyczne do Jeżowa. Pociąg złożony z zabytkowych wyremontowanych wagonów osobowych i jednego bagażowego ciągnie lokomotywa spalinowa Lyd1 lub Lxd2 z lat 60. ubiegłego wieku. Z okazji lokalnych festynów uruchamiane są dodatkowe pociągi, m.in. podczas „Dni Rawy” czy „Święta Wiosny” w Arboretum w Rogowie.
Wymiar edukacyjny.
Od 2006 roku na Kolei Wąskotorowej Rogów – Rawa – Biała odbywają się, prowadzone przez wolontariuszy FPKW, wakacyjne projekty młodzieżowe. Dotychczas przeprowadzono następujące projekty:
Wolontariusze skupieni wokół Kolei Wąskotorowej Rogów – Rawa – Biała czynnie uczestniczyli w powołaniu Sekcji Koła Naukowego na wydziale Samochodów i Maszyn Roboczych Politechniki Warszawskiej.
Trasa.
Trasa kolejki wiedzie przez malownicze, pagórkowate tereny Mazowsza przebiegając przez:
Serwis internetowy.
Od kwietnia 2009 roku działa oficjalny serwis zabytkowej wąskotorówki. Przygotowana przez wolontariuszy FPKW witryna prezentuje sporą część zgromadzonych w Rogowie eksponatów, a także bieżące wydarzenia i aktualne rozkłady jazdy.

</doc>
<doc id="154996" url="https://pl.wikipedia.org/wiki?curid=154996" title="Sąd Specjalny dla Sierra Leone">
Sąd Specjalny dla Sierra Leone

Sąd Specjalny dla Sierra Leone – trybunał karny utworzony na mocy rezolucji Rady Bezpieczeństwa ONZ z 2000 roku oraz porozumienia między sekretarzem generalnym ONZ a rządem Sierra Leone z roku 2002. Zajmuje się sądzeniem najcięższych zbrodni popełnionych na terytorium tego państwa od roku 1996. Zasiadają w nim sędziowie mianowani przez rząd Sierra Leone, jak i przez sekretarza generalnego ONZ. 
Zakres ścigania.
Sąd Specjalny ściga następujące czyny:

</doc>
<doc id="155002" url="https://pl.wikipedia.org/wiki?curid=155002" title="Międzynarodowy Trybunał Karny dla byłej Jugosławii">
Międzynarodowy Trybunał Karny dla byłej Jugosławii

Międzynarodowy Trybunał Karny dla byłej Jugosławii (, "ICTY"; ) – międzynarodowy trybunał utworzony w 1993 r. na mocy rezolucji 827 Rady Bezpieczeństwa ONZ z 25 maja 1993.
Zakres działania.
Trybunał sądzi zbrodnie wojenne popełnione na terytorium byłej Jugosławii od dnia 1 stycznia 1991 r. Jego siedzibą jest Haga w Holandii.
Jurysdykcji MTKJ podlegają sprawcy 4 kategorii czynów:
Wśród dokumentów, na których Trybunał szczególnie często opiera swe oskarżenia, należy wymienić:
Skład.
Trybunał składa się z 11 stałych sędziów wybranych przez Zgromadzenie Ogólne Narodów Zjednoczonych, z listy przedstawionej przez Radę Bezpieczeństwa (na 4 lata, z prawem ponownego wyboru). Ponadto do składów orzekających mogą być powoływani tzw. sędziowie "ad litem". Aktualnie w ICTY zasiadają:
Sędziowie stali.
Prezes:
Wiceprezes:
Sędziowie:
Prokurator.
Głównym prokuratorem Trybunału jest od 1 stycznia 2008 roku Belg Serge Brammertz, który zastąpił na tym stanowisku pochodzącą ze Szwajcarii Carlę del Ponte.
Odbywanie kary.
Artykuł 24 Statutu pozwala jedynie na wymierzanie kary pozbawienia wolności (bez możliwości orzeczenia kary śmierci). Osoby skazane przez MTKJ odbywają kary pozbawienia wolności w państwach członkowskich ONZ, które wyraziły zgodę na wykonywanie wyroków Trybunału. Z państwami tymi MTKJ zawiera dwustronne umowy o wykonywaniu wyroków. Dotychczas MTKJ podpisał takie umowy z kilkunastoma państwami, w tym m.in. Austrią, Hiszpanią, Francją, Danią, Szwecją, Norwegią i Finlandią. W imieniu Polski 18 września 2008 r. odnośną umowę podpisał podsekretarz stanu w Ministerstwie Sprawiedliwości Łukasz Rędziniak.

</doc>
<doc id="155005" url="https://pl.wikipedia.org/wiki?curid=155005" title="I wojna bałkańska">
I wojna bałkańska

I wojna bałkańska (8 października 1912 – 30 maja 1913) – konflikt zbrojny pomiędzy Ligą Bałkańską, czyli antytureckim sojuszem państw bałkańskich (Bułgaria, Czarnogóra, Grecja, Serbia), a samą Turcją.
Podłoże i przebieg konfliktu.
W połowie XIV wieku Imperium Osmańskie najechało Bałkany. Grecja uzyskała niepodległość w 1832 (wojna o niepodległość Grecji), Czarnogóra i Serbia w 1878 (traktat berliński), a Bułgaria w 1908 roku. Państwa bałkańskie, zachęcone łatwymi zwycięstwami Włoch w wojnie włosko-tureckiej (1911–1912), wypowiedziały Turcji wojnę.
Konflikt poprzedził antyturecki sojusz państw bałkańskich, zapoczątkowany zawarciem (13 marca 1912) tajnego układu między Bułgarią i Serbią, zmierzającego do odebrania Turcji Macedonii. W maju 1912, po wahaniach, zaakceptowano w sojuszu także Grecję, jako dysponującą silną i nowoczesną marynarką wojenną oraz niezbyt licznymi wojskami lądowymi – uważano, że niezdolnymi do szybkiego przełamania tureckich, ciężkich umocnień. W lipcu do koalicji dołączyła Czarnogóra. Umowa pomiędzy sojusznikami przewidywała, że każdy z nich zostanie wynagrodzony tym terytorium, które jego wojska zdołają wydrzeć Turcji.
8 października, wykorzystując jako pretekst odrzucenie przez Turcję postulatów przyznania szerokiej autonomii prowincjom bałkańskim, Czarnogóra wypowiedziała Turcji wojnę. 19 października przyłączyły się do niej pozostałe państwa sojuszu bałkańskiego. Dysponująca dwukrotnie liczniejszymi siłami (ok. 630 tys. przeciwko ok. 350 tys. wojsk tureckich) koalicja do końca 1912 uzyskała zdecydowaną przewagę i duże korzyści terytorialne. Najcięższe walki toczyły wojska bułgarskie, spychając armię turecką w stronę Konstantynopola. One też poniosły najwięcej ofiar. 3 listopada 1912 Turcja poprosiła o pomoc w zapewnieniu bezpieczeństwa miastom tureckim, przede wszystkim Konstantynopolowi, mocarstwa europejskie, które następnie wysłały tam swoje okręty. Mocarstwa były zaniepokojone rozwojem sytuacji i perspektywą klęski Turcji, toteż od listopada prowadziły konsultacje w Londynie w sprawie uzgodnienia stanowisk w sprawach bałkańskich, a także prowadzono rokowania rozejmowe.
W międzyczasie, lekceważona przez Bułgarów grecka armia lądowa, podejmując wysokie ryzyko strategiczne, dysponując precyzyjnymi danymi wywiadowczymi i pomocą miejscowej ludności, przecinając łączność wroga i brawurowo, głównie nocą, atakując tereny szczególnie umocnione, wszędzie na swej drodze szybko pokonywała wojska tureckie, od Epiru po Macedonię i Trację Zachodnią. Turecki garnizon Salonik zdecydował się na kapitulację przed głównymi siłami greckimi zaledwie na kilka godzin przed spodziewanym dotarciem na przedpola tego miasta także wojsk bułgarskich. Ponadto zgodnie z oczekiwaniami grecka marynarka wojenna szybko opanowała Morze Egejskie, skutecznie atakując port w Salonikach, wypierając Turków ze wszystkich wysp, zadając nieprzyjacielskiej flocie duże straty i zmuszając ją do schronienia się w cieśniny. Następnie greckie okręty skutecznie wsparły uderzenia swych wojsk lądowych w Macedonii Wschodniej i w Tracji.
Tak szybkie i rozległe zdobycze Grecji wywołały rozgoryczenie strony bułgarskiej, mimo ustąpienia przez Greków z Macedonii Wschodniej (okręg miasta Kawala), na rzecz Bułgarii.
Po wprowadzeniu zawieszenia broni między Turcją a Bułgarią, Serbią i Czarnogórą (4 grudnia 1912), podjęto rokowania pokojowe w Londynie. Działania wojenne nadal natomiast toczyła Grecja. Brak porozumienia między stronami oraz przewrót polityczny w Turcji 23 stycznia 1913, po którym władzę objął nacjonalistyczny rząd Envera Paszy deklarujący kontynuację działań wojennych, doprowadziły do wypowiedzenia przez Turcję rozejmu i wznowienia walk 3 lutego 1913 roku. Próby ofensyw tureckich zakończyły się jednak porażkami. W marcu 1913 roku Turcja poddała Bułgarom twierdzę w Adrianopolu, a Grekom twierdzę w Janinie. 15 kwietnia 1913 nastąpiło na prośbę Turcji zawieszenie broni. W maju 1913 roku wznowiono rokowania w Anglii.
30 maja, na mocy traktatu w Londynie, Turcja zrzekła się prowincji powyżej linii łączącej miasto Enez nad Morzem Egejskim i miasto Midye nad Morzem Czarnym. Serbia zajęła część Macedonii i wraz z Czarnogórą podzieliła ziemie Sandżaku Nowopazarskiego. Część Macedonii otrzymały także Bułgaria i Grecja, która uzyskała również kontrolę nad Kretą i zachodnią Tracją. W trakcie trwania I wojny bałkańskiej, 28 listopada 1912, proklamowała niepodległość Albania, wspierana przez Austro-Węgry i Włochy.
Pośrednio następstwem wojny była zbrojna demonstracja morska mocarstw europejskich przeciwko Czarnogórze, która zajęła 22/23 kwietnia 1913 i zaanektowała turecką twierdzę Skutari (Szkodra), mającą zostać stolicą autonomicznego księstwa Albanii, pod władzą Turcji. 14 maja 1913 mocarstwa europejskie wysadziły desant w Skutari, a następnie do wybuchu I wojny światowej zapewniały bezpieczeństwo miastu. Dopiero w lipcu 1913 konferencja ambasadorów przyznała Albanii niepodległość pod nadzorem mocarstw.

</doc>
<doc id="155006" url="https://pl.wikipedia.org/wiki?curid=155006" title="Konrad Stanisław Hejmo">
Konrad Stanisław Hejmo



</doc>
<doc id="155009" url="https://pl.wikipedia.org/wiki?curid=155009" title="Michael O. Rabin">
Michael O. Rabin

Michael Oser Rabin (ur. 1931 we Wrocławiu, w ówczesnych Niemczech) – specjalista w dziedzinie kryptografii, laureat Nagrody Turinga w 1976, profesor nauk komputerowych w Harvard University.
Urodzony w żydowskiej rodzinie rabinackiej, po wojnie ukończył Hebrew University of Jerusalem (1953), w 1956 zdobył stopień doktorski w Princeton University.
Nagrodę Turinga otrzymał wspólnie z Dana Scottem za pracę napisaną w 1959: "Finite Automata and Their Decision Problem", która wprowadzała ideę maszyn niedetermistycznych, inspirujacą w następnych latach liczne badania na tym polu. W 1975 Rabin wynalazł algorytm, który szybko i z minimalnym prawdopodobieństwem błędu potrafi określić, czy dana liczba jest liczbą pierwszą. Algorytm ten znalazł zastosowanie w implementacji szyfrowania z kluczem publicznym. W 1987 wspólnie z Richardem Karpem stworzył skuteczny algorytm wyszukiwania ciągów znaków. Jego obecne prace dotyczą przede wszystkim zagadnień bezpieczeństwa komputerowego.
13 lipca 2007 otrzymał tytuł "doktora honoris causa" Uniwersytetu Wrocławskiego.

</doc>
<doc id="155012" url="https://pl.wikipedia.org/wiki?curid=155012" title="Ostrów Wielkopolski (gmina wiejska)">
Ostrów Wielkopolski (gmina wiejska)

Ostrów Wielkopolski – gmina wiejska w województwie wielkopolskim, w powiecie ostrowskim, z siedzibą w Ostrowie Wielkopolskim. 
Według danych z 31 grudnia 2021 roku gmina liczyła 19 226 mieszkańców.
Położenie.
Według danych z 1 stycznia 2020 roku powierzchnia gminy Ostrów Wielkopolski wynosiła 207,86 km²..
Gmina położona w południowej Wielkopolsce, w dwóch rozdzielnych częściach. 
Sąsiednie gminy: Ostrów Wielkopolski, Sulmierzyce, Gołuchów, Krotoszyn, Nowe Skalmierzyce, Odolanów, Pleszew, Przygodzice, Raszków, Sieroszewice.
Historia.
Na terenie gminy znajdują się dwie miejscowości, które od XV do XVII wieku były miastami – Sobótka (Wielka Sobótka) i Kwiatków.
Gminę Ostrów Wielkopolski utworzono 1 stycznia 1973 roku z pięciu ówczesnych gromad: Biniew, Daniszyn, Gorzyce Wielkie, Lewków i Nowe Kamienice. 
Środowisko naturalne.
Lasy.
W 2017 roku powierzchnia lasów na terenie gminy wynosiła 5599 ha, co stanowi lesistość na poziomie 26,9%.
Gospodarka.
Gmina Ostrów Wielkopolski ma charakter rolniczo–przemysłowy (ok. 68% powierzchni gminy to użytki rolne). W 2019 roku na terenie gminy w rejestrze REGON zarejestrowanych było 1971 podmiotów gospodarczych.
Miejscowości.
Miejscowości wg TERYT:

</doc>
<doc id="155014" url="https://pl.wikipedia.org/wiki?curid=155014" title="Stany Zjednoczone Ameryki Środkowej">
Stany Zjednoczone Ameryki Środkowej



</doc>
<doc id="155015" url="https://pl.wikipedia.org/wiki?curid=155015" title="Republika Federalna Ameryki Środkowej">
Republika Federalna Ameryki Środkowej



</doc>
<doc id="155016" url="https://pl.wikipedia.org/wiki?curid=155016" title="II wojna bałkańska">
II wojna bałkańska

II wojna bałkańska (29 czerwca – 10 sierpnia 1913) – konflikt zbrojny pomiędzy Bułgarią a Serbią i jej sojusznikami: (Grecją, Czarnogórą, Rumunią) oraz walczącym przeciwko Bułgarii Imperium Osmańskim.
Historia.
W niespełna miesiąc po zakończeniu I wojny bałkańskiej konflikt na Bałkanach rozgorzał na nowo. Tym razem sojusznicy z Ligi Bałkańskiej zaczęli kłócić się o podział zdobytych terytoriów. Wojna wybuchła po zerwaniu przez cara bułgarskiego Ferdynanda I pertraktacji z Serbią na temat nowego podziału Macedonii. W nocy z 29/30 czerwca 1913 roku, na granicach, Bułgarzy zaatakowali jednocześnie Greków i Serbów, a wypoczywający gościnnie w Salonikach bułgarski pułk wywołał tam powstanie bułgarskiej części ludności miasta. Serbom z pomocą pospieszyli Czarnogórcy, a po kilku dniach Bułgarię zaatakowała Rumunia (żądająca południowej Dobrudży) i Turcja. Bułgarzy, po bardzo ciężkich walkach, wkrótce musieli się cofnąć. Grecy oraz niebułgarscy Słowianie zarzucają im przy tym popełnienie masowych zbrodni wojennych na ludności cywilnej. Wobec ciężkich porażek militarnych, Bułgarzy w krótkim czasie poprosili o pokój. Odbyło się to dzięki mediacjom rosyjskim.
10 sierpnia 1913 roku podpisano w Bukareszcie traktat pokojowy, w myśl którego Rumunia przejęła południową Dobrudżę, Serbia część dotychczasowej Macedonii bułgarskiej, Grecja utrzymała Macedonię Zachodnią i Centralną oraz uzyskała jeszcze Macedonię Wschodnią. Osobny układ zawarły (29 września 1913) Turcja i Bułgaria, która utraciła zajęte w I wojnie bałkańskiej obszary Tracji Wschodniej. Turcja odzyskała m.in. Adrianopol. Układy pokojowe przypieczętowane zostały po I wojnie światowej wzajemnymi wymianami ludności, nadzorowanymi bezpośrednio przez personel Ligi Narodów, zrealizowanymi w latach 1923–1930, jako jeden z owoców traktatu lozańskiego i na podobnych zasadach jak wymiana ludności między Grecją a Turcją.

</doc>
<doc id="155017" url="https://pl.wikipedia.org/wiki?curid=155017" title="Mohammed Daud">
Mohammed Daud



</doc>
<doc id="155025" url="https://pl.wikipedia.org/wiki?curid=155025" title="Jezioro Niewolnicze">
Jezioro Niewolnicze



</doc>
<doc id="155029" url="https://pl.wikipedia.org/wiki?curid=155029" title="Feliks V">
Feliks V

Feliks V (właśc. Amadeusz VIII (wł. "Amedeo VIII il Pacifico"); ur. 4 września 1383 w Chambéry, zm. 7 stycznia 1451 w Genewie) – antypapież obediencji bazylejskiej w okresie od 5 listopada 1439 do 7 kwietnia 1449. Hrabia Sabaudii (1391–1406), a następnie książę Sabaudii (1406–1440), hrabia Aosty, Moriany i Nicei (1391–1440), hrabia Genewy (1401–1440), hrabia Piemontu (1418–1440).
Życiorys.
Amadeusz był synem hrabiego Amadeusza VII, po którym odziedziczył tron. W 1416 otrzymał od cesarza Zygmunta Luksemburskiego tytuł książęcy i podporządkował sobie całą Sabaudię oraz ujednolicił prawodawstwo ogłaszając w 1430 "Statuty generalne". Był żonaty i miał dzieci, jednak owdowiał w roku 1422, a najstarszy syn Amadeusz zmarł w 1431. Dotknięty tymi wydarzeniami, w 1434 roku wycofał się z życia państwowego i osiadł w zamku Ripaille, a rządy nad księstwem powierzył synowi, Ludwikowi. Przyjął habit i został przełożonym, założonego przez siebie, zakonu św. Maurycego. W 1439 roku na soborze w Bazylei został wybrany antypapieżem w opozycji do Eugeniusza IV. Jego wybór był dokonany przez jednego kardynała i 32 elektorów; nominację przyjął po długim wahaniu, a konsekrowany został 24 czerwca 1440.
Większość państw europejskich zachowała neutralność wobec Feliksa lub była nastawiona wrogo. Powołał kilku kardynałów, w tym dwóch Polaków: Wincentego Kota z Gniezna i Zbigniewa Oleśnickiego z Krakowa, a jego sekretarzem przez pewien czas był Eneasz Sylwiusz Piccolomini. Ponieważ Feliks nie znajdował wsparcia u ojców soboru bazylejskiego, postanowił abdykować z pomocą arbitrażu francuskiego króla Karola VII. Antypapież cofnął wszystkie rzucone przez siebie klątwy i uroczyście ustąpił z urzędu, przed Mikołajem V. W zamian za to Mikołaj mianował go wówczas kardynałem-biskupem Sabiny, dziekanem kolegium kardynalskiego, papieskim wikariuszem Sabaudii oraz potwierdził go jako administratora apostolskiego diecezji Genewa. Jest uważany za ostatniego antypapieża w historii Kościoła katolickiego.
Postać Amadeusza VIII jest pierwowzorem bohatera noweli Tomasza Manna pt. "Der Erwählte" (pl. "Wybraniec", 1951).
Rodzina.
W maju 1401 w Arras ożenił się z Marią Burgundzką (1380–1422), córką Filipa II Śmiałego, księcia Burgundii. Z żoną doczekał się 9 dzieci:
Ordery.
 Najwyższy Order Zwiastowania Najświętszej Marii Panny (Order Annuncjaty) Wielki Mistrz Zakonu Łańcucha (pierwotna nazwa orderu)

</doc>
<doc id="155030" url="https://pl.wikipedia.org/wiki?curid=155030" title="Eugeniusz IV">
Eugeniusz IV

Eugeniusz IV (łac. "Eugenius IV", właśc. Gabriele Condulmaro CanReg; ur. między 24 lutego 1383 a 23 lutego 1384 w Wenecji, zm. 23 lutego 1447 w Rzymie) – papież w okresie od 3 marca 1431 do 23 lutego 1447.
Życiorys.
Urodził się w Wenecji ok. 1383 roku, w zamożnej rodzinie. W młodości został kanonikiem regularnym S. Giorgio in Alga, jednak dzięki bliskiemu pokrewieństwu z Grzegorzem XII (Gabriele był jego siostrzeńcem) błyskawicznie awansował w hierarchii kościelnej. Grzegorz XII mianował go biskupem Sieny, a 9 maja 1408 roku kardynałem prezbiterem San Clemente.
Uczestniczył w obradach soboru w Konstancji. Decyzją Marcina V został legatem w Marchii Ankony (1420) oraz Bolonii (1423/24).
Wybór na papieża.
Kardynałowie zebrani na konklawe, uzgodnili że nowy papież ma przeprowadzić sobór w Bazylei oraz zapewnić współpracę w kolegium kardynalskim. 3 marca 1431 roku został wybrany na Stolicę Piotrową i przybrał imię Eugeniusza IV. Już w dzień po intronizacji, uznał te uzgodnienia za wymuszone.
Pontyfikat.
23 lipca 1431 roku otworzył sobór w Bazylei, zwołany jeszcze przez Marcina V, jednak decyzje tam podjęte stanowczo osłabiły jego pozycję. Eugeniusz IV sobór rozwiązał i zapowiedział, że w ciągu półtora roku zwoła kolejny. Kardynałowie, pod przewodnictwem Giuliano Cesariniego, byli niezadowoleni z takiego przebiegu wydarzeń i nie przerwali obrad, podpierając się uchwałami soboru w Konstancji. Dwuletni spór został zakończony za pośrednictwem koronowanego na cesarza Zygmunta Luksemburskiego – ostatecznie, Eugeniusz IV uznał sobór w Bazylei za legalny.
Rebelia.
W maju 1434 wybuchła antypapieska rebelia wywołana ograniczeniami uprawnień kardynałów i odebraniem majątków kościelnych rodzinie Colonnów, spokrewnionej z Marcinem V. Ponadto okupację obszarów prowadził kondotier Francesco Sforza. Eugeniusz IV uciekł do Florencji, a stamtąd, dzięki pomocy rządzącej Toskanią rodziny Medyceuszy, przez dziewięć lat rządził Kościołem.
Sobór w Ferrarze.
18 września 1437, Eugeniusz IV przeniósł obrady soboru do Ferrary, gdzie zjechać mieli dostojnicy bizantyńscy, w celu zaproponowania pojednania między Kościołami oraz z prośbą o pomoc w walce przeciw Turkom Osmańskim. Obrady z powodów finansowych i niebezpieczeństwa zarazy przeniesiono 10 stycznia 1439 do Florencji. 6 lipca 1439 zawarto unię kościelną z Kościołem prawosławnym, co bardzo podbudowało wizerunek papieża. Bizantyńczycy uznali prymat papieża i poprawność formuły "Filioque", o pochodzeniu Ducha Świętego od Ojca i od Syna. W 1443, sobór został przeniesiony do Rzymu. Dodatkowo Eugeniusz zawarł porozumienia z jakobitami (1444), monoteletami i nestorianami (1445). Kardynał Cesarini zorganizował przeciw Turkom krucjatę, której przewodził król Polski i Węgier Władysław III Warneńczyk. Wyprawa ta zakończyła się klęską w bitwie pod Warną 10 listopada 1444.
Tymczasem w Bazylei pozostali zbuntowani kardynałowie ogłosili 25 czerwca 1439 roku, Eugeniusza IV heretykiem, z powodu przeniesienia soboru. Zdetronizowali papieża (który wówczas ich ekskomunikował) i wybrali antypapieża – Feliksa V, a wyższość soboru nad papieżem uznali za prawdę wiary. Nowy antypapież nie miał jednak wielu zwolenników, a jedyny sojuszniczy obszar – Neapol – został odebrany przez Eugeniusza, poprzez obietnicę władzy, złożoną Alfonsowi V. Dzięki tym działaniom, papieżowi udało się we wrześniu 1443 powrócić do Rzymu.
Ostatnie lata.
Eugeniuszowi IV nie udało się doprowadzić do zakończenia wojny stuletniej, a jego proniemiecka polityka spowodowała, że Karol VII ogłosił tzw. sankcję pragmatyczną – był to zbiór dekretów ograniczających władzę papieża. Jednak dzięki staraniom Eneasza Piccolominiego, Eugeniuszowi udało się w 1445 zawrzeć porozumienie z elektorami niemieckimi i nowym królem Fryderykiem III.
Zmarł 23 lutego 1447 roku i został pochowany w Rzymie w kościele S. Salvatore in Lauro.

</doc>
<doc id="155034" url="https://pl.wikipedia.org/wiki?curid=155034" title="Marcin Nowak (siatkarz)">
Marcin Nowak (siatkarz)

Marcin Nowak (ur. 17 października 1975 w Częstochowie) – polski siatkarz, grający na pozycji środkowego. Reprezentant Polski w latach 1994–2003. Olimpijczyk z Atlanty. W 2018 roku dyrektor sportowy KSZO Ostrowiec Świętokrzyski.
Statystyki Zawodnika.
 

</doc>
<doc id="155035" url="https://pl.wikipedia.org/wiki?curid=155035" title="Wyspy Na Wietrze">
Wyspy Na Wietrze

Wyspy Na Wietrze (fr. "Îles du Vent", ang. "Windward Islands") – grupa wysp wchodząca w skład archipelagu Wysp Towarzystwa, położonych nieco bardziej na wschód od drugiej grupy wysp tego archipelagu – Wysp Pod Wiatrem.
Wyspy Na Wietrze stanowią część francuskiej zbiorowości zamorskiej Polinezji Francuskiej. Są one jedną z 5 jednostek podziału administracyjnego tego terytorium. Zamieszkuje je 194,9 tys. osób (2002), co stanowi blisko 4/5 ludności całej Polinezji Francuskiej. Powierzchnia wysp wynosi 1176 km². Stolicą regionu i całego terytorium jest Papeete – 26,2 tys. (2002).
W skład archipelagu wchodzą następujące wyspy:
Trzy pierwsze wyspy są pochodzenia wulkanicznego, pozostałe dwie to atole koralowe.

</doc>
<doc id="155036" url="https://pl.wikipedia.org/wiki?curid=155036" title="Atol koralowy">
Atol koralowy



</doc>
<doc id="155037" url="https://pl.wikipedia.org/wiki?curid=155037" title="Bassel Fleihan">
Bassel Fleihan

Bassel (Basil) Fleihan (ur. 10 września 1963 w Ajn Zalta, zm. 18 kwietnia 2005 w Paryżu) – ekonomista libański, działacz państwowy.
W 1984 ukończył studia ekonomiczne na Uniwersytecie Amerykańskim w Bejrucie. Kontynuował edukację na Uniwersytecie Yale oraz Uniwersytecie Columbia, gdzie obronił doktorat w 1990. W latach 1988–1993 pracował w Międzynarodowym Funduszu Walutowym w Waszyngtonie. W 1993 powrócił do Libanu i zaangażował się w odbudowę gospodarczą kraju po wojnie domowej. Do 1999 był doradcą w Ministerstwie Finansów, prowadził równocześnie wykłady na Amerykańskim Uniwersytecie w Bejrucie.
W 2000 został po raz pierwszy deputowanym do parlamentu z listy popierającej byłego premiera Rafika al-Haririego, a w październiku tego samego roku ministrem gospodarki i handlu w rządzie Hariri. Był jednym ze współtwórców pięcioletniego planu rozwoju gospodarczego Libanu, przedstawionego na konferencji międzynarodowej w Paryżu w 2002; plan ten nie doczekał się pełnej realizacji. Fleihan odszedł ze stanowiska rządowego wraz z dymisją Rafika Hariri w październiku 2004.
Został ciężko ranny w zamachu bombowym 14 lutego 2005 (zginął wówczas Hariri); zmarł wskutek obrażeń dwa miesiące później w szpitalu wojskowym w Paryżu.

</doc>
<doc id="155039" url="https://pl.wikipedia.org/wiki?curid=155039" title="Polaris">
Polaris



</doc>
<doc id="155042" url="https://pl.wikipedia.org/wiki?curid=155042" title="Rama pojazdu">
Rama pojazdu

Rama pojazdu – element konstrukcyjny będący podstawowym elementem nośnym pojazdu o konstrukcji ramowej. Jej zadaniem jest zapewnienie odpowiedniej sztywności.
W przypadku samochodów, do ramy montuje się za pomocą odpowiednich połączeń silnik, elementy podwozia, kompletne nadwozie i jeśli jest to przewidziane np. skrzynię ładunkową bądź inną zabudowę.
Typy ram.
Ramy pojazdów mogą mieć przekrój otwarty lub zamknięty. Ze względu na konstrukcję dzieli się je na:

</doc>
<doc id="155043" url="https://pl.wikipedia.org/wiki?curid=155043" title="Olkusz (gmina)">
Olkusz (gmina)

Olkusz – gmina miejsko-wiejska w województwie małopolskim, w powiecie olkuskim. W latach 1975–1998 gmina położona była w województwie katowickim.
Siedzibą gminy jest Olkusz.
Według danych z 31 grudnia 2018 roku na terenie gminy zameldowanych było na pobyt stały 49 026 osób.
Struktura powierzchni.
Według danych z roku 2002 gmina Olkusz ma obszar 150,66 km², w tym:
Gmina stanowi 24,21% powierzchni powiatu.
Demografia.
Dane z 31 grudnia 2013 roku:
Jednostki pomocnicze gminy.
Sołectwa:
Sąsiednie gminy.
Bolesław, Bukowno, Jerzmanowice-Przeginia, Klucze, Krzeszowice, Sułoszowa, Trzebinia, Trzyciąż, Wolbrom

</doc>
<doc id="155044" url="https://pl.wikipedia.org/wiki?curid=155044" title="Iwonicz">
Iwonicz

Iwonicz – wieś w Polsce, położona w województwie podkarpackim, w powiecie krośnieńskim, w gminie Iwonicz-Zdrój, w pobliżu uzdrowiska Iwonicz-Zdrój.
W latach 1975–1998 miejscowość administracyjnie należała do województwa krośnieńskiego. Do 1954 istniała gmina Iwonicz. W latach 1954–1972 wieś należała i była siedzibą władz gromady Iwonicz.
W pobliżu, w Pustynach znajduje się lotnisko Iwonicz.
Historia.
Toponimia nazwa.
Etymologicznie nazwa wsi wywodzi się od imienia Iwo. Według "Encyklopedii Katolickiej" "nazwa XIV wiecznej osady Iwonicz wiąże się z wczesnym kultem św. Iwona w Polsce".
Etnografia okolic Iwonicza.
Iwoniccy Niemcy (zob. Głuchoniemcy) zachowali swoją odrębność etniczną jeszcze w II poł. XVI wieku – wspominają o tym akta biskupie, z okresu reformacji: "ludność niemiecka okazała się gorliwą i wytrwałą w wierze, nie tylko nie dali się żadnymi obietnicami od wiary katolickiej odwieść, ale utrzymywali składkami księdza, a wreszcie złożyli dziedzicowi (Zbigniewowi Sienieńskiemu) znaczny okup pieniężny, ażeby od swego zamiaru odstąpił". W roku 1885 potomków dawnych osadników niemieckich opisał na tle miejscowej ludności ruskiej (łemkowskiej) oraz mazurów Władysław Bełza, podając cały szereg współczesnych mu nazwisk o niemieckim brzemieniu.
Władysław Bełza związany był z uzdrowiskiem w Iwoniczu-Zdroju, gdzie organizował w l. 1874-90 życie kulturalne i towarzyskie. Tu również propagował i informował o pracach Towarzystwa wygłaszając odczyty. Dla regionu krośnieńskiego zasłużył się napisaniem pierwszego przewodnika krajoznawczo-turystycznego pt. "Iwonicz i jego okolice", wydanego w 1885 r. nakładem Zarządu Zdrojowego. W Iwoniczu-Zdroju, na Kawalcach znajduje się jego pomnik ufundowany przez wdzięcznych kuracjuszy i mieszkańców.
Archeologia.
Ziemie między Iwoniczem a Rymanowem były zasiedlone w okresie neolitu, o czym świadczą znalezione tu narzędzia.
Miejscowości takie jak, np. Iwonicz, Klimkówka, Rymanów w XIII w. należały do Iwonia z Goraja h. Korczak - sędziego chełmskiego, posła Kazimierza Wielkiego, - wydelegowanego do Tatarów, tuż przed wojną z nimi, który uzgodnił pokój. Miał on oprócz dóbr sanockich, posiadłości w ziemi jasielskiej, podobnie jak i jego potomek Dymitr z Goraja.
Pisemne wzmianki o Iwoniczu pochodzą z 1413 i z 1427 r. Już w wieku XIV, Iwanieccy zwani Otosławskimi Boczko, Bienasz i Jagienka, dzieci Benesza, pochodzącego z Czech, posiadali Iwonicz, zwany wtedy Iwańczepolem. W 1427 roku Boczko i Benesz jako dziedzice Iwonicza wiedli spór sądowy z Janem Grzymałą z Miejsca, o łąkę Corslag. W tych samych aktach, rodzina Boczko i Benesza – właścicieli Iwonicza, nazywana jest mianem Iwanieckich, co wskazuje na to, iż miejscowi dziedzice mogli przyjąć rodowe nazwisko od nazwy swojej posiadłości.
W 1443 r. Iwonicz wymieniany jest w dokumentach sądowych w sporze między Marciszem z Iwonicza, a jego stryjenką Jagienką Krzywiecką, żoną Jana Krzywieckiego i daniem intromisji Marciszowi na wsie Łukawica, Lesko Jankowce i inne położone pod zamkiem Sobień. Syn Bienasza, dziedzic Marcin Iwaniecki, zwany Otosławskim, w 1464 r. wybudował kościół modrzewiowy w Iwoniczu.
Po śmierci właściciela Iwonicza, w roku 1492, miejscowością tą podzieliły się trzy córki Marcina Iwanieckiego: Katarzyna - żona Jana Kolanowskiego, Urszula - żona Wacława Pobiedzińskiego i Anna - żona Druzjana Trzecieskiego. Ostatecznie Iwonicz został własnością Jana Pobiedzińskiego - syna Wacława i Urszuli.
Wieś została lokowana na prawie magdeburskim w XV wieku.
W okresie I Rzeczypospolitej wieś należała do ziemi sanockiej, województwa ruskiego.
Właściciele Iwonicza.
W XVI w. właścicielami Iwonicza byli Bobolowie ze Strachociny.
W roku 1520 Iwonicz stał się własnością Wiktoriana Sienieńskiego, który otrzymał przywileje od króla Zygmunta Starego (z lat 1520 - 1523) dotyczące iwonickich wód leczniczych.
Następnie Iwonicz otrzymał syn Zbigniew Sienieński, który stał się Socynianinem należącym do odłamu nowych arian. Zbigniew Sienieński wybudował sobie przy dworze zbór w roku 1550.
Gdy kolatorem był Albert Bobola, w roku 1624 w Oktawie Bożego Ciała, na Iwonicz (liczący wówczas 720 osób), napadli Tatarzy, którzy spalili całą wieś z dworem i plebanią, a ocalał tylko kościół, który doszczętnie obrabowano. W roku 1643 Iwonicz zmienił kolatorów, gdyż córka Alberta Boboli, Elżbieta Bobola wychodząc za mąż za kasztelana Stanisława Witowskiego, otrzymała miejscowość na wiano.
W 1657 r. na Iwonicz napadły wojska Jerzego II Rakoczego i Kozacy rabując i podpalając wieś, oraz mordując mieszkańców. Najazdy szwedzkie w latach 1655–1668 też powodowały wiele zniszczeń.
W roku 1677 nowym kolatorem Iwonicza został Jan Laskowski.
W czasie wojny północnej (1702), a potem w czasach saskich, zwłaszcza w I połowie XVIII wieku Iwonicz przeżywał przemarsze różnych wojsk, często mordujących ludność i niszczących zabudowania.
W 1721 roku opisano poszukiwanie, a nawet metody wydobycia i przetworzenia oleju skalnego w takich miejscowościach jak Głowienka, czy Iwonicz.
Następnie właścicielami Iwonicza była rodzina wojewody Ossolińskiego. W 1793 od ówczesnej właścicielki Teresy z Ossolińskich Potockiej kupił wieś gorący stronnik uchwał Sejmu Czteroletniego Michał Ostaszewski, ale już w 1799 sprzedał ją rodzinie Załuskich, do których należała nieprzerwanie do 1945 roku. W 1799 r. właścicielem został były konfederat barski Teofil hr. Załuski (1760-1831), w 1825 jego syn naczelnik powstania listopadowego na Litwie; Karol Teofil Załuski, który jako fundator Zakładu Zdrojowego, przeznaczył cały swój majątek jak również posag żony Amelii z Ogińskich na rozbudowę uzdrowiska. Po śmierci Karola (1845 r.) prowadzenie zakładu przejęła Amelia Załuska, która przy pomocy gen. Józefa Załuskiego prowadziła administrację i dalszą rozbudowę
uzdrowiska. Staraniem Amelii Załuskiej w 1852 r. została wybudowana przez wieś nowa wygodna droga do zakładu kąpielowego, co znacznie ułatwiło dojazd do uzdrowiska. Następnie Iwonicz przejął syn Amelii; Michał Karol Załuski (1827–1893).
W 1831 roku w ciągu lipca i sierpnia na cholerę umarło 115 osób w Iwoniczu, w 1847 na febrę umarło razem około 83 osoby, w 1849 na cholerę zmarło 31 osób, a w roku 1873 na tę chorobę umarło 84 osoby. Zmarłych w czasie epidemii chowano na cmentarzu cholerycznym. W czasach rzezi galicyjskiej w roku 1846, w Iwoniczu i w Miejscu Piastowym chłopi nie wzięli w tym ruchu udziału, a jedynie utworzyli straż, która strzegła swych dworów przed wybrykami obcych.
Maria Konopnicka, w 1908 r., zanim odwiedziła sanatorium Hołosko, koło Lwowa, przebywając w Żarnowcu, często przejeżdżała przez Iwonicz jadąc do Iwonicza-Zdroju. W tym czasie napisała Rotę.
Pod koniec XVIII wieku z części Iwonicza wyodrębniła się osada przyrodolecznicza pod nazwą "Zdrój", obecnie Iwonicz-Zdrój.
I wojna światowa w Iwoniczu.
W czasie I wojny światowej 27 września 1914 roku wojska austriackie uciekające spod Kraśnika przed oddziałami wojsk rosyjskich zostawiły prowiant pod kościołem w Iwoniczu, dla cofającego się trzeciego korpusu, a potem go podpaliły lecz mieszkańcy ugasili ogień. 8 maja 1915 roku w Iwoniczu w czasie ostrzeliwani się artylerii niemieckiej z rosyjską, na podwórzu S. Felicjanek zginęła od pocisku siostra Michalina Górnicka. Szrapnel rosyjski przebił ścianę kaplicy Matki Boskiej Bolesnej i jeszcze drugą ścianę do kościoła i spadł na posadzkę nie eksplodując, unieszkodliwiony został wprawiony na pamiątkę w ścianę kaplicy.
16 kwietnia 1917 Austriacy zabrali dzwon z kościoła w Iwoniczu.
II wojna światowa w Iwoniczu.
Niemcy zajęli Iwonicz 8 września 1939 r. Zabrali w 1941 r. z kościoła dzwon (z roku 1573) i sygnaturkę.
W czasie okupacji Niemcy wywieźli do lasu w Warzycach dzieci z Zakładu Wychowawczego Ojców Bonifratrów w Iwoniczu. Mordu dokonali 23 lutego 1943 r. Ukraińcy z 600 osobowego batalionu z Ausbildungslager, . Ofiary mordu pochowano na cmentarzu, razem z ofiarami obozu koncentracyjnego w Szebniach.
24 lipca 1944 w Lesie Grabińskim koło Iwonicza, oddział SS Galizien zamordował 72 Polaków, w tym. członków AK i BCh.
26 lipca 1944 miejscowa ludność brała udział w wyzwalaniu Iwonicza Zdroju w ramach AK OP-15 i tworzeniu Rzeczypospolitej Iwonickiej. 30 lipca 1944 Ukraińcy uciekli z Iwonicza, zabrawszy konie plebańskie. Następnego dnia 31 lipca 1944 r., gdy zza szpitala O. Bonifratrów, do Niemców strzelali partyzanci, Niemcy dwoma tankami strzaskali budynek. 12 września 1944 wieś Iwonicz zajęły wojska radzieckie i front ustalił się na wysokim brzegu i trwał do 20 września. W czasie frontu zginęło od kul w Iwoniczu 32 osoby, a spaliło się 75 domów przeważnie umyślnie podpalonych przez Niemców. 20 września 1944 AR wkroczyła do Rzeczypospolitej Iwonickiej.
Stary i nowy cmentarz.
Stary cmentarz założony został początkiem ubiegłego wieku.
Na nim znajdują się grobowce:
Na nowym cmentarzu (założonym przed kilku laty) znajduje się zbiorowa mogiła żołnierzy Armii Krajowej więzionych w Jaśle i rozstrzelanych w Lesie Grabińskim.

</doc>
<doc id="155048" url="https://pl.wikipedia.org/wiki?curid=155048" title="Motyw (literatura)">
Motyw (literatura)

Motyw – najmniejsza elementarna jednostka świata przedstawionego dzieła: zdarzenie, przedmiot, cecha, sytuacja, przeżycie. Powtarzające się na przestrzeni wieków motywy to toposy.
Łączy się według pewnych reguł w jednostki wyższego rzędu, takie jak postać literacka, wątek, temat, fabuła.
„Zarówno poszczególne motywy, jak i reguły ich kombinacji występujące w danym utworze mają zawsze charakter mniej lub bardziej konwencjonalny, należą do tradycji literackiej, inaczej bowiem nie dałyby się w ogóle wyodrębnić. Cechą motywu jako jednostki konstrukcyjnej jest dwuczłonowość; można w nim wyróżnić człon indywidualizujący, związany z umiejscowieniem motywu w konkretnym świecie przedstawionym utworu, oraz człon systematyzujący, który odpowiada powracalności tego motywu w całej historycznoliterackiej klasie utworów” – stwierdza (Janusz Sławiński).
Wśród motywów występujących w utworach fabularnych wyróżnia się:
Wszystkie motywy w utworze literackim układają się w pewien porządek, czasowy lub przyczynowy; decydują o wątkach i fabule utworu.

</doc>
<doc id="155051" url="https://pl.wikipedia.org/wiki?curid=155051" title="Smaczliwka">
Smaczliwka

Smaczliwka, awokado ("Persea" Mill.) – rodzaj wiecznie zielonych drzew z rodziny wawrzynowatych ("Lauraceae"). Obejmuje w zależności od ujęcia systematycznego od ok. 80, poprzez 108 do nawet ok. 200 gatunków. Występują one w Ameryce Północnej i Południowej, nieliczne gatunki także w Azji południowo-wschodniej. Dwa gatunki (smaczliwka indyjska i "Persea barbujana") rosną na wyspach Makaronezji. 
Ważną rośliną użytkową wykorzystywaną od co najmniej 7000 lat p.n.e. jest smaczliwka wdzięczna, zwana też awokado właściwym. Szeroko rozprzestrzeniona i uprawiana w strefie tropikalnej. Inne gatunki uprawiane są jako ozdobne lub ciekawostki botaniczne. Drewno "P. nanmu" wykorzystywane jest w Chinach do wyrobu trumien. Z drewna "P. thunbergii" w Japonii wyrabiano pełne koła do wozów.
Systematyka.
Jeden z około 50 rodzajów zaliczanych do rodziny wawrzynowatych ("Lauraceae"), wchodzącej w skład rzędu wawrzynowców ("Laurales"). Rodzaj w różnych ujęciach jest scalany lub wyodrębniane są z niego rośliny z takich rodzajów jak: "Apollonias", "Machilus" i "Phoebe", co znacząco wpływa na liczbę należących do niego gatunków (od ok. 80 do ok. 200).

</doc>
<doc id="155052" url="https://pl.wikipedia.org/wiki?curid=155052" title="Siedlec (wieś w powiecie gostyńskim)">
Siedlec (wieś w powiecie gostyńskim)

Siedlec – wieś w Polsce, położona w województwie wielkopolskim, w powiecie gostyńskim, w gminie Pępowo.
Położona o 3 km na północny zachód od Pępowa.
Historia.
Pierwsze wzmianki o wsi pochodzą z 1310 roku. w XV i XVI wieku wieś należała do rodziny Siedleckich, a później do Konarzewskich.
Wieś szlachecka Siedliec położona była w 1580 roku w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość wzmiankowana jako Siedlec należała do wsi większych w ówczesnym pruskim powiecie Kröben (krobskim) w rejencji poznańskiej. Siedlec należał do okręgu krobskiego tego powiatu i stanowił część majątku Chocieszewice, którego właścicielem był wówczas (1846) Teodor Mycielski. Według spisu urzędowego z 1837 roku wieś liczyła 322 mieszkańców, którzy zamieszkiwali 39 dymów (domostw).
Folwark znajdujący się we wschodniej części Siedlca został w 1935 częściowo rozparcelowany. Budynki, które przetrwały pochodzą z XIX wieku i znajdują się przy drodze prowadzącej z Pępowa. We wsi znajduje się również budynek szkoły zbudowany w 1827 roku. Uczęszczały do niej dzieci z pobliskich wiosek. W roku 2007 szkoła (filia szkoły podstawowej w Pępowie) została zlikwidowana.
W latach 1975–1998 miejscowość należała administracyjnie do województwa leszczyńskiego.

</doc>
<doc id="155053" url="https://pl.wikipedia.org/wiki?curid=155053" title="El Alamejn">
El Alamejn



</doc>
<doc id="155055" url="https://pl.wikipedia.org/wiki?curid=155055" title="Arpeggio">
Arpeggio

Arpeggio (wł.) – sposób wykonywania współbrzmień mający charakter ozdobnika, zaznaczany pionową linią falistą, poprzedzającą akord.
Wykonanie.
Dźwięki akordu nie są uderzane jednocześnie, lecz dołączane kolejno, w krótkich odstępach, od najniższego do najwyższego. Może być także wykonywany w odwrotnym porządku, jeżeli oznaczanie ma kształt falistej strzałki skierowanej w dół.
Czas trwania ozdobnika powinien teoretycznie stanowić połowę czasu trwania akordu, jednak jest to jedynie założenie wyjściowe, ponieważ w praktyce długość trwania arpeggia zależy od tempa oraz ekspresji utworu i stanowi indywidualny wybór interpretacyjny muzyka. Arpeggio powinno również rozpoczynać się w chwili, w której przypadałoby wykonanie arpeggiowanego akordu, a nie stanowić ozdobnik wyprzedzający, do zapisania którego stosuje się odrębną notację.
Rodzaje.
Rozróżniamy arpeggio krótkie i długie. Na instrumentach klawiszowych arpeggio długie polega na wykonaniu jednego arpeggia jedną i drugą ręką kolejno po sobie i oznaczane jest jedną długą pionową falistą linią przechodzącą wzdłuż całego akordu zapisanego dla obu rąk, a arpeggio krótkie polega na jednoczesnym i równoległym arpeggiowaniu akordu przez obie ręce i oznaczane jest dwiema oddzielnymi falistymi liniami wzdłuż akordu dla prawej i lewej ręki.
Nazwa.
Nazwa "arpeggio" pochodzi od nazwy harfy (wł. "arpa"), dla której jest to charakterystyczny sposób wykonywania akordów, również składających się z kilkunastu dźwięków i odgrywanych jako jeden akord dzięki kilkukrotnemu szybkiemu przełożeniu rąk.

</doc>
<doc id="155063" url="https://pl.wikipedia.org/wiki?curid=155063" title="Wawer (dzielnica)">
Wawer (dzielnica)



</doc>
<doc id="155067" url="https://pl.wikipedia.org/wiki?curid=155067" title="Róża Jundziłła">
Róża Jundziłła

Róża Jundziłła ("Rosa jundzillii") – gatunek rośliny wieloletniej należący do rodziny różowatych. Występuje dziko w środkowej i wschodniej Europie oraz w Turcji i na Zakaukaziu. W Polsce spotykany jest w południowej części kraju, rzadko w centrum. Gatunek bardzo rzadki.
Biologia i ekologia.
Krzew, Nanofanerofit. Siedlisko: zarośla, miedze. Kwitnie od czerwca do lipca.
Zmienność.
Tworzy mieszańce z różą dziką, r. francuską i r. rdzawą.

</doc>
<doc id="155074" url="https://pl.wikipedia.org/wiki?curid=155074" title="Inana">
Inana



</doc>
<doc id="155076" url="https://pl.wikipedia.org/wiki?curid=155076" title="Suen">
Suen



</doc>
<doc id="155080" url="https://pl.wikipedia.org/wiki?curid=155080" title="Dawid Kain">
Dawid Kain

Dawid Kain, właśc. Marcin Kiszela (ur. 1981 w Kolonii w Niemczech) – polski pisarz horroru, groteski i bizarro-fiction, poeta i eseista.
Twórczość literacka.
Publikował opowiadania w czasopismach fantastycznych (m.in. „Fraza”, „Magazyn Fantastyczny”, „TDH”, „Ubik”, „Czachopismo”), jak i w Internecie (m.in. Carpe Noctem, Esensja, Fahrenheit, Creatio Fantastica, Katedra, Gildia.pl). Wraz z Kazimierzem Kyrczem zadebiutował zbiorem opowiadań "Piknik w piekle", a następnie wspólnie napisali również zbiór "Horrorarium".
Opowiadania obu autorów epatują okrucieństwem, erotyką i wulgaryzmami, odzwierciedlając skrajne stany emocjonalne bohaterów będących w konflikcie z absurdem otaczającego ich świata. Okraszone czarnym humorem nowele przedstawiają najczęściej groteskowe, sprzeczne z prawdopodobieństwem i logiką, sytuacje. Jednocześnie trzymają dystans wobec elementów grozy, prowadząc dialog ze zjawiskiem literackim, jakim jest współczesna odmiana horroru.
W listopadzie 2007 roku na rynku pojawiła się pierwsza powieść Dawida Kaina - "prawy, lewy, złamany", w 2012 roku udostępniona czytelnikom w formie darmowego ebooka. W 2018 roku ukazała się jego pierwsza powieść wydana pod prawdziwym nazwiskiem – "Ostatni prorok".

</doc>
<doc id="155090" url="https://pl.wikipedia.org/wiki?curid=155090" title="Iszkur">
Iszkur

Iszkur – pomniejsze bóstwo burzy i pasterzy w mitologii sumeryjskiej. Za sprawą deszczy, które zsyłał, zieleniały łąki. W odróżnieniu od sumeryjskiego Ninurty, również boga burz, Iszkur patronował pasterzom, podczas gdy deszcz, zsyłany przez Ninurtę, powodował nawadnianie pól uprawnych. Mity, w których występował Iszkur, odzwierciedlają niepokój, jaki mieli mieszkańcy Sumeru, gdy pora deszczowa ustawała zbyt wcześnie (np. mit o uwięzieniu Iszkura w górach). 
We wczesnym etapie religii sumeryjskiej Iszkur występował pod postacią byka lub lwa, których głos przypominał grzmot burzy. Po antropomorfizacji go w późniejszym okresie rozwoju religii Iszkur przedstawiany był jako wojownik w unoszącym się do nieba rydwanie, którego stukot również przypominał odgłosy burzy, a rozpryskiwane spod kół kamienie symbolizowały krople deszczu. Przed nim podążał jego doradca – piorun. Płaszcz Iszkura okrywał wówczas ziemię, a jego donośny głos niepokoił bogów i ludzi.
Według dwóch znanych wersji Iszkur był synem Nanny lub Ana. W pierwszym przypadku jego rodzeństwem byli Utu i Inanna, w drugim – Enki. Logiczne, by był spokrewniony z Enki, jednak nie da się ustalić, która wersja jest wcześniejsza i jaki czynnik spowodował powstanie wersji alternatywnej. 
W mitologii semickiej Iszkur był utożsamiany z Adadem.

</doc>
<doc id="155095" url="https://pl.wikipedia.org/wiki?curid=155095" title="Szamasz">
Szamasz



</doc>
<doc id="155101" url="https://pl.wikipedia.org/wiki?curid=155101" title="Ninlil">
Ninlil

Ninlil ("Pani-Watr") – sumeryjska bogini, żona boga Enlila. Matka boga Nanny. Była bóstwem dobroczynnym i łaskawym, stąd zwana była matką miłosierną.

</doc>
<doc id="155103" url="https://pl.wikipedia.org/wiki?curid=155103" title="A Question of Lust">
A Question of Lust



</doc>
<doc id="155106" url="https://pl.wikipedia.org/wiki?curid=155106" title="Nintur">
Nintur

Nintur – sumeryjska bogini, opiekunka ciężarnych kobiet oraz uśpionej zimą roślinności.

</doc>
<doc id="155107" url="https://pl.wikipedia.org/wiki?curid=155107" title="Ninhursag">
Ninhursag

Ninhursag (zwana także Ki) – sumeryjska wielka bogini-matka nazywana „matką bogów”, symbol życia i płodności ziemi. Imię Ninhursag znaczy „Pani Gór”. Jako Ninlil była żoną Enlila, „Pana Powietrza”; natomiast jako żona boga słodkich wód praoceanu Enki (babilońskiego Ea) nosi imię Ninki. Znana jest także pod imionami: Aruru, Mama/Mami, Ninmah, Ninsikil, Nintu („Pani Ptaków”).
Ninhursag miała karmić ziemskich władców swym mlekiem, przez co przekazywała im boską naturę. Wielu królów Mezopotamii, w tym także Nabuchodonozor II, nazywało siebie jej dziećmi. Bogini miała związek z narodzinami; nadawała formę życiu w łonie matki i była boską akuszerką bogów i ludzi. Była jednocześnie panią kamienistego pustkowia na obrzeżach Półwyspu Arabskiego.
Ośrodkiem kultu Ninhursag było Kesz, miasto powiązane z Adabem, lub wręcz stanowiąc wydzielony okręg kultowy w jego obrębie. Była jej poświęcona świątynia E-mah w Adabie.
Mitologia sumeryjska.
W micie sumeryjskim Enki i Ninki żyli na wyspie Dilmun, w rajskiej krainie. Boska para miała kilkoro dzieci i w istocie tego związku powstała cała roślinność kraju. Z czasem jednak Enki nawiązał kazirodcze stosunki ze swoimi córkami, co strasznie rozgniewało Ninki. Odzyskawszy nasienie Enkiego z ciała bogini-pająka Uttu, zasadziła je w ziemi. Z nasienia wyrosło osiem roślin. Kiedy Enki skosztował każdej z nich, choroba ogarnęła osiem części jego ciała. Jedynie Ninki mogła go uleczyć i uczyniła to, umieszczając go w swym łonie, z którego ponownie się narodził.

</doc>
<doc id="155109" url="https://pl.wikipedia.org/wiki?curid=155109" title="Ningal">
Ningal

Ningal ( , sum. dnin-gal, tłum. „"wielka pani"”) – w mitologii sumeryjskiej żona boga księżyca Nanny (akadyjskiego Sina), matka boga słońca Utu (akadyjskiego Szamasza). Czczono ją razem z Sinem w Ur, a także w sanktuarium boga Sina w Harranie, w północnej Syrii. Jej niezależny kult rozwinął się w Syrii już w II tys. p.n.e. przy czym zmieniono jej imię na Nikkal; tej formy imienia używano niekiedy również w Babilonii. 
Do Nikkal adresowany jest hymn, będący jednocześnie najstarszym zapisem utworu muzycznego (pochodzącym z ok. 1400 roku p.n.e. z państwa Hurytów, a odnalezionym w Ugarit), który udało się zrekonstruować i odtworzyć w XX wieku.

</doc>
<doc id="155114" url="https://pl.wikipedia.org/wiki?curid=155114" title="Robert W. Floyd">
Robert W. Floyd

Robert W. Floyd (ur. 8 czerwca 1936 w Nowym Jorku, zm. 25 września 2001) – informatyk amerykański, laureat Nagrody Turinga.
W wieku 17 lat otrzymał w University of Chicago stopień bakałarza z nauk humanistycznych, w 1958 stopień bakałarza z fizyki. Na początku lat 60. podjął pracę technika komputerowego i jednocześnie rozpoczął publikowanie artykułów z dziedziny informatyki. Wkrótce, w wieku 27 lat, otrzymał pracę wykładowcy w Carnegie Mellon University, a w 1969 r., nie mając doktoratu, został profesorem Stanford University.
Do ważniejszych prac należą: projektowanie i analiza efektywnych algorytmów znajdowania najkrótszej ścieżki w grafie oraz analiza składniowa. Za najistotniejsze osiągnięcie uważana jest jego pionierska praca w dziedzinie weryfikacji programów z użyciem twierdzeń logicznych (praca z 1967 r. „Assigning Meanings to Programs”).
Floyd współpracował blisko z Donaldem Knuthem i był głównym recenzentem jego fundamentalnej książki The Art of Computer Programming – jest też najczęściej cytowanym w tej książce autorem.
W 1978 r. otrzymał Nagrodę Turinga za istotny wpływ na metodologię tworzenia efektywnego i niezawodnego oprogramowania i za udział w powstaniu ważnych dziedzin nauk komputerowych: analizy składniowej, semantyki języków programowania, automatycznej weryfikacji programów, automatycznej syntezy programów i analizy algorytmów.

</doc>
<doc id="155121" url="https://pl.wikipedia.org/wiki?curid=155121" title="Prymicja">
Prymicja

Prymicja, także prymicje (od "primitiae", co oznacza pierwociny, pierwsze zbiory; niesłusznie wywodzi się niekiedy słowo „prymicje” od wyrażenia „prima missa”, czyli pierwsza msza) − w Kościele katolickim nazwa pierwszej mszy sprawowanej uroczyście przez nowo wyświęconego kapłana ("neoprezbitera") z udziałem społeczności parafialnej, z której pochodzi. Prymicja jest sprawowana zazwyczaj dzień po święceniach kapłańskich dokonanych przez biskupa. W Polsce zwyczajowo mszę prymicyjną sprawuje się w kościele parafialnym. W zależności od regionu neoprezbiter celebruje liturgię samodzielnie (w asyście proboszcza) lub w koncelebrze. Na zakończenie udzielane jest specjalne błogosławieństwo prymicyjne o randze błogosławieństwa papieskiego. Papież Leon XIII w 1886 roku prymicyjną mszę wzbogacił możliwością uzyskania odpustu zupełnego pod zwykłymi warunkami. 
Przedłużeniem uroczystości w kościele może być przyjęcie prymicyjne.

</doc>
<doc id="155124" url="https://pl.wikipedia.org/wiki?curid=155124" title="Juste-Aurèle Meissonnier">
Juste-Aurèle Meissonnier

Juste Aurèle Meissonier (ur. 1695 w Turynie, zm. 1750 w Paryżu) – francuski złotnik, rzeźbiarz, malarz, architekt, dekorator i projektant mebli w stylu rokoko.
Około 1725 został złotnikiem królewskim i rysownikiem Gabinetu Rycin. Zajmował się plastyczną oprawą uroczystości francuskiego dworu królewskiego. Rysował uroczystości pogrzebowe, "fête galantes", teatr, sztucznie ognie. Transponował motywy erotyczne w dziedzinę dekoracji. Chciał nadać tworzywom i architekturze gibkość i kształty roślinności. Jego dzieła charakteryzują się bardzo dużą ilością ozdób, m.in. charakterystycznego dla rokoka rocaille'u.
Wśród osób zamawiających jego dekoracje byli książę August Aleksander Czartoryski, który zamówił u niego "Złoty salon" do Pałacu w Puławach (zachowane fragmenty w muzeum w Jędrzejowie) oraz marszałek Franciszek Bieliński, który zamówił wnętrze salonu do swojego pałacu przy ul. Królewskiej w Warszawie.
Znalazł naśladowców w Europie Środkowej, Anglii, a zwłaszcza w Portugalii - w tendencjach stylu manuelińskiego.
Jego kontynuatorem był François de Cuvilliés.

</doc>
<doc id="155125" url="https://pl.wikipedia.org/wiki?curid=155125" title="Ichtys">
Ichtys



</doc>
<doc id="155126" url="https://pl.wikipedia.org/wiki?curid=155126" title="Raszków (gmina)">
Raszków (gmina)

Raszków – gmina miejsko-wiejska w województwie wielkopolskim, w powiecie ostrowskim z siedzibą w Raszkowie. W latach 1975–1998 miasto administracyjnie należało do województwa kaliskiego.
Według danych z 1 stycznia 2018 roku gmina liczyła 11 893 mieszkańców.
Położenie.
Według danych z 1 stycznia 2018 roku powierzchnia gminy Raszków wynosiła 134,57 km².
Gmina położona jest w południowej części Wielkopolski na Wysoczyźnie Kaliskiej, w paśmie makroregionu Niziny Południowowielkopolskiej.
Środowisko naturalne.
Lasy.
W 2017 roku powierzchnia lasów na terenie gminy wynosiła 874 ha, co stanowi lesistość na poziomie 6,5%.
Demografia.
Ludność.
Dane z 30 czerwca 2004:
Turystyka i zabytki.
Zabytki.
Obiekty wpisane w rejestr zabytków województwa wielkopolskiego:
Ścieżki rowerowe.
W 2017 roku na terenie gminy było 8,6 km ścieżek rowerowych.
Gospodarka.
Gmina Raszków ma charakter rolniczy, użytki rolne zajmują blisko 90% w stosunku do całkowitej powierzchni gminy. W 2017 roku na terenie gminy w rejestrze REGON zarejestrowanych było 1085 podmiotów gospodarczych; dochód gminy na jednego mieszkańca wynosił 4079 zł.
Miejscowości.
Miejscowości wg TERYT:
Miasto: Raszków
Sołectwa: Bieganin, Bugaj, Drogosław, Głogowa, Grudzielec, Grudzielec Nowy, Janków Zaleśny, Jaskółki, Jelitów, Józefów, Koryta, Korytnica, Ligota, Moszczanka, Niemojewiec, Pogrzybów, Przybysławice, Radłów, Rąbczyn, Skrzebowa, Sulisław, Szczurawice, Walentynów
Części wsi: Bieganinek , Florek , Majchry , Nychy , Raszkówek 

</doc>
<doc id="155128" url="https://pl.wikipedia.org/wiki?curid=155128" title="Buczyna storczykowa">
Buczyna storczykowa

Buczyna storczykowa – żyzny i ciepłolubny las buczynowy o charakterystycznej kombinacji gatunków, w której znamienny jest udział gatunków światłolubnych i ciepłolubnych, w tym niektórych storczyków (stąd nazwa). Fitosocjologiczne lasy te zgrupowane są w podzwiązku "Cephalanthero-Fagenion", w Polsce zbiorowiska te występują na kresach zasięgu i mają charakter reliktowy. W Polsce wyróżnia się 5 odrębnych typów takich buczyn.
Gatunki charakterystyczne: buławnik wielkokwiatowy, buławnik mieczolistny, kruszczyk rdzawoczerwony, kruszczyk szerokolistny.
Gatunki wyróżniające: dzwonek brzoskwiniolistny, dzwonek jednostronny, czyścica storzyszek, kokoryczka wonna. W buczynie storczykowej można znaleźć bardzo rzadkiego grzyba borowika szatańskiego.
Występowanie w Polsce: buczyna storczykowa występuje w Polsce m.in. w Sudetach (Krowiarki, Góry Kaczawskie), Górach Świętokrzyskich, w rezerwacie leśnym „Bukowa góra” koło Dobromierza na południowym stoku Bukowej Góry. Jest to jedyne odkryte stanowisko w Górach Świętokrzyskich. Drzewostan stanowią głównie buk pospolity, jawor i lipa szerokolistna, które mają tu północny zasięg.
Wykształca się również na starych wapiennych hałdach (tzw. warpiach) w okolicach Tarnowskich Gór (woj. śląskie) – dla ochrony tego zbiorowiska utworzono rezerwat przyrody Segiet.
Zagrożenia i ochrona.
Ciepłolubne buczyny storczykowe w krajach członkowskich Unii Europejskiej stanowią siedlisko przyrodnicze wymagające ochrony w sieci obszarów Natura 2000 numer 9150 podzielono na pięć podtypów:

</doc>
<doc id="155132" url="https://pl.wikipedia.org/wiki?curid=155132" title="Nergal (bóstwo)">
Nergal (bóstwo)

Nergal – sumeryjski bóg, syn Enlila i bogini Ninlil. Władca świata podziemnego po małżeństwie z Ereszkigal. Pierwotnie bóg zamieszkujący niebiosa, dla Babilończyków bóg światła, główne miejsce kultu – Kuta.
Jak głosi legenda stoczył z Teszubem walkę o władzę nad niebiańskim królestwem. Po klęsce zszedł do świata podziemnego.
Sumerowie uważali go za boga zarazy i jako takiego włączali go do grupy bogów odpowiedzialnych za zsyłanie chorób i epidemii. Dlatego też sumeryjski kapłan-lekarz odprawiał serię modlitw oraz składał bóstwu ofiary, by tym sposobem odegnać chorobę i przebłagać duchy do opuszczenia ciała człowieka.

</doc>
<doc id="155134" url="https://pl.wikipedia.org/wiki?curid=155134" title="Urasz (bogini)">
Urasz (bogini)

Urasz – mezopotamska bogini, zgodnie z niektórymi przekazami uważana za małżonkę boga niebios Anu; matka Ninisiny i Nisaby.

</doc>
<doc id="155135" url="https://pl.wikipedia.org/wiki?curid=155135" title="Urasz">
Urasz



</doc>
<doc id="155139" url="https://pl.wikipedia.org/wiki?curid=155139" title="Tytus Benni">
Tytus Benni

Tytus Junius Benni (ur. 26 grudnia 1877 w Warszawie, zm. 1 listopada 1935 tamże) – polski językoznawca, nauczyciel i profesor Uniwersytetu Warszawskiego.
Życiorys.
Jego ojciec Herman Benni był lektorem języka angielskiego na Uniwersytecie Warszawskim. Tytus Benni kształcił się w gimnazjach w Dorpacie, Warszawie i Halle, następnie studiował językoznawstwo na uniwersytetach w Lipsku (1897–1899, 1900–1901) i Fryburgu Bryzgowijskim (1903–1905); uzupełniał studia w Monachium, Lipsku i Hamburgu. We Fryburgu obronił doktorat (1905). W latach 1907–1912 pracował jako nauczyciel języka polskiego w gimnazjum męskim w Starej Wsi koło Warszawy, 1912–1914 w szkole żeńskiej w Klarysewie. Wykładowca fonetyki na Wydziale Humanistycznym Towarzystwa Kursów Naukowych w Warszawie (1911-1912). Od 1914 był pedagogiem w Warszawie – uczył języków obcych i fonetyki w szkołach średnich oraz Seminarium Nauczycieli dla Głuchoniemych. Od stycznia do sierpnia 1915 był sekretarzem Komisji Szkół Wyższych, zajmującej się organizacją szkolnictwa wyższego na ziemiach polskich. Był pracownikiem Rady Sekcji Oświecenia Publicznego Departamentu Wyznań Religijnych i Oświecenia Publicznego Tymczasowej Rady Stanu.
W 1920 został mianowany profesorem Uniwersytetu Warszawskiego, nie podjął wykładów ze względu na stan zdrowia. Kierował na UW Katedrą Fonetyki (1920–1924) i Instytutem Fonetycznym (od 1930). Był również instruktorem dydaktyki języków obcych w Ministerstwie Wyznań Religijnych i Oświaty Publicznej oraz od 1932 dyrektorem Muzeum Oświaty i Wychowania w Warszawie. Prowadził wykłady z fonetyki w Instytucie Pedagogiki Specjalnej w Warszawie (1922–1926).
W 1908 został członkiem czynnym, a w 1929 członkiem rzeczywistym Towarzystwa Naukowego Warszawskiego; w latach 1915–1924 był sekretarzem Komisji Językowej TNW. Od 1928 członek Międzynarodowego Towarzystwa Fonetyki Eksperymentalnej, od 1930 pełnił funkcję jego wiceprzewodniczącego.
W pracy naukowej zajmował się językoznawstwem ogólnym, fonetyką i dydaktyką języków obcych. Zagadnieniami fonetyki zainteresował się pod wpływem Jana Baudouina de Courtenay. Opracował podstawy naukowe polskiej fonetyki opisowej i eksperymentalnej, prowadził badania porównawcze nad wymową polską, angielską, niemiecką i francuską. Zasłużył się dla rozwoju nauczania głuchoniemych. Opracował podręcznik gramatyki angielskiej z szerokim uwzględnieniem fonetyki (1908).
Pochowany na cmentarzu ewangelicko-augsburskim przy ulicy Młynarskiej (aleja 49, grób 23).
Publikacje.
Ogłosił szereg prac naukowych, m.in.:

</doc>
<doc id="155143" url="https://pl.wikipedia.org/wiki?curid=155143" title="Krenz">
Krenz

Osoby o tym nazwisku:

</doc>
<doc id="155144" url="https://pl.wikipedia.org/wiki?curid=155144" title="Post Regiment">
Post Regiment

Post Regiment – polski zespół grający hardcore punk.
Historia.
Grupa została założona w 1986 roku w Warszawie przez wokalistę Dariusza „Tolka” Grądzkiego, gitarzystę Jarka „Smoka” Smaka, basistę Rafała „Rolfa” Biskupa. Rok później dołączył do nich perkusista Maksymilian „Max” Gralewicz. W 1987 muzycy zaprezentowali się przed szerszą publicznością na warszawskim festiwalu „Poza Kontrolą”. Rok później Grądzki odszedł z zespołu, a jego obowiązki podzielili między sobą Smak i Biskup. Wkrótce do zespołu dołączyli wokalistka Dominika „Nika” Domczyk oraz drugi gitarzysta Janek Cybulski; jako kwintet zespół wziął udział w warszawskiej Mokotowskiej Jesieni Muzycznej (1989). Lata 1990–1992 upłynęły muzykom pod znakiem koncertów w całej Polsce m.in. na festiwalu w Jarocinie (1991). W tym czasie zespół nagrał również swój debiutancki album "Post Regiment", który ukazał się w 1992. Po wydaniu płyty zespół ponownie występował na terenie całego kraju (m.in. na koncertach organizowanych przez wytwórnię QQRYQ) i poza jego granicami. W 1995 grupę opuścił Cybulski i muzycy już jako kwartet nagrali kolejną płytę "Czarzły", która wyszła w 1996. Rok później ukazał się ostatni studyjny album Post Regiment pt. "Tragiedia wg Post Regiment" zawierający utwory zespołu Tragiedia (działającego pod koniec lat 80. w Warszawie). Muzycy Post Regiment zakończyli wspólną działalność w 2001.
W 1998 ich utwór znalazł się na pierwszej składance "Muzyka przeciwko rasizmowi", firmowanej przez Stowarzyszenie "Nigdy Więcej". 
Domczyk zaśpiewała gościnnie na płytach: "Ile procent duszy?" (1994) zespołu Dezerter (piosenka „Facet”) oraz "Tribute to Rejestracja" (1998) – składance coverów zespołu Rejestracja.
Smak od połowy lat 90. grał także w zespole Falarek Band oraz zajmował się produkcją muzyki m.in. w studiu „Złota Skała” Roberta Brylewskiego.
W 2007 wytwórnia Pasażer wydała album "Death Before Metal" w skład którego weszły archiwalne nagrania Post Regiment z lat 1988–1990 (m.in. z udziałem pierwszego wokalisty Darka „Tolka” Grądzkiego).

</doc>
<doc id="155147" url="https://pl.wikipedia.org/wiki?curid=155147" title="Szamsziadad">
Szamsziadad



</doc>
<doc id="155149" url="https://pl.wikipedia.org/wiki?curid=155149" title="Joanna od Miłosierdzia Bożego">
Joanna od Miłosierdzia Bożego



</doc>
<doc id="155150" url="https://pl.wikipedia.org/wiki?curid=155150" title="Andrea Fischer">
Andrea Fischer

Andrea Fischer (ur. 14 stycznia 1960 w Arnsbergu) – niemiecka polityk, deputowana do Bundestagu, w latach 1998–2001 minister zdrowia.
Życiorys.
Po ukończeniu szkoły średniej pracowała w branży drukarskiej. Studiowała ekonomię na Wolnym Uniwersytecie Berlińskim. Zatrudniona następnie w Europarlamencie, instytucie naukowym Wissenschaftszentrum Berlin für Sozialforschung i administracji ubezpieczeniowej.
Działała w różnych organizacjach pozarządowych. W 1985 wstąpiła do Zielonych. W latach 1994–2002 przez dwie kadencje zasiadała w Bundestagu. W październiku 1998 objęła urząd ministra zdrowia w pierwszym rządzie Gerharda Schrödera. Ustąpiła w styczniu 2001 w okresie kryzysu związanego z tzw. chorobą szalonych krów.
Od 2002 pracowała jako dziennikarka w N-tv i wykładowczyni, prowadziła też własną działalność w branży konsultingowej. W 2012 objęła kierownictwo jednego z wydziałów w administracji regionu Hanower.

</doc>
<doc id="155153" url="https://pl.wikipedia.org/wiki?curid=155153" title="Attila József">
Attila József

Attila József (ur. 11 kwietnia 1905 w Budapeszcie, zm. 3 grudnia 1937 w ) – węgierski poeta, jeden z czołowych przedstawicieli poezji europejskiej w dwudziestoleciu międzywojennym.
Życiorys.
Dzieciństwo.
Urodził się w biednej dzielnicy Budapesztu – Ferencváros, w rodzinie robotniczej jako syn Árona Józsefa pracownika fabryki mydła i chłopki Borbáli Pőcze, praczki. Miał dwie starsze siostry: Etelkę i Jolán. Od najmłodszych lat musiał pracować na własne utrzymanie i borykać się z nędzą. Po odejściu ojca, gdy Attila miał trzy lata, był wychowywany tylko przez matkę, która osierociła go w 1919 r., mając 43 lata. Parał się wszystkiego, szczególnie w okresie I wojny światowej, m.in. sprzedawał wodę i kleił wiatraczki z kolorowego papieru dla bogatszych dzieci. W wieku 11 lat napisał swój pierwszy wiersz pt. "Chciałbym być bogatym".
Z powodu choroby matki samodzielnie zgłosił się do Ligi Ochrony Dziecka, która na pewien czas umieściła go w ośrodku w Monorze, a następnie wraz z siostrami trafił do przybranych rodziców w . Jego przybrany ojciec powiedział wtedy: "Nie ma takiego imienia „Attila”" i nadał mu imię „Pista” (Stefek). Stosunki w nowej rodzinie były tak złe, że chłopiec zdecydował się uciec do matki do Budapesztu.
W Budapeszcie handlował znaczkami i pieczywem w kawiarni Emke. Ukończył w tym okresie 6 klas szkoły podstawowej i rozpoczął szkołę wydziałową.
Po śmierci matki opiekę nad młodym Józsefem objął jego szwagier dr , który był stosunkowo zamożny i mógł opłacić naukę w dobrej szkole średniej. Przez pewien czas Attila pracował na parostatkach Spółki Akcyjnej Atlantica. Przez dwa tygodnie uczęszczał do seminarium salezjanów w Nyergesújfalu, gdzie umieścił go dr Makai, a gdzie sam Attila, jako prawosławny, nie chciał uczęszczać. Gimnazjum ukończył w Makó.
Działalność twórcza.
Pierwsze swoje wiersze opublikował na łamach „Nyugatu”, jako siedemnastolatek, w tym też okresie (w 1922) wydał pierwszy tomik poezji "Szépség koldusa" („Żebrak piękna”) ze wstępem pióra znanego poety Gyuli Juhásza. Powszechnie uważano go za cudowne dziecko, w tym okresie pracował jako pracownik sezonowy w , pilnując pól kukurydzy oraz jako nauczyciel domowy. Za namową swojego opiekuna podszedł do egzaminów z 7 i 8 klasy oraz egzaminu maturalnego, kończąc gimnazjum na rok przed swoimi kolegami. W tym też okresie wytoczono mu proces, oskarżając go o bluźnierstwo.
Po otrzymaniu świadectwa maturalnego był pracownikiem Domu Bankowego Mauthnera, publikując swoje wiersze w lokalnej prasie.
Utrzymując się z publikowanych wierszy, rozpoczął studia na Uniwersytecie w Segedynie – jego marzeniem było zostać nauczycielem. Plany te pokrzyżował znany uczony, prof. , u którego miał zdawać egzamin z językoznawstwa węgierskiego. Horger uznał, że język, którym pisze poeta, jest straszny i nie pozwoli mu na zostanie nauczycielem, a tym bardziej na znalezienie pracy w tym zawodzie. Przedmiotem sporu był wiersz "Z czystym sercem" ("Tiszta szivvel"), który zyskał sobie później dużą popularność i wszedł do kanonu literatury węgierskiej, dla wielu stając się manifestem pokoleniowym.
W następnych latach studiował w Wiedniu, na Sorbonie i na uniwersytecie w Peszcie, znalazł też pracę w Instytucie Handlu Zagranicznego, z której zrezygnował po zdiagnozowaniu u siebie schizofrenii i poddaniu się leczeniu psychiatrycznemu.
Ostatnie lata.
Pod koniec życia był redaktorem pisma literackiego „” („Piękne Słowo”) oraz miesięcznika o profilu antyfaszystowskim, „Piękne słowa”.
Zmarł 3 grudnia 1937 w wieku 32 lat w , gdzie mieszkał w domu siostry i szwagra. Został przejechany przez pociąg. Okoliczności wypadku nie są znane. Istnieje hipoteza, że mogło to być samobójstwo. Niedaleko tego miejsca znajduje się poświęcony mu pomnik.
Za życia był mało doceniany i dopiero jego tragiczna śmierć zwróciła zainteresowanie na dorobek Józsefa. W swojej twórczości poeta korzystał ze wzorców awangardowych, proletariackich i ludowych oraz z twórczości poetów francuskich i niemieckich, czasów republiki Weimarskiej. Pisał wiersze wyrażające pesymizm, np. zbiór "Szépség koldusa" ("Żebrak piękna") z 1922.
Przekłady twórczości na język polski.
Na język polski jego wiersze tłumaczyli między innymi: Krzysztof Gąsiorowski, Aleksander Nawrocki, Tadeusz Nowak, Tadeusz Śliwiak, Jerzy Snopek, Robert Żmuda-Trzebiatowski.

</doc>
<doc id="155154" url="https://pl.wikipedia.org/wiki?curid=155154" title="Björn Engholm">
Björn Engholm

Björn Engholm (ur. 9 listopada 1939 w Lubece) – niemiecki polityk, działacz Socjaldemokratycznej Partii Niemiec (SPD) i jej przewodniczący w latach 1991–1993, poseł do Bundestagu i minister w rządzie federalnym, od 1988 do 1993 premier Szlezwika-Holsztynu.
Życiorys.
Po ukończeniu nauki od 1959 praktykował jako zecer w związanym z socjaldemokratami wydawnictwie. Wstąpił w międzyczasie do związku zawodowego IG Druck und Papier, a w 1963 został członkiem Socjaldemokratycznej Partii Niemiec. Podjął studia z zakresu polityki, ekonomii i socjologii na Uniwersytecie w Hamburgu. Pracował w międzyczasie jako szkoleniowiec na kursach związkowych i przy edukacji dorosłych, a także jako dziennikarz. W drugiej połowie lat 60. kierował socjaldemokratyczną młodzieżówką Jusos w Lubece.
W 1969 po raz pierwszy zasiadł w Bundestagu, mandat deputowanego do niższej izby niemieckiego parlamentu wykonywał do 1983. W latach 1977–1981 był parlamentarnym sekretarzem stanu w ministerstwie edukacji i nauki. Od 1981 do 1982 sprawował urząd ministra edukacji i nauki w rządzie federalnym Helmuta Schmidta. Od września do października 1982 jednocześnie kierował resortem rolnictwa.
W 1983 przeszedł do landtagu Szlezwika-Holsztynu, gdzie objął przewodnictwo frakcji SPD. W tym samym roku został członkiem kuratorium Fundacji im. Friedricha Eberta. W 1984 dołączył do zarządu federalnego socjaldemokratów. Po wyborach w 1987 socjaldemokraci pozostali w opozycji wobec kolejnego rządu Uwe Barschela z CDU. Wkrótce po reelekcji premiera Szlezwika-Holsztynu zarzucono mu zlecenie szpiegowania Björna Engholma w kampanii wyborczej. Uwe Barschel zaprzeczał tym zarzutom, jednak zrezygnował ze stanowiska, a kilka dni później został znaleziony martwy w hotelu w Genewie.
W kraju związkowym przeprowadzono kolejne wybory, które zakończyły się zwycięstwem SPD. W maju 1988 Björn Engholm został nowym premierem landu, dołączając w tym samym roku do prezydium SPD. Od listopada 1988 do października 1989 był przewodniczącym Bundesratu. W maju 1991 zastąpił Hansa-Jochena Vogela na stanowisku przewodniczącego Socjaldemokratycznej Partii Niemiec. W styczniu 1992 ogłoszono go kandydatem SPD na kanclerza, a maju tegoż roku uzyskał reelekcję na premiera Szlezwika-Holsztynu. W maju 1993 zrezygnował z wszystkich funkcji politycznych i stanowisk państwowych, gdy ujawniono, że w swoich zeznaniach dotyczących tzw. afery Uwe Barschela podawał nieprawdę.
Po odejściu z polityki zajął się działalnością konsultingową.

</doc>
<doc id="155155" url="https://pl.wikipedia.org/wiki?curid=155155" title="Bjorn Engholm">
Bjorn Engholm



</doc>
<doc id="155156" url="https://pl.wikipedia.org/wiki?curid=155156" title="Avocado">
Avocado



</doc>
<doc id="155158" url="https://pl.wikipedia.org/wiki?curid=155158" title="Laura Ingalls">
Laura Ingalls



</doc>
<doc id="155160" url="https://pl.wikipedia.org/wiki?curid=155160" title="Prawo Ampère’a">
Prawo Ampère’a

Prawo Ampère’a – prawo wiążące indukcję magnetyczną wokół przewodnika z natężeniem prądu elektrycznego przepływającego w tym przewodniku. Prawo to wynika z matematycznego twierdzenia Stokesa.
W wersji rozszerzonej przez J.C. Maxwella prawo to opisuje powstawanie pola magnetycznego w wyniku ruchu ładunku lub zmiany natężenia pola elektrycznego.
Postać oryginalna.
Ampère, będąc zwolennikiem oddziaływania na odległość, a nie oddziaływania przez pole, nie wyraził prawa w postaci równania pola, opisał jedynie zależność siły oddziaływania od odległości.
Zapis z użyciem pola.
Z użyciem wielkości opisujących pole magnetyczne prawo przyjmuje postać:
"Całka krzywoliniowa wektora indukcji magnetycznej, wytworzonego przez stały prąd elektryczny w przewodniku wzdłuż linii zamkniętej otaczającej prąd, jest równa sumie algebraicznej natężeń prądów przepływających (strumieniowi gęstości prądu) przez dowolną powierzchnię objętą przez tę linię."
Co dla próżni można wyrazić wzorem:
W substancjach mogą występować prądy wewnętrzne także wytwarzające pole magnetyczne. Prądy te nazywane są prądami magnesującymi. Powyższy wzór jest prawdziwy tylko po uwzględnieniu prądów wewnętrznych. Dla substancji w dowolnym ośrodku uwzględniając tylko prądy zewnętrzne prawo formułuje się z użyciem natężenia pola magnetycznego:
gdzie:
Równoważną formą prawa w postaci różniczkowej jest:
Natężenie pola magnetycznego "H" może być wyrażone jako indukcja magnetyczna "B" (w teslach) jako:
Modyfikacja Maxwella.
Prawo Ampère’a jako zależność pola magnetycznego od prądu, zostało rozszerzone przez Maxwella i obecnie jest jednym z równań Maxwella:
Zmodyfikowane prawo Ampère’a określa, że źródłem pola magnetycznego oprócz prądu jest także zmiana pola elektrycznego. W wersji całkowej prawo to przyjmuje postać:
Wyrażenie
ma wymiar natężenia prądu, dlatego zostało nazwane prądem przesunięcia. Wykorzystując prąd przesunięcia można rozszerzone prawo Ampère’a zapisać w najprostszej formie
W ośrodkach liniowych można zastąpić indukcję natężeniem pola elektrycznego wykorzystując zależność
W wersji różniczkowej prawo to zapisywane jest w postaci:
gdzie:

</doc>
<doc id="155163" url="https://pl.wikipedia.org/wiki?curid=155163" title="Prawo Ampera">
Prawo Ampera



</doc>
<doc id="155165" url="https://pl.wikipedia.org/wiki?curid=155165" title="Premierzy Rosji">
Premierzy Rosji

Państwo Rosyjskie (1918–1920).
Szefowie rządów państwa rosyjskiego w czasie wojny domowej byli de facto premierami na uchodźstwie.

</doc>
<doc id="155166" url="https://pl.wikipedia.org/wiki?curid=155166" title="Prawo ampera">
Prawo ampera



</doc>
<doc id="155172" url="https://pl.wikipedia.org/wiki?curid=155172" title="Premierzy Związku Socjalistycznych Republik Radzieckich">
Premierzy Związku Socjalistycznych Republik Radzieckich



</doc>
<doc id="155173" url="https://pl.wikipedia.org/wiki?curid=155173" title="Premierzy ZSRR">
Premierzy ZSRR



</doc>
<doc id="155174" url="https://pl.wikipedia.org/wiki?curid=155174" title="Premierzy Związku Radzieckiego">
Premierzy Związku Radzieckiego



</doc>
<doc id="155175" url="https://pl.wikipedia.org/wiki?curid=155175" title="Prawo Ampere'a">
Prawo Ampere'a



</doc>
<doc id="155177" url="https://pl.wikipedia.org/wiki?curid=155177" title="Diadochos">
Diadochos



</doc>
<doc id="155178" url="https://pl.wikipedia.org/wiki?curid=155178" title="Diadoch">
Diadoch



</doc>
<doc id="155179" url="https://pl.wikipedia.org/wiki?curid=155179" title="Ptolemajos Soter">
Ptolemajos Soter



</doc>
<doc id="155180" url="https://pl.wikipedia.org/wiki?curid=155180" title="Ptolemajos Philadelphos">
Ptolemajos Philadelphos



</doc>
<doc id="155181" url="https://pl.wikipedia.org/wiki?curid=155181" title="Ptolemajos Euergetes">
Ptolemajos Euergetes



</doc>
<doc id="155182" url="https://pl.wikipedia.org/wiki?curid=155182" title="Kallimach z Kyrene">
Kallimach z Kyrene



</doc>
<doc id="155183" url="https://pl.wikipedia.org/wiki?curid=155183" title="Kallimachos">
Kallimachos



</doc>
<doc id="155185" url="https://pl.wikipedia.org/wiki?curid=155185" title="József Attila">
József Attila



</doc>
<doc id="155186" url="https://pl.wikipedia.org/wiki?curid=155186" title="Marszałek Związku Radzieckiego">
Marszałek Związku Radzieckiego

Marszałek Związku Radzieckiego – najwyższy stopień wojskowy ZSRR. Niższym stopniem był do 1940 komandarm 1 rangi, po wprowadzeniu stopni generalskich – generał armii, bądź marszałek/ główny marszałek rodzaju wojsk.
Stopnie marszałków w Związku Radzieckim.
W ZSRR istniała dość złożona hierarchia wyższych stopni wojskowych, które nazywano stopniami marszałkowskimi.
W 1935 r. wprowadzano stopień marszałka Związku Radzieckiego (w marynarce wojennej odpowiadał mu wpierw stopień admirała floty, a potem admirała floty Związku Radzieckiego), który odpowiadał stopniom marszałka w innych armiach.
W 1943 r. utworzono w niektórych rodzajach wojsk stopnie marszałka rodzaju wojsk i głównego marszałka rodzaju wojsk:
Położenie stopni marszałka rodzaju wojsk i głównego marszałka rodzaju wojsk w hierarchii jest złożone. Posiadaczy tych stopni (wpierw głównych marszałków, a potem marszałków rodzaju wojsk) wymieniano na listach po marszałkach ZSRR, a przed generałami armii. Jednakże zasady awansu były skomplikowane. Posiadacz stopnia generała pułkownika mógł zostać awansowany albo na stopień generała armii (z wyjątkiem lotnictwa, gdzie był możliwy wyłącznie awans na stopień marszałka lotnictwa) albo na stopień marszałka rodzaju wojsk. Posiadacz stopnia generała armii mógł później otrzymać stopień marszałka ZSRR, a posiadacz stopnia marszałka rodzaju wojsk stopień głównego marszałka wojsk. Posiadacz stopnia głównego marszałka rodzaju wojsk natomiast nie mógł zostać awansowany na stopień marszałka ZSRR.
Nie było jednoznacznie określone, kiedy oficer noszący stopień generała pułkownika otrzyma stopień generała armii, a kiedy marszałka rodzaju wojsk – każdy awans rozpatrywano indywidualnie. Zazwyczaj głównym czynnikiem decydującym był dotychczasowy przebieg służby – jeśli dany oficer dowodził związkami (i pracował w instytucjach) macierzystego rodzaju wojsk, zostawał marszałkiem, natomiast jeśli dowodził związkami ogólnowojskowymi, stopień generała armii.
W przypadku lotnictwa nie nadawano nigdy stopnia generała armii, tylko stopień marszałka rodzaju wojsk.
W 1984 r. stopnie marszałków (i głównych marszałków) rodzaju wojsk poza lotnictwem i artylerią zostały zastąpione przez stopień generała armii; od tej daty także nie nadano już nikomu stopnia głównego marszałka rodzaju wojsk. Już po upadku ZSRR w 1993 r. stopnie te zostały także zastąpione stopniem generała armii.
Ostatnim marszałkiem Związku Radzieckiego był Dmitrij Jazow, przeciwnik pieriestrojki i organizator puczu przeciwko Gorbaczowowi. Natomiast marszałek Siergiej Achromiejew popełnił samobójstwo w dniu rozpadu ZSRR. Co ciekawe obaj z nich, walczyli w II wojnie światowej, natomiast ostatni marszałek jest jedynym nie odznaczonym medalem Bohatera Związku Radzieckiego.
Po rozpadzie jedynym marszałkiem Federacji Rosyjskiej został dotychczas Igor Siergiejew (1997-2001) zdymisjonowany po tym jak przyjął odpowiedzialność za zatonięcie okrętu podwodnego „Kursk”.
W praktyce wszyscy marszałkowie ZSRR byli z jednej z grup:
Marszałkowie rodzajów wojsk.
Marszałkowie artylerii
Marszałkowie lotnictwa
Marszałkowie wojsk pancernych
Marszałkowie wojsk inżynieryjnych
Marszałkowie wojsk łączności

</doc>
<doc id="155189" url="https://pl.wikipedia.org/wiki?curid=155189" title="Prezydenci Serbii">
Prezydenci Serbii



</doc>
<doc id="155191" url="https://pl.wikipedia.org/wiki?curid=155191" title="Prezydenci Jugosławii">
Prezydenci Jugosławii

Federalna Republika Jugosławii (1992–2003).
W 2003 roku państwo przekształciło się w Republikę Serbii i Czarnogóry.

</doc>
<doc id="155199" url="https://pl.wikipedia.org/wiki?curid=155199" title="KOS (dwutygodnik)">
KOS (dwutygodnik)

KOS – podziemny biuletyn Komitetu Oporu Społecznego, pierwsze czasopismo ukazujące się po wprowadzeniu stanu wojennego. Ukazywał się w latach 1981–1989, początkowo jako tygodnik, później dwutygodnik. Pierwsze numery wydawał Krąg, następne Wydawnictwo Społeczne – KOS.
Nr 1 nie ukazał się, w numerację wliczono ulotkę pt. Koła „Oporu Społecznego” wydaną w grudniu 1981. W sumie ukazało się 165 numerów.

</doc>
<doc id="155200" url="https://pl.wikipedia.org/wiki?curid=155200" title="Kos (dwutygodnik)">
Kos (dwutygodnik)



</doc>
<doc id="155201" url="https://pl.wikipedia.org/wiki?curid=155201" title="Itd">
Itd

„itd” – pismo studenckie wydawane przez Zrzeszenie Studentów Polskich w latach 1961–1990, reaktywowane w 2005.
Charakterystyka.
W 1957 roku zostało zlikwidowane pismo „Po prostu”, w jego miejsce powstało nowe czasopismo „Odnowa”, w którym znalazła się duża część ludzi pracujących dla „Po prostu”. W 1960 roku „Odnowa” zmieniła tytuł na „itd” (w winiecie pisane małymi literami), które stanowiło kontynuację poprzednich wydawnictw – stąd nazwa „itd”, czyli „i tak dalej”. Było to pismo ilustrowane, wydawane przez Młodzieżową Agencję Wydawniczą.
Jednym z redaktorów naczelnych był Aleksander Kwaśniewski. Pracował w nim także Henryk Sawka, rysunki satyryczne publikowali Andrzej Mleczko, Antoni Chodorowski i Zygmunt Zaradkiewicz.

</doc>
<doc id="155202" url="https://pl.wikipedia.org/wiki?curid=155202" title="Frans Hals">
Frans Hals

Frans Hals (ur. między 1581 a 1585 w Antwerpii, zm. 26 sierpnia 1666 w Haarlemie) – holenderski malarz, przedstawiciel baroku.
Życiorys.
Studiował w pracowniach Karela van Mandera i Goltziusa.
Należał do największych portrecistów i malarzy obyczajowych. Sławne są jego portrety z Haarlemu członków korporacji oraz regentów, zbiorowe, jak było w modzie wówczas w Niderlandach. We Frans Hals Museum w Haarlemie znajduje się 8 portretów członków korporacji, jeden zaś w Amsterdamie.
Większą część życia spędził w Haarlemie i tam działał artystycznie. Był dwa razy żonaty i miał dziesięcioro dzieci. Przez całe życie borykał się z kłopotami finansowymi oraz długami. Na cztery lata przed śmiercią popadł w biedę: niewiele miał już zamówień i władze miasta musiały wypłacać mu skromną rentę.
Technika i styl.
Hals jako jeden z pierwszych posługiwał się spontanicznym gestem malarskim i grubymi impastami „oślepiającej”, czystej bieli kontrastującej z generalnie ciemną tonacją obrazów (jest to charakterystyczne szczególnie dla późniejszego okresu jego twórczości). Malował techniką alla prima, bezpośrednio na płótno. Świadczy o tym brak rysunków, których najprawdopodobniej nie robił wcale (albo też się nie zachowały).
Twórczość.
Hals to jeden z najwybitniejszych portrecistów z kręgu malarstwa europejskiego. Malował portrety grupowe i indywidualne oraz sceny rodzajowe.
Wśród modeli Halsa przeważali osiadli w Haarlemie zamożni imigranci z południowych Niderlandów, którzy od połowy lat 20. do połowy lat 40. mieli duże znaczenie w życiu miasta, gdyż przyczynili się do odrodzenia w nim browarnictwa i przetwórstwa tekstylnego (tym samym przyczyniając się do rozkwitu Haarlemu w pierwszej połowie XVII wieku). Zaś Hals, jako ulubiony malarz opisanego środowiska, nie narzekał na brak zamówień. Malował portrety pojedyncze, wizerunki par małżeńskich lub narzeczeńskich, portrety rodzinne, czy też kompanii strzeleckich. Hals był przede wszystkim mistrzem portretów grupowych, zamawianych powszechnie w siedemnastowiecznej Holandii przez członków różnych mieszczańskich instytucji: straży municypalnych, zarządów przytułków i szpitali, zarządów cechów. W dużych miastach dostanie się do tak wąskiego grona malarzy otrzymujących podobne zamówienia było trudne i stanowiło to wyraźną nobilitację artysty. W Haarlemie Hals wyrobił sobie pozycję głównego wykonawcy portretów miejskich gwardii strzeleckich. Kompanie strzeleckie, oddziały składające się z wolontariuszy, odegrały swego czasu dużą rolę w walce z Hiszpanami o niepodległość, stąd brało się ich znaczenie polityczne i towarzyskie w siedemnastowiecznej Holandii. Ponieważ jednak ich rola militarna znacząco zmalała w latach rozejmu (1609-1621) i potem, gdy działania wojenne nie były zbyt ożywione, zeszły one na plan dalszy, przybrały jednak charakter klubów towarzyskich, których członkowie dawali się portretować dla upamiętnienia wspólnych bankietów oraz ćwiczeń strzeleckich. W Haarlemie były 2 kompanie strzeleckie – św. Jerzego (do którego należał Hals) i św. Hadriana, obie kilkakrotnie przedstawiane na płótnach przez artystę. Frans Hals namalował w sumie ponad 100 portretów.
Sława Halsa dotarła do Amsterdamu, skąd, co było bardzo wyjątkowe, otrzymał w 1633 roku zamówienie na wykonanie portretu oficerów Kompanii Kuszników pod wodzą kapitana Reyniera Reaela i porucznika Michielszoona Blaeuwa (obecnie obraz znajduje się w Muzeum Państwowym, w Amsterdamie). Praca nad wielkim portretem przeciągała się i w lipcu 1636 roku Hals został wezwany do Amsterdamu, aby tam, na miejscu, ukończyć dzieło. Mimo że potrzebował pieniędzy, gdyż od paru miesięcy był w poważnych tarapatach finansowych, odmówił odbycia dwunastomilowej podróży do Amsterdamu. Nalegał, aby członkowie gwardii przyjechali do jego pracowni, jako najdogodniejszego miejsca malowania obrazu. Tamci jednak nie ustąpili, portret został w 1637 roku ukończony przez Pietera Codde (1599–1679), a sam Hals prawdopodobnie nigdy nie uzyskał zapłaty za dzieło.
Nawet pod koniec życia, gdy jego popularność zmalała, dostał kolejne dwa ważne zlecenia na grupowe wizerunki regentów i regentek domu starców. Miała to być forma zapłaty za opiekę, jakiej po zubożeniu udzielono mu w tym ośrodku.
Rozwój.
Proces dojrzewania obrazów i stylu malarskiego Halsa można podzielić na trzy etapy:
Nawiązania i inspiracje.
Frans Hals wykształcił w swej pracowni swych siedmiu synów: m.in. Fransa Halsa młodszego.
Hals odcisnął wyraźne piętno na rozwoju malarstwa rodzajowego w rodzinnym mieście, kształcąc wielu artystów, wśród nich:
Dzięki Halsowi rozwinął się gatunek portretu.
Powszechne uznanie zdobył również w 2. połowie XIX wieku. Przyczyniły się do tego zakupy jego obrazów przez bogatych Amerykanów oraz uznanie, jakie zdobył u impresjonistów. Z pewnością był inspiracją dla Vincenta van Gogha pod względem technicznym (stosowanie techniki impastu). Porównaj obraz: "Malle Babbe", prezentowany fragment ukazuje żywiołowy styl jego malarstwa. Ten rodzaj ekspresji po ponad trzystu latach rozwoju znalazł najbardziej dobitny wyraz w dziele Jacksona Pollocka.
Twórczość Halsa stała się inspiracją dla kilku utworów Jacka Kaczmarskiego: „Trzy portrety” – zgodnie z tytułem inspirowanym trzema portretami: pijanego żołnierza, Cyganki i lekarza, „Portret zbiorowy w zabytkowym wnętrzu”, „Portret zbiorowy we wnętrzu – Dom Opieki”.
Wybrane dzieła.
Frans Hals malując ten obraz postąpił zgodnie z tradycją wyobrażania członków kompanii strzeleckiej na siedząco, podczas bankietu. Nowością w obrazie Halsa jest przekonywająca charakterystyka każdego z przedstawionych członków gwardii za pomocą mimiki lub gestu, w czym ujawnia się postawa malarza rodzajowego.
W tym obrazie leżące na stole złote monety i księgi rachunkowe przytułku mają na celu podkreślenie działalności filantropijnej modeli, rekrutujących się z najbogatszej warstwy mieszczańskiej. Obraz przenika subtelna gra niezliczonych odcieni czerni i bieli, w których malowaniu Hals nie miał sobie równych. Dopełnia ją kilka plam intensywnej czerwieni.
Badacze spierają się, czy obraz przedstawia alegorię zmysłu smaku. Wolny od oficjalnej sztywności wizerunek znajomego czy też przedstawienie rodzajowe pozbawione sensu metaforycznego. Malowane jest brawurowymi pociągnięciami pędzla. Wrażenie bliskości i bezpośredniego kontaktu z przedstawioną na obrazie postacią potęgują jej wyciągnięta prawa ręka oraz kielich trzymany w lewej dłoni.

</doc>
<doc id="155203" url="https://pl.wikipedia.org/wiki?curid=155203" title="Hals">
Hals



</doc>
<doc id="155207" url="https://pl.wikipedia.org/wiki?curid=155207" title="Język pikardyjski">
Język pikardyjski

Język pikardyjski ("picard", "ch'ti") – etnolekt romański z grupy "langues d’oïl", posługują się nim mieszkańcy Pikardii – w północnej części Francji oraz w belgijskim Hainaut. 
Najczęściej uznawany za dialekt języka francuskiego. SIL International oraz Europejskie Biuro Języków Mniej Używanych uznaje pikardyjski za odrębny język, jest on również oficjalnie uznany za język regionalny w Belgii, także władze francuskie uważają pikardyjski za język odrębny od francuskiego.
Język obecnie zanikający.

</doc>
<doc id="155213" url="https://pl.wikipedia.org/wiki?curid=155213" title="Deuter (ujednoznacznienie)">
Deuter (ujednoznacznienie)



</doc>
<doc id="155218" url="https://pl.wikipedia.org/wiki?curid=155218" title="Błażej z Sebasty">
Błażej z Sebasty

Błażej z Sebasty, św. Błażej (; zm. ok. 316 w Sebaście) – biskup i męczennik chrześcijański, jeden z Czternastu Świętych Wspomożycieli, święty Kościoła katolickiego i prawosławnego.
Żywot.
Brak jest pewnych historycznych wiadomości o życiu Błażeja, który miał zginąć za rządów Licyniusza (308–324). Żywot Błażeja znany jest jedynie z legendy spisanej przez anonimowego autora sprzed VIII wieku.
Legenda.
Według tradycji św. Błażej przyszedł na świat w Cezarei Kapadockiej (dzisiejsza Turcja). Początkowo pracował jako lekarz, jednak zrezygnował ze swojego zawodu i udał się na pustynię, aby tam być bliżej Boga poprzez modlitwę i umartwienia. Po śmierci biskupa Sebasty w Armenii (dzisiejsze ) miejscowe duchowieństwo, jak i wierni świeccy zwrócili uwagę na osobę św. Błażeja, wybierając go na swojego pasterza. W tym czasie na Wschodzie panował Licyniusz (308–324), prześladujący chrześcijaństwo. Św. Błażej schronił się wówczas do jednej z pieczar górskich i stamtąd nadal kierował swoją diecezją. Doniesiono jednak władzom o miejscu przebywania biskupa Błażeja. Aresztowano go i umieszczono w więzieniu, gdzie umacniał w wierze swoich współwięźniów. W więzieniu także uzdrowił w sposób cudowny syna pewnej kobiety, któremu ość przebiła gardło i groziło to uduszeniem. Gdy daremne stały się namowy i groźby kierowane do uwięzionego św. Błażeja wobec jego niezłomności w wierze, poddano go okrutnym torturom i w końcu ścięto bohaterskiego biskupa mieczem.
Kult świętego.
Popularność świętego przejawiała się w ludowych zwyczajach.
Lud widział w św. Błażeju opiekuna zwierząt domowych, czcił go jako patrona od chorób gardła i krwotoków. Jako swego patrona obrali św. Błażeja gręplarze i kamieniarze. Św. Błażej jest także patronem miasta Dubrownik w Chorwacji. 
Święty jest też patronem lekarzy, piekarzy, kapeluszników, wytwórców wosku, tkaczy, handlarzy wełną i muzykantów.
W średniowieczu zaliczany do grona tzw. czternastu wspomożycieli.
Wspomnienie liturgiczne w Kościele katolickim obchodzone jest 3 lutego, dawniej 15 lutego.
W tym dniu święci się skrzyżowane świece, zwane "błażejkami", którymi następnie błogosławi się wiernych, aby zachować ich od bólu gardła.
Cerkiew prawosławna wspomina męczennika Błażeja 11/24 lutego, tj. 24 lutego według kalendarza gregoriańskiego.
W dniu św. Błażeja święci się skrzyżowane świece, zwane błażejkami, którymi następnie błogosławi się wiernych, aby zachować ich od bólu gardła. Czasem też poświęcano chleb, wino, wodę i owoce. W "liturgii godzin" możemy zapoznać się z fragmentem kazania św. Augustyna wygłoszonego z racji święceń biskupich, w którym kaznodzieja mówi o potrzebie cierpienia pasterza za swoje owce. Tekst ten dostosowano do osoby św. Błażeja, który jako dobry pasterz cierpiał i oddał swoje życie w ofierze za owce (swoich diecezjan). Współcześnie w Kościele katolickim błogosławi się świece ku czci św. Błażeja i udziela się nimi błogosławieństwa obecnym w świątyni wiernym, tradycyjnie dotykając gardła skrzyżowanymi świecami (można to czynić, np. w domu i nie tylko w sam dzień poświęcony św. Błażejowi). Błogosławiąc świece kapłan mówi: "(...) Dając świadectwo wiary św. Błażej, chwalebny biskup, zdobył palmę męczeństwa. Ty, Panie, udzieliłeś mu łaski leczenia choroby gardła, prosimy Cię, pobłogosław te świece, aby wszyscy wierzący przez wstawiennictwo św. Błażeja, zostali uwolnieni od chorób gardła i wszelkiego innego zła, i aby zawsze mogli Ci dziękować (...)".
W ikonografii św. Błażej przedstawiany jest jako biskup, który błogosławi.
Atrybutami jego są; jeleń, pastorał, ptaki z pożywieniem w dziobie, dwie skrzyżowane świece, zgrzebło – narzędzie tortur.
Przysłowia.
Święty Błażej jest wymieniany w przysłowiach „Deszcz na świętego Błażeja – słaba wiosny nadzieja” albo „Gdy śnieg na świętego Błażeja, pogodna będzie Wielka Niedziela”.

</doc>
<doc id="155223" url="https://pl.wikipedia.org/wiki?curid=155223" title="Starodruk">
Starodruk

Starodruk (stary druk) – publikacje drukowane z okresu od wynalezienia druku do końca XVIII w. Do starodruków zaliczają się również inkunabuły. W różnych czasach i różnych krajach przyjmowano końcowa datę w zależności od przełomowych dat w historii lub w dziejach literatury danego kraju. Współcześnie zazwyczaj za datę końcową przyjmuje się rok 1800, wyjątkiem jest m.in. Anglia, gdzie granicą jest rok 1640. Starodruki cechuje ręczne wytwarzanie wszystkich ich składników: papieru, typografii, ewentualnych ilustracji lub oprawy.
Według Karola Estreichera, twórcy „Bibliografii Polskiej” do starodruków zalicza się książki wydane w latach 1501–1800. Szacuje się, że na terenie Polski wydano 73 tys. tytułów starodruków.
Według Kaweckiej-Gryczowej przeciętny nakład polskiego starodruku w XVI i XVII wieku to 500 egzemplarzy. Starodruki obejmują książki składane techniką ksylograficzną oraz książki złożone czcionką ruchomą.

</doc>
<doc id="155224" url="https://pl.wikipedia.org/wiki?curid=155224" title="Speak &amp; Spell">
Speak &amp; Spell

Speak &amp; Spell – debiutancki album studyjny brytyjskiego zespołu Depeche Mode wydany 5 października 1981 roku przez wytwórnie Mute i Sire Records. Producentem płyty był Daniel Miller. Album zajął 10 miejsce w notowaniu listy UK Albums Chart. Był pierwszym i jedynym albumem nagranym z Vince'em Clarkiem, który odszedł z zespołu kilka dni po wydaniu longplaya. Znalazły się na nim kompozycje stworzone przez pierwsze lata działalności muzycznej Vince'a Clarke'a oraz Martina Lee Gore'a. Przez wielu fanów zespołu, album ten uznawany jest za standard muzyki new romantic.
Tytuł „Speak &amp; Spell” nawiązuje do popularnej w tamtych latach elektronicznej zabawki edukacyjnej dla dzieci produkowanej przez amerykańską firmę Texas Instruments. Podczas wywiadu z zespołem w 2005 roku Martin Gore i Andrew Fletcher stwierdzili, że ze wszystkich utworów z albumu „What's Your Name?” jest najmniej przez nich lubiany.
3 kwietnia 2006 albumy „Speak &amp; Spell”, „Music for the Masses” i „Violator” zostały zremasterowane i ponownie wydane na dyskach SACD, CD i DVD.
Lista utworów.
Zremasterowana wersja albumu z 1988 roku (utwory bonusowe).
Wersja USA LP/CD

</doc>
<doc id="155228" url="https://pl.wikipedia.org/wiki?curid=155228" title="Bank spółdzielczy">
Bank spółdzielczy

Bank spółdzielczy – jedna z form prawnych działalności banku (obok spółki akcyjnej i przedsiębiorstwa państwowego), przewidziana w polskim prawie bankowym. Właścicielami banku spółdzielczego są spółdzielcy.
Struktura organizacyjna.
Każdy bank spółdzielczy posiada własną strukturę organizacyjną, na którą składają się:
Historia.
Spółdzielczość bankowa miała swoich prekursorów w okresie późnego średniowiecza. Pierwszą instytucją bankową w Polsce działającą na zasadach współdziałania i samopomocy była założona w 1577 r. przez ks. Wawrzyńca Białobrzeskiego Fundacja Ostrołęcka Taniego Kredytu. W XVIII w. we wsiach zakładane były różne instytucje działające na zasadach samopomocy, które poprzez gromadzenie środków pieniężnych lub rzeczowych pomagały później w oparciu o nie udzielać pożyczek pieniężnych lub wsparcia w naturze potrzebującym.
Podstawą tworzenia i funkcjonowania współczesnych banków spółdzielczych w wielu krajach europejskich były koncepcje działania kas kredytowych opracowane przez dwóch niemieckich działaczy społecznych: Fryderyka Wilhelma Raiffeisena (1818–1880) i Franza Hermana Schultze z Delitzsch (1808–1883). „Głównym celem powoływania do życia kas kredytowych było przezwyciężenie niedorozwoju i biedy w środowiskach wiejskich oraz umożliwienie kupcom, rzemieślnikom i drobnym producentom z miast uniezależnienia się od lichwiarskich pożyczek”.
Rolnicy samodzielnie prowadzący swoje gospodarstwa rolne, od momentu uwłaszczenia, coraz częściej zgłaszali zapotrzebowanie na dodatkowe środki finansowe, które były potrzebne im do utrzymania i prowadzenia produkcji rolnej. Środki kredytowe oferowane im przez ówcześnie istniejące banki i instytucje były bardzo wysoko oprocentowane. Przekraczały one możliwości ich efektywnego wykorzystania przez chłopów. Właśnie wtedy pojawiła się konieczność stworzenia instytucji finansowej, której działalność odpowiadałaby potrzebom i możliwościom osób prowadzących działalność rolniczą. Tą instytucją był bank spółdzielczy.
Po II wojnie światowej reaktywowano spółdzielnie oszczędnościowo-pożyczkowe według przedwojennych zasad i statutów. Tworzono je także na Ziemiach Odzyskanych. Od 1950 roku działały jako Gminne Kasy Spółdzielcze. Centralą finansową, organizacyjną i rewizyjną był Bank Rolny. Zachowana została w ten sposób spółdzielczość oszczędnościowa-kredytowa włącznie z całym zapleczem, pracownikami i placówkami, którą zlikwidowano w innych krajach bloku wschodniego (np. na Węgrzech kasy oszczędnościowo-pożyczkowe reaktywowano dopiero w 1956 roku). W 1952 zniesiono możliwość prowadzenia działalności oszczędnościowej na własny rachunek, którą przejęła Powszechna Kasa Oszczędności. W 1956 roku przywrócono to prawo oraz nazwę spółdzielni oszczędnościowo-pożyczkowych. W 1957 roku powołano Związek Spółdzielni Oszczędnościowo-Pożyczkowych jako centralę organizacyjno-rewizyjną (związek rewizyjny). Art. 36 "Ustawy o prawie bankowym" z 1960 roku dawał spółdzielniom oszczędnościowo-pożyczkowym prawo używania nazwy „bank” z dodaniem wyrazu „spółdzielczy” lub „ludowy”. Część spółdzielni wykorzystując to prawo używała nazwy mieszanej, zachowując częściowo dotychczasową nazwę, np.: „Spółdzielnia Oszczędnościowo-Pożyczkowa Bank Spółdzielczy”. W 1964 roku Związek Spółdzielni Oszczędnościowo-Pożyczkowych zmienia się na Centralny Związek Spółdzielni Oszczędnościowo-Pożyczkowych. W 1974 roku ograniczono kompetencje Centralnego Związku SOP, a w 1975 roku połączono go z Bankiem Rolnym tworząc państwowo-spółdzielczy Bank Gospodarki Żywnościowej, w którym 54% udziałów posiadał Skarb Państwa, a 46% posiadały banki spółdzielcze. Spółdzielnie oszczędnościowo-pożyczkowe zostały zobligowane do używania ujednoliconej nazwy ze słowami „bank spółdzielczy”, stając się jednocześnie bankami w pełni tego słowa znaczeniu, na podstawie "Ustawy o prawie bankowym" z 1975 roku. BGŻ do 1990 roku pełnił funkcję związku rewizyjnego i banku zrzeszającego z mocy prawa wobec banków spółdzielczych. Po 1990 roku utracił tę funkcję, a banki spółdzielcze zaczęły się samodzielnie zrzeszać, często dobrowolnie kontynuując zrzeszanie się w BGŻ. Po wejściu w życie "Ustawy o funkcjonowaniu banków spółdzielczych" z 2000 roku BGŻ starał się o przyznanie licencji banku zrzeszającego od Komisji Nadzoru Finansowego, ale nie uzyskał jej.
W ten sposób, w wyniku ewolucji, kontynuatorami przedwojennej działalności spółdzielni oszczędnościowych są dziś banki spółdzielcze.
Banki spółdzielcze współcześnie.
Banki spółdzielcze są spółdzielniami, które prowadzą działalność bankową. W związku z tym podstawą prawną ich organizacji jest prawo spółdzielcze z 16 września 1982 r. oraz ustawa z 7 grudnia 2000 r. „o funkcjonowaniu banków spółdzielczych, ich zrzeszaniu się i bankach zrzeszających”, które określają, że spółdzielnia jest dobrowolnym zrzeszeniem nieograniczonej liczby osób, o zmiennym składzie osobowym i zmiennym funduszu udziałowym, prowadzącym w interesie swoich członków wspólną działalność gospodarczą na zasadach rozrachunku gospodarczego i mogącym prowadzić także na ich rzecz działalność społeczną i oświatowo-kulturalną.
„Z takiego określenia celu działalności spółdzielni wynika, że nadrzędny cel banku spółdzielczego jest różny od celów działalności banków w formie spółek akcyjnych czy przedsiębiorstwa państwowego, które dążą przede wszystkim do maksymalizacji zysku. W banku spółdzielczym maksymalizacja zysku powinna być jedynie środkiem do realizacji celów członków spółdzielni”.
Do niedawna w Polsce działały trzy zrzeszenia banków spółdzielczych: Bank Polskiej Spółdzielczości, Spółdzielcza Grupa Bankowa oraz Mazowiecki Bank Regionalny. W maju 2014 istniały dwa zrzeszenia banków spółdzielczych: Bank Polskiej Spółdzielczości i Spółdzielcza Grupa Bankowa.
Interesy polskich banków spółdzielczych reprezentuje, jako sektorowa izba gospodarcza, Krajowy Związek Banków Spółdzielczych.

</doc>
<doc id="155230" url="https://pl.wikipedia.org/wiki?curid=155230" title="Faktoring">
Faktoring

Faktoring – wykup przez podmiot świadczący usługę faktoringu (faktora) nieprzeterminowanych wierzytelności przedsiębiorstw (faktorantów) należnych im od kontrahentów (odbiorców) z tytułu dostaw i usług oraz na świadczeniu na ich rzecz dodatkowych usług (np. inkaso należności, monitoring płatności, prowadzenie rozliczeń, pomoc w ściąganiu przeterminowanych należności).
Przedsiębiorstwo korzystające z faktoringu szybciej otrzymuje środki finansowe wynikające z zawartej transakcji sprzedaży, ponieważ faktor przekazuje mu w formie zaliczki wcześniej ustalony procent wierzytelności (najczęściej do około 90% wartości faktury). Faktoring pozwala zatem przedsiębiorstwu skrócić cykl rotacji należności, a więc poprawić jego bieżącą płynność. Ponadto faktoring umożliwia podmiotom gospodarczym ograniczyć ryzyko niewypłacalności kontrahenta (ryzyko to podejmuje faktor).
Faktoring bywa kojarzony wyłącznie ze sprzedażą wierzytelności (cesją), tymczasem łączy on w sobie cechy różnego rodzaju umów i ich elementów, tj. cesji wierzytelności, umowy zlecenia czy dyskonta. Przedmiotem faktoringu są nieprzeterminowane (istniejące i przyszłe), pieniężne i najczęściej niewymagalne, krótkoterminowe wierzytelności udokumentowane fakturami VAT, związane z obrotem gospodarczym. Przedmiotem faktoringu są też usługi dodatkowe, zwane czynnościami dodatkowymi o charakterze usługowym, m.in. doradztwo, czynności administracyjne (np. inkaso należności).
Regulacje prawne.
Definicję prawną umowy faktoringowej oraz istotę funkcjonowania faktoringu w handlowym obrocie międzynarodowym określa konwencja zawarta 28 maja 1988 r. w Ottawie. Jest to jedyny akt prawa międzynarodowego regulujący kwestie bezpośrednio związane z faktoringiem. Zgodnie z definicją zawartą w tym akcie faktoring jest umową między faktorantem i faktorem, na podstawie której faktorant przenosi na faktora własność wierzytelności wynikających z umowy sprzedaży dóbr (produktów, towarów, usług) klientom. Faktoring nie jest jednak prostym wykupem długów. Faktor musi bowiem wykonać co najmniej dwie z następujących czynności: finansowanie dostawcy, prowadzenie rozliczeń związanych z wierzytelnościami, inkaso i windykacja należności, przejęcie ryzyka wypłacalności dłużnika. Wiele krajów, w tym Polska, nie ratyfikowało tej konwencji, jednak zawarte w niej normy są stosowane. Doprowadziła ona zatem do ujednolicenia rozumienia pojęcia faktoringu. Umowa faktoringowa jest z prawnego punktu widzenia umową nienazwaną, którą można zawrzeć na podstawie zasady swobody umów z art 353 Kodeksu cywilnego. Standardowa umowa faktoringu składa się z elementów cesji wierzytelności, dyskonta wierzytelności oraz umowy sprzedaży.
W przeciwieństwie do kredytu i leasingu umowa faktoringowa jest w polskim prawie umową nienazwaną. Podstawą do zawierania umów faktoringowych są przepisy kodeksu cywilnego oraz kodeksu spółek handlowych. Mimo że w praktyce w faktoringu biorą udział "de facto" trzy podmioty, tj. faktor, faktorant (przedsiębiorca sprzedający towar) oraz odbiorca towarów (kontrahent), umowa faktoringowa ma charakter dwustronny. Stronami umowy faktoringu są: faktor oraz faktorant.
Typowym adresatem faktoringu jest przedsiębiorstwo produkcyjne, handlowe lub usługowe, posiadające duże należności, prowadzące sprzedaż z odroczonym terminem płatności. W Polsce usługi faktoringu świadczą głównie banki oraz spółki zależne od banków.
Rodzaje faktoringu.
W zależności od zakresu oferowanych usług oraz formy płatności wyróżnia się faktoring pełny (właściwy, bez regresu) oraz faktoring niepełny (niewłaściwy, z regresem). Faktoring pełny ma miejsce wtedy, gdy faktor przejmuje na siebie całe ryzyko związane z wypłacalnością dłużnika (tzw. funkcja "del credere") i sam dochodzi należności w razie nieuregulowania przez niego zobowiązania. Brak takiego zobowiązania oznacza, że zastosowano faktoring niepełny. Faktoring niepełny stanowi jedną z najpopularniejszych form faktoringu wierzytelności. Faktor (firma faktoringowa) nie przejmuje ryzyka niewypłacalności kontrahenta faktoranta, ale w zamian ułatwia zweryfikowanie wypłacalności kontrahenta oraz wspiera faktorantów w miękkiej windykacji.
W obrocie gospodarczym można się także spotkać z faktoringiem mieszanym, w którym ryzyko jest rozłożone na obie strony. Wówczas ustala się limit odpowiedzialności faktora. W zależności od ustalonej między stronami umowy faktoringu formy płatności występuje faktoring dyskontowy i odsetkowy. W przypadku faktoringu dyskontowego kwota z faktury jest pomniejszana o dyskonto, tj. o opłaty, prowizje oraz odsetki powybierane z góry przez faktora za cały okres od dnia wykupu przez niego faktury do daty jej płatności. W faktoringu odsetkowym faktorant otrzymuje zaliczkę stanowiącą ok. 80% wartości faktury. Zaliczka ta jest rozliczana dopiero w momencie spłaty należności lub nadejścia terminu jej wymagalności. Odsetki są w tym przypadku naliczane za rzeczywisty czas korzystania z finansowania, zwyczajowo jeden raz w miesiącu.
Organizacje faktorów.
Na świecie istnieją dwie międzynarodowe organizacje faktoringowe, które skupiają środowisko faktorów: Factors Chain International oraz International Factors Group. W Polsce największe podmioty świadczące usługi faktoringowe są zrzeszone w Polskim Związku Faktorów.

</doc>
<doc id="155231" url="https://pl.wikipedia.org/wiki?curid=155231" title="Rybik cukrowy">
Rybik cukrowy

Rybik cukrowy ("Lepisma saccharina") – gatunek rybika z rodziny Lepismatidae, komensal człowieka. Jego nazwa wzięła się od srebrzystej łuseczki pokrywającej ciało oraz zwinnego poruszania się.
Wygląd.
Srebrzysty, bezskrzydły owad o długości ok. 13–25 mm. Ma długie, nitkowate czułki. Przy końcu odwłoka rybik ma trzy szczecinki.
Występowanie.
Rybiki trafiły do Europy z tropików (stąd ich upodobanie do ciepłych i wilgotnych miejsc). Występują w domach, piekarniach i innych ciepłych i dość wilgotnych pomieszczeniach, w których może znaleźć pożywienie. Rybiki prowadzą nocny tryb życia, nie lubią światła.
Pokarm.
Pokarm rybika cukrowego stanowią produkty zawierające skrobię i inne polisacharydy: kleje organiczne, resztki ze stołu, cukry, a także martwe owady (owadzi pancerz zawiera chitynę – polisacharyd). Zdolność trawienia celulozy umożliwia rybikom zjadanie papieru. Rybik może przeżyć około roku bez pożywienia.
Rozmnażanie.
Samica składa 2–20 żółtawych jajeczek. Larwa osiąga dojrzałość po czterech wylinkach (ok. 1 roku). Rybik przechodzi przeobrażenie niezupełne. Żyje od dwóch do ośmiu lat.
Rybik cukrowy jako szkodnik.
Uważany jest niekiedy za szkodnika, ze względu na spożywanie i niszczenie przez nie przedmiotów, takich jak książki. Jednak, choć są odpowiedzialne za zanieczyszczenie żywności i inne szkody, nie przenoszą chorób. Do polujących na rybika cukrowego drapieżników należą skorki pospolite ("Forficula auricularia"), pareczniki z gatunku "Scutigera coleoptrata" oraz pająki

</doc>
<doc id="155233" url="https://pl.wikipedia.org/wiki?curid=155233" title="People Are People (album)">
People Are People (album)

People Are People – czwarty album grupy Depeche Mode, a pierwszy – kompilacyjny (tylko USA) wydany 12 marca 1984.
Opis albumu.
People Are People jest czwartym albumem grupy Depeche Mode, wydanym w 1984 roku – tylko w USA. Znalazły się na nim kompozycje stworzone przez Martina Lee Gore'a oraz Alana Wildera. Muzycy w dość specyficzny sposób nagrywali dźwięki do tej płyty. Są tu różne odgłosy, takie jak: tłuczenie szyby samochodu, tarka, odgłosy lokomotywy itp. – wszystko „przepuszczone” przez syntezatory i samplery obsługiwane przez Alana Wildera oraz Andy'ego Fletchera. Całości dopełniają teksty Martina Lee Gore'a, które odnoszą się do ówczesnej sytuacji politycznej. Wykonywane są przez Dave'a Gahana. Album powstał w gatunku synth pop. Uwagę zwracają na nim utwory "People Are People" oraz "Everything Counts".

</doc>
<doc id="155235" url="https://pl.wikipedia.org/wiki?curid=155235" title="Kredyt towarowy">
Kredyt towarowy

Kredyt towarowy (zwany również kupieckim lub handlowym) – kredyt udzielany bezpośrednio przez dostawców towarów i usług ich klientom. Powstaje wówczas, gdy płatność za towary i usługi nie jest dokonywana w tym samym czasie, w którym przenoszony jest tytuł własności towaru lub świadczona jest usługa.
Kredyt towarowy jest powszechną praktyką gospodarczą, a jego długość może wynosić od kilku tygodniu w przypadku dóbr konsumpcyjnych do kilku lat w przypadku wybranych dóbr kapitałowych. Umożliwia prowadzenie działalności handlowej w sytuacji, gdy potencjalni nabywcy nie mają wystarczających środków finansowych, aby kupić towar w momencie oferowania go do sprzedaży.

</doc>
<doc id="155236" url="https://pl.wikipedia.org/wiki?curid=155236" title="Kredyt kupiecki">
Kredyt kupiecki



</doc>
<doc id="155237" url="https://pl.wikipedia.org/wiki?curid=155237" title="Kredyt handlowy">
Kredyt handlowy



</doc>
<doc id="155241" url="https://pl.wikipedia.org/wiki?curid=155241" title="Honduras Brytyjski">
Honduras Brytyjski

Honduras Brytyjski – dawna kolonia brytyjska w Ameryce Środkowej. Obecnie stanowi niepodległe państwo Belize.
Pierwsza brytyjska osada na obszarze dzisiejszego Belize została założona w 1638. Brytyjskie osadnictwo wywoływało konflikty z Hiszpanami, którzy jednak ostatecznie na mocy pokoju w Utrechcie w 1713 uznali brytyjskie prawa do Belize.
W roku 1780 terytorium Belize zostało włączone w skład brytyjskiej kolonii Jamajka. Po 1821 pretensje terytorialne wobec Belize wysunęły Meksyk i Gwatemala. W 1859 podpisano układ graniczny z Gwatemalą.
Od 1862 terytorium nosiło oficjalną nazwę Honduras Brytyjski, zaś od 1872 było samodzielną kolonią.
W 1940 odżył konflikt z Gwatemalą, która wypowiedziała układ graniczny z 1859 i w 1945 ogłosiła inkorporację Hondurasu Brytyjskiego.
Po otrzymaniu przez Honduras Brytyjski autonomii wewnętrznej w 1964, Gwatemala próbowała powstrzymać proces przekazania kolonii niepodległości.
W roku 1973 nazwę kolonii zmieniono na Belize, zaś od 1975 prowadziła ona samodzielną politykę zagraniczną. W tym samym roku Gwatemala ogłosiła mobilizację wojsk. Doszło do obustronnych demonstracji siły na granicy.
W 1980 ONZ podjęło próbę mediacji pomiędzy Wielką Brytanią, Belize i Gwatemalą. Pomimo iż Gwatemala nie zrezygnowała ze swoich pretensji terytorialnych, 21 września 1981 kolonia uzyskała niepodległość jako Belize. Nowe państwo zostało uznane przez Gwatemalę dopiero w 1991, chociaż do tej pory nie zrezygnowała ona ze swoich pretensji terytorialnych.

</doc>
<doc id="155244" url="https://pl.wikipedia.org/wiki?curid=155244" title="Osieczna (ujednoznacznienie)">
Osieczna (ujednoznacznienie)



</doc>
<doc id="155246" url="https://pl.wikipedia.org/wiki?curid=155246" title="Osiek">
Osiek

Znaczenie.
Nazwa "Osiek" oznacza w języku staropolskim "zasiekę" czyli leśne umocnienie lub warownię w lesie utworzoną z nagromadzonych i zespojonych ze sobą ściętych czyli zsieczonych pni drzewnych, której zadaniem była ochrona leśnego osiedla lub wyznaczonej granicy. Termin stosowany w średniowieczu, notowany od XIII wieku. Słowo "osiek" oznaczało zarówno "przesiekę", "zasiekę" jak również umocnienie obronne wznoszone ze ściętych drzew. Wywód taki podaje Słownik staropolski, Słownik geograficzny Królestwa Polskiego oraz słowniki Nazwy miejscowe Polski i "Nazwy miast Polski" pod red. Kazimierza Rymuta.

</doc>
<doc id="155249" url="https://pl.wikipedia.org/wiki?curid=155249" title="Bank Polski">
Bank Polski



</doc>
<doc id="155254" url="https://pl.wikipedia.org/wiki?curid=155254" title="Skorek pospolity">
Skorek pospolity

Skorek pospolity ("Forficula auricularia"), zwany potocznie „korcem”, „zausznikiem”, „szczypawką” lub „szczypawicą” – gatunek wszystkożernego skorka z rodziny skorkowatych.
W ogrodach poluje na liczne szkodniki m.in. mszyce i małe gąsienice, jednak niekiedy wgryza się w żywe rośliny. Może także upolować muszkę owocówkę (w hodowli). Jest naturalnym wrogiem rybika cukrowego.
Skorki lubią przebywać w ciemnych, lekko wilgotnych przestrzeniach, np. pod ściętym pniem, wykorzystują też budki lęgowe na drzewach, dziuple i gniazda ptaków. Przebywają tam często gromadnie, od kilku do kilkunastu osobników. Samice skorków opiekują się złożonymi jajami. W wypadku zagrożenia i braku możliwości ucieczki skorki grupują się i nieruchomieją.
Opis.
Skorek o ciele długości od 9,5 do 16 mm, ubarwionym brunatnie, rudobrązowo lub żółtobrunatnie z jaśniejszymi brzegami przedplecza i brudnożółtymi odnóżami. Kształt ciała jest wydłużony, jak na przedstawiciela rzędu stosunkowo słabo spłaszczony i dość krępy. Powierzchnia ciała jest nieowłosiona. Głowa jest gładka, o wyraźnie widocznych szwach. Czułki zbudowane są z 14 członów. Występują dwie pary skrzydeł, z których pierwsza wykształcona jest w skórzaste pokrywy (tegimny), a druga błoniasta i ukryta pod pierwszą. Odnóża są dość mocnej budowy. Pygidium samicy jest proste i wąskie, zaś samca małe i zaokrąglone. Przysadki odwłokowe wykształcone są w formie szczypiec o rozszerzonej podstawie. Szczypce samicy mają od 3,5 do 5 mm długości i kształt prawie prosty z zakrzywionym wierzchołkiem. Samce wykazują polimorfizm w wymiarach szczypiec. Osiągają one od 4 do 9 mm długości, są tęższe niż u samicy, silniej wygięte, krawędź wewnętrzną mają powcinaną i z zębem.
Stadia rozwojowe.
Jaja są perłowobiałe, owalne do eliptycznych, w chwili złożenia mają około 1,13 mm długości i 0,85 mm szerokości, ale do chwili wyklucia zwiększają dwukrotnie objętość wskutek absorpcji wody z otoczenia.
Występują cztery stadia larwalne (nimfy), przypominające postać dorosłą. Ich przeciętne długości ciał wynoszą kolejno: 4,2, 6, 9 i 10 mm. Kolejne stadia mają coraz ciemniejsze ubarwienie. Zawiązki skrzydeł stają się widoczne w czwartym stadium.
Rozprzestrzenienie.
Gatunek rodzimy dla Europy, zachodniej części Azji i prawdopodobnie Afryki Północnej. Do Ameryki Północnej zawleczony został na początku XX wieku i współcześnie rozprzestrzeniony jest w większej części kontynentu. "F. auricularia" tworzy w Ameryce Północnej dwa odizolowane rozrodczo gatunki bliźniacze. Populacje z chłodnego klimatu kontynentalnego, wydające zwykle jedno pokolenie rocznie określane są jako gatunek „A”, a populacje z cieplejszych klimatów, wydające dwa pokolenia rocznie określane są jako gatunek „B”. Skorek ten zawleczony został również na Grenlandię.

</doc>
<doc id="155256" url="https://pl.wikipedia.org/wiki?curid=155256" title="Pistolet maszynowy HK SMG II">
Pistolet maszynowy HK SMG II

HK SMG II – niemiecki pistolet maszynowy firmy Heckler und Koch GmbH z Oberndorf am Neckar. Pochodna MP5. Wyprodukowany w krótkiej serii w 1984 roku.
Historia konstrukcji.
Na początku lat osiemdziesiątych amerykańskie siły zbrojne rozpoczęły program JSSAP (Joint Service Small Arms Program). Jednym z jego punktów było opracowanie nowego pistoletu maszynowego dla sił specjalnych, "Advanced 9 mm Submachine Gun". Propozycją firmy Heckler und Koch GmbH był pistolet maszynowy określony jako SMG II. Choć zewnętrznie przypominał on pistolety maszynowe MP5, to zakres zmian konstrukcyjnych był na tyle duży, że można go było uznać za nową konstrukcję.
W porównaniu z MP5 zmienił się kształt komory zamkowej. Na jej wierzchu pojawiły się krótkie szyny do montażu celowników optoelektronicznych. Na wierzch komory zamkowej przeniesiono też rękojeść przeładowania. Wzdłuż górnych krawędzi komory zamkowej umieszczono też prowadnice kolby składanej. Była ona podobnie jak w MP5 wysuwana, ale jej ramiona znajdowały się powyżej okna wyrzutowego łusek, dzięki czemu osiągnięto liniowy układ broni i zmniejszono podrzut w czasie strzelania. Trzewik nowej kolby po jej złożeniu idealnie dopasowywał się do tylnej części komory zamkowej. Broń podobnie jak MP5K była wyposażona w chwyt przedni. Zamiast dźwigni zwalniania magazynka zastosowano, podobnie jak w karabinie M16, obustronny przycisk. Broń wyposażono także w zaczep zamka, zatrzymujący zamek w tylnym położeniu po opróżnieniu magazynka (zamek zwalniany z zaczepu obustronnym przyciskiem).
Elementami odróżniającymi SMG II od innych pistoletów maszynowych były mechanizm blokowania automatyki broni i reduktor gazowy. Po wciśnięciu przycisku znajdującego się nad przyciskiem zwalniania magazynka, SMG II zmieniał się w broń powtarzalną (po każdym strzale trzeba go było przeładować ręcznie). Dzięki takiemu rozwiązaniu przy strzelaniu z użyciem tłumika eliminuje się odgłos przeładowania. Reduktor gazowy umożliwiał regulację prędkości wylotowej pocisków do poziomu poddźwiękowego. W klasycznych, wytłumionych pistoletach maszynowych stosuje się specjalną amunicję o poddźwiękowej prędkości pocisku. Obniżenie prędkości powoduje oczywiście obniżenie innych parametrów pocisku (przebijalności, zdolności obalającej). Dlatego z reguły do broni z odłączanym tłumikiem zabierana jest zarówno amunicja zwykła, jak i poddźwiękowa. W przypadku SMG II po włączeniu reduktora część gazów prochowych zza pocisku jest odprowadzana do tłumika dźwięku, dzięki czemu pocisk osiąga mniejszą prędkość. Dzięki zastosowaniu blokady automatyki broni i reduktora gazowego możliwe było regulowanie stopnia wytłumienia broni.
Broń przedstawiono do badań w 1984 roku, jednak nie została zamówiona (trwały już prace nad amunicją mikrokalibrową i bronią klasy PDW). Firma Heckler und Koch GmbH nie zdecydowała się na uruchomienie produkcji tak wyspecjalizowanej broni bez zamówień amerykańskich. Powstało tylko 60 egzemplarzy tego pistoletu maszynowego. Zostały one sprzedane bliżej nieokreślonej amerykańskiej grupie specjalnej.
Opis konstrukcji.
SMG II był bronią samoczynno-samopowtarzalną (możliwość wyłączenia automatyki broni i przekształcenia jej w powtarzalną). Automatyka broni działała na zasadzie odrzutu zamka półswobodnego. Broń strzelała z zamka zamkniętego. Po wystrzeleniu ostatniego naboju zamek zatrzymywał się w tylnym położeniu (przycisk zwalniania zamka znajdował się po obu stronach broni). Mechanizm spustowy z możliwością strzelania ogniem pojedynczym i seriami. Zasilanie z magazynków trzydziestonabojowych. Przyrządy celownicze składały się z muszki i celownika bębnowego. Na wierzchu komory zamkowej znajdowały się dwie krótkie szyny służące do montażu celowników optoelektronicznych. Kolba wysuwana.

</doc>
<doc id="155260" url="https://pl.wikipedia.org/wiki?curid=155260" title="Grawastar">
Grawastar

Grawastar – hipotetyczny obiekt o masie i wielkości podobnej do czarnej dziury, ale mający materialną powierzchnię. Teoria grawastarów została opracowana przez polskiego fizyka Pawła O. Mazura oraz Emila Mottolę w 2001 r. Jest to teoria alternatywna do czarnych dziur. 
Powierzchnia grawastaru jest niezwykle cienka, dlatego dźwięk rozchodzi się w niej z prędkością światła . W środku grawastaru jest ciemna energia, której ciśnienie nie dopuszcza do tego, by grawastar utworzył czarną dziurę. Wciąż prowadzone są dyskusje, czy takie obiekty mogłyby powstać i czy faktycznie istnieją.

</doc>
<doc id="155261" url="https://pl.wikipedia.org/wiki?curid=155261" title="Język burginioński">
Język burginioński

Język burginioński ("Bourguignon") – język romański z grupy "langues d’oïl", używany przez mieszkańców Burgundii, regionu w centralnej części Francji. Dzieli się na dialekty "auxois", "beaunois", "charollais" i "morvandiau". Był językiem Bernarda de la Monoye'a. Często uznawany za dialekt języka francuskiego. Obecnie zanikający.

</doc>
<doc id="155262" url="https://pl.wikipedia.org/wiki?curid=155262" title="Bellinzona">
Bellinzona

Bellinzona (lomb. "Belinzona", fr. "Bellinzone", niem. "Bellenz", ret. "Blinzuna", łac. "Bilitio") – stolica włoskojęzycznego (a faktycznie lombardzkojęzycznego) szwajcarskiego kantonu Ticino. 
Miasto leży na wschód od rzeki Ticino i stanowi węzeł komunikacyjny. Można stąd dotrzeć do alpejskich przełęczy św. Gotarda, Lukmanier, San Bernardino i Nufenen. Miejscowy przemysł to głównie budowa maszyn. W Bellinzonie znajdują się średniowieczne budowle warowne, które od 2000 r. należą do listy światowego dziedzictwa UNESCO.
Bellinzona jest ponadto punktem wyjścia do miast Locarno i Lugano.
Bellinzona leży przy autostradzie A2: (Karlsruhe – Bazylea – tunel św. Gotarda – Bellinzona – Lugano – Chiasso – Mediolan). Autostrada A13 (Monachium – St. Margrethen – Chur – tunel San Bernardino – Bellinzona) kończy się w Bellinzonie. Kolej Gotarda (niem. "Gotthardbahn") z Lucerny i Zurychu wiedzie dalej w kierunku Mediolanu.

</doc>
<doc id="155266" url="https://pl.wikipedia.org/wiki?curid=155266" title="Pacyfa">
Pacyfa

Pacyfa – symbol pacyfizmu, znak pokoju. Jego twórcą jest brytyjski projektant Gerald Holtom, który do opracowania symbolu wykorzystał alfabet semaforowy, używany dawniej przez marynarzy: na kole umieścił litery N i D tego alfabetu (ang. "Nuclear Disarmament" – nuklearne rozbrojenie). Czasami spotyka się błędny pogląd, jakoby pierwotnym pomysłodawcą symbolu był lord Bertrand Russell. W latach 60. i 70. XX wieku był zwykle używany przez ruch hippisowski.
W niektórych środowiskach związanych z Kościołem katolickim symbol ten bywa niekiedy nazywany „krzyżem Nerona” i jest uznawany za satanistyczny.

</doc>
<doc id="155267" url="https://pl.wikipedia.org/wiki?curid=155267" title="Helsingør">
Helsingør

Helsingør (d. pol. "Elsynor") – duńskie miasto na północnym wschodzie Zelandii, położone 40 km na północ od Kopenhagi nad cieśniną Sund. W tym miejscu cieśnina ma 4 km szerokości. Na przeciwległym brzegu cieśniny znajduje się bliźniacze szwedzkie miasto Helsingborg. Podróż promem między miastami zajmuje 20 min.
W centrum miasta zachowana jest znaczna część średniowiecznej zabudowy oraz liczne renesansowe okazałe rezydencje.
Helsingør jest siedzibą gminy o tej samej nazwie.
Miasto znane jest jako tło akcji sztuki teatralnej Williama Shakespeare'a pt. "Hamlet".
Dzięki swojemu położeniu przy wyjściu z Bałtyku na ocean, jest to popularny i znany port jachtowy.
W mieście znajduje się stacja kolejowa Helsingør.
W miejscowości rozwinął się przemysł stoczniowy, chemiczny oraz włókienniczy.
Historia.
Pierwsze wzmianki o mieście pochodzą z 1231 r., natomiast osada istniała już wcześniej znana głównie jako miejsce targowe, gdzie wikingowie sprzedawali swoje zdobycze.
Powstanie pierwszego kościoła w miejscowości datuje się na około 1200 r.
W 1420 roku miejscowość przybrała swoją formę miejską dzięki królowi Erykowi Pomorskiemu.
Rozwój znaczenia miasta rozpoczyna się od roku 1429, czyli od czasu ukończenia budowy zamku Krogen. W średniowieczu, dzięki twierdzy Kronborg i przymusowym opłatom za przepłynięcie przez cieśninę, miejscowość zasłynęła jako port morski.

</doc>
<doc id="155268" url="https://pl.wikipedia.org/wiki?curid=155268" title="Granatnik Pc-100">
Granatnik Pc-100

Pc-100 (PC-100) – polska kopia niemieckiego bezodrzutowego granatnika przeciwpancernego Panzerfaust o kalibrze 150 mm. Błędnie oznaczany w starszej literaturze za źródłami obcojęzycznymi jako PT-100.
Historia konstrukcji.
Doświadczenia II wojny światowej wykazały skuteczność granatników przeciwpancernych do walki z czołgami. Wobec braku własnych prac w tej tematyce, jak też braku odpowiedniej broni radzieckiej, w kwietniu 1949 roku zdecydowano podjąć w Polsce prace nad skopiowaniem niemieckiego jednorazowego granatnika Panzerfaust 100. Projekt określony został zgodnie z ówczesną terminologią jako „pancerzownica 100 m” (od donośności broni), w skrócie Pc-100 lub PC-100. Zakładano, że w drugiej połowie 1950 roku zostanie wyprodukowane pierwsze 20 tysięcy sztuk. W pracach uczestniczyły Kieleckie Zakłady Wyrobów Metalowych w Kielcach, które miały dostarczać korpusy granatników, oraz Zjednoczone Zakłady Wyrobów Metalowych w Skarżysku-Kamiennej, które miały je elaborować i scalać. W planie prac naukowych Departamentu Uzbrojenia LWP na rok 1949 pozycja nr 26 to :""Opracowanie warunków technicznych na pancerzownice - wykonawca ZZWM Huta "Ludwików", przewidywany koszt 1 mln złotych, termin wykonania 15.12.1949"". Warunki techniczne zostały zatwierdzone 13.02.1950. Program borykał się z dużymi opóźnieniami i licznymi problemami technicznymi i technologicznymi oraz niewydolnością KZWM, mimo prostej konstrukcji broni. 10 grudnia 1950 przekazano jedynie pierwsze 477 granatników partii próbnej, które poddano testom. Próby prowadzono też w dalszym okresie.
Nowy granatnik przeciwpancerny został przyjęty do uzbrojenia Wojska Polskiego decyzją Ministra Obrony Narodowej z dnia 6 marca 1951, jednakże nie było to równoznaczne z rozpoczęciem produkcji. Planowana produkcja miała wynieść:
Faktycznie pierwsze 5000 sztuk bojowych granatników odebrano z wytwórni pod koniec 1952 i wprowadzono do uzbrojenia 1 stycznia 1953. Przyjęto także 940 granatników ćwiczebnych. Od 1953 roku szkolono wybranych żołnierzy w obsłudze broni. Opracowano i wydano w 1952 roku także tajną instrukcję wojskową dotyczącą tego wzoru broni. Mimo przezwyciężenia do tej pory większości trudności, w lutym 1952 roku zdecydowano o zaprzestaniu produkcji Pc-100, a zamiast tego wojsko zdecydowało przejść na nowocześniejsze granatniki wielorazowego użytku. Wprowadzono w konsekwencji do uzbrojenia czechosłowackie granatniki P-27, a następnie jako typowe, radzieckie RPG-2. Po przekroczeniu normatywnego 5-letniego okresu magazynowania amunicji, granatniki Pc-100 zostały wycofane z magazynów i zniszczone. Decyzję o zniszczeniu zmagazynowanych egzemplarzy wykonano tak dokładnie, że nie ocalał żaden egzemplarz instrukcji do tej broni. Wbrew potocznym wersjom, przyczyną małego rozpowszechnienia i szybkiego wycofania tej broni nie były naciski ze strony ZSRR, obawiającego się polskiej konkurencji w zakresie uzbrojenia, ale problemy z opanowaniem produkcji, a następnie przestarzałość jednostrzałowych granatników. Niekompletny egzemplarz granatnika Pc-100 znajduje się w Muzeum im. Orła Białego w Skarżysku-Kamiennej, istnieje jeszcze poza tym w Polsce kilka elementów tych granatników lub złożonych wtórnie z części.
Broń jest podobna do Panzerfausta 60. Podstawową różnicą jest celownik skalowany na odległości 50, 100 i 150 m (w oryginalnym Panzerfauscie 30, 60 i 80 m), co pozwala przypuszczać, że polska konstrukcja miała silniejszy ładunek miotający, pozwalający uzyskać większy zasięg. Broń wyposażona jest w naklejoną kalkomanię z instrukcją w języku polskim (została ona umieszczona identycznie, jak w oryginale niemieckim).

</doc>
<doc id="155270" url="https://pl.wikipedia.org/wiki?curid=155270" title="Po prostu">
Po prostu

Zobacz też:

</doc>
<doc id="155272" url="https://pl.wikipedia.org/wiki?curid=155272" title="Foucault">
Foucault

Osoby:
Astronomia:
Technika:

</doc>
<doc id="155273" url="https://pl.wikipedia.org/wiki?curid=155273" title="Pacyfka">
Pacyfka



</doc>
<doc id="155275" url="https://pl.wikipedia.org/wiki?curid=155275" title="Wtórouste">
Wtórouste

Wtórouste, wtórnogębowce (Deuterostomia) – klad zwierząt dwubocznie symetrycznych, u których w rozwoju embrionalnym z pragęby powstaje otwór odbytowy. Wtórouste są przeciwstawiane pierwoustym (Protostomia). Podział zwierząt zaliczanych do Bilateria na pierwouste i wtórouste wprowadził Karl Grobben w 1908 roku. 
Pragęba wtóroustych przejmuje funkcje odbytu lub zanika, a na jej miejscu wtórnie formuje się odbyt. Na brzusznej stronie zarodka wtórnie powstaje otwór gębowy. Główny pień nerwowy ma postać cewki i położony jest na stronie grzbietowej. Bruzdkowanie całkowite.
W tradycyjnej klasyfikacji opartej na hipotezie jam ciała wtórouste stawiane były w randze nadtypu, do którego zaliczano:
oraz rurkoczułkowce (określane nazwą Pogonophora).
Badania genetyczne wyłączyły z tej grupy szczecioszczękie i rurkoczułkowce (jako zwierzęta pierwouste) i jednocześnie ujawniły pokrewieństwa Xenoturbellida z półstrunowcami i szkarłupniami. 
Obecnie do Deuterostomia zaliczane są:
Szkarłupnie i półstrunowce łączone są w kladzie Ambulacraria.
Czasem do wtóroustych zaliczana jest również wymarła kambryjska gromada Vetulicolia.

</doc>
<doc id="155277" url="https://pl.wikipedia.org/wiki?curid=155277" title="Cezary Berezowski">
Cezary Berezowski

Cezary Berezowski (ur. 15 marca 1898 w Odessie, zm. 19 maja 1970 w Warszawie) – prawnik; profesor Uniwersytetu Warszawskiego.
Życiorys.
Wykształcenie i kariera akademicka na UW.
Był synem sędziego Sądu Najwyższego Konrada i Katarzyny z Malczewskich. Kształcił się w gimnazjum w Odessie, następnie studiował prawo na Uniwersytecie Warszawskim (1920–1924). Wśród jego wykładowców był m.in. Zygmunt Cybichowski. W 1925 obronił na UW doktorat z prawa. W 1924 podjął pracę na Uniwersytecie. Początkowo był asystentem w Katedrze Prawa Państwowego i Międzynarodowego UW, a od 1935 (po przedstawieniu pracy "Powstanie Państwa Polskiego w świetle prawa narodów") docentem w tej Katedrze. W 1937 został profesorem nadzwyczajnym, a w 1946 profesorem zwyczajnym. Po wojnie kierował na UW Katedrą Prawa Międzynarodowego (od 1961 pod nazwą Katedra Prawa Międzynarodowego Publicznego). W latach 1951–1953 był dziekanem Wydziału Prawa i Administracji UW. Przeszedł na emeryturę w 1968 roku.
Działalność w innych instytucjach.
Do 1937 roku pracował jednocześnie w administracji rządowej. Był urzędnikiem w Ministerstwie Opieki Społecznej, a w latach 1927–1937 w Biurze Prawnym Prezydium Rady Ministrów na stanowisku dyrektora (jego miejsce zajął Ludwik Krajewski).
W latach 30. wykładał prawo konstytucyjne polskie i prawo międzynarodowe publiczne w Wyższej Szkole Dziennikarskiej w Warszawie oraz był członkiem zwyczajnym i sekretarzem zarządu Towarzystwa WSD. Równocześnie z pracą na UW był związany z Katolickim Uniwersytetem Lubelskim. Był kierownikiem Katedry Prawa Narodów KUL (1928–1933), gdzie wykładał również po wojnie (1944–1946).
W 1938 i 1964 prowadził wykłady z zakresu niesuwerennych podmiotów prawa międzynarodowego w Haskiej Akademii Prawa Międzynarodowego. 
W 1944 został członkiem Towarzystwa Naukowego KUL, w 1946 Rady Stowarzyszenia Prawa Międzynarodowego, a w 1947 Towarzystwa Naukowego Warszawskiego.
W latach 1957–1961 był dyrektorem Instytutu Nauk Prawnych Polskiej Akademii Nauk.
Zmarł w Warszawie. Pochowany na cmentarzu Powązkowskim w Warszawie (kwatera 79-6-19).
Dorobek naukowy.
W pracy naukowej zajmował się prawem międzynarodowym publicznym oraz organizacjami międzynarodowymi. Był pionierem badań w Polsce problematyki suwerenności i roli państwa w obrocie międzynarodowym. Opracował teorię podmiotowości prawnomiędzynarodowej, a także tezę, że państwa nie są jedynymi podmiotami prawa międzynarodowego. Zajmował się genezą i organizacją ONZ. Interesował się zagadnieniami lotnictwa w prawie międzynarodowym, był wiceprzewodniczącym Komitetu Prawnego Międzynarodowej Organizacji Lotnictwa Cywilnego. Zaprojektował konwencję o szkodach wyrządzonych osobom trzecim przez obce statki kosmiczne.
Niektóre publikacje:

</doc>
<doc id="155282" url="https://pl.wikipedia.org/wiki?curid=155282" title="Podcast">
Podcast

Podcast, podcasting, spolszczone: podkast – forma internetowej publikacji dźwiękowej lub filmowej, najczęściej w postaci regularnych odcinków, z zastosowaniem techniki RSS.
Geneza.
Nazwa wzięła się z połączenia słów iPod – odtwarzacz muzyczny firmy Apple i "broadcast" (z ang. „transmisja, przekaz”). Według innych źródeł pochodzi od skrótu określenia „Personal On Demand”. Początki podkastingu sięgają 2000 r. Wówczas to pojawił się pierwszy szkic dotyczący użycia technologii RSS do publikowania treści audio i wideo. Gwałtowny wzrost zainteresowania podkastingiem nastąpił na przełomie lat 2004 i 2005. O ile jeszcze pod koniec września 2004 r. liczba przypadków znajdowanych przez wyszukiwarkę Google oscylowała w granicach 500, to rok później było to ponad sto milionów. Google Trends datuje pierwsze zapytania dotyczące słowa „podcast” na koniec września 2004 r.
Do słuchania podkastów nie potrzeba specjalnego odtwarzacza muzycznego – wystarczy komputer odtwarzający cyfrowe pliki dźwiękowe (np. w formacie MP3) lub pliki wideo w przypadku podkastu wideo – tzw. videocastu, oraz oprogramowanie pobierające i katalogujące transmisje na podstawie informacji zawartych w publikowanych razem z podkastami plikach RSS.
Podkast może mieć formę nieformalnego bloga, profesjonalnej audycji radiowej, kursu językowego lub hobbystycznego albo odcinków historii czytanej przez lektora. Istnieje coraz więcej powieści, które pierwszych odbiorców znalazły jako odcinki publikowane w postaci podkastów ("Earthcore", "Ancestor" i "Infection" Scotta Singlera, "Déjà Vu" Iana Hockinga, "Tom Corven" Paula Story), a inne są rozpowszechniane jako podkast, aby zwiększyć popularność wersji drukowanej i ułatwić publikację kolejnych części ("Brave Men Run" Matthew Wayne Selznicka). Prezydent USA George W. Bush publikował swoje sobotnie przemówienia w formie podkastów; swoje podkasty publikują wielkie korporacje medialne takie jak CNN oraz BBC. Uczelnie Berkeley i Stanford udostępniają w formie podkastów wybrane wykłady, muzykę i audycje radia studenckiego.
Rozwój.
W odróżnieniu do wielu innych technologii i zjawisk medialnych podkasting rozwija się dosyć spokojnie. Jeszcze 10–15 lat temu był wręcz zjawiskiem niszowym, ograniczonym do wąskiej grupy audiofilów i sympatyków nowych technologii. Współcześnie podkasting cieszy się jednak większą popularnością. Według raportu Podcast Research Edison już w 2012 r. prawie 30% Amerykanów słuchało podkastów.
Podkasting w Polsce.
W Polsce zjawisko podkastingu pojawiło się na początku 2005 r., a za pierwszy podkast uznawana jest audycja „Warsaw calling”, prowadzona przez dwóch Włochów – Pierluigiego i Leonardo, która zaczęła publikację odcinków w lutym 2005 r. 
Za pierwszego polskiego podkastera uważa się zwykle Jacka Artymiaka. Wśród podkasterów, którzy rozpoczęli wtedy nadawanie i działają do dziś, są m.in. Martin Lechowicz, Borys Kozielski, Filip Dawidziński czy Żurnalista. 
Polska pisownia.
Pisownia spolszczona – przez „k” – jest coraz częściej spotykana, mimo że wielu podkasterów preferuje pisownię przez „c”. Normatywista Jan Grzenia zauważa, że wyraz ten ugruntował się w języku polskim, o czym świadczy jego odmienność w praktyce językowej i istnienie spolszczonej formy ortograficznej. Lingwista przewiduje możliwość pełnego spolszczenia tego słowa poprzez konsekwentne stosowanie zapisu „podkast” we wszystkich przypadkach gramatycznych.
Polacy w European Podcast Award.
Od 2009 r. do 2012 r. organizowany był europejski konkurs na najlepszy podkast – European Podcast Award. Polacy brali w nim udział od edycji 2010. W Jury konkursu od 2011 r. zasiadali także polscy zwycięzcy z lat ubiegłych. Po śmierci informatyka obsługującego strony głosowania organizatorzy zaprzestali prac na kolejnymi edycjami.

</doc>
<doc id="155285" url="https://pl.wikipedia.org/wiki?curid=155285" title="Podcasting">
Podcasting



</doc>
<doc id="155286" url="https://pl.wikipedia.org/wiki?curid=155286" title="Strzykwy">
Strzykwy

Strzykwy (Holothuroidea) – gromada morskich, głównie dennych zwierząt zaliczanych do szkarłupni (Echinodermata), charakteryzujących się wydłużonym ciałem o miękkiej ścianie, wewnętrznym szkielecie zredukowanym do małych igieł oraz czułkami otaczającymi otwór gębowy. Ze względu na kształt ciała nazywane są ogórkami morskimi. Gromada obejmuje około 1300 gatunków, głównie mułożernych, licznie występujących na dnie oceanicznym. Strzykwy należą do organizmów liczebnie dominujących na Ziemi – zasiedlają około 70% powierzchni całej planety, stanowiąc czasami ponad 90% biomasy zajmowanych ekosystemów. W zapisie kopalnym znane są z dolnego kambru.
Występowanie i biotop.
Zwierzęta zaliczane do strzykw występują głównie w morzach pełnosłonych, niektóre przystosowały się do wód o mniejszym zasoleniu. Większość żyje na dnie mórz, niektóre zagrzebane w mule lub ukryte w zagłębieniach, czy szczelinach skalnych, rzadko osiadłe, przyczepione do podłoża. Tylko nieliczne z nich prowadzą pelagiczny tryb życia. Najliczniej występują w tropikalnej strefie Oceanu Indyjskiego i Spokojnego, zwłaszcza w morzach płytkich, ale spotykane są też na głębokościach do 5000 m.
Morfologia.
Okryte miękkim worem powłokowo-mięśniowym ciało o kształcie ogórkowatym lub robakowatym, o długości od 1 cm do 2 m, dwubocznie symetryczne, wykazujące różny stopień utraty symetrii promienistej. Wyraźnie wyróżniona jest przednia (z otworem gębowym) i tylna (z otworem odbytowym) część ciała. Przeciętna długość większości gatunków wynosi 10–30 cm. Średnica ciała zazwyczaj nie przekracza 5 cm. 
Na powierzchni ciała większości gatunków znajduje się 5 rzędów nóżek ambulakralnych, u niektórych strzykw zredukowanych w różnym stopniu. Ciało wielu gatunków pokryte jest brodawkami. Szkielet wewnętrzny tworzą drobne wapienne płytki lub różnego kształtu igiełki szkieletowe luźno położone wewnątrz powłoki ciała. Kształt płytek wapiennych jest uznawany za cechę diagnostyczną. 
Otwór gębowy jest otoczony wieńcem 8–30 czułków powstałych z przekształconych nóżek ambulakralnych, a służących do pobierania pokarmu. Przy końcu ich układu trawiennego znajduje się umięśniona, rytmicznie kurcząca się kloaka, do której (u większości gatunków) otwierają się parzyste płuca wodne oraz organy Cuviera. Strzykwy mają najbardziej rozwinięty układ pseudohemalny ze wszystkich szkarłupni. Funkcję lokomotoryczną pełni dobrze rozwinięty wór powłokowo-mięśniowy oraz nóżki ambulakralne znajdujące się na stronie brzusznej. 
Biologia.
Strzykwy są wyspecjalizowanymi mułożercami. Żywią się martwą materią organiczną pobieraną wraz z osadami dennymi. Przy pomocy nóżek ambulakralnych poruszają się wolno, pełzając po dnie morskim. Gatunki osiadłe przyczepiają się nóżkami do elementów dna. Nieliczne gatunki pelagialne poruszają się poprzez naprzemienne zginanie ciała w kształt litery U oraz jego prostowanie.
W większości są rozdzielnopłciowe i jajorodne. Zapłodnienie u większości gatunków jest zewnętrzne, a tylko u nielicznych (14 gatunków) – wewnętrzne – wówczas jaja rozwijają się w celomie. Dotychczas poznano 12 gatunków hermafrodytycznych. W rozwoju przeważnie występuje planktonowa larwa nazywana aurikularią, przekształcająca się w doliolarię, często nazywaną witellarią. U pozostałych gatunków występuje tylko doliolaria. U co najmniej 40 gatunków, w większości z rodziny Cucumariidae, stwierdzono opiekę nad młodymi polegającą na składaniu jaj pośród czułków lub w specjalnej kieszeni powstałej w powłoce ciała.
W razie zagrożenia strzykwy potrafią wystrzykiwać (stąd polska nazwa) przez odbyt swoje nitkowate i pokryte lepką trucizną narządy wewnętrzne – organy Cuviera wraz z tylną częścią przewodu pokarmowego oraz częścią płuc – które potem szybko regenerują. Zjawisko to, nazywane ewisceracją, jest specyficzną odmianą autotomii.
Niektóre gatunki strzykw wchodzą w relacje komensalne z rybami. Wczesne stadia rozwoju ryby (np. karap europejski) kryją się w płucach wodnych strzykw opuszczając je jedynie na czas poszukiwania pokarmu. 
Strzykwy żyją 5–10 lat.
Znaczenie gospodarcze.
Strzykwy od dawna budziły zainteresowanie ludzi. Połowy tych zwierząt prowadzone są od co najmniej 1000 lat. Wykorzystywano je w celach konsumpcyjnych, w medycynie ludowej, a obecnie wykorzystywane są również w przemyśle farmaceutycznym oraz jako suplement diety. Prowadzone są badania nad możliwością szerszego wykorzystania tych zwierząt. Ciało strzykw zawiera wiele substancji chemicznych, w tym saponiny i toksyny, które przyciągają uwagę farmakologów.
Strzykwy z 50 (lub więcej) gatunków, m.in. trepangi, są komercyjnie poławiane lub hodowane, a następnie spożywane w kuchniach azjatyckich. Jadane są surowe lub ugotowane, posolone i wysuszone. Trepang japoński ("Apostichopus japonicus") i trepang królewski ("Parastichopus regalis") należą do gatunków intensywnie poławianych, zwłaszcza w rybołówstwie japońskim i koreańskim. Duże znaczenie mają również ogórczaki z rodzaju "Cucumaria". Ich wysuszone ciało zawiera do 82% białka. Niektóre z nich, np. ogórczak japoński ("Cucumaria japonica"), są spotykane w hodowlach akwaryjnych.
Klasyfikacja.
Gromada strzykw dzielona jest na 6 rzędów grupujących gatunki współcześnie żyjące:
Klasyfikacja ta nie jest jednak uznawana za stabilną i wymaga dalszych badań.

</doc>
<doc id="155287" url="https://pl.wikipedia.org/wiki?curid=155287" title="Get the Balance Right!">
Get the Balance Right!

Get the Balance Right! – singel grupy Depeche Mode. Nagrań "live" dokonano podczas siedemnastego koncertu trasy Broken Frame Tour w Hammersmith Odeon w Londynie (Wielka Brytania) – 25 października 1982. Piosenka jest także pierwszym utworem zespołu, w którego nagrywaniu wziął udział Alan Wilder.

</doc>
<doc id="155288" url="https://pl.wikipedia.org/wiki?curid=155288" title="Pręcik">
Pręcik



</doc>
<doc id="155290" url="https://pl.wikipedia.org/wiki?curid=155290" title="Wzór Bayesa">
Wzór Bayesa



</doc>
<doc id="155292" url="https://pl.wikipedia.org/wiki?curid=155292" title="Pręcik (botanika)">
Pręcik (botanika)

Pręcik (łac. "stamen") – męski organ płciowy w kwiecie wytwarzający pyłek, czyli odpowiednik męskiego gametofitu powstający z mikrospory. Pręciki są występującymi u okrytonasiennych mikrosporofilami. Składają się z nitki i główki tworzonej zazwyczaj przez dwa pylniki zawierające po dwa woreczki pyłkowe, czyli mikrosporangia. Pyłek po dojrzeniu wysypywany jest z pękających pylników i przenoszony przez wiatr, wodę lub zwierzęta, by po osadzeniu na znamionach słupków wrosnąć i dokonać zapłodnienia. 
Pręciki występują w kwiatach roślin okrytonasiennych, u poszczególnych gatunków w typowej dla nich liczbie, tworząc pręcikowie. Jeśli jedynymi w kwiecie organami generatywnymi są pręciki, to kwiat taki określany jest mianem pręcikowego (męskiego), gdy kwiat pozbawiony jest pręcików – określany jest mianem słupkowego (żeńskiego). 
U roślin nagonasiennych występują mikrosporangia zwane pylnikami na łuskowatych mikrosporofilach, czasem zwanych pręcikami. Tworzą one zwykle szyszkowate twory zwane mikrostrobilami lub kwiatostanami męskimi. W krajach anglojęzycznych terminologia związana z kwiatem, w tym pręciki, słupek, zastrzeżona jest z reguły dla okrytonasiennych. W krajach kontynentalnej Europy terminy te częściej stosowane bywają także na określenie odpowiedników u nagonasiennych.
Morfologia.
Wyróżniane są dwa główne typy morfologiczne pręcików – pręciki blaszkowate oraz pręciki nitkowate, z możliwością wyróżniania typów pośrednich. Pręciki laminarne mają budowę zbliżoną do liścia, z woreczkami pyłkowymi zwykle po stronie doosiowej, u "Degenaria", "Annonaceae" i "Himantandraceae" po stronie odosiowej. 
Pręciki mogą występować w różnej liczbie w kwiecie, mogą być wolne, zrośnięte ze sobą lub przyrośnięte do okwiatu lub słupkowia. Liczba pręcików, ich układ, sposób zrośnięcia jest jedną z istotnych cech diagnostycznych, analizowanych przy ustalaniu przynależności systematycznej roślin. Wszystkie pręciki w kwiecie określane są zbiorczą nazwą jako pręcikowie (łac. "androeceum"). Powstaje ono w kwiecie jako trzeci okółek po kielichu i koronie, a przed powstającym centralnie słupkowiem. Jeśli pręciki tworzą jeden okółek, określane są mianem "haplostemon", najczęściej jednak tworzą dwa okółki. Jeśli pręciki drugiego okółka są międzyległe względem pierwszego – układ taki określany jest terminem "diplostemon", jeśli pręciki drugiego okółka są nadległe pierwszemu – układ opisywany jest jako "obdiplostemon". W zależności od ułożenia pręcików względem listków okwiatu wyróżniane są pręciki nadległe działkom kielicha ("episepala") lub płatkom korony ("epipetala"). Wyjątkowo, u niektórych przedstawicieli tryurydowatych (np. "Lacandonia schismatica"), pręciki zajmują położenie centralne, a słupki otaczają je od zewnątrz. 
Najczęściej pręcik u roślin okrytonasiennych składa się z nitki pręcikowej ("filamentum") i główki ("anthera"), która jest zróżnicowana zazwyczaj na dwa pylniki ("thecae") połączone płonnym łącznikiem ("connectivum"). Modyfikacje budowy i funkcji sprawiają, że pręciki mogą u poszczególnych gatunków być bardzo różnie wykształcone. Jednym z częściej spotykanych modyfikacji budowy pylników jest zlanie się dwóch woreczków pyłkowych w jeden lub redukcja woreczków pyłkowych (np. u szałwii, rozmarynu, niektórych gatunków koniczyn). U niektórych roślin (rodzaj "Xylopia") woreczki pyłkowe dzielą się wtórnie na poprzeczne przedziały, u "Garcinia" woreczków pyłkowych nie można wyróżnić ze względu na rozgałęzioną budowę pręcików. Specyficznie też tkanka archesporialna rozwija się w kwiatach jemioły, gdzie tworzy szereg przedziałów rozdzielonych komórkami somatycznymi na poduszeczkowatym wyrostku płatka.
Różnice wielkości pręcików są znaczne. Na przykład u strelicji płodne pręciki osiągają 5 cm długości, a u "Lepianthes" (pieprzowate) tylko 0,2 mm. W zależności od położenia główki pręcika określa się ją jako wewnątrzpylną (główka zwrócona do osi kwiatowej) lub zewnątrzpylną (główka odwrócona na zewnątrz). W zależności od osadzenia główki na nitce wyróżnia się układ, w którym nitka od nasady główki wnika między pylniki w postaci łącznika ("basifixed") lub łączy się z łącznikiem od tyłu główki ("dorsifixed").
Modyfikacje budowy i układu pręcików w kwiecie pozwalają często na uniknięcie lub minimalizację ryzyka samozapylenia, rzadziej sprzyjają temu zjawisku. Wiele adaptacji służy zwiększeniu szans na zapylenie krzyżowe. W efekcie pręciki często różnią się długością od słupka, a także pomiędzy sobą. W kwiatach rodziny jasnotowatych ("Lamiacae") znajdują się cztery pręciki, z których dwa są długie, a dwa krótkie. Takie pręciki określane są mianem dwusilnych. W rodzinie kapustowatych ("Brassicaceae") cztery pręciki są długie, a dwa krótkie – określane są mianem czterosilnych. Pręciki w kwiatach przystosowanych do zapylania przez zwierzęta są często ukryte i wraz z innymi elementami kwiatu tworzą wyspecjalizowane mechanizmy, czasem dla określonego gatunku zapylacza. Przystosowaniem do wiatropylności są pręciki o długich, wystających z kwiatu i wiotkich nitkach, wytwarzające w pylnikach wielkie ilości lekkiego pyłku. 
Pręciki mogą być ze sobą zrośnięte nitkami (np. u ślazu) lub pylnikami (np. u ostu). Zrośnięte mogą być w jedną lub kilka wiązek. U wielu bobowatych 9 pręcików jest zrośniętych, a jeden, górny jest wolny. Pręciki mogą być przyrośnięte do płatków korony, czasem na całej długości nitki, tak że pylniki są siedzące (np. u werbeny). W rodzinach: storczykowatych, kokornakowatych, toinowatych i "Stylidiaceae" pręciki zrośnięte ze słupkiem tworzą prętosłup.
W kwiatach klejstogamicznych występuje często redukcja pręcikowia. Przykładowo w takich kwiatach u fiołków liczba pręcików spada z 5 do 1 lub 2. Czasem zmniejsza się w takich kwiatach także liczba woreczków pyłkowych i samego pyłku. 
W skrajnych przypadkach zmodyfikowane pręciki przestają pełnić swoją podstawową funkcję – stają się płonne i nie wytwarzają pyłku. Tak zmodyfikowane organy zwane są prątniczkami.
Rozwój i budowa anatomiczna.
W budowie wewnętrznej główki pręcika występują zwykle cztery woreczki pyłkowe (mikrosporangia) połączone parami w pylniki zrośnięte za pomocą łącznika stanowiącego przedłużenie nitki. W kwiatach niektórych rodzin występuje jednak inna liczba woreczków pyłkowych. Tylko dwa woreczki pyłkowe występują w główce pręcika u roślin z rodzin: piżmaczkowatych, ślazowatych i rześciowatych. U niektórych gatunków z dyniowatych występują zarówno pręciki z dwoma, jak i z czterema woreczkami pyłkowymi. W sumie gatunki, w których przypadku zarejestrowano redukcję liczby woreczków pyłkowych z czterech do dwóch, reprezentują aż 60 rodzin. Więcej niż cztery woreczki pyłkowe występują w pręcikach storczykowatych. W rodzinie goryczkowatych i gązewnikowatych w woreczkach pyłkowych powstają przegrody poprzeczne.
Rozwój kwiatów i poszczególnych ich elementów został dobrze poznany na przykładzie "Arabidopsis thaliana". W merystemie kwiatowym, podobnie jak w merystemie wierzchołkowym pędu, można wyróżnić kilka warstw (histogenów). W jednym z ujęć wyróżniane są trzy warstwy: epidermalna (L1), subepidermalna (L2) oraz rdzeń (L3). W innym, warstwy L1 i L2 określane są jako tunika, a warstwa L3 jako korpus. Zawiązki pręcików powstają w wyniku podziałów peryklinalnych komórek zwykle warstwy L2. U dwuliściennych elementy kwiatu zorganizowane są w czterech okółkach, których zawiązki pojawiają się kolejno podczas rozwoju merystemu kwiatowego. Okółek złożony z pręcików u "A. thaliana", jest trzecim i składa się z sześciu pręcików, czterech środkowych (długich) i dwóch bocznych (krótkich). 
Morfogeneza kwiatu została podzielona na 12 etapów. Pręciki rozpoczynają swój rozwój na etapie 5. Na etapie 7. zawiązki pręcików składają się już z warstwy epidermalnej (L1), pojedynczej warstwy subepidermalnej (L2) oraz komórek warstwy rdzeniowej (L3), z której powstaje wiązka przewodząca. U innych gatunków cały zawiązek pręcika może powstawać niemal wyłącznie z warstwy L2. Przez pewien czas zawiązek rozwija się dzięki podziałom w obrębie merystemu szczytowego, dalszy wzrost ma charakter interkalarny. U niektórych gatunków pojawia się także merystem brzeżny, prowadzący do powstania blaszkowej formy pręcika lub też spłaszczonej nitki. Wzrost nitki pręcikowej na długość u traw jest najszybszym takim procesem w świecie roślin – osiąga tempo 1 mm na minutę, podczas gdy wzrost organów większości roślin nie przekracza kilku μm na minutę (pędy bambusa przyrastają 0,2 mm na minutę).
Górna część zawiązka pręcika ulega pogrubieniu, tworząc zaczątek pylnika. Zaczątek ten wydłuża się, a na przekroju poprzecznym przybiera kształt trapezu. W narożach pojawiają się komórki subepidermalne o dużych jądrach, które po podziale peryklinalnym tworzą dwie warstwy. Warstwa wewnętrzna to pierwotne komórki sporogenne (zwane także komórkami pramacierzystymi pyłku), a warstwa zewnętrzna to komórki ścienne (parietalne). Antyklinalny rozrost obu warstw prowadzi do powstania czterech nabrzmień, z których powstają woreczki pyłkowe. Część pylnika położona w głębokim wcięciu tworzy łącznik. Komórki sporogenne rozwijają się w mikrosporocyty, nazywane także komórkami macierzystymi pyłku lub mejocytami męskimi. U niektórych gatunków w komórkach pramacierzystych pyłku od razu zachodzi mejoza i stanowią one bezpośrednio komórki macierzyste pyłku. U innych zachodzi w nich najpierw szereg podziałów mitotycznych, w których wyniku komórki potomne ustawiają się szeregowo, i dopiero wówczas następuje mejoza i powstają komórki macierzyste pyłku. Koncentryczne pierścienie komórek wokół komórek sporogennych stanowią mikrosporangium. Wszystkie te typy komórek istnieją już na etapie 9. rozwoju kwiatu. Mikrosporocyty uwalniane są do wnętrza woreczków pyłkowych, gdzie rozwijają się w gametofity męskie. Na etapie 12. w woreczkach pyłkowych znajdują się trzykomórkowe ziarna pyłku. 
Komórki ścienne woreczków pyłkowych po podziałach antyklinalnych i peryklinalnych tworzą trzy warstwy. Najbardziej zewnętrzna, położona bezpośrednio pod epidermą warstwa, nazywana endotecjum, składa się z komórek, w których wtórna ściana komórkowa drewnieje według określonego wzoru. Zgrubienia wtórnej ściany komórkowej tworzą usztywnione listwy, od zewnątrz cienkie, od wnętrza pylnika – zgrubiałe. W wyniku utraty w tych komórkach wody i w efekcie zjawiska kohezji, między komórkami powstają szczeliny i w końcu ściana pylnika pęka. Podłużne pęknięcie pylnika połączone z rozerwaniem endotecjum między dwoma woreczkami pyłkowymi w jego obrębie występuje u ok. 90% roślin okrytonasiennych. U wielu przedstawicieli magnoliowych oraz u oczarowatych pęknięcie jest na jednym z końców rozwidlone. Dwie szczeliny powstają w pylnikach rutowatych, meliowatych i niektórych jednoliściennych. U niektórych wawrzynowatych oba woreczki pyłkowe odsłaniane są osobnymi fałdami pękającego pylnika. U pewnych gatunków endotecjum ze zgrubieniami nie ma wcale. W takich przypadkach otwarcie następuje wskutek złuszczania, rozpuszczania i pękania ścian pylników. Powstają w efekcie nie szczeliny, lecz pory (np. u wrzosowatych) lub klapki (np. u smaczliwki). Przynajmniej u niektórych roślin pęknięcia i inne otwarcia pylników mogą otwierać się i zamykać w zależności od warunków pogodowych – otwierają się, gdy jest sucho, a zamykają, gdy pada deszcz. U roślin wodnych często brak endotecjum (np. u rogatka i w zanurzonych kwiatach rzęśli – w kwiatach wynurzonych tego rodzaju endotecjum powstaje).
Druga warstwa komórek zlokalizowana wewnątrz endotecjum to jednorzędowa lub wielorzędowa warstwa miękiszu. U starszych linii rozwojowych okrytonasiennych zwykle jest wielowarstwowa (np. u magnoliowatych i jaskrowatych), u młodszych – cienka lub całkiem zredukowana. Komórki w niej są bogate w skrobię i tłuszcze zużywane stopniowo w miarę rozwoju pyłku. W miarę dojrzewania pylników i pyłku komórki tej warstwy są zwykle zgniatane.
Najbardziej wewnętrzna warstwa pylników, nazywana tapetum, wyściela woreczki pyłkowe i składa się z komórek wydzielniczych o dużych jądrach i gęstej cytoplazmie z licznymi rybosomami oraz rozbudowanym systemem siateczki śródplazmatycznej. Komórki te wydzielają do wnętrza pylników płyn (zwany czasem „sokiem pylnikowym”) zawierający aminokwasy, polisacharydy, enzymy i substancje wzrostowe. W wydzielinie tej rozwijają się ziarna pyłku. U licznych taksonów roślinnych (np. w rodzinie astrowatych i komelinowatych) ściany komórek tapetum ulegają rozpuszczeniu i ich protoplasty zlewają się, tworząc wielojądrowe plazmodium, w którym znajdują się ziarna pyłku. W miarę zużywania treści komórek tapetum przez rozwijający się pyłek – warstwa ta stopniowo zanika.
Ostatnim etapem rozwoju pręcika jest odwodnienie pylników i pyłku. W efekcie ziarna pyłku wchodzą w stan uśpienia i stają się sypkie, co ułatwia ich rozprzestrzenianie. W niektórych rodzinach ziarna pyłku pozostają złączone po cztery w tetradach (np. u wrzosowatych i sitowatych). W przypadku wielu roślin owadopylnych ziarna pyłku pokryte są lepką wiscyną ułatwiającą ich przenoszenie przez owady. Taki pyłek ma m.in. różanecznik, wierzbówka i fuksja. Pyłek z całego pylnika zlepiony w tzw. pyłkowinę występuje u storczykowatych i trojeściowatych.
Proces uwalniania pyłku jest zróżnicowany. Niektóre rośliny (np. trawy) wysypują cały pyłek naraz po pęknięciu pylników, inne czynią to stopniowo. W przypadku kwiatów z wieloma pręcikami zwykle pyłek uwalniany jest sukcesywnie. Czas pylenia może różnić się w zależności od mechanizmu uwalniania pyłku oraz liczby pręcików i wynosi od kilkudziesięciu minut do kilku dni. W dominujących kwiatach przedprątnych pyłek wysypuje się krótko po rozchyleniu się listków okwiatu. W kwiatach przedsłupnych najpierw dojrzewają słupki. Po kwitnieniu pręciki są odrzucane wraz z całym kwiatem (w przypadku kwiatów niezapłodnionych) lub zwykle odpadają wraz z okwiatem podczas zawiązywania owoców. 
Kontrola genetyczna rozwoju.
Molekularne mechanizmy rozwoju kwiatów zostały poznane głównie dzięki badaniom na "Antirrhinum majus" oraz "Arabidopsis thaliana". Podobieństwa pomiędzy oboma gatunkami pozwoliły stwierdzić, że za genetyczną kontrolę rozwoju kwiatów odpowiada grupa genów homeotycznych należące do trzech różnych klas A, B i C. Za wykształcenie pręcików odpowiadają wspólnie geny z klasy B i C. U "Arabidopsis" do klasy B należą geny: APETALA3 (AP3) oraz PISTILLATA (PI), a do klasy C gen AGAMOUS (AG). Geny klasy B u "Antirrhinum" to DEFICIENS (DEF) oraz GLOBOSA (GLO), zaś klasy C – PLENA. Mutacje w dowolnym genie z kasy B prowadzą do wykształcenia, zamiast pręcików, owocolistków, a w przypadku mutacji w genach klasy C zamiast pręcików powstają płatki korony. Przy utracie funkcji przez geny obu klas w miejsce pręcików wykształcają się działki kielicha.
Regulacja hormonalna.
Rozwój pręcików jest koordynowany przez fitohormony. Przy niedoborze giberelin, spowodowanym mutacją, pręciki nie wydłużają się i w efekcie powstają kwiaty męskosterylne. Ten sam efekt wywołuje niedobór jasmonianów. Gibereliny wyzwalają podczas rozwoju pręcika degradację białek DELLA. Przy niedoborze giberelin dochodzi do akumulacji tych białek, co jest bezpośrednią przyczyną powstania męskosterylnych kwiatów. Dane doświadczalne wskazują, że gibereliny również regulują syntezę jasmonianów. Zależność pomiędzy tymi hormonami jest więc hierarchiczna. Kwas jasmonowy reguluje końcową fazę wydłużania nitki, dojrzewania pyłku i rozejście się brzegów pylników. Późne etapy rozwoju pręcika są jednocześnie regulowane przez auksyny, które uczestniczą także w koordynacji wcześniejszych etapów rozwoju pręcików. U mutantów z defektem syntezy auksyn pręciki powstają, nie ulegają jednak wydłużaniu i nie dochodzi do rozwoju pylników.
Zwiększone ilości kwasu abscysynowego (ABA) prowadzą do wytworzenia kwiatów męskosterylnych, z nieprawidłowo rozwiniętymi pręcikami. Właściwy rozwój pręcików u mutantów z nadmiarem ABA może być przywrócony przez poddanie roślin działaniu niskich temperatur.
Jako model do badań nad rolą etylenu w regulacji hormonalnej powstawania kwiatów jednopłciowych wykorzystywany jest ogórek ("Cucumis sativus"). Etylen jest kluczowym hormonem na etapie powstawania zawiązków pręcików. Przy nadmiernej ilości etylenu pręciki nie wykształcają się, a kwiaty są wyłącznie żeńskie, zaś u mutanta melona z niedoborem etylenu powstają kwiaty wyłącznie męskie. Przeniesienie zmutowanego genu receptora etylenu z melona do tytoniu ("Nicotiana tabacum") prowadzi do nieprawidłowego rozwoju pręcików i zmniejszenia ilości wytwarzanego pyłku.
Modyfikacje transgeniczne.
Ponieważ do rozwoju płodnego pyłku niezbędne jest powstanie normalnej warstwy tapetum, zaburza się jego funkcje w celu uzyskania roślin męskosterylnych. Uzyskano takie transgeniczne odmiany rzepaku i tytoniu poprzez wprowadzenie do nich genów dwojakiego pochodzenia. Promotor pochodził z genu transkrybującego powstawanie białek w tapetum. Zamiast jego drugiej części wstawiano gen determinujący syntezę rybonukleaz pochodzący z bakterii ("Bacillus liquefaciens") lub grzybów ("Aspergillus oryzae"). W efekcie uzyskano rośliny pod każdym względem normalne, ale ze zdegenerowanym tapetum. Uzyskanie roślin męskosterylnych jest jedną ze strategii mających zapobiec rozprzestrzenianiu się genów z roślin transgenicznych w populacjach dziko żyjących.
Funkcje.
Podstawową funkcją pręcików jest wytwarzanie pyłku. W pylnikach podczas sporogenezy powstają mikrospory z komórek sporogennych. Inne komórki tworzące pylnik zapewniają dojrzewanie i ochronę pyłku oraz umożliwiają jego uwolnienie. Przez nitkę dostarczane są do pylników związki odżywcze oraz woda. Nitka zapewnia także odpowiednie ułożenie pylników w przestrzeni, umożliwiające rozprzestrzenienie się dojrzałego pyłku.
U wielu roślin pręciki uzupełniają lub zastępują okwiat w roli powabni. Okazałe i barwne pręciki występują m.in. u mimoz, akacji, wielu przedstawicieli mirtowatych, ślazowatych i wawrzynkowatych. U niektórych psiankowatych pręciki uwalniają olejki aromatyczne wabiące zapylaczy. U mimozowych płonne przedłużenie nitki i łącznika tworzy twór, w którym gromadzone są substancje odżywcze, co także przyciągać ma zapylaczy.
U 32,5% rodzin i 54,4% rodzajów roślin okrytonasiennych występują pręciki pozbawione pylników – prątniczki (łac. "staminodium"). Duże rozpowszechnienie wśród rodzajów wynika głównie z bogactwa storczykowatych z kwiatami zawierającymi prątniczki, wśród innych rodzin pręciki niewytwarzające pyłku występują u 5,9% rodzajów. Po ewolucyjnej utracie pierwotnej funkcji prątniczki zaczęły pełnić wiele nowych. Mogą one zapobiegać samozapyleniu, tworzyć sygnał wizualny lub zapachowy dla zapylaczy, ewentualnie zapewniać im nagrodę po przekształceniu w miodniki (łac. "nectaria"). W kwiatach "Xyris" prątniczki zakończone kępkami włosów umożliwiają wtórne przeniesienie pyłku na zapylacza. U "Commelina" stymulują pszczoły do wykonywania dodatkowych ruchów. Prątniczki mogą też otaczać i chronić przed uszkodzeniem zalążnię.
Ruchy pręcików.
Ruchy pręcików stwierdzono w kwiatach należących do przedstawicieli różnych rodzin. Ruchy te mają na celu zwiększenie szans na sukces rozrodczy. Przemieszczanie męskich narządów rozrodczych mające na celu odpowiednią interakcję z zapylaczami zostały stwierdzone u ożwiowatych, dziewięciornikowatych, rutowatych i nasturcjowatych. Kluczowym celem ruchów jest wpływanie na częstość kontaktu i umiejscowienie pyłku na zapylaczu. Pręciki poruszają się według określonego wzoru, niekiedy jeden po drugim lub też całymi grupami bądź też grupa po grupie. Ruchy pręcików mają charakter tigmonastii, bodźcem wywołującym reakcję rośliny jest dotyk zapylacza. Miejsce wrażliwe na dotyk jest ściśle określone, ruch może trwać od 1,5 do 2 s, a jego tor jest zawsze taki sam. 
Ruchy wykonują także pręciki w kwiatach roślin rozmnażających się autogamicznie – w wyniku samozapylenia. Ruchy takie stwierdzono m.in. u przedstawicieli skalnicowatych, goździkowatych i kapustowatych. Mają one na celu zetknięcie pylników ze znamieniem. U niektórych roślin (np. u dziwaczka i goryczki) podczas przekwitania pylniki zostają przyciśnięte do znamienia, w taki sposób, że wysypują nań pyłek. Z kolei w kwiatach kawowca pylniki pękają jeszcze w stadium pąka kwiatowego, obsypując znamię. Rzadko u roślin występują eksplozywne mechanizmy uwalniania pyłku (np. u pokrzywy i przesiąkry).
Ewolucja.
Wielu autorów tradycyjnie za formę bardziej prymitywną uznaje pręciki blaszkowate, kształtem zbliżone do liści, czy też płatków kwiatu. Pręciki o takiej budowie występują u bazalnych grup roślin okrytonasiennych – degeneriowatych, himantandrowatych, "Austrobaileyaceae" i grzybieniowatych. Interpretacja, w której pręciki traktowane są jako narząd homologiczny do liści, jest rozpowszechniona w literaturze, jednakże niektórzy autorzy zwracają uwagę na obecność pręcików blaszkowatych jedynie w dużych kwiatach. W takim przypadku spłaszczenie może być jedynie adaptacją zwiększającą wytrzymałość mechaniczną. Zwraca się uwagę na brak podobieństw w budowie powstałych w wyniku modyfikacji liści owocolistków i pręcików (zarówno pojedynczych, jak i tworzących złożone struktury w wyniku ich zrastania się). Odkryto także, że rozwój pręcików przebiega odmiennie niż w przypadku liści i owocolistków, a nawet w przypadku jednej z rodzin o spłaszczonych („prymitywnych”) pręcikach – "Austrobaileyaceae" odkryto, że blaszkowate brzegi nitki pręcika powstają wtórnie w trakcie ich rozwoju. W niektórych pracach wskazuje się na odrębną (podobną do osiowej) genezę pręcików, podczas gdy pozostałe okółki powstać miały z liści. Równocześnie uznaje się także, że w toku ewolucji płatki korony powstały z zewnętrznych pręcików. 
Genetyczny model kontroli rozwoju kwiatów został poznany w wyniku badań dwóch gatunków roślin dwuliściennych. Badania na kukurydzy potwierdziły, że model jest wspólny dla wszystkich okrytozalążkowych. Jedynie u pierwotnych okrytonasiennych takich jak "Eupomatiaceae" mechanizmy regulacyjne są odmienne. Nie występują u nich działki kielicha i płatki korony, a pręciki, z których część pełni funkcję powabni, a część wytwarza pyłek, są ułożone spiralnie. Geny ABC musiały powstać jeszcze przed wykształceniem roślin okrytonasiennych. Geny z tej samej rodziny zostały wykryte u mszaków, paprotników, a nawet u siostrzanej wobec roślin lądowych grupy glonów ramienicowych ("Charophyceae"). Ewolucja tych genów, w tym wielokrotne duplikacje, doprowadziła do powstania współcześnie występujących elementów kwiatów. Na etapie wyodrębniania magnoliidów, w wyniku duplikacji doszło do powstania dwóch linii paleoAP3 i PI. Gen paleoAP3 w wyniku duplikacji dał początek liniom euAP3 oraz TM6. Obie te linie obecne są u dwuliściennych właściwych. 
Do trendów ewolucyjnych dotyczących pręcików należy zmiana ich układu ze spiralnego w okółkowy i zmniejszanie się ich liczby. Za prymitywniejsze uważa się pręciki o pylnikach osadzonych nasadą na nitce z masywnym łącznikiem, za młodsze – pylniki z cienkim łącznikiem łączącym się od tyłu z nitką. W młodszych grupach okrytonasiennych proporcjonalnie większy jest też udział tkanki archesporialnej w budowie pylnika. Uznaje się to za trend prowadzący do specjalizacji tego organu do funkcji rozrodczej, podczas gdy u bazalnych grup okrytonasiennych pręciki pełniły także w kwiecie funkcję ochronną i powabni. W wielu młodszych grupach wyspecjalizowane pręciki ponownie w wielu przypadkach zaczęły wykazywać różne adaptacje zwiększające sukces rozrodczy – wabiąc zapylaczy atrakcyjnym wyglądem, zapachem lub nagrodą w postaci pożywienia. Ewolucyjne uzyskiwanie dodatkowych funkcji związane jest przede wszystkim z utratą funkcji podstawowej i powstaniem prątniczków. Elastyczność ich funkcji pozwala na szybką ewolucję, przy czym u licznych gatunków prątniczkom nie można przypisać żadnej funkcji. Chociaż takie struktury powinny szybko zanikać w wyniku ewolucji, szczególnie że mogą one utrudniać zapylenie, występują często, co prawdopodobnie jest etapem przejściowym w uzyskiwaniu nowej specjalizacji.
Historia badań.
Wiedzę o skutkach zapylania kwiatów znano od dawnych czasów, odkąd zaczęto uprawiać figowca i palmę daktylową. Sztuczne zapylanie palmy daktylowej traktowano jako obrzęd tajemniczy i religijny. Teofrast z Eresos (∼370–285 BC) opisał istnienie osobników palmy daktylowej wydających owoce, i innych, które tym pierwszym w tym „"pomagają"”. Albert Wielki opisał pręciki jako grudki z żółtym pyłem, które „"znajdują się w kwiatach prawie wszystkich roślin, raz w mniejszej, raz w większej ilości"”. Pręciki opisane zostały wraz z podziałem na główkę i nitkę przez profesora Joachima Junga z Hamburga (1587–1657). Pręciki jako męskie organy płciowe u roślin zidentyfikowane zostały po raz pierwszy przez Rudolfa Jakoba Camerariusa (1665–1721) w dziele „"De sexu plantarum epistola"” w 1694 roku. Oparł się on na wnioskach z obserwacji różnych gatunków roślin dwu- i jednopiennych oraz obupłciowych, jednak sposoby zapylania i zapładniania pozostawił do wyjaśnienia tym „"którzy mieć będą wzrok bystrzejszy od wzroku rysia"”. Rola pręcików dowiedziona została w XVIII wieku przez takich badaczy jak: Johann Gottlieb Gleditsch (1714–1786), Joseph Gottlieb Kölreuter (1733–1806) oraz Karol Linneusz (1707–1778), który na podstawie budowy pręcikowia w kwiatach zbudował swój seksualny system klasyfikacyjny roślin. Pierwszych 10 klas obejmowało rośliny o rosnącej liczbie pręcików od 1 do 10, o równej długości. Kolejne 10 klas obejmowało rośliny o pręcikach o nierównej długości, zrośniętych w różnym stopniu z sobą lub innymi organami kwiatu. Ostatnie cztery klasy roślin objęły rośliny jednopienne, dwupienne, mieszane dwupienne i obupłciowe oraz zarodnikowe.
W 1793 roku ukazała się „teoria kwiatów” Christiana Konrada Sprengla (1750–1816) tłumacząca na bazie szczegółowych obserwacji kilkuset gatunków biologię kwiatów, w tym rolę pręcików. Jego teza „"wydaje się, że rośliny nie chcą być zapylane własnym pyłkiem"” stała się przedmiotem badań Karola Darwina (1809–1882), którego prace wraz z rozwojem teorii ewolucji, spowodowały dociekanie na temat różnorodnych „przystosowań” kwiatów. Dzięki zastosowaniu mikroskopu w XIX wieku szczegółowo poznano przebieg prawidłowej morfogenezy kwiatu. Obszerną pracę na ten temat opublikował w roku 1857 Jean-Baptiste Payer (1818–1860). Kluczową pracę dla poznania rozwoju pylników i pyłku opublikował w 1873 roku duński botanik Johannes Eugenius Warming (1841–1924). Na przełomie XIX i XX wieku rozwinęła się ekologia kwiatów i badania eksperymentalne, od połowy XX wieku – także nauka o genetycznych podstawach biologii i ekologii kwiatów.
Odkrycia Gregora Mendla (1822-1884) zapoczątkowały poznawanie wariantów genetycznych budowy kwiatów. Opisano kwiaty, w których jeden typ elementu zstępował inny. W 1967 Sipra Guha i S.C. Maheshwari uzyskali z kultury pylników bielunia rośliny haploidalne. Ponieważ każdy gen takiego osobnika uwidacznia się w fenotypie – rośliny uzyskiwane z kultur pyłkowych i pylnikowych zyskały ogromne znaczenie w hodowli roślin. Wraz z rozwojem technik badawczych poznawano kolejne mutanty homeotyczne, a następnie geny warunkujące rozwój komórek merystemu w elementy kwiatu w zależności od lokalizacji w merystemie. W roku 1991 w czasopiśmie "Development" Bowman, Smyth i Meyerowitz opisali model ABC zakładający istnienie trzech zachodzących na siebie pól o swoistej regulacji genetycznej, w którym o rozwoju pręcików decydowały geny AP3/PI i AG. Model został spopularyzowany przez pracę przeglądową Enrico Coena i Elliota Meyerowitza opublikowaną w tym samym roku w "Nature". Ich zespół jednocześnie dokonał podobnych ustaleń dla "Antirrhinum majus". Prostota modelu oraz wzrost wartości wiedzy o rozwoju kwiatów, szybko doprowadził do umieszczenia jego opisu w podręcznikach akademickich, a nawet do wprowadzenia go do treści nauczanych w niektórych krajach w szkołach średnich.

</doc>
<doc id="155293" url="https://pl.wikipedia.org/wiki?curid=155293" title="Święty Franciszek Salezy">
Święty Franciszek Salezy



</doc>
<doc id="155294" url="https://pl.wikipedia.org/wiki?curid=155294" title="Pręciki (anatomia)">
Pręciki (anatomia)

Pręciki – światłoczułe receptory (fotoreceptory) na siatkówce oka, odpowiadające za postrzeganie kształtów i ruchu. 
Pręciki umożliwiają czarno-białe widzenie przy słabym oświetleniu (nie dają one jednak tak dokładnych obrazów jak czopki) – jest to tak zwane widzenie skotopowe (natomiast czopki pozwalają na widzenie fotopowe). Pręcik jest około 100 razy bardziej czuły na światło niż czopek i może zareagować nawet na pojedynczy foton. Sygnały z wielu pręcików są zbierane i wzmacniane w pojedynczych interneuronach, co powoduje mniejszą rozdzielczość widzianego obrazu. Drugim z efektów jest duża czułość w wykrywaniu poruszających się obiektów, co umożliwia postrzeganie „kątem oka”. 
Na siatkówce każdego oka znajduje się około 100 milionów pręcików, głównie na jej obrzeżach. Eksperymenty (przeprowadzone między innymi przez George'a Walda) pokazały, że pręciki są bardziej czułe na światło niebieskie niż na czerwone, co powoduje w ciemności tak zwane zjawisko Purkiniego.
Reakcja na światło.
Aktywacja komórki fotoreceptorowej polega na hiperpolaryzacji jej błony komórkowej. Bez stymulacji, czopki i pręciki spontanicznie depolaryzują się i uwalniają neuroprzekaźnik (którym jest kwas glutaminowy). Depolaryzacja zachodzi, ponieważ w ciemności komórki te uzyskują stosunkowo wysokie stężenie cGMP, które otwiera kanały jonowe. Dodatnie ładunki przedostają się do komórki, zmniejszając gradient elektrochemiczny i powodując uwolnienie neurotransmitera.
Padające światło jest absorbowane przez pigment rodopsynę, której cząsteczka zmienia w wyniku tego kształt. W zmienionym kształcie rodopsyna aktywuje regulatorowe białka, które przekształcają cGMP w GMP, umożliwiając zamknięcie się kanałów jonowych. Ponieważ jedna cząsteczka rodopsyny może aktywować setki cząsteczek białek, a te mogą przekształcić formę tysięcy cGMP, odpowiedź nawet na jeden foton może być bardzo silna.

</doc>
<doc id="155295" url="https://pl.wikipedia.org/wiki?curid=155295" title="Everything Counts">
Everything Counts

Everything Counts – singel grupy Depeche Mode promujący album "Construction Time Again". Nagrań "live" dokonano podczas siedemnastego koncertu trasy Broken Frame Tour w Hammersmith Odeon w Londynie (Wielka Brytania) – 25 października 1982.

</doc>
<doc id="155296" url="https://pl.wikipedia.org/wiki?curid=155296" title="Pręcikowie">
Pręcikowie

 
Pręcikowie (gr. "androeceum", "andros oikia" = męski dom) – ogół pręcików jednego kwiatu. Zwykle składa się z dwóch lub jednego okółka pręcików, ew. układ organów w pręcikowiu jest spiralny. Na zewnątrz pręcikowia znajduje się okwiat, a wewnątrz słupkowie.
Kwiaty okółkowe, zawierające jeden okółek pręcików nazywane są "haplostemon". Często występują dwa okółki, które nazywane są "diplostemon" jeżeli zewnętrzny okółek jest międzyległy do wewnętrznego lub "obdiplostemon" jeśli jest mu nadległy (np. u gruboszowatych i goździkowatych). Pręciki zależnie od umieszczenia nadległego płatkom korony nazywane są "epipetala", a nadległe działkom kielicha "episepala". Pręcikowie o ustawieniu spiralnym składa się zwykle ze zmiennej liczby pręcików.

</doc>
<doc id="155300" url="https://pl.wikipedia.org/wiki?curid=155300" title="Wisła Kraków (piłka nożna)">
Wisła Kraków (piłka nożna)

Towarzystwo Sportowe Wisła Kraków Spółka Akcyjna – polski klub piłkarski z siedzibą w Krakowie, występujący w sezonie 2022/2023 w I lidze, po raz pierwszy po 26 sezonach gry w Ekstraklasie. 
Kontynuator tradycji piłkarskich wielosekcyjnego "TS Wisła Kraków," założonego wiosną 1906 roku przez profesora Tadeusza Łopuszańskiego, składającego się z uczniów II szkoły realnej w Krakowie. W grudniu 1997 roku wydzielono sekcję piłki nożnej mężczyzn, tworząc sportową spółkę akcyjną (SSA), która w 2007 roku przekształciła się w spółkę akcyjną. W swojej historii Wisła wywalczyła 13 tytułów mistrza Polski, 13 tytułów wicemistrza Polski, 4 Puchary Polski, 1 Puchar Ligi Polskiej oraz 1 Superpuchar Polski. 
Klub zajmuje 2. miejsce w tabeli wszech czasów Ekstraklasy. W rozgrywkach międzynarodowych Biała Gwiazda docierała do 1/4 finału Pucharu Europy Mistrzów Krajowych, 1/8 finału Pucharu UEFA oraz dwukrotnie do 1/8 finału Pucharu Zdobywców Pucharów.
Historia.
Chronologia nazw.
W 1997 klub kupili właściciele Tele-Foniki: Bogusław Cupiał wraz ze wspólnikami Zbigniewem Urbanem i Stanisławem Ziętkiem. Z czasem Cupiał został jedynym właścicielem klubu, który pod jego rządami osiem razy zdobywał mistrzostwo Polski, osiągał również sukcesy w europejskich pucharach. W 2016 Wisła została sprzedana Jakubowi Meresińskiemu za nieco ponad milion złotych. od którego piłkarska spółka została przejęta przez Towarzystwo Sportowe Wisła Kraków, powiązane ze środowiskiem kibiców. W 2018 po kontrowersjach związanych z ujawnieniem powiązań władz klubu oraz w związku z fatalną sytuacją finansową rozpoczęto poszukiwanie inwestora. 19 grudnia TS Wisła poinformowała o warunkowym sprzedaniu sekcji piłkarskiej luksembursko-brytyjskiemu konsorcjum funduszy inwestycyjnych, zaś 22 grudnia właścicielami piłkarskiej Wisły zostały Alelega Luxembourg S.à r.l. (60% akcji) oraz Noble Capital Partners Ltd (40%). Dotychczasowy zarząd i rada nadzorcza podały się do dymisji, zaś p.o. prezesa został Adam Pietrowski. Ponieważ nowi inwestorzy nie przelali pieniędzy zgodnie z umową, akcje spółki wróciły do Towarzystwa Sportowego. Na początku 2019. roku Komisja ds. Licencji Klubowych PZPN zawiesiła licencję na występy w Ekstraklasie "ze względu na niejasną sytuację prawną Klubu oraz w związku z licznymi naruszeniami postanowień Podręcznika Licencyjnego", a nowym prezesem klubu został członek zarządu TS Wisła Rafał Wisłocki. W dniu 2 lipca 2019 obowiązki prezesa klubu zaczął pełnić Piotr Obidziński, który od stycznia pracował jako prokurent spółki i pełnomocnik. 15 maja 2022 po przegranej 2:4 z Radomiakiem Radom Wisła spadła do I ligi, po raz pierwszy od 1996. W dniu 20 kwietnia 2020 prezesem Wisły Kraków został Dawid Błaczykowski, który pełnił funkcję do dnia 28 lipca 2022 roku. 1 sierpnia 2022 roku funkcję Prezesa TS Wisła Kraków SA objął Władysław Nowak, pełnił ją do dnia 22 listopada 2022 roku. Od dnia 25 listopada 2022 prezesem klubu jest Jarosław Królewski, który 20 grudnia 2022 roku stał się posiadaczem 53,68 proc. akcji Wisły Kraków zostając tym samym większościowym akcjonariuszem klubu. 
Biała Gwiazda.
Gwiazda towarzyszyła piłkarzom od roku 1906, chociaż początkowo była bladoniebieska i to w liczbie dwóch sztuk na jednej koszulce. Szybko ograniczono się do jednej gwiazdy, a także zmieniono jej kolor na biały. I tak grano przez następne 93 lata. Wtedy gwiazdę na koszulkach zastąpiono herbem Wisły SSA. Mimo że posiada on małą gwiazdę, decyzja ta nie spodobała się kibicom. Ze względu na jubileusz stulecia klubu, od 2005 do 2007 piłkarze Wisły znów grali z Białą Gwiazdą na piersi, od sezonu 2007/2008 piłkarze Wisły grają z herbem Wisły SA na piersi. W sezonie 2008/09 w nowych strojach znowu pojawiła się biała gwiazda na lewym ramieniu. Od sezonu 2010/2011 do 2012/2013 w związku ze zmianą strojów gwiazda zniknęła z wiślackich koszulek, by ponownie powrócić na piersi zawodników w sezonie 2013/2014.
Pierwsze odznaki Wisły powstały na początku lat 20. Od samego początku znajdowała się na nich pięcioramienna gwiazda, lecz na pierwszej odznace była ona koloru błękitnego. Wkrótce później pojawiła się jednak biała gwiazda na czerwono-niebieskim tle. Ten element, mimo niewielkich modyfikacji na przestrzeni lat, obowiązuje do dziś.
Sponsorzy klubu.
Aktualni.
Źródło
Działacze.
Stan na 4 lutego 2023
Piłkarze Wisły Kraków w reprezentacji.
Statystyki.
"Stan na 30 czerwca 2022"
Wisła Kraków w poszczególnych rozgrywkach.
Ekstraklasa.
Wisła Kraków należy do jednych z inicjatorów stworzenia rozgrywek ligowych w Polsce, dlatego też jest z jedną z czternastu drużyn, które grały w pierwszym ligowym sezonie o Mistrzostwo Polski, które nota bene Biała Gwiazda wygrała. Łącznie ligę Wisła wygrywała czternastokrotnie co przełożyło się na trzynaście tytułów Mistrza Polski, ponieważ w sezonie 1951 GKKF zdecydował, że tytuł Mistrza Polski przypadnie zwycięzcy Pucharu Polski, w którym Krakowianie przegrywali rywalizację finałową. Oprócz tego w rozgrywkach ligowych Wisła dwunastokrotnie zdobyła tytuł wicemistrza kraju oraz ośmiokrotnie stawała na najniższym stopniu podium. Dodatkowo do Wisły należą dwa ekstraklasowe rekordy, największej liczby spotkań bez porażki z rzędu (38) oraz największej liczby spotkań bez porażki z rzędu w spotkaniach domowych (73).
Biała Gwiazda w najwyżej klasie rozgrywkowej grała w czterech okresach 1927–1964, 1965–1985, 1988–1994 oraz 1996–2022. Przełożyło się to na osiemdziesiąt dwa sezony oraz drugie miejsce w tabeli wszech czasów Ekstraklasy. W obydwu tych statystykach Wisła ustępuje tylko Legii Warszawa.
"Stan na 30 czerwca 2022"
I liga.
Wisła Kraków na drugim poziomie rozgrywkowym zawsze należała do czołówki tejże ligi. Jednokrotnie wygrała te rozgrywki, trzykrotnie zajęła miejsce drugie (co dwukrotnie skutkowało awansem), raz była trzecia oraz raz czwarta w sezonie 1986/1987, co jest do tej pory najgorszym ligowym wynikiem w historii występów Krakowian.
Biała Gwiazda na drugim poziomie rozrywkowych grała w czterech okresach 1964–1965, 1985–1988, 1994–1996 oraz aktualnie od sezonu 2022/2023. Przełożyło się to na sześć sezonów i aktualnie trwający oraz osiemdziesiąte pierwsze miejsce w tabeli wszech czasów I ligi.
"Stan na 30 czerwca 2022"
Puchar Polski.
Wisła Kraków zagrała we wszystkich sześćdziesięciu ośmiu edycjach Pucharu Polski na szczeblu centralnym. Dziesięciokrotnie dochodząc do finału, wygrywając cztery z nich, a sześciokrotnie przegrywając decydującą rozgrywkę. Również sześciokrotnie Krakowianie odpadali na poziomie półfinału. Powyższe wyniki klasyfikują Białą Gwiazdę jako czwartą najlepszą drużynę tych rozgrywek.
"Stan na 30 czerwca 2022"
Wisła Kraków w Pucharze Polski na szczeblu okręgowym grać musiała tylko raz. W pierwszej edycji, kiedy okręgowe eliminacje obowiązywały wszystkich uczestników.
"Stan na 30 czerwca 2022"
Puchar Ligi Polskiej.
Wisła Kraków zagrała we wszystkich ośmiu oficjalnych edycjach Pucharu Ligi Polskiej, rozgrywanego pod nazwami Pucharu Zlotu Młodych Przodowników, Pucharu Ligi Polskiej oraz Pucharu Ekstraklasy. Dwukrotnie dochodząc do finału, wygrywając jeden z nich oraz jednokrotnie przegrywając decydującą rozgrywkę. Czterokrotnie Krakowianie odpadali na poziomie półfinału, z czego raz przy rozgrywanym meczu o trzecie miejsce Wisła zdobyła je. Powyższe wyniki klasyfikują Białą Gwiazdę jako trzecią najlepszą drużynę tych rozgrywek.
"Stan na 30 czerwca 2022"
Superpuchar Polski.
Wisła Kraków zagrała w pięciu edycjach Superpucharu Polski, rozgrywanego pod nazwami Superpucharu Polski oraz Superpucharu Ekstraklasy. Wygrywając jeden z nich oraz czterokrotnie przegrywając. Dodatkowo Krakowianie zakwalifikowaliby się do Superpucharu, gdyby był rozgrywany w latach 1927, 1928, 1929, 1950, 1951, 1952, 1967, 1978, 1984, 2002, 2003, 2005, 2011. Powyższe wyniki klasyfikują Białą Gwiazdę jako dziewiątą najlepszą drużynę tych rozgrywek.
"Stan na 30 czerwca 2022"
Europejskie puchary.
Wisła Kraków do rozgrywek europejskich rozgrywanych jurysdykcją UEFA zakwalifikowała się siedemnaście razy. Biała Gwiazda raz grała w Pucharze Europy Mistrzów Krajowych, a siedmiokrotnie w eliminacjach jego kontynuatora Lidze Mistrzów, dwukrotnie w Pucharze Zdobywców Pucharów, jedenastokrotnie w Pucharze UEFA oraz dwukrotnie w jego kontynuatorze Lidze Europy.
Do największych sukcesów Krakowian należy 1/4 finału Pucharu Europy Mistrzów Krajowych w sezonie 1978/1979 oraz 1/8 finału Pucharu UEFA w sezonie 2002/2003. Łącznie Wisła rozegrała 104 spotkania w europejskich pucharach co daje jej czwarty najlepszy wynik wśród polskich klubów.
"Stan na 30 czerwca 2022"
Wisła Kraków siedmiokrotnie również wystąpiła w rozgrywkach Pucharu Intertoto rozgrywanego wówczas nie pod jurysdykcją UEFY. Największym sukcesem Krakowian w tych rozgrywkach było dwukrotne wygranie grupy tego turnieju.
"Stan na 30 czerwca 2022"
Największe rywalizacje.
Derby Krakowa.
Jedną z najważniejszych rywalizacji dla Wisły Kraków są Wielkie Derby Krakowa z znajdującą się po drugiej stronie krakowskich Błoń Cracovią. Spotkania te potocznie zwane są "Świętą Wojną". Derby te należą do najważniejszych rywalizacji ogólnie w polskiej piłce, ponieważ dotyczą one dwóch najstarszych krakowskich klubów oraz jednych z najważniejszych klubów tworzącej się polskiej piłki w dwudziestoleciu międzywojennym.
Pierwsze Derby Krakowa odbyły się 20 września 1908 na wspomnianym Błoniach, które aktualnie dzielą stadiony obydwu klubów i zakończyły się wynikiem 1:1. Łącznie rozegrano ponad 200 spotkań pomiędzy tymi drużynami wliczając w to spotkania ligowe, pucharów krajowych czy sparingi.
"Stan na 30 czerwca 2022"
Rywalizacja z Legią Warszawa.
Drugą z najważniejszych rywalizacji dla Wisły Kraków są spotkania z Legią Warszawa. Spotkania te mają podtekst nie tylko sportowy, ale również ich klimat zbudowała rywalizacja pomiędzy dwoma największymi miastami Polski oraz obecną i byłą stolicą kraju, Warszawą i Krakowem. W kwestii czysto sportowej w tej rywalizacji bierze udział dwa z najbardziej utytułowanych polskich klubów zarówno w kraju jak i występach w rozgrywkach międzynarodowych. Aktualnie oba kluby zajmują dwa najwyższe miejsca w tabeli wszech czasów ekstraklasy, będąc również drużynami z dwoma największymi liczbami sezonów w najwyższej klasie rozgrywkowej.
"Stan na 30 czerwca 2022"
Dotychczasowi trenerzy.
"Stan na 17 marca 2023"
Źródło
Dotychczasowi prezesi.
Źródło

</doc>
<doc id="155301" url="https://pl.wikipedia.org/wiki?curid=155301" title="Pyłek">
Pyłek

Pyłek kwiatowy – powstające z mikrospor roślin nasiennych ziarna pyłku zawierające mocno zredukowany gametofit męski. Powstają w wyniku mikrosporogenezy w woreczkach pyłkowych (mikrosporangiach) męskich organów rozmnażania (pręcików u roślin okrytonasiennych i mikrosporofili u roślin nagonasiennych). Proces przenoszenia ziaren pyłku na żeńskie organy generatywne (słupek u roślin okrytonasiennych lub bezpośrednio na zalążek znajdujący się na łusce nasiennej u nagonasiennych) zwany jest zapyleniem. W jego konsekwencji zawarta w ziarnach pyłku komórka generatywna dokonuje zapłodnienia komórki jajowej zalążka, co prowadzi do powstania zarodka sporofitu.
Nauką zajmującą się badaniem pyłku jest palinologia. 
Budowa zewnętrzna.
Ziarna pyłku mają najczęściej kształt kulisty lub elipsoidalny, a wielkość ich jest bardzo zróżnicowana. U niezapominajki leśnej ich średnica wynosi zaledwie 0,0003 mm, u dyni zwyczajnej 0,22 mm, a u zostery osiągają nawet do 1 mm długości (w tym wypadku mają osobliwy, nitkowaty kształt). Najczęściej ziarna pyłku mają ok. 0,04 mm średnicy. 
Ściana ziaren pyłku jest dwuwarstwowa. Wewnętrzna warstwa zwana jest intyną i zbudowana jest z celulozy. Warstwa zewnętrzna, zwana egzyną, przesycona jest sporopoleniną, nadającą ścianie twardość i trwałość, w tym odporność na gnicie. Egzyny nie rozkłada nawet wodorotlenek potasu i stężony kwas solny i siarkowy. Związek ten nadaje też pyłkowi żółtą barwę, modyfikowaną u wielu grup roślin zawartością także innych barwinków (karotenoidów, antocyjanów, antoksantyn). W zewnętrznej ścianie znajduje się jedno lub dwa miejsca zwane aperturami, o cieńszej budowie (czasem zamknięte wieczkiem). Mają one postać bruzdy u starszych linii ewolucyjnych roślin i mniej lub bardziej okrągłych porów u młodszych. Przez aperturę wyrasta łagiewka pyłkowa otoczona intyną. Egzyna jest ścianą o często bogatej i charakterystycznej dla różnych grup systematycznych budowie, podobnie unikatowy i stały kształt mają dla poszczególnych taksonów układy i kształty bruzd i porów. Zwykle egzyna roślin wiatropylnych jest gładka lub słabo zróżnicowana (np. u traw), podczas gdy u roślin owadopylnych jest bardzo różnorodnie urzeźbiona (posiada charakterystyczne układy otworów, okienek i wyrostków). Podczas rozwoju ziaren pyłku, ich ściana zewnętrzna impregnowana jest białkami wytwarzanymi w warstwie wyściełającej (tapetum) pylnika. Białka te pełnią kluczową funkcję w rozpoznawaniu samozgodności i to one właśnie odpowiadają za reakcje alergiczne osób chorujących na pyłkowicę. 
Pyłek u większości roślin ma postać luźnego, sypkiego zbioru pojedynczych ziaren (monad). U niektórych roślin wodnych ziarna pyłku są pojedyncze, ale uwalniane są sklejone śluzem w łańcuchy i rurki (np. u żabiściekowatych). U ciborowatych pyłek ma formę pseudomonad – ziarna są pojedyncze, ale dlatego, że trzy z czterech mikrospor degenerują i w zredukowanej postaci zawarte są w ścianie jednej, która się rozwija. U bagnicy torfowej pyłek uwalniany jest parami (diadami). U wielu rodzin, choć zwykle tylko u części przedstawicieli ziarna połączone są po cztery w tetrady (np. u wiechlinowców, storczykowatych, wrzosowatych). Z kolei u storczykowatych i trojeściowatych sklejone są w duże pakiety zwane pyłkowinami.
Budowa wewnętrzna i rozwój ziarna pyłku.
Ziarna pyłku obecne u roślin nasiennych powstały w wyniku redukcji pokolenia haploidalnego, którego istnienie u przodków tych roślin i współczesnych roślin zarodnikowych wiąże się z uzależnieniem od obecności wody umożliwiającej kontakt męskich i żeńskich komórek generatywnych. W wyniku redukcji gametofitu (przedrośla) męskiego rozwija się on wewnątrz ścian mikrospory i składa się z kilku komórek. 
U nagonasiennych w dojrzałej mikrosporze dochodzi do odcięcia jednej lub dwóch drobnych komórek przedroślowych, które zwykle po pewnym czasie zamierają. Potem zachodzi podział na dużą komórkę wegetatywną (łagiewkową) i mniejszą generatywną, sąsiadującą z przedroślowymi i otoczoną z pozostałych stron przez komórkę wegetatywną. Gdy w wyniku zapylenia ziarno pyłku znajdzie się na ośrodku zalążka, jego ściana zewnętrzna pęka i komórka wegetatywna wydłuża się rosnąc w kierunku gametofitu żeńskiego, przekształcając się w łagiewkę pyłkową. Komórka generatywna dzieli się na komórkę trzonową (ścienną) i plemnikotwórczą (generatywną właściwą). Pierwsza pozostaje przy komórkach przedroślowych, a druga, po dotarciu łagiewki do dojrzałej komórki jajowej, dzieli się na dwie komórki plemnikowe, z których jedna dokonuje zapłodnienia a druga degeneruje (obumiera).
U okrytonasiennych rozwój gametofitu męskiego w ziarnie pyłku jest jeszcze bardziej uproszczony. Komórka generatywna dzieli się na dwie komórki plemnikowe, które przez łagiewkę docierają do woreczka zalążkowego.
Funkcja i znaczenie w przyrodzie.
Pyłek jest istotnym pokarmem wielu organizmów, jest m.in. niezbędnym składnikiem w pokarmie pszczołowatych ("Apidae"). Jest dla nich kluczowym źródłem białek, tłuszczów, soli mineralnych, hormonów wzrostu i witamin, w szczególności D i E. Jedna tylko rodzina pszczół w ciągu roku zużywa do własnych celów ok. 30 kg pyłków.
Pyłek jest źródłem składników odżywczych dla detrytusożerców, niezbędnych do ich rozwoju. Dzięki żerowaniu na pyłku organizmy detrytusożerne wprowadzają do sieci troficznych cenne pierwiastki biogenne. W ten sposób pyłek odgrywa istotną rolę w obiegu materii w ekosystemach oraz pomiędzy ekosystemami.
Historia.
Odkrycie znaczenia pyłku dla roślin wiąże się z odkryciem płciowości roślin dokonanym przez Rudolfa Jakoba Camerariusa i ogłoszonym w publikacji "De sexu plantarum" w 1694. Pierwszych obserwacji mikroskopowych pyłku i opisów jego budowy dokonali Nehemiah Grew (1641–1712) i Marcello Malpighi (1628–1694). W XIX wieku rozwijały się badania nad morfologią pyłku za sprawą głównie takich badaczy jak: Jan Evangelista Purkyně (1787–1869), Hugo von Mohl (1805–1872), Carl Julius Fritzsche (1808–1871) i Hugo Fischer (1865–1939). W latach 30. XIX wieku odkryte zostały ziarna pyłku zachowane w utworach kopalnych pochodzących sprzed czwartorzędu (Heinrich Göppert 1800–1884 i Christian Gottfried Ehrenberg 1795–1876). W XX wieku rozwinęły się badania paleopalinologiczne nad roślinnością dawnych epok, nad morfologią pyłku i jego taksonomią, rozprzestrzenianiem i opadem. Badania pyłku odgrywać zaczęły istotną rolę w taksonomii roślin, archeologii, klimatologii, alergologii, pszczelarstwie i in.

</doc>
<doc id="155302" url="https://pl.wikipedia.org/wiki?curid=155302" title="Pyłek kwiatowy">
Pyłek kwiatowy



</doc>
<doc id="155303" url="https://pl.wikipedia.org/wiki?curid=155303" title="Ziarna pyłku">
Ziarna pyłku



</doc>
<doc id="155304" url="https://pl.wikipedia.org/wiki?curid=155304" title="Ziarno pyłku">
Ziarno pyłku



</doc>
<doc id="155305" url="https://pl.wikipedia.org/wiki?curid=155305" title="Tkanka archesporialna">
Tkanka archesporialna



</doc>
<doc id="155306" url="https://pl.wikipedia.org/wiki?curid=155306" title="Pylnik">
Pylnik

Pylnik ("theca") – element pręcika kwiatu u roślin nasiennych. W typowym pręciku u roślin okrytonasiennych dwa pylniki połączone łącznikiem tworzą główkę pręcika. W każdym pylniku znajdują się dwie komory pyłkowe, będące organami homologicznymi z mikrosporangiami.
Anatomia.
Najbardziej zewnętrzną tkanką ściany pylnika jest epiderma. Pod nią znajduje się różna liczba warstw ściennych (parietalnych), powstających w wyniku podziałów komórkowych równoległych do obwodu komory pyłkowej. Tzw. warstwy ścienne stanowi: mechaniczna warstwa włóknista (śródpylnia, endotecjum), głębiej warstwa pośrednia, a w końcu warstwa wyściełająca – tapetum.
Warstwa włóknista bierze udział w pękaniu pylnika i otwieraniu się woreczków pyłkowych większości roślin. Jej komórki są nierównomiernie zgrubiałe - cieńsze od zewnątrz pylnika, grubsze ku środkowi. Zgrubienia ścian antyklinalnych mają zwykle postać listew lub prążków ułożonych prostopadle do epidermy, zgrubienia ścian wewnętrznych mogą być nieregularne lub obejmować całą powierzchnię ściany. Komórki warstwy włóknistej pozostają żywe przez cały czas lub zamierają pod koniec jej rozwoju. 
Warstwę pośrednią (przejściową) tworzy tkanka pochodzenia miękiszowego, pozostająca w kontakcie z głębiej położonym tapetum. Warstwa ta zwykle ulega silnemu zgnieceniu i zniszczeniu.
Najbardziej wewnętrzną warstwą parietalną jest tapetum (warstwa wyściełająca), składające się z komórek wydzielniczych, których funkcją jest odżywianie powstających ziaren pyłku. Jądra komórkowe komórek tapetum u niektórych roślin nie dzielą, u innych zachodzi jeden lub wiele podziałów mitotycznych. W efekcie komórki mogą być jedno lub wielojądrowe. Tapetum osiąga swój maksymalny rozwój na etapie tetrady mikrospor w procesie mikrosporogenezy. Na podstawie zmian struktury komórek tapetum wyróżnia się tapetum wydzielnicze oraz peryplazodium. 
Tapetum wydzielnicze (tapetum ameboidalne) zachowuje strukturę komórkową aż do dojrzenia ziaren pyłku, nawet jeśli ściany komórkowe ulegają rozpuszczeniu.
Peryplazmodium (ośluźnia) powstaje na skutek rozpuszczenia komórek tapetum. Ich wnika między ziarna pyłku i jest przez nie stopniowo zużywana. Taki typ tapetum występuje np. u kozłków ("Valeriana").
Wnętrze komory pyłkowej wypełnia archespor, z którego na drodze mikrosporogenezy powstaną mikrospory, a następnie ziarna pyłku.
Po dojrzeniu pyłku pylnik pęka w miejscu zwanym stomium. Jest to wynik naprężeń w warstwie włóknistej, wynikających z nierównomiernego wysychania jej ścian. Cieńsze fragmenty ścian komórkowych, wysychając, kurczą się i odkształcają. Stopniowo powstają między nimi szczeliny, aż wreszcie ściana pylnika pęka. Innym sposobem otwierania się pylnika jest powstawanie porów w ścianie, poprzez jej rozpuszczenie (np. u wrzosowatych). Czasem warstwa włóknista powstaje tylko fragmentarycznie, a otwierające się na zewnątrz klapki odsłaniają otwory w ścianie pylnika . Stomium może być zlokalizowane między dwiema komorami pyłkowymi. Epiderma w tym miejscu składa się z bardzo drobnych komórek i łatwo pęka, powodując jednoczesne otwarcie obu komór pyłkowych. Stomium może się też znajdować blisko wierzchołka pylnika lub na bocznych ścianach. U części gatunków pylniki nie pękają, ale ulegają nieregularnemu rozerwaniu.

</doc>
<doc id="155308" url="https://pl.wikipedia.org/wiki?curid=155308" title="Pylniki">
Pylniki



</doc>
<doc id="155310" url="https://pl.wikipedia.org/wiki?curid=155310" title="Jan Berger (historyk)">
Jan Berger (historyk)

Jan Berger (ur. 7 października 1889 w Tarnowie, zm. 13 września 1957 w Poznaniu) – polski historyk literatury niemieckiej, profesor Uniwersytetu Poznańskiego.
Był synem Jana, oficera armii austriackiej, i Marii z Kocherów. Kształcił się w gimnazjach w Rzeszowie, Dębicy i Krakowie, gdzie w 1908 otrzymał świadectwo dojrzałości. Studiował filologię germańską, angielską i klasyczną na Uniwersytecie Jagiellońskim (m.in. pod kierunkiem Wilhelma Creizenacha) w latach 1908–1911, następnie germanistykę na uniwersytecie w Berlinie (1911–1912). Uzyskał w 1914 stopień doktora filozofii na UJ. Pracował jako nauczyciel języka niemieckiego w szkołach powszechnych we Lwowie (do 1918), następnie w latach 1919–1936 w Poznaniu (gimn. K. Marcinkowskiego i I. Paderewskiego). W 1924 obronił doktorat na UJ (na podstawie pracy "Dichtung und Wahrheit in den Bekenntnissen einer schoenen Seele"), dwa lata później został adiunktem na Uniwersytecie Poznańskim. W 1932 habilitował się z germanistyki na tymże uniwersytecie, a od 1932 był docentem w Katedrze Filologii Germańskiej tej uczelni; kierował Katedrą w latach 1933–1953 (1945–1946 także Katedrą Filologii Angielskiej), później Katedrą Historii Literatury Niemieckiej (1953–1957). W 1936 jako zastępca prof. objął katedrę germanistyki, a w 1938 został profesorem nadzwyczajnym, w 1949 – profesorem zwyczajnym. W czasie okupacji hitlerowskiej został wysiedlony z Poznania, utracił wówczas znaczną część dorobku rękopiśmiennego; brał udział w tajnym nauczaniu w Krakowie i Poznaniu. W ostatnich latach życia ciężko chorował, pozostawał unieruchomiony w pancerzu gipsowym, ale kontynuował wykłady i seminaria do końca życia.
Jako naukowiec zajmował się historią literatury niemieckiej XIX i XX wieku oraz historią przekładów literatury niemieckiej. Analizował m.in. stosunek Christiana Grabbego do romantyzmu. Interesował się nowożytnym romansem szwajcarskim oraz historią przekładów "Fausta" Goethego na język polski. Wskazywał na związki między twórczością Kasprowicza i Konopnickiej a ich działalnością przekładową; wydał – z własnym komentarzem i wstępem – wykłady uniwersyteckie Kasprowicza "Prometeizm w poezji". Zgromadził materiały do bibliografii przekładów literatury niemieckiej na język polski. Współpracował z „Przeglądem Współczesnym” i „Przeglądem Zachodnim”.
Jan Berger ożenił się 20 maja 1920 roku we Lwowie z Kazimierą Radnicką, z wykształcenia doktorem filozofii, nauczycielką łaciny i greki. 24 kwietnia 1924 roku urodziła się ich córka Maria, która w 1953 roku wyszła za mąż za Stefana Chałubińskiego.
Jan Berger zmarł 13 września 1957 w Poznaniu. Został pochowany na Cmentarzu Junikowo w Poznaniu (pole 8-5-1-12).
Niektóre publikacje:
W 1950 został członkiem korespondentem PAU, w 1935 – członkiem zwyczajnym Poznańskiego Towarzystwa Przyjaciół Nauk. Był odznaczony m.in. Krzyżem Oficerskim Orderu Odrodzenia Polski.

</doc>
<doc id="155311" url="https://pl.wikipedia.org/wiki?curid=155311" title="Hiszpański dwór królewski w Valladolid (1601–1606)">
Hiszpański dwór królewski w Valladolid (1601–1606)

Hiszpański dwór królewski w Valladolid (1601-1606) to jeden z przykładów na to, jak Francisco Gómez de Sandoval y Rojas, książę Lerma, wpływał na decyzje podejmowane przez króla Filipa III. Przenosiny dworu były od początku do końca pomysłem Lermy, podobnie jak powrót króla i jego świty do Madrytu po pięciu latach.
Przyczyny przenosin.
Domniema się, że za kulisami przeprowadzki króla do Valladolid stały dwie przyczyny. Po pierwsze, zabiegi władz miasta, wsparte zapewne konkretnymi propozycjami finansowymi, co przy nieustannych kłopotach królewskiego skarbca w tej epoce było bez wątpienia argumentem wartym rozwagi.
Znacznie istotniejsze było jednak to, że książę Lerma, faworyt Filipa III, chciał mieć na króla całkowity wpływ, niezakłócony przez innych. Szczególnie ważnym przeciwnikiem była cesarzowa Maria, wdowa po Maksymilianie II, córka Karola I i babcia Filipa III, która mieszkała w Madrycie (w klasztorze Descalzas Reales jako mniszka) od 1581 r. Lermie udało się więc przekonać króla do przenosin, dzięki czemu odsunął go od wrogich sobie dworzan.
O tym, że przeprowadzka była zaplanowana przez samego Lermę, świadczy fakt, że już sześć miesięcy przed tą operacją książę rozpoczął skupywanie nieruchomości w Valladolid – operację, która miała mu później zapewnić spore zyski. Ostatecznie przenosiny nastąpiły 9 lutego 1601 r.
Valladolid na początku XVII w..
Miasto nad Pisuergą liczyło podówczas ok. 80 tys. mieszkańców zasiedlających 15 tys. domostw. Średnie europejskie miasto z przełomu XVI i XVII wieku liczyło między 10 a 15 tys. mieszkańców, widać więc wyraźnie, że Valladolid było – jak na swoje czasy – sporą metropolią. Zresztą od XV w. służyło jako jedna z rezydencji królewskich, było centralnym ośrodkiem północnej Mesety, stąd też wywodziło się wielu średniowiecznych władców Kastylii.
Jeszcze przed przyjazdem dworu miasto przestało się mieścić w granicach wyznaczonych przez średniowieczne mury miejskie. Ulokowanie w Valladolid ośrodka decyzyjnego największego państwa na świecie oznaczało zaś przyjazd setek nowych mieszkańców – dworzan, dyplomatów, przedsiębiorców, bankierów, artystów i innych. Za królem przyjechali do Valladolid m.in. Francisco de Quevedo, Luis de Góngora y Argote, a nawet Miguel de Cervantes, który mieszkał tu przez trzy lata w wystawnym domu, w którym dziś mieści się jego muzeum.
Powrót do Madrytu.
W 1603 r. w Madrycie zmarła cesarzowa Maria, co dla Lermy było ważnym sygnałem, że teraz już nikt nie przeszkodzi mu w kierowaniu postępowaniem króla. Od tego momentu madrycki magistrat czynił starania, by sprowadzić dwór z powrotem do siebie. Udało się to w 1606 r. – 30 stycznia podjęto decyzję o powrocie, decyzję, która kosztowała madrytczyków 250 tys. dukatów, płatnych w ratach przez następnych 10 lat. Pieniądze uzyskane z tej transakcji przeznaczono m.in. na wyposażenie pomieszczeń królowej w madryckim alkazarze.
Na całej tej operacji najlepiej wyszedł sam Lerma, który pół roku przed powrotem do Madrytu odsprzedał królowi "Huerta de la Ribera" za sumę 30 milionów maravedíes, czyli niecałe 900 tys. reali. Od tego czasu miejsce to nosi nazwę "Huerta del Rey" (hiszp. Sad Królewski).

</doc>
<doc id="155317" url="https://pl.wikipedia.org/wiki?curid=155317" title="Legend (album Clannad)">
Legend (album Clannad)

Legend – album muzyczny grupy Clannad z roku 1984 (zob. 1984 w muzyce) składający się z 10 utworów wykorzystywanych jako ścieżka dźwiękowa w brytyjskim serialu Robin z Sherwood.
Na płycie znajduje się jedynie 10 utworów, mimo iż w serialu usłyszeć ich można było kilkakrotnie więcej, w większości instrumentalnych, ponieważ Clannad tworzył podkład dźwiękowy do serialu z nowymi utworami także w drugim i trzecim sezonie, od roku 1984 do 1986.
Opis płyty.
Każdy z utworów umieszczonych na płycie ma swoją odrębną dynamikę. Najbardziej żywiołowym i dynamicznym jest instrumentalny "Battles", który w serialu pojawiał się zarówno w momentach walk, jak również i w innych dramatycznych sytuacjach, komponując się z dynamiczną akcją filmu. Pierwsze dźwięki przypominają imitację dźwięku cięciwy łuku po wypuszczeniu strzały, co w pewien sposób zgadza się z działaniami bohaterów serialu, którzy przed walką wręcz często ostrzeliwali przeciwnika. W dalszej części utworu wyrazistości nadaje ostro brzmiąca gitara akustyczna, wyeksponowana na tle stłumionych bębnów. W tle słychać stonowane okrzyki osób wzywających pomocy lub ostrzegających przed niebezpieczeństwem.
"Robin (The Hooded Man)" jest w filmie utworem z czołówki każdego odcinka. Poza powtarzającą się kilkakrotnie sekwencją słów „Robin. The Hooded Man”, utwór jest instrumentalny, ma równomierną dynamikę, choć w końcowej fazie, podobnie jak w "Scarlet Inside", pojawiają się progresywne ewolucje.
Najbardziej stonowanym utworem, wykonanym całkowicie na organach, które zresztą częściej pojawiają się na tej płycie niż na poprzednich albumach Clannad, jest "Herne". Jego nazwa związana jest z germańskim bóstwem lasu Hernem, znanym jako "Hern Myśliwy" czy "Hern Pan Drzew". W serialu utwór ten pojawia się najczęściej wówczas, gdy ów bóg lasu ma się spotkać z Robinem.
Z kolei "Lady Marian" i "Scarlet Inside" dedykowane są postaciom związanym z Robinem – jego małżonką Lady Marion i Willem Szkarłatnym (z ang. Will Scarlet). Podobnie jak w przypadku poprzedniego utworu, tak i one w serialu pojawiają się w momentach, gdy akcja związana jest z odpowiadającymi im postaciami.

</doc>
<doc id="155318" url="https://pl.wikipedia.org/wiki?curid=155318" title="Neturei Karta">
Neturei Karta

Neturei Karta (aram.: נטורי קרתא "Strażnicy Miasta") – ruch skupiający ultraortodoksyjnych Żydów odrzucających syjonizm i protestujących przeciw istnieniu państwa Izrael przed nastaniem czasów mesjanicznych. Znani z podejmowania wspólnych akcji protestacyjnych z organizacjami palestyńskimi.
Ruch został założony w 1938 w Jerozolimie, w Palestynie po odłączeniu się od Agudat Israel. Wielu członków tego ruchu opuściło Izrael, zakładają własne szkoły, organizacje i synagogi.
Neturei Karta sprzeciwia się ruchowi syjonistycznemu i powstałemu na terytoriach palestyńskich państwu Izrael. Według ruchu powstanie takiego państwa było w sprzeczności z Torą, prowadzi do wojen i nasilenia nienawiści pomiędzy żydami i nie-żydami. Zgodnie z Talmudem zabronione jest zakładanie państwa żydowskiego przed nadejściem Mesjasza, atakowanie innych narodów, Żydom nie wolno poniżać, ranić ani zabijać. Neturei Karta zabrania jakiegokolwiek kontaktu z Izraelem, korzystania z jego szkolnictwa, ubezpieczeń, uczestnictwa w wyborach. Członkowie ruchu chcą zwrócić ziemię Arabom, jako prawowitym właścicielom.

</doc>
<doc id="155319" url="https://pl.wikipedia.org/wiki?curid=155319" title="Mariner 7">
Mariner 7



</doc>
<doc id="155320" url="https://pl.wikipedia.org/wiki?curid=155320" title="Remixes 81–04">
Remixes 81–04

Remixes 81–04 – siódma kompilacja brytyjskiej grupy muzycznej Depeche Mode. Box wydano 25 października 2004 przez Mute i Sire Records. Wydanie zawiera trzy płyty z remiksami utworów z singli z lat 1981-2004. Dodano także czwartą płytę zawierającą rzadkie utwory grupy, które wydano jako download. Autorem remiksu Enjoy the Silence ’04 jest Mike Shinoda z zespołu Linkin Park oraz Fort Minor.

</doc>
<doc id="155322" url="https://pl.wikipedia.org/wiki?curid=155322" title="Wężowidła">
Wężowidła

Wężowidła (Ophiuroidea) – gromada morskich, dennych zwierząt zaliczanych do szkarłupni (Echinodermata), o gwiaździstym kształcie ciała podobnym do rozgwiazd, lecz z węższymi ramionami wyraźnie odgraniczonymi od centralnej tarczy i nie łączącymi się u nasady. Są najbardziej ruchliwymi, szybko przemieszczającymi się szkarłupniami. Poruszają się wężowatymi ruchami elastycznych, silnie umięśnionych ramion, niektóre pływają. Są wśród nich gatunki drapieżne, roślinożerne i detrytusożerne.
Historia.
Pierwsze gatunki wężowideł opisane zostały jeszcze przez Linneusza w jego "Systema Naturae" w 1758. Opisał on wtedy "Asterias caput-medusae", później przeniesiony do rodzaju "Gorgonocephalus" i odrębnej rodziny Gorgonocephalidae, i "Asteria ophiura", przeniesioną do rodzaju "Ophiura". Następnie tempo badań przyśpieszyło, by w czasach obecnych znowu zwolnić. W 1804 znaleziono pierwsze skamieniałości zwierząt tej grupy. Nadano im nazwę "Asterites scutellatus", później przeniesiono je do "Aspiduriella". Pochodziły z triasu. W 1818 odłowiono pierwsze okazy głębinowe, którymi okazywały się wspomniane już "Gorgonocephalus caputmedusae". W latach 60. XX wieku postępy w paleontologii pozwoliły na zaklasyfikowanie tu izolowanych znalezisk fragmentów szkieletu. Dopiero niedawno wiedzę o tych zwierzętach uzupełniono o informacje o stadiach larwalnych, aczkolwiek w 2012 znano takie stadia w przypadku mniej niż pół setki gatunków.
Budowa ciała.
Na pierwszy rzut oka wężowidła przypominają rozgwiazdy. Ciało wężowideł jest spłaszczone w kierunku oralno-aboralnym. Najbardziej ogólnie wyróżnia się w nim tarczę centralną położoną w środku okrągłego, bądź pięciokątnego kształtu, oraz odchodzące od niej wydłużone ramiona, w przekroju cylindryczne. Odchodzą one od tarczy centralnej promieniście. Najważniejsze narządy znajdują się w tarczy centralnej. Osiąga ona od kilku, około 3 mm, do kilku, rzadziej kilkunastu cm średnicy. Wedle Stöhr i innych (2012) nie przekracza ona 15 cm. Wedle Preslera u Gorgonocephalidae może ona mieć nawet aż 70 cm. Na stronie brzusznej, oralnej, znajduje się otwór gębowy, stronę przeciwną zwie się aboralną.
Budowa wewnętrzna charakteryzuje się niewielką celomą. Szkarłupnie posiadają 3 układy kanałów: hemalny, pseudohemalny i ambulakralny.
Powłoka ciała.
Powłokę buduje wierzchni nieorzęsiony naskórek skrywający głębszą tkankę łączną. W przypadku tarczy podściela ją nabłonek perytonealny.
Powłoki ciała zawierają wapniowe elementy szkieletu. Tarcza pokryta jest po stronie grzbietowej płytkami szkieletu wewnętrznego, z których część leży poniżej grubej skóry. 
Po stronie brzusznej, również niepozbawionej szkieletu, zbudowanego z masywnych płytek zwłaszcza w pobliżu otworu gębowego, promieniście rozłożonych, znajduje się płytka madreporowa, powstała z jednej z płytek kompleksu okołogębowego.
Kolory ciał wężowideł są rozmaite. Spotyka się osobniki czarne, białe, brązowe, niebieskie, czerwone. Zdobią je kropki i paski. W 1984 Hendler opisał zmiany barwy u czterech karaibskich gatunków z rodzaju "Ophiocoma". Zmiany te wiązały się z rytmem dobowym. "Ophiocoma wendti" za dnia ubarwiona jest ciemnobrązowo, w nocy zaś przybiera szarość i czerń. Zmiany te zachodzą dzięki chromatoforom w powłokach ciała, niezależnie od ośrodkowego układu nerwowego.
Prócz zabarwienia powłok ciała niektóre wężowidła wykazują bioluminescencję.
Układ nerwowy.
Układu nerwowego wężowideł nie można określić dobrze rozwiniętym. Jako jego najważniejsze składowe wymienia się okołogębowy pierścień nerwowy oraz nerwy promieniowe, które przebiegają w ramionach.
Mówić można o częściach ektoneuralnej i endoneuralnej układu nerwowego, które jednakowoż leżą blisko siebie.
Narządy zmysłów.
Wężowidła nie wykształciły wyspecjalizowanych narządów zmysłów. Rolę taką odgrywają nóżki ambulakralne. Oczu nie stwierdza się, w przeciwieństwie do światłoczułych struktur w płytach ramion "Ophiocoma". Strukturę przypominającą oko budują kryształy kalcytu, tworzące coś w rodzaju mikrosoczewek. "Ophiocoma wendti" wykazuje fototaksję ujemną za dnia i w nocy. Struktury takie nie występują u innych wężowideł.
Pokarm znajdują dzięki chemoreceptorom.
Układ krążenia, pseudohemalny, ambulakralny.
Szkarłupnie posiadają 3 układy kanałów: hemalny, pseudohemalny i ambulakralny.
Ten ostatni uchodzi na zewnątrz płytką sitową umieszczoną po brzusznej stronie tarczy centralnej, blisko otworu gębowego, powstającą z jednej z tarcz okołogębowych. Zazwyczaj pojedyncza, może jednak występować w liczbie pięciu. Od rzeczonej płytki odchodzi kanał kamienny (niekiedy także w liczbie pięciu), dochodząc do kanału okrężnego. Nie znajdzie się zaś kieszeni Tiedemanna. Układ ten kończy się wypustkami wychodzącymi pomiędzy płytkami ramion, zwanymi nóżkami. Przeprowadzają one wymianę gazową, odbierają wrażenia ze środowiska zewnętrznego, a dzięki swej giętkości i wydzielaniu śluzu mogą również brać udział w chwytaniu pokarmu. Z kolei jako nieposiadające przyssawek nie biorą udziału w przemieszczaniu się.
Układ hemalny składa się z naczyń i zatok. Wypełnia je płyn ustrojowy zawierający celomocyty. U niektórych gatunków te bezjądrzaste komórki mogą zawierać hemoglobinę. Wymienia się wśród nich "Hemipholis elongata". Dzieli się ona na 3 frakcje. U osobników dorosłych cechuje się ona umiarkowanym powinowactwem do tlenu, wyższym u młodych.
Układ oddechowy i wydalniczy.
Wymianę gazową prowadzą wężowidła poprzez nóżki ambulakralne oraz przez kieszenie oddechowe, w stosunku do których używa się także epitetów skrzelowe, płciowe, powłokowe. Rzeczone kieszenie ulokowane są u nasady ramion. Tworzą one wąskie szczeliny uchodzące na zewnątrz ciała szkarłupnia, a ściany ich, zaopatrzone w mięśnie, które kurcząc się wspomagają przepływ wody, pokrywa nabłonek rzęskowy, który również ten przepływ wytwarza. Zagrzebująca się w dnie morskim "Hemipholis elongata" zużywa 3,79±1,47 μmol tlenu na gram i godzinę, wielkość ta nie zależy istotnie od temperatury, hiperkapni, wyjęcia z dna, ani też potraktowania kwasem siarkowodorowym.
Kieszenie oddechowe pełnią też rolę w wydalaniu. Przez ich ściany organizm wężowidła opuszczają produkty przemiany materii gromadzone przez amebocyty celomy.
Układ pokarmowy.
Układ pokarmowy wężowideł określa się jako prosty. Leży w całości w tarczy centralnej, nie sięgając ramion. Pokarm trafia do układu pokarmowego przez aparat żujący. Budują go kompleksy dobrze rozwiniętych płytek w liczbie związanej z liczbą ramion. Wyewoluowały one z płytek ambulakralnych i jako takie wykazują homologię z kręgami ramion. Asystują im mniejsze łuski, zwane papillami. Otwór prowadzący do układu pokarmowego znajduje się po brzusznej stronie ciała. Za nim znajduje się krótki przełyk prowadzący do pokaźnego żołądka, zakończonego ślepo, wyposażonego za to w 10 uchyłków o gruczołowych komórkach wątrobowych w ich ścianach. Sam żołądek wyściela nabłonek urzęsiony. Jelito nie występuje. Nie stwierdza się również odbytu.
Ramiona.
Długie, cylindryczne ramiona odchodzą od tarczy centralnej. W zależności od taksonu poruszają się one jedynie w płaszczyźnie horyzontalnej (czego przykładem jest wężowidło białawe), bądź też mogą poruszać się także w górę i w dół (jak u wężogona), a nawet zawijać się w sinusoidy czy spirale ("Astrotoma"). Niekiedy się rozwidlają, u innych gatunków nie. W przeciwieństwie do rozgwiazd, u których ważne dla życia układy wnikają do ramion, narządy wewnętrzne wężowideł nie wnikają do nich. Liczba ramion jest różna. Najczęściej spotyka się ich 5. Zdarza się ich większa liczba, 6 czy 7, a czasami i 10. Ich długość wynosi zwykle 2-3 średnice tarczy centralnej, aczkolwiek zdarza się i 20 średnic, jak w przypadku "Macrophiothrix" czy "Amphiodia".
Ramiona pokrywają połączone w pary płytki ambulakralne. Z zewnątrz dostrzega się ich cztery rzędy. Szczególnie dobrze rozwinięte mogą być płytki boczne, sięgające czasem na górną i dolną powierzchnię ramienia. Przód ramienia chronić też mogą kolce. Kolce mogą łączyć się z płytkami bocznymi. Mogą wtedy służyć lokomocji bądź odżywianiu się. U Euryalida kolce przekształciły się w haczyki. Hakowate kolce młodych "Amphipholis linopneusti" pomagają im utrzymać się na jeżowcach.
Występują też nóżki ambulakralne, wystające na dolnej powierzchni ramion między płytkami brzusznymi i bocznymi. Nie mając jednak przyssawek nie odgrywają one roli w przemieszczaniu się. Ramiona dzielą się na człony. Wnętrze ramienia zwie się bowiem członem bądź kręgiem, który powstał ze zlania się pary płytek. Mogą występować w formie "streptospondylous" (jedyny rodzaj spotykany u euryalidów) i "zygospondylous". Nie stwierdza się wtedy otwartej bruzdy ambulakralnej. Dzięki umięśnieniu i stawowym połączeniom kolejnych członów zachowują one znaczną ruchliwość.
Wężowidła są najbardziej mobilnymi szkarłupniami. Przemieszczają się szybko, skręcając i wyginając swe ramiona, odbijając się od dna jak węże. Potrafią też chwytać przedmioty i odpychać się do przodu. Niektóre gatunki potrafią także pływać.
Genetyka.
Genetyka wężowideł jest słabo poznana. Przyczyniły się do tego trudności w pobieraniu DNA.
Ekologia.
Siedlisko.
Ophiuroidea zasiedlają dno morskie od strefy pływowej do głębin. W strefie szelfowej zamieszkuje 1313 gatunków, podobna liczba zasiedla morskie głębiny – 1297 gatunków batialnych. W abysalu odkryto 100 gatunków. Płytkie wody mórz tropikalnych i klimatu umiarkowanego zasiedlają przedstawiciele Ophiotrichidae, Ophionereididae, Ophiocomidae, Ophiodermatidae, Ophiactidae i Amphiuridae. Spotyka się je nawet w przesyconych związkami siarki i bogatych w metan wodach w sąsiedztwie kominów hydrotermalnych, przykładem "Ophiolamina eprae" i "Ophioctenella acies". "Ophiambix" bytuje na zatopionym w wodzie drewnie.
Życie pędzą na dnie morskim, zagrzebując się w piasku bądź mule. Za kryjówki mogą im służyć jamy. Niektóre wężowidła ukrywają się wśród koralowców. Żyje na nich wiele euryalidów, pewne Ophiotrichidae i Ophiacanthidae, a zwłaszcza Ophiuroidea o rozgałęzionych ramionach, jak wężogon. "Ophiactis savigny" zamieszkuje przewody wyprowadzające gąbek. Na filipińskich i japońskich meduzach "Rhopilema esculentum", a także "Rhopilema hispidum", "Rhopilema nomadica", "Cephea cephea" i nieokreślonych bliżej Rhizostomeae bywa niekiedy "Ophiocnemis marmorata", zazwyczaj spędzająca czas na piaszczystym dnie. Niektóre wężowidła zamieszkują również ciała innych szkarłupni. Przykładem "Ophiodaphne scripta" i "Amphipholis linopneusti" wiodące życie na jeżowcach oraz "Ophiomaza cacaotica" i "Ophiolophus novarae" kryjące się wśród ramion liliowców. Istnieją także wężowidła szukające schronienia na innych wężowidłach. Przykładu dostarczają młode "Ophiomastix annulosa", które szukają dorosłych "Ophiocoma scolopendrina" i wchodzą do ich kieszeni płciowych, korzystając z ochrony jak rozwijające się młode. Hendler i inni określili to jednak symbiozą, a nie pasożytnictwem, ponieważ, mimo że mogą skraść dla siebie część pożywienia, nie wyrządzają gospodarzowi żadnej szkody.
Odnotowano komensalizm i symbiozę. W odróżnieniu od większości wężowideł zamieszkujących morskie dna niektóre uczepiają się oralnej strony ciała jeżowców, często kolców, np. "Amphipholis conolampadis" odkryty na filipińskim "Conolampas diomedeae". Nie zaobserwowano jakichkolwiek szkód doświadczanych z tego względu przez jeżowce, relacja wydaje się więc nie być pasożytnicza, a raczej komensalna.
Wężowidła niekiedy pojawiają się w dużych zagęszczeniach. Przykład stanowi brytyjski "Ophiothrix fragilis".
Odżywianie.
Wśród wężowideł występują mięsożercy, detrytusożercy i roślinożercy. Żywią się planktonem, mułem, osadem, zawiesiną, znajdą się wśród nich czyściciele i aktywnie polujące drapieżniki (jak "Ophiura" grasująca wśród bezkręgowców dna morskiego, w tym i zakopujących się), jak i oportuniści, w tym "Ophionotus victoria" gustujący w padlinie. W jego żołądku odnaleziono pozostałości zwierząt 13 różnych typów. Istotną część stanowiły skorupiaki, zwłaszcza Euphausiidae i Amphipoda. "Astrotoma" spożywa głównie skorupiaki i Chaetognatha. W żołądkach ponad trzech czwartych zbadanych osobników znaleziono Copepoda, w ponad jednej trzeciej Mysidae, wspomniane już Chaetognatha w ponad jednej dziesiątej, a Euphausiidae w jednej dwunastej. Amphiopoda i Ostracoda stanowiły rzadkość. Euryalidy pożerają też ogonice. Plankton odfiltrowują dzięki swym haczykom na ramionach Gorgonocephalidae. Zawieszone w wodzie cząstki odfiltrowuje "Amphiura filiformis". Zdarza się, że jeden gatunek stosuje więcej niż jeden sposób odżywiania się. Sposób ten może także zmieniać się w trakcie ontogenezy.
Pasożyty.
Wężowidła nie tylko potrafią żyć na powierzchni ciała innych zwierząt, ale i same padają ofiarami pasożytnictwa ze strony skorupiaków ("Cancerilla tunulata" na powierzchni brzusznej "Amphipholis squamata" czy "Ophioika ophiocanthae" przystosowana do zasiedlania kieszeni skórnych "Ophiocantha severa"), nicieni i przywr.
Rozmnażanie.
U wężowideł występuje rozdzielnopłciowość. Rozmnażają się one płciowo.
U części gatunków obserwuje się dymorfizm płciowy, stanowi on jednak u wężowideł rzadkość. Obserwowano go do niedawna tylko u czterech gatunków. Wedle Preslera nie jest on zawsze bardzo silnie wyrażony. U "Amphipholis linopneusti" samiec i samica osiągają podobną wielkość, różniąc się od siebie pierwszymi brzusznymi kolcami ramion (powiększony kolec u samca). Kiedy indziej różnice między płciami są wyraźne. Na przykład u "Astrochlamys bruneus" czy "Ophiodaphne formata" samica jest znacznie większa od samca, uczepionego dorsalnej strony jej ciała. Także u "Ophiodaphne scripta" prowadzi on życie epibionta. Co więcej, połączona otworami gębowymi para samiec-samica sama staje się epibiontem dla innych organizmów, jak "Echinodiscus auritus". Wedle Parameswaran i innych (2013) wszystkie cztery gatunki cechują się mniejszymi, epibiotycznymi samcami, u "Astrochlamys bruneus" uczepionymi jej grzbietowej strony ciała, w przypadku pozostałych trzech gatunków zaś brzusznej. W 2017 opisano piąty taki gatunek, "Ophiodaphne spinosa" z jeżowca "Clypeaster japonicus".
Ophiuroidea mają woreczkowate gonady bez przewodów wyprowadzających, leżące zazwyczaj przy kieszeniach oddechowych od strony celomy, a więc w obrębie tarczy centralnej. Zdarzają się jednak taksony, u których gonady sięgają podstawy ramion. Wymienia się tu podrodziny Euryalinae, Asteroschematinae i rodzaj "Ophiocanops". Gonady te produkują gamety, które wydostają się do środowiska zewnętrznego poprzez rozerwanie ściany kieszeni oddechowych, zazwyczaj albo plemniki, albo jaja. Choć normą jest rozdzielnopłciowość, odnotowano pojedynczy gatunek hermafrodytyczny, "Amphipholis squamata", u którego prawie zawsze występuje samozapłodnienie. Pomimo ubóstwa zmienności genetycznej gatunek ten osiągnął znaczny sukces ewolucyjny, obejmując szeroki zasięg geograficzny.
U "Ophiopholis mirabilis" z Morza Żółtego występuje roczny cykl rozwojowy, zsynchronizowany u samców i samic, aczkolwiek dużą rolę odgrywa dostępność pokarmu i temperatura wody. Zbadano u niego cykl jajników. W pierwszej fazie gamety są niewielkie, łezkowate, silnie połączone z otaczającym je nabłonkiem. W drugiej fazie rosną, pojawiają się oocyty witellogeniczne. Kształtuje się żółtko. W fazie trzeciej oocyty są już w pełni wyrośnięte, z cytoplazmą pełną kropli tłuszczu i żółtka. W zasadzie nie spotyka się już oocytów prewitellogenicznych. W czwartej fazie wydostają się one z jajnika. Niektóre z nich zostają sfagocytowane. U zachodnioindyjskiego "Ophiolephis elegans" uwalnianie zachodzi od kwietnia do lipca. Ostatnia, piąta, jest faza wyczerpania jajników. Samica "O. mirabilis" dojrzewa do rozrodu w lutym, od kwietnia do maja uwalnia jaja. W lipcu w gonadach pojawiają się kolejne oocyty witellogeniczne, latem i jesienią jaja dojrzewają.
Jaja "Ophiolephis elegans" osiągają ćwierć milimetra średnicy, zasobne są w żółtko.
Podobnie i spermatogeneza liczy 5 etapów. Wpierw w nabłonku germinalnym pojawiają licznie spermatogonia i spermatocyty. Rosną następnie i dojrzewają. Plemniki całkowicie wypełniają jądra. W końcu zostają uwolnione (niewielka część pozostaje), a jądra przechodzą w stan wyczerpania. Zbadane w grudniu i styczniu samce "O. mirabilis" były gotowe do rozrodu.
W tenże sposób gamety trafiają zwykle do środowiska zewnętrznego. Tam dochodzi do zapłodnienia. Z zygoty rozwija się larwa nosząca miano ofiopluteus. W przeciwieństwie do osobników dorosłych ofiopluteus wykazuje symetrię dwuboczną. Ma stożkowaty kształt z czterema parami sterczących ku górze wyrostków zbudowanych z użyciem igieł wapiennych, pokrytych pasmami rzęskowymi, biorącymi udział w odżywianiu. Zalicza się do planktonu. Żyje w toni wodnej. Opisywano także szybko rozwijające się, niepobierające pokarmu pluteusy. Mówi się też o larwie witellarii z rozwojem bezpośrednim. Wywodzi się ona prawdopodobnie od witellarii pobierającej pokarm. Rozród z nieżywiącą się witellarią typowy jest dla rodzaju "Ophioderma". Larwy poznano u niecałych 2% gatunków Ophiuroidea. U niektórych gatunków larwa nie występuje. Wymienia się wśród nich "Amphipholis squamata".
Okres larwalny trwa różnie długo. U gatunków spędzających ten etap życia w środowisku zewnętrznym trwa on od 14 do 40 dni. W kieszeni wodnej larwie zajmuje on od 3 do 7 dni. Tak czy inaczej larwa ta musi przejść przeobrażenie, by zmienić się w dorosłego, żyjącego na dnie osobnika o symetrii promienistej. U wspomnianego "Ophiolephis elegans" trwa ona 3 dni.
Rozwój kontynuowany jest po metamorfozie, zwłaszcza w przypadku szkieletu.
Dojrzałość płciowa następuje po 2 latach życia, choć wężowidła rosną jeszcze później, by w 3 lub 4 roku życia osiągnąć ostateczne rozmiary ciała. Całkowita długość życia to jakieś 5 lat, chociaż odnotowano i osobniki żyjące lat 30 należące do euryalidów.
Niektóre wężowidła zapewniają opiekę swemu potomstwu. Na początku zapłodnienie zachodzi nie w środowisku zewnętrznym, ale w kieszeni skórnej rodzica, jak u "Amphipholis squamata". Niekiedy gamety pozostają też w gonadach. Obserwuje się to u "Ophiacantha anomala". Potomek może następnie opuścić organizm dorosłego, może też kontynuować swój rozwój w jego ciele jako larwa, a nawet osobnik młodociany. Tak więc u wężowideł obserwuje się żyworodność.
Możliwe jest również rozmnażanie bezpłciowe drogą autotomii i regeneracji. Występuje raczej u gatunków sześcioramiennych, choć nie wszystkich. Rozród taki obserwowano u "Ophiocomella ophiactoides" czy "Ophiactis savignyi". Zazwyczaj nie łączy się on z rozrodem płciowym. Nie występuje na przykład u sześcioramiennej "Ophiacantha anomala". Występuje natomiast u przedstawiciele właściwie wszystkich rodzin wężowideł (przy zachowaniu podziału na 16 rodzin).
Regeneracja.
Ramiona podlegają autotomii, najczęściej w częściach proksymalnych i środkowych, i regeneracji. Ta ostatnia może dotyczyć nie tylko ramion, ale aż połowy ciała zwierzęcia. Regeneracja elementów dotyczy jednak niewielkiej części populacji, u "Amphiura filiformis" 3%. Tymczasem blizny po utraconych ramionach znaleziono u ponad połowy populacji "Microphiopholis gracillima" . U długo żyjących gatunków regeneracja zabiera istotną część zasobów zwierzęcia. Pociągając za sobą koszty bezpośrednie (odtworzenie utraconej części ciała), ale i pośrednie (funkcjonowanie bez części ciała), wymaga energii znacznie większej od wystarczającej na co dzień do przeżycia. Nawet w razie dobrego odżywiania pociąga za sobą mniejsze magazynowanie zapasów, głównie w formie tłuszczu, a także gorsze działanie gonad. Nie zachodzi też w razie chłodnych warunków. U "Microphiopholis gracillima" trwa 10–20 dni w wodzie ubogiej w pokarm. Zapasy przenoszone są i służą regeneracji, aż odbudowana zostanie tarcza centralna i 3 ramiona, czyli minimalne ciało pozwalające zwierzęciu przetrwać.
Autotomię i regenerację obserwowano w razie stresu, mogą też stanowić sposób bezpłciowego rozmnażania się wężowideł.
Ewolucja.
W zapisie kopalnym wężowidła obecne są od paleozoiku. Najstarszym znanym przedstawicielem grupy jest "Pradesura jacobi" z ordowiku. Formy z syluru i dewonu umieszczano niegdyś w grupie Protophiuroidea, dzisiejsze zaś w Euophiuroidea. Ta druga grupa powstała w triasie, aczkolwiek pokrewna jest formom jeszcze dawniejszym, karbońskim, jak "Onychaster" czy "Protaster". W sumie z paleozoiku znanych jest około 10 rodzajów wężowideł. Prawdopodobnie po wymieraniu permskim wystąpiła radiacja adaptacyjna. Na początku ery mezozoicznej istniała już jedna trzecia dzisiaj występujących rodzin, jak Ophiuridae, Ophiacanthidae, Ophiolepididae. 
Już u taksonów jurajskich znaleziono haczyki pomagające we wspinaniu się, znaleziska wężowideł z tamtego okresu zdają się wskazywać na powiązania z liliowcami. We francuskich Ardenach odkryto takie rodzaje z pliensbachu, jak "Eirenura" i "Inexpectacantha". Pod koniec mezozoiku zapis kopalny obejmował Ophiocomidae, Ophiotrichidae, Ophiactidae i Amphiuridae. 
Wężowidła znajdywano też w skałach kredowych i paleogeńskich, na terenie obecnych Niemiec i Danii, a także Holandii i Belgii. W kredzie późnej i wczesnym paleogenie osiągały znaczną różnorodność.
Systematyka.
Wężowidła należą do szkarłupni. W obrębie szkarłupni należą do grupy Asterozoa w randze podtypu, którą tworzą wraz z rozgwiazdami oraz wymarłą grupą Somasteroidea. W przeszłości uznawano je za podgromadę w gromadzie Stelleroidea.
Naukowa nazwa Ophiuroidea bierze swój źródłosłów z greki. Słowo "ophis" oznacza w tym języku węża, podczas gdy "oura" oznacza w nim ogon. Nazwa ta odnosi się do cienkich, wężowatych ramion wężowideł. Badania potwierdziły monofiletyzm tej grupy.
Wężowidła liczą 2064 gatunki, co czyni je największą grupą szkarłupni. Ponadto zdarza się, że wcześniej wyróżniane pojedyncze gatunki okazują się w rzeczywistości zbiorem większej liczby gatunków kryptycznych, czego przykładem jest "Amphipholis squamata".
Dawne podejścia.
Wczesny podział wężowideł obejmował dwie grupy Euryalae i Ophiurae. Utrzymywał się on do początku XX wieku.
W 1915 Matsumoto zaproponował podzielenie wężowideł na dwie podgromady. Do Aegophiuroida zaliczył taksony paleozoiczne, współczesne wraz z niektórymi paleozoicznymi umieszczając w Myophiuroida. Do tej ostatniej podgromady zaliczył 4 rzędy. Phrynophiurida obejmował rodzinę Ophiomyxidae z dwiema podrodzinami, Trichasteridae z trzema oraz Gorgonocephalidae z dwoma. Drugi rząd Laemophiurida obejmował dwie rodziny Ophiacantidae bez podrodzin oraz Hemieuryalidae w dwóch podrodzinach. Do rzędu Gnathophiurida zaliczył autor rodziny Amphilepididae bez podrodzin i Amphiuridae dzieloną na dwie podrodziny. Ostatni rząd Philophiuridae zawierał Ophiolepidae w dwóch podrodzinach, Ophioleucidae bez podrodzin, Ophiodermatidae z dwiema podrodzinami, Ophiochitonidae także z dwiema i Ophiocomidae również z dwiema. Podział ten popierano jeszcze w latach 60.
Potem wyróżniano 3 rzędy wężowideł:
Współczesne podejście.
Obecnie wymienia się zwykle dwie główne grupy: euryalidy i Ophiurida w randze rzędów. Podział ten nie jest jednak pewny.
Wymienia się 16 rodzin.
Euryalidy.
Euryalidy są mniej licznym rzędem wężowideł, licząc jakiś 400 gatunków. Obejmuje między innymi duże wężowidła o niekiedy rozgałęziających się czy też uzbrojonych w haczyki ramionach, niekiedy wyginających się do góry i do dołu. Obejmuje on tylko 3 rodziny:
Ophiurida.
Rząd Ophiurida obejmuje większość współczesnych gatunków wężowideł, licząc około 1900 gatunków. Obejmuje niewielkie, pięcio- bądź sześcioramienne wężowidła o ramionach bez rozgałęzień i bez obrączek z haczyków, poruszających się wyłącznie w płaszczyźnie poziomej. Dzieli się go dalej na podrzędy.
Podrząd Ophiomyxina obejmuje pojedynczą rodzinę Ophiomyxidae o miękkiej i grubej skórze. Obejmuje 90 gatunków.
Znacznie liczniejszy jest podrząd Ophiurina, którego przedstawicieli Presler określa jako wężowidła o doskonałej budowie. Zalicza się tu 13 rodzin, m.in.:
Nowe podejście.
Nowe podejście do systematyki zaproponowane zostało w pracach O'hary i innych. Wprowadzono podział na 33 rodziny, z których wielu nie wyróżniano wcześniej. Zaliczają się tu Ophiosphalmidae, Ophiomusaidae, Ophiocamacidae, Ophiopteridae, Clarkcomidae, Ophiopezidae, Ophiernidae, Amphilimnidae, Ophiothamnidae, Ophiopholidae kreowane w 2017 i zdefiniowane w 2018 oraz Ophiobyrsidae, wspominane w 2015, dołączone ponownie dzięki badaniom molekularnym. Wyniki prezentuje następujący kladogram:
Rozmieszczenie geograficzne.
Wężowidła zamieszkują wszystkie oceany. Największą różnorodność osiągnęły w rejonie indo-pacyficznym, gdzie żyje 825 gatunków. W północnym Pacyfiku odnotowano 398 gatunków, zaś w południowym 355. 4 na 5 gatunków wschodniego Oceanu Spokojnego to endemity. Ocean Indyjski stanowi dom dla 316 gatunków. 355 gatunków żyje w zachodnim Atlantyku, z czego 3/5 to endemity, podczas gdy we wschodniej części tego oceanu występuje ich tylko 118. W regionie Ameryki Południowej występuje ich 124. Nieco więcej gatunków zamieszkuje zimne wody antarktyczne, 126 gatunków, wśród nich 10% endemitów, a znacznie mniej Arktykę, 73, z czego 2 na 5 to endemity. Zdarzają się gatunki eurybatyczne, zasiedlające morza całego świata, największa eurybatyczność dotyczy taksonów polarnych. Nie można jednak wykluczyć, że rzekome gatunki o ogólnoświatowym zasięgu to naprawdę grupy gatunków kryptycznych.
Wężowidła i człowiek.
Ophiuroidea nie mają istotnego znaczenia w gospodarce. Nie stanowią pokarmu człowieka. Doceniając wygląd, niekiedy hoduje się je hobbystycznie w akwariach, wybierając raczej niezbyt duże gatunki z rodzajów "Ophiaderma" i "Ophiarachna". Wymagają wody słonej.
Stanowią natomiast ważny obiekt badań naukowych. Służyć mogą jako organizmy modelowe. Występowały w takiej roli w badaniach paleoekologicznych i makroewolucyjnych, a także biogeograficznych.
Działalność człowieka zagraża ich siedliskom, zwłaszcza podwodne górnictwo i trawling.
Wężowidła w kulturze.
W 2014, na cześć Uniwersytetu Jagiellońskiego w Krakowie, nazwano nowy gatunek wężowidła "Aganaster jagiellonicus" .

</doc>
<doc id="155323" url="https://pl.wikipedia.org/wiki?curid=155323" title="Połczyn-Zdrój">
Połczyn-Zdrój

Połczyn-Zdrój () – miasto w północno-zachodniej Polsce, w województwie zachodniopomorskim, w powiecie świdwińskim, uzdrowisko lecznicze na Pomorzu Zachodnim, położone nad rzeką Wogrą. Siedziba gminy miejsko-wiejskiej Połczyn-Zdrój, dekanatu, nadleśnictwa. Ośrodek turystyczny na Pojezierzu Drawskim, gdzie leczy się schorzenia reumatyczne, neurologiczne i niepłodność, ośrodek wytwórni wód mineralnych.
Według danych z 31 grudnia 2009 Połczyn-Zdrój zamieszkiwały 8463 osoby, co lokuje miasto na 27. miejscu pod względem ludności w województwie.
Położenie.
Połczyn-Zdrój leży w środkowej części województwa zachodniopomorskiego, we wschodniej części powiatu świdwińskiego, w którym jest drugim ośrodkiem miejskim. Miasto położone jest nad rzeką Wogrą, na Pojezierzu Drawskim, w zachodniej części pasa Pojezierzy Zachodniopomorskich. Miasto leży wśród wzgórz morenowych w tzw. Szwajcarii Połczyńskiej. Blisko połowa gminy leży na terenie Drawskiego Parku Krajobrazowego lub w jego otulinie, a 2/3 powierzchni jest wpisane do programu Natura 2000.
Historycznie miasto leży na Pomorzu Zachodnim. W latach 1975–1998 miasto administracyjnie należało do woj. koszalińskiego.
Warunki naturalne.
Według danych z 1 stycznia 2010 powierzchnia miasta wynosi 7,22 km². W Połczynie mieszka 54% mieszkańców gminy Połczyn-Zdrój.
Powierzchnia gruntów leśnych w mieście wynosiła w 2007 35,8 ha, co daje lesistość na poziomie 5%. Według danych z 2005 użytki rolne na obszarze miasta obejmowały 295 ha, czyli 40,9% jego powierzchni.
Przyroda.
Miasto znajduje się w otulinie Drawskiego Parku Krajobrazowego, który rozciąga się na południe i wschód od miasta. Teren wokół miasta objęto dwoma obszarami programu Natura 2000, są to: specjalny obszar ochrony siedlisk „Dorzecze Parsęty” oraz obszar specjalnej ochrony ptaków Ostoja Drawska. Utworzone są także 3 strefy ochrony uzdrowiskowej, gdzie podstawowa obejmuje całe miasto, a ostatnia cały obszar gminy Połczyn-Zdrój. Na trasie Połczyn-Zdrój – Czaplinek znajduje się utworzony w 1987 rezerwat krajobrazowy Dolina Pięciu Jezior.
W 2003 na południowy zachód od miasta został utworzony zbiornik przeciwpowodziowy „Połczyn-Zdrój” na rzece Wogrze, o powierzchni maksymalnej 23,5 ha i powierzchni minimalnej 12,0 ha, zależnej od rzędnej piętrzenia. Większa część zbiornika została włączona do granic administracyjnych miasta.
W Połczynie-Zdroju znajduje się Park Zdrojowy o powierzchni 80 ha (w tym 35,6 ha terenów zielonych), w którym zlokalizowana jest większość obiektów uzdrowiskowych oraz pijalnia wody "Joasia" (nieczynna). Północna część parku z alpinarium, stawem i fontannami powstała w l. 1836-1839 stylu francuskim i posiada symetrycznie ukształtowane trawniki, dywany kwiatowe i ciągi pieszych. Niedługo później założona została znacznie większa, południowa część parku o pagórkowatym ukształtowaniu terenu i swobodnym rozproszeniu zieleni. W zachodniej części parku stawy, basen kąpielowy oraz ścieżka zdrowia. W ogrodzie dendrologicznym rośnie ok. 60 gatunków drzew i krzewów, m.in. skrzydłorzech kaukaski ("Pterocarya fraxinifolia"), orzesznik gorzki ("Carya cordiformis"), orzech czarny ("Juglans nigra"), orzech szary ("Juglans cinerea"), 4 odmiany jodeł ("Abies"), 9 odmian świerków ("Picea"). Park został założony w latach 1836–1839 i jest wpisany do rejestru zabytków.
Według danych z 2007 miasto posiada 21 zieleńców o łącznej powierzchni 3,9 ha. Tereny zieleni osiedlowej zajmują powierzchnię 8,5 ha. Do zieleni miejskiej można zaliczyć także cmentarz o powierzchni 7 ha.
Infrastruktura turystyczna.
Główną gałęzią lokalnej gospodarki jest działalność uzdrowiskowo-turystyczna. Miasto posiada 5 obiektów zbiorowego zakwaterowania na 390 miejsc, w których w 2007 nocowało 6662 osób, w tym 1928 turystów zagranicznych.
Przez miasto wiodą trzy piesze szlaki turystyczne:
Z Połczyna biegnie ścieżka rowerowa do Złocieńca. Trasa o długości 30 km wiedzie dawnym nasypem kolejowym, z którego zdjęto tory, położono asfalt i udostępniono wyłącznie rowerzystom. Ścieżka prowadzi przez najbardziej malownicze tereny Drawskiego Parku Krajobrazowego.
Okolice Połczyna-Zdroju, z uwagi na jeziora, lasy bukowe i liczne wzgórza morenowe nazywane są „Szwajcarią Połczyńską”.
Odwiedzający mogą zasięgnąć informacji turystycznej w Gminnym Centrum Informacji oraz w tutejszym oddziale PTTK.
Liczba korzystających z noclegów w Połczynie-Zdroju w ciągu roku:
Uzdrowisko.
W uzdrowisku prowadzone jest leczenie w następujących kierunkach: choroby ortopedyczno-urazowe, choroby reumatologiczne, choroby układu nerwowego, otyłość, osteoporoza, choroby kobiece. Oferta lecznictwa uzdrowiskowego obejmuje ponad 50 zabiegów z zakresu balneoterapii, kinezyterapii, hydroterapii, elektrolecznictwa, termoterapii, światłoterapii oraz klimatoterapii.
Na terenie uzdrowiska znajdują się udokumentowane złoża naturalnych surowców: torfu leczniczego – borowiny, wód leczniczych: chlorkowo-sodowych, jodkowych o ogólnej mineralizacji 7,5%.
Uzdrowisko posiada 8 zakładów lecznictwa uzdrowiskowego.
Pozostałe obiekty sanatoryjne, domy zdrojowe, wczasowe – wcześniej funkcjonujące w Połczynie:
Strefa ochrony uzdrowiskowej „A” obejmuje południowo-zachodnią część miasta.
Dodatkowym powodem rozwoju uzdrowiska było położenie miasta wśród terenów przyrodniczych i słabo zurbanizowanych, o łagodnym mikroklimacie.
Tutejsze źródła – szczawy żelaziste – odkryto w 1688. Według legendy właściwości miejscowych wód mineralnych i borowiny odkrył chory na reumatyzm sukiennik, który obmył się w wodzie wypływającej z miejscowego źródła, po czym włożył nogę w błoto. Już następnego dnia miał wyzdrowieć. Pojawienie się źródła potwierdza raport połczyńskiego pastora Joachima Tilta do władz kościelnych z l. 70. XVII w. W XVII i XVIII Połczyn był największym uzdrowiskiem na Pomorzu. W XIX wieku odkryto tu złoża borowiny. Rozkwit kurortu przypadł na początek XX wieku, kiedy to Połczyn był zapleczem uzdrowiskowym Berlina. Renomę europejską Połczyn osiągnął w latach 20. i 30. XX wieku, kiedy tutejsze sanatoria przyjmowały 11 tysięcy kuracjuszy rocznie. Tuż po II wojnie światowej miasto było dużym ośrodkiem szpitalno-rekonwalescencyjnym dla żołnierzy. Potem nastąpił powrót do tradycyjnej funkcji uzdrowiska.
Oferta lecznicza połczyńskich ośrodków uzdrowiskowych składa się z około 50 zabiegów. Wśród najpopularniejszych są okłady borowinowe, kąpiele solankowe i kwasowęglowe, bicze szkockie, masaże, okłady parafinowe, inhalacje.
W Połczynie mieści się wiele obiektów uzdrowiskowych, tj. pijalnia wody mineralnej „Joasia” (nieczynna), hotel „Polanin”, amfiteatr na 2300 miejsc, korty tenisowe, 2 baseny kąpielowe odkryte i 2 kryte, ośrodek jazdy konnej, wypożyczalnia rowerów. W uzdrowisku mieści się także szpital powiatowy oraz stacja pogotowia ratunkowego.
Historia.
Przekazy z VI wieku mówią o słowiańskiej osadzie wzniesionej na palach w okolicach Połczyna-Zdroju. W X wieku był to już gród strażniczy ziemi białogardzkiej.
Bogusław IV wzniósł tu zamek około 1290 roku, kiedy Marchia Brandenburska zajęła ziemię świdwińską, a Połczyn stał się miejscowością na pograniczu Pomorza z Brandenburgią. Zamek ten był własnością książęcą do początków XIV wieku, został wtedy przekazany przez księcia Warcisława rodowi Wedlów. Rozbudowali oni (lub wznieśli w nowym miejscu) murowaną warownię.
W 1331 Połczyn należał do dziedziny panów von Wedel. Ponieważ dopiero w 1337 w liście hołdowniczym Hassego von Wedla do margrabiego brandenburskiego Ludwika Wittelsbacha po raz pierwszy wymieniono miasto "Bolczin" – datę tę przyjmuje się za rok założenia miasta. W 1337 r. hrabia Hasso von Wedel sprzymierzył się z Brandenburczykami, którzy niedługo potem odebrali Wedlom warownię. W 1389 r. Połczyn został przekazany Manteufflom, będącymi lennikami książąt pomorskich i którzy utrzymali się tu do XIX wieku.
W okresie średniowiecza miasto znajdowało się na Szlaku Solnym z Kołobrzegu, wiodącym m.in. obecną ul. Grunwaldzką.
W 1431 r. miasto spalili czescy husyci, w 1433 r. miasto zostało zniszczone przez Krzyżaków. 33 lata później Połczyn został całkowicie ograbione przez wojska zaciężne, które brały udział w wojnie trzynastoletniej (1454–1466) pomiędzy Koroną Królestwa Polskiego a zakonem krzyżackim. Od tego okresu datuje się intensywne osadnictwo niemieckie i zmniejszanie się ludności kaszubskiej.
W 1500 r. miasto wraz z zamkiem zostało poważnie zniszczone przez pożar. W 1515 r. ówczesny właściciel miasta – Kurt von Manteuffel ponownie lokował miasto, tym razem na prawie lubeckim. W 1601 r. miał miejsce kolejny pożar. W XVII i XVIII w. osiedlili się tu emigranci z Francji, którzy rozwinęli przemysł tytoniowy, a następnie tkactwo wełny i cajgu.
W 1688 miejscowy tkacz odkrył źródło wody mineralnej, które w niedługim czasie stało się podstawą bazy uzdrowiskowej miasta – znaczenie Połczyna stopniowo wzrastało.
Do miasta zaczęli przybywać kuracjusze, na potrzeby których w 1705 r. Jakub von Krockow wybudował pierwszy dom zdrojowy. W 1712 r. półtoramiesięczny pobyt w uzdrowisku odbył książę Ferdynand z Kurlandii. W latach 1836–1839 założono Park Zdrojowy. W 1887 żyło tu 4481 stałych mieszkańców, a liczba kuracjuszy przekraczała 5000 osób. Rosnące zainteresowanie pobytem w Połczynie spowodowało, że w latach 1870–1907 zbudowano obiekty lecznicze, które istnieją do dnia dzisiejszego.
Do rozwoju uzdrowiska bardzo przyczyniło się otwarcie w 1897 r. połączenia kolejowego ze Świdwinem, a w 1903 r. ze Złocieńcem i Grzmiącą.
W 1936 r. dotychczasowa ul. Predigerstrasse została przemianowana na Franz Seldtke Strasse, a Brunnenstrasse na Adolf-Hitler-Strasse. 16 lipca 1945 r. ulice te otrzymały odpowiednio polskie nazwy: ul. Grunwaldzka oraz 5 Marca.
W 1940 r. Połczyn liczył 6900 stałych mieszkańców, natomiast liczba kuracjuszy, dzięki łatwości komunikacji i reklamie, znacznie wzrosła. Kilkudziesięcioletnią tradycją wzorowego sanatorium cieszyły się tutejsze zakłady Bethania. Prócz dochodu z uzdrowiska miasto czerpało pokaźne zyski z tkactwa, garbarstwa, handlu zbożem i bydłem oraz z browaru.
Tuż przed wybuchem II wojny światowej w 1939 r. w Połczynie-Zdroju znajdowała się główna kwatera Grupy Armii Północ, jednej z grup armii Wehrmachtu, która zaatakowała Polskę w 1939 r. Połczyn-Zdrój był pierwszym przystankiem specjalnego pociągu Amerika Adolfa Hitlera.
W Połczynie-Zdroju funkcjonował od kwietnia 1938 do lutego 1945 Zakład Lebensborn w obecnym położonym 2 km od centrum miasta sanatorium Borkowo, w którym dokonywano germanizacji dzieci głównie z polskich rodzin.
W czasie działań wojennych w 1945 r. zniszczonych zostało w Połczynie 78 domów, co stanowiło 25% obszaru miasta. 5 marca 1945 r. żołnierze 7 pułku piechoty 3 dywizji 1 Armii Wojska Polskiego pod dowództwem majora S. Rusijana wkroczyli do miasta. Wkrótce potem do miasta weszły pozostałe jednostki dywizji oraz oddziały 2 gwardyjskiego korpusu kawalerii Armii Czerwonej.
Pierwszym burmistrzem miasta został były jeniec oflagu w Dobiegniewie – Benedykt Polak.
W ciągu pierwszych 10 lat po wojnie liczba kuracjuszy w uzdrowisku powiększyła się dwukrotnie w porównaniu z okresem międzywojennym. Początkowo po opuszczeniu miasta przez Niemców uzdrowisko służyło rannym i kontuzjowanym żołnierzom polskim i radzieckim. Stopniowo wojsko opuszczało miasto przekazując sanatoria władzy cywilnej. Jako ostatnie przekazano sanatorium „Borkowo” (nazwane tak na cześć ówczesnego wojewody L. Borkowicza, który patronował w tym czasie odbudowie Połczyna).
W grudniu 1950 roku żyło w Połczynie blisko 5 tys. osób. W 1957 r. w 4705 izbach żyło tu 7222 ludzi zatrudnionych w 7 zakładach przemysłowych, 53 rzemieślniczych, 44 sklepach, administracji i lecznictwie.
W latach 50. powstały Połczyńskie Zakłady Piwowarsko-Słodownicze (eksportowały słód m.in. do ZSRR, NRD, Rumunii, Brazylii i Kolumbii). W 1957 r. rozpoczął w Połczynie działalność pierwszy w województwie koszalińskim Klub Prasy i Książki. W 1958 r. zbudowano gmach Liceum Ogólnokształcące im. Stanisława Staszica.
W lipcu 1967 r. zorganizowano tu pierwszy Festiwal Piosenki Żołnierskiej, który w 1969 r. przeniesiono do Kołobrzegu, a w Połczynie pozostał jako Festiwal Zespołów Artystycznych Wojska Polskiego. W 1973 r. koncert z Festiwalu był transmitowany do wszystkich krajów socjalistycznych w ramach „Interwizji”.
W 1967 r. miasto po raz pierwszy wzięło udział w konkursie o tytuł „Mistrza Gospodarności” w którym startowały 372 miasta o liczbie ludności nieprzekraczającej 10 tys. mieszkańców. Połczyn Zdrój zajął piąte miejsce w kraju i pierwsze w województwie. W tym czasie miasto wybudowało Osiedle 22 Lipca, wzniesiono gmach nowej szkoły podstawowej Tysiąclatki (ówcześnie imienia gen. Świerczewskiego), zorganizowano Społeczne Ognisko Muzyczne przy nowo powstałym Miejskim Domu Kultury oraz ogródek jordanowski. Po uzyskaniu kolejnej nagrody w edycji konkursu w roku następnym możliwe było zbudowanie nowego dworca PKS, hotelu turystycznego i amfiteatru. Od 1968 roku w mieście działa Połczyńskie Towarzystwo Społeczno-Kulturalne. W 1972 roku powstały nowe zakłady przemysłowe na terenie miasta – Fabryka Maszyn i Urządzeń Przemysłu Spożywczego „Spomasz” (produkująca głównie detale okrętowe) oraz Spółdzielczy Zakład Poligraficzny „Intropol”. W latach 1974 i 1975 rozpoczęły działalność dwie nowe rozlewnie wód mineralnych a wzdłuż głównej arterii miejskiej wytyczono deptak.
W 1985 r. odsłonięto przy Placu Tysiąclecia ufundowany przez miejscowe zakłady pracy obelisk ku czci tych, którzy przywrócili miasto Polsce.
11-12 lipca 1996 wystąpiła gwałtowna powódź opadowa, która spowodowała zalanie dużej części miasta, w tym szpitala powiatowego, parku zdrojowego i wielu budynków mieszkalnych nad rzeką. W 2003 r. ukończono budowę zbiornika przeciwpowodziowego „Połczyn-Zdrój”. W 2010 r. uruchomiona została uzdrowiskowa strefa SPA "Zdrojowe Zacisze" oraz Schronisko Młodzieżowe "Tadeuszówka".
Toponimia.
W VI wieku okolicach Połczyna-Zdroju istniała słowiańska osada wzniesiona na palach zwana "Palupe".
W 1304 r. zapisano nazwę "Poltsin", która pochodzi od imienia Połk, będącego skrótem od imienia Świętopełk, do którego dodano sufiks "-in".
Na dokumencie z 1337 r. zapisano miejsce jako "Bolczin".
W 1926 r. do niemieckiej nazwy Polzin dodano człon Bad, który podkreślał uzdrowiskowy charakter miasta. Na polskiej mapie wojskowej z 1938 r. podano polski egzonim "Połczyn".
Po 1945 zgodnie z przywilejem uzdrowiska Połczyn jest miastem z członem Zdrój.
Nazwę miasta w formie "Połczyn Zdrój" wprowadzono urzędowo 19 maja 1946.
Podobną nazwę miejscowości Połczyno mają dwie wsie na Pomorzu. Poprzednią niemiecką nazwę miasta posiada niemiecka gmina Groß Polzin na Pomorzu Przednim.
Architektura.
Układ miejski tworzy 57 ulic, 3 place: Orła Białego, Tysiąclecia Państwa Polskiego, Wolności oraz Park Zdrojowy.
Zabytki.
Zabytki chronione prawnie w mieście:
Demografia.
Struktura demograficzna mieszkańców Połczyna-Zdroju według danych z 31 grudnia 2007 r.:
Piramida wieku mieszkańców Połczyna-Zdroju w 2014 roku.
Gospodarka.
Miasto pełni funkcję centrum opieki zdrowotnej i uzdrowiskowej. Znajduje się tu 7 zakładów lecznictwa uzdrowiskowego, hotel, szpital powiatowy, zespoły opieki zdrowotnej.
W Połczynie-Zdroju mieszczą się tylko 4 zakłady produkcyjne. Działają tu dwie wytwórnie wód: Wytwórnia Wód Mineralnych „Perła Połczyńska” oraz Wytwórnia Wody Źródlanej „Połczyn-Zdrój” SA. W mieście znajduje się Browar Połczyn-Zdrój, produkujący piwo marek „Połczyn” i „Brewer”. Produkuje się tu także maszyny i urządzenia rozlewnicze, etykietujące i pakujące. W pobliskiej Dziwogórze mieści się zakład przetwórstwa owoców.
W Połczynie działają 4 banki, 2 placówki pocztowe, kantor, 3 stacje benzynowe, 3 dyskonty oraz wiele lokali handlowo-usługowych skupionych przy ulicach Starego Miasta. W 2005 w mieście były 2 targowiska o łącznej powierzchni 550 m².
Według danych z 2007 Połczyn-Zdrój miał 1077 prywatnych podmiotów gospodarczych, z czego 825 stanowiły osoby fizyczne prowadzące działalność gospodarczą, 7 spółdzielnie oraz 17 spółki handlowe z udziałem kapitału zagranicznego. Najwięcej prywatnych przedsiębiorstw, tzn. 355 związanych było z motoryzacją (PDK sekcja G). Druga pod względem wielkości grupa z branży finansowo-ubezpieczeniowej liczyła 305 przedsiębiorstw (w tym publicznych 107, prywatnych 198) (PDK sekcja K).
Według danych z sierpnia 2017 r. w Powiatowym Urzędzie Pracy było zarejestrowanych 387 bezrobotnych mieszkańców Połczyna.
Oświata.
Połczyn to lokalny ośrodek edukacyjny. Według danych z roku 2006 w tutejszej szkole podstawowej uczyło się 735 dzieci oraz w gimnazjum 596 uczniów. W szkołach średnich nauki pobierało 356 uczniów.
W mieście znajdują się 2 przedszkola samorządowe oraz Niepubliczne Przedszkole Sióstr Salezjanek. W r. 2007 uczęszczało do nich 240 dzieci w wieku do 6 lat.
Na terenie miasta działają następujące szkoły:
Kultura.
W Połczynie-Zdroju powołano samorządową instytucję kulturalną Centrum Kultury, która prowadzi działalność we wszystkie obiektach kulturalnych w mieście.
Przy ul. Parkowej znajduje się Kino „Goplana”, które posiada widownię na 325 miejsc wykorzystywaną także do prezentacji spektakli teatralnych i widowisk estradowych. W l. 2013–2015 kosztem 5 mln zł z Inicjatywy Jessica zostało ono zmodernizowane (kino otwarto już w październiku 2014) i rozbudowane o przeszkloną galerię z tarasem widokowym, w której zlokalizowano kawiarnię i punkt informacji turystycznej i kulturalnej.
W połczyńskim pałacu znajduje się Biblioteka Publiczna im. Juliana Tuwima, której księgozbiór w roku 2006 liczył 33662 woluminów.
W Parku Zdrojowym znajduje się amfiteatr na 2200 miejsc, na którym organizowane są programy estradowe.
Od roku 1998 w Połczynie działa Kameralny Chór Mieszany „Cantus”, który swoimi występami towarzyszy ważniejszym imprezom miejskim. Chór jest bardzo związany z połczyńską strażą pożarną, którą reprezentuje na festiwalach ogólnopolskich.
W mieście od 2004 r. ukazują się „Wiadomości Połczyńskie”, wydawane przez Urząd Miasta i Gminy w Połczynie-Zdroju, a także kwartalnik „Głos Połczyna-Zdroju”, będący drukowaną wersją portalu polczynzdroj24.pl.
W Połczynie kręcony był serial "Słoneczna włócznia".
Sport.
Połczyn-Zdrój dysponuje następującymi obiektami sportowymi i rekreacyjnymi: kort tenisowy, hala sportowo-widowiskowa, basen kąpielowy, dom sportowy oraz stadion piłkarski.
Klub Sportowy „Pogoń” Połczyn-Zdrój rozgrywa mecze piłkarskie, przy ul. 15 Grudnia na stadionie Miejskim, mającym ok. 1000 miejsc (140 siedzących) z boiskiem o wymiarach 104×66 m. Klub powstał w 1945, a obecną nazwę przyjął w 1957. Najwyższym jej osiągnięciem były rozgrywki w III lidze w sezonie 1996/97. Obecnie zespół gra w V lidze (tj. Koszalińskiej Wojewódzkiej Lidze Okręgowej).
W 2008 Połczyn-Zdrój był jednym z miast na europejskiej trasie World Harmony Run.
W Połczynie-Zdroju działa Międzyszkolny Klub Sportowy „Mieszko” Połczyn-Zdrój. Mecze piłki siatkowej rozgrywają się w hali widowiskowo-sportowej przy ul. Mieszka I 19.
Od 2016 roku działa Klub Strzelecki KS Gatling, który zrzesza pasjonatów i miłośników strzelectwa sportowego IPSC. Zawody w strzelectwie dynamicznym IPSC odbywają się na strzelnicy w Łężku k/ Połczyna- Zdroju. Klub posiada stronę internetową www.ks-gatling.pl.
Wspólnoty wyznaniowe.
Miasto jest siedzibą dekanatu, posiada dwie parafie rzymskokatolickie, należące do diecezji koszalińsko-kołobrzeskiej. W Połczynie znajdują się dwie wspólnoty zakonne żeńskie: salezjanki oraz Siostry Matki Miłosierdzia. W zakładzie uzdrowiskowym „Gryf” mieści się także kaplica.
Pierwszy kościół w mieście zaczęto budować w roku 1343, gdy osiedlili się niemieccy osadnicy. Kościół pierwszy raz wzmiankowany był dokumentach z 1418 r., a od roku 1591 znany już był jako kościół mariacki. Połczyńską parafię rzymskokatolicką erygowano w 1951, choć już od 1945 była tu misja księży oblatów. Kościół Niepokalanego Poczęcia NMP uroczyście konsekrowano w 1992. Przy ul. Cmentarnej w 1978 wybudowano nowy kościół pw. św. Józefa, Oblubieńca NMP. W latach 1932–1937 na terenie Połczyna-Zdroju posługę duszpasterską pełnił ksiądz August Froehlich, wówczas rektor kościoła św. Pawła w Drawsku Pomorskim. W tym okresie zasłynął on z obrony praw niemieckich katolików, rozwoju diaspory katolickiej, za co wielokrotnie był prześladowany przez lokalnych nazistów. 22 czerwca 1942 za obronę maltretowanych polskich robotników przymusowych został zamęczony w niemieckim obozie koncentracyjnym Dachau.
Na terenie miasta działalność duszpasterską prowadzi także zbór Kościoła Chrystusowego ze Wspólnoty Kościołów Chrystusowych oraz zbór Kościoła Chrześcijan Dnia Sobotniego.
W mieście działalność kaznodziejską prowadzi również zbór Świadków Jehowy: Połczyn-Zdrój z salą królestwa.
Żydzi w Połczynie.
W roku 1711 w Połczynie zamieszkali pierwsi Żydzi, a w 1752 zamieszkiwało już 9 osób. W 1764 w mieście były 4 żydowskie rodziny. W XVIII w. założono stary cmentarz żydowski. W 1812 w mieście były 22 domostwa żydowskie oraz 1 wdowa. Od roku 1840 do 1880 społeczność żydowskiej wzrosła z 210 do 226 osób. W 1925 w Połczynie mieszkało 140 Żydów w ok. 30 domostwach, podczas gdy liczba mieszkańców wynosiła ok. 5 tys. osób. W 1932 mieszkało tu nadal 120 Żydów. Żyła tu w XIX i XX wieku rodzina Levych, w tym Leo Levy, który 10 listopada 1938 został zamordowany w swoim domu przy ob. ul. Zdrojowej 2) przez nazistowskich bojówkarzy. W tym samym czasie podczas nocy kryształowej synagoga przy "Mühlenstraße 13" została zdemolowana i następnie zaadaptowana jako magazyn. W latach 30. budynki gminy żydowskiej zostały sprzedane przez władze miasta.
Administracja.
Miasto jest siedzibą gminy miejsko-wiejskiej. W Radzie Miejskiej w Połczynie zasiada 15 radnych. Organem wykonawczym jest burmistrz. Siedzibą władz jest urząd miasta i gminy przy placu Wolności.
Burmistrzowie Połczyna-Zdroju od 1990:
Miasto należy do Związku Miast i Gmin Dorzecza Parsęty,
Stowarzyszenia Gmin Pojezierza Drawskiego,
Stowarzyszenia Gmin Uzdrowiskowych RP,
Stowarzyszenia Inicjatyw Społeczno-Gospodarczych w Świdwinie, Stowarzyszenia Gmin Polskich Euroregionu Pomerania.
Mieszkańcy wybierają posłów na Sejm z okręgu wyborczego nr 40, senatora z okręgu wyborczego nr 99, a posłów do Parlamentu Europejskiego z okręgu wyborczego nr 13.
Miasto jest siedzibą nadleśnictwa, obejmującego obszar gmin Połczyn Zdrój, Barwice, Czaplinek, Tychowo, Grzmiąca, Rąbino i Ostrowice.
Infrastruktura.
Transport.
Przez miasto przechodzi droga wojewódzka nr 163, biegnąca przez całe województwo z południa od Wałcza do Kołobrzegu. W mieście rozpoczynają się droga wojewódzka nr 173 prowadząca do Drawska Pomorskiego oraz droga wojewódzka nr 172 do Szczecinka. Nieopodal miasta rozpoczynają się dwie kolejne drogi: wojewódzka nr 152 biegnąca w kierunku zachodnim do Płot (DK6) oraz droga wojewódzka nr 167 na północ do Koszalina.
W latach 90. zlikwidowano wszystkie połączenia kolejowe do Połczyna. Najbliższe węzły kolejowe (stacje kolejowe z czynnymi połączeniami pasażerskimi przynajmniej w trzy strony) to Białogard (28 km) i Szczecinek (41 km). Najbliższe stacje kolejowe z czynnymi połączeniami pasażerskimi (przynajmniej lokalnymi) to Świdwin (21 km), Nielep (16 km), Rąbino (15 km), Czarnowęsy Pomorskie (21 km), Podborsko (19 km), Tychowo (20 km) oraz Wielanowo (20 km). Wszystkie podane odległości do stacji kolejowych są w linii prostej.
Najbliższe lotnisko to port lotniczy Szczecin-Goleniów, znajdujący się 102 km od miasta.
W mieście znajduje się dworzec autobusowy, z którego odchodzą autobusy m.in. do Bydgoszczy, Jeleniej Góry, Kołobrzegu, Poznania, Szczecina, Warszawy.
Gospodarka komunalna.
Połczyn-Zdrój według danych z 2006 posiadał 3149 mieszkań o łącznej powierzchni 199 722 m². W mieście 99,7% mieszkań miało dostęp do wodociągów, 85,7% do łazienki, a 74,4% posiadało centralne ogrzewanie. Przeciętna powierzchnia użytkowa połczyńskiego mieszkania to 63,4 m², a 23,3 m² przypadało na 1 mieszkańca.
W 2006 99,9% mieszkańców Połczyna miało dostęp do sieci wodociągowej, 92,2% do sieci kanalizacyjnej, 6,1% do sieci gazowej. Przeciętny mieszkaniec Połczyna w 2006 zużył 25,8 m³ wody z wodociągów, 839,9 kWh energii elektrycznej, 107,4 m³ gazu z sieci.
Infrastruktura techniczna.
Miasto posiada kanalizację sanitarną o długości 39,5 km. Oczyszczalnia w Połczynie-Zdroju, mając założoną przepustowość 5800 m³/dobę, przyjmuje ścieki w ilości 3600 m³/dobę z czego tylko napływ ok. 1200 m³/dobę wynika ze zużycia wody, a pozostała wielkość ok. 2400 m³/dobę jest skutkiem funkcjonowania w mieście w znacznej części kanalizacji ogólnospławnej. W Połczynie Zdroju jest tylko 5,4 km kanalizacji deszczowej.
Połczyn-Zdrój posiada 34,3 km wodociągu z podłączonymi 728 obiektami. Roczne zużycie wody w mieście wynosi 296 100 m³.
W Połczynie znajduje się Główny Punkt Zasilania (GPZ) 110/15 kV, przez który energia elektryczna jest rozprowadzana do wszystkich miejscowości w gminie. Operatorem elektroenergetycznym jest Energa-Operator.
Miasto ma możliwość rozbudowy sieci średniego ciśnienia, wyprowadzonej ze stacji redukcyjnej WC/SC w Połczynie Zdroju, zasilanej z rurociągu WC prowadzącego z Barwic. W 2006 ogólna długość czynnej sieci gazowej w mieście wynosiła 33,71 km, a liczba gospodarstw domowych odbierających gaz w mieście wynosiła 5408.
Przy ul. Piwnej znajdują się stacje bazowe sieci GSM trzech operatorów komórkowych. Na południowy wschód od miasta znajduje się kolejna stacja bazowa GSM sieci PTC. Operatorem telefonicznej sieci kablowej jest TP SA.
Bezpieczeństwo.
W Połczynie mieści się komisariat Policji, obsługujący całą gminę Połczyn-Zdrój oraz gminę Rąbino.
Miasto posiada swoją jednostkę Ochotniczej Straży Pożarnej włączoną do krajowego systemu ratowniczo-gaśniczego. Na wyposażeniu jednostki są cztery samochody gaśnicze, samochód lekki ratownictwa technicznego, dwa samochody gaśnicze oraz samochód kwatermistrzowski. OSP ma także sekcję 7 płetwonurków. W siedzibie jednostki znajduje się Gminne Centrum Zarządzania Kryzysowego.
W mieście powołano Gminny Zespół Zarządzania Kryzysowego, liczący 23 ekspertów różnych dziedzin, którzy w zakresie swoich kompetencji i umiejętności tworzą zespół doradczy Burmistrza Połczyna-Zdroju.
Ratownictwo Medyczne w Połczynie zapewnia tutejsza filia Wojewódzkiej Stacji Pogotowia Ratunkowego, w której działa 1 zespół ratownictwa medycznego. Zespół podstawowy „P” swoim działaniem obejmuje oprócz gminy Połczyn-Zdrój także gminę Rąbino, a także sąsiednie gminy i powiaty w razie niedostępności innych ZRM.
Opieka zdrowotna i socjalna.
Przy ul. Szpitalnej mieści się szpital powiatowy, który udziela świadczeń zdrowotnych w zakresie lecznictwa szpitalnego, ambulatoryjnej opieki specjalistycznej, diagnostyki ambulatoryjnej, pomocy doraźnej oraz transportu sanitarnego. Szpital obejmuje 6 oddziałów, blok operacyjny, 8 poradni specjalistycznych, 5 pracowni (w tym laboratorium w Świdwinie).
W Połczynie mieszczą się 3 apteki oraz 6 zespołów opieki zdrowotnej (z czego 1 publiczny szpital powiatowy). W 2007 praktyki lekarskie prowadziło 8 lekarzy.

</doc>
<doc id="155330" url="https://pl.wikipedia.org/wiki?curid=155330" title="Jadwiga Dzikówna">
Jadwiga Dzikówna

Jadwiga Dzikówna (ur. 10 maja 1925 w Warszawie, zm. 3 czerwca 2017 tamże) – polska śpiewaczka operowa (sopran) i pedagog.
Życiorys.
Śpiew studiowała u Wacława Brzezińskiego i Adeli Comte-Wilgockiej. Debiutowała w 1948 roku w Operze Wrocławskiej jako Micaëla w "Carmen" Bizeta. Od 1949 r. związana była z Państwową Filharmonią i Operą, a następnie od roku 1961 do 1978 z Teatrem Wielkim w Warszawie. W jej repertuarze znalazło się ponad 30 ról operowych, m.in. Małgorzata w "Fauście" Gounoda, Hanna w "Strasznym dworze", tytułowa partia w "Halce" – Moniuszki, Butterfly w "Madame Butterfly" Pucciniego, Tatiana w "Eugeniuszu Onieginie" Czajkowskiego, partie oratoryjne oraz pieśni. 
Dokonała wielu nagrań radiowych, m.in. cykl "Zapomniani kompozytorzy polscy" (pieśni K. Górskiego, K. Kratzera, E. Kani). Śpiewała w pierwszym spektaklu operowym emitowanym przez Telewizję Polską – "Bastien i Bastienne" Mozarta w roku 1957. Zajmowała się również działalnością pedagogiczną, od 1959 r. uczyła w Państwowej Średniej Szkole Muzycznej w Warszawie. Do jej uczniów należą m.in. polski baryton Marcin Bronikowski i Beata Morawska. Także prowadziła klasę śpiewu solowego w Akademii Muzycznej w Warszawie. W 1978 r. zakończyła działalność sceniczną, występując po raz ostatni jako Micaëla w "Carmen" na scenie Teatru Wielkiego w Warszawie. Została odznaczona Krzyżem Kawalerskim Orderu Odrodzenia Polski oraz Złotym Krzyżem Zasługi.
Była żoną polskiego architekta Krzysztofa Millera (zm. 2006), syna poety i literata Jana Nepomucena Millera oraz babką aktorki Marty Juras. Pochowana 14 czerwca 2017 roku na cmentarzu Bródnowskim (kw. 9A-1-29-31).

</doc>
<doc id="155331" url="https://pl.wikipedia.org/wiki?curid=155331" title="Kołonice">
Kołonice

Kołonice (Peripoda) – zwierzęta morskie zaliczane do rozgwiazd (Asteroidea), początkowo klasyfikowane w randze odrębnej gromady Concentricycloidea. Mają ciało w kształcie krążka o średnicy ok. 1 cm, spłaszczonego w osi gębowo-przeciwgębowej (oralno-aboralnej), z kolcami szkieletowymi i nóżkami ambulakralnymi na jego krawędziach. Zostały odkryte w 1986.
Znane są 3 gatunki zamieszkujące głębokie wody (ok. 1000 m p.p.m.) w okolicach Nowej Zelandii i Bahamów oraz w północno-wschodniej części Pacyfiku.
Kołonice, tak jak wszystkie szkarłupnie, posiadają układ ambulakralny składający się w ich przypadku z 2 kanałów okrężnych (wewnętrznego i zewnętrznego) połączonych 4 kanałami promienistymi. Od kanału wewnętrznego odchodzi pionowy kanał kamienny mający ujście po oralnej stronie ciała. Od kanału zewnętrznego odchodzą nóżki ambulakralne z ampułkami, ale bez przyssawek. Kołonice posiadają 4 pęcherze Poliego oraz 5 par gonad. Mają uwsteczniony układ pokarmowy; pożywienie odfiltrowują z wody przy użyciu specjalnych membran.
Systematyka.
Rodzina: Xyloplacidae

</doc>
<doc id="155332" url="https://pl.wikipedia.org/wiki?curid=155332" title="Peter Harry Carstensen">
Peter Harry Carstensen

Peter Harry Carstensen (ur. 12 marca 1947 w Elisabeth-Sophien-Koog) – niemiecki polityk, agronom i nauczyciel, działacz Unii Chrześcijańsko-Demokratycznej (CDU), deputowany do Bundestagu, w latach 2005–2012 premier Szlezwika-Holsztynu.
Życiorys.
Studiował w Kilonii nauki rolnicze, w 1973 i 1976 zdał państwowe egzaminy zawodowe I oraz II stopnia. Pracował jako nauczyciel w szkole rolniczej w Bredstedt, a także doradca do spraw ekonomicznych w regionalnym resorcie rolnictwa. Działacz różnych organizacji społecznych i zawodowych, m.in. od 1985 do 1999 przewodniczył niemieckiemu związkowi wędkarskiemu.
W 1971 został członkiem Unii Chrześcijańsko-Demokratycznej, przewodniczył CDU w powiecie Nordfriesland. W latach 1983–2005 sprawował mandat posła do Bundestagu. Pełnił funkcje w kierownictwie partii w landzie Szlezwik-Holsztyn (od 2000 wiceprzewodniczący, od 2002 od 2010 przewodniczący). Poprowadził CDU do sukcesu w wyborach lokalnych w 2005 i pozycji największej partii w landtagu (po raz pierwszy od 1983). Uzyskał wówczas mandat do regionalnego parlamentu, który wykonywał do 2012. Początkowo kierował frakcją poselską CDU, jednak w kwietniu 2005 został powołany na stanowisko premiera Szlezwika-Holsztynu, zastępując socjaldemokratkę Heide Simonis. Urząd ten utrzymał również po wyborach w 2009, sprawując go do czerwca 2012.
W kadencji 2005–2006 był przewodniczącym Bundesratu.

</doc>
<doc id="155333" url="https://pl.wikipedia.org/wiki?curid=155333" title="Tracker (oprogramowanie muzyczne)">
Tracker (oprogramowanie muzyczne)

Tracker – nazwa zbiorcza programów komputerowych przeznaczonych do komponowania muzyki z wykorzystaniem zapisu nutowego połączonego z poleceniami wywołującymi określone efekty dźwiękowe.
W tego rodzaju programach nuty i komendy dźwiękowe układa się w formie tzw. ścieżek (ang. "tracks"). Ścieżki te mają (w zależności od możliwości oprogramowania) ograniczoną długość. Pojedynczy fragment kompozycji to tzw. wzorzec (ang. "pattern"), który później można umieścić w liście odtwarzania. Całość charakteryzuje się prostotą założenia i łatwością użycia. Zapisany utwór to moduł (ang. "module"), który charakteryzuje się przede wszystkim wysoką jakością przy stosunkowo małych rozmiarach, co powoduje, iż moduły stały się wręcz idealnym formatem muzyki w grach. Obecnie format mniej popularny, przede wszystkim z powodu powstania mp3, a następnie ogg.
Pierwszy tracker, jaki kiedykolwiek powstał, to prawdopodobnie The Ultimate Soundtracker, stworzony przez Karstena Obarskiego dla komputerów Amiga. Został on napisany na potrzeby firmy produkującej gry, aby uprościć tworzenie muzyki do nich. W zasadzie wszystkie inne programy tego rodzaju kopiują pierwotną architekturę Ultimate Soundtrackera, dodając jednak wiele nowych możliwości i opcji sterowania efektami specjalnymi. Są to programy takie jak m.in. ProTracker, czy NoiseTracker.

</doc>
<doc id="155334" url="https://pl.wikipedia.org/wiki?curid=155334" title="Strefa okołobiegunowa">
Strefa okołobiegunowa

Strefa okołobiegunowa – strefa ta charakteryzuje się średnimi temperaturami w najcieplejszym miesiącu poniżej 10 °C, opady: głównie śnieg. Dzieli się na klimat subpolarny i klimat polarny. 
Strefa klimatów okołobiegunowych charakteryzuje się długimi zimami. W odmianie kontynentalnej występują najniższe na Ziemi temperatury powietrza. Właśnie na płaskowyżu Antarktydy, na stacji Wostok zanotowano najniższą temperaturę (-89,6 °C). Ponadto w niektórych rejonach strefy klimatów okołobiegunowych obserwuje bardzo wysokie roczne amplitudy temperatury powietrza (ponad 50 °C). W strefie tej występują niewielkie opady, głównie w postaci śniegu.
Występuje na terenach biegunowych i okołobiegunowych. Na terenach lądowych niepokrytych lodem wykształca się tundra. Strefa okołobiegunowa znajduje się głównie na północy Europy i Ameryki Północnej. Opady są tam znikome, lata krótkie i chłodne, a zimy mroźne, długie i siarczyste. W strefie tej żyją zwierzęta, takie jak: zając polarny, rosomak tundrowy, wół piżmowy.

</doc>
<doc id="155347" url="https://pl.wikipedia.org/wiki?curid=155347" title="Proteusz">
Proteusz



</doc>
<doc id="155351" url="https://pl.wikipedia.org/wiki?curid=155351" title="Ophelia">
Ophelia



</doc>
<doc id="155354" url="https://pl.wikipedia.org/wiki?curid=155354" title="Marc Vivien Foe">
Marc Vivien Foe



</doc>
<doc id="155355" url="https://pl.wikipedia.org/wiki?curid=155355" title="Ofelia">
Ofelia

Ofelia – imię żeńskie pochodzenia greckiego. Wywodzi się od słowa "ophelos" oznaczającego „pomoc”. Pierwszy raz użył go Jacopo Sannazaro w wierszu "Arcadia", a spopularyzował William Szekspir w dramacie Hamlet. Jako "Ophelia" zdobyło pewną popularność w kulturze brytyjskiej.

</doc>
<doc id="155361" url="https://pl.wikipedia.org/wiki?curid=155361" title="Rio Ferdinand">
Rio Ferdinand

Rio Gavin Ferdinand (ur. 7 listopada 1978 w Londynie) – angielski piłkarz, grający na pozycji środkowego obrońcy.
Kariera klubowa.
Jest wychowankiem West Hamu, w którym zadebiutował w wieku 17 lat. W 1996 przez krótki czas grał w Bournemouth, aby jednak w tym samym roku powrócić do West Hamu i wywalczyć z drużyną FA Youth Cup. Rok później zadebiutował w reprezentacji Anglii w meczu przeciwko Kamerunowi, stając się wówczas najmłodszym obrońcą w historii reprezentacji. Jego potencjał piłkarski przyciągnął Leeds United, a kwota transferu wyniosła 18 mln £. Spędził dwa sezony w klubie, stał się kapitanem drużyny i doszedł do półfinału Ligi Mistrzów w 2001 roku.
W 2002 dołączył do Manchesteru United za 30 mln £, stając się najdroższym obrońcą w historii futbolu. W swoim pierwszym sezonie zdobył mistrzostwo Anglii. Sezon później nie poddał się kontroli antydopingowej, za co został wykluczony na osiem miesięcy. Ominęło go pół sezonu i Euro 2004. Po powrocie załapał się do pierwszej drużyny. Został wybrany do PFA Drużyna Roku cztery razy w przeciągu pięciu lat.
Po dwunastu latach występów w United w maju 2014 postanowił odejść z klubu.
Z Manchesterem United zdobył:
30 maja 2015 roku ogłosił zakończenie kariery.
Kariera reprezentacyjna.
W 1997 zadebiutował w reprezentacji Anglii w meczu z Kamerunem (2:2). Był powoływany do gry w reprezentacji na trzy kolejne turnieje mistrzostw świata (1998, 2002 i 2006). Swoją pierwszą bramkę jako reprezentant strzelił w 2002 podczas meczu 1/8 finału Mistrzostw Świata przeciwko reprezentacji Danii. Łącznie w reprezentacji rozegrał 72 mecze i strzelił 3 gole.
Życie prywatne.
Urodził się w piłkarskiej rodzinie: brat Anton Ferdinand jest także obrońcą i obecnie reprezentuje barwy Antalyasporu, a kuzyn Les Ferdinand to były napastnik reprezentacji Anglii.
Ferdinand ma dwóch synów: Lorenza i Tate'a oraz córkę Tię z małżeństwa z Rebeccą Ellison, która 2 maja 2015 zmarła na raka piersi. Obecnie jest w związku z Kate Wright, z którą zaręczył się w 2018.

</doc>
<doc id="155366" url="https://pl.wikipedia.org/wiki?curid=155366" title="Gaia (sonda kosmiczna)">
Gaia (sonda kosmiczna)

Gaia – bezzałogowa sonda kosmiczna ESA, przeznaczona do wykonania precyzyjnych pomiarów astrometrycznych. Jest następcą satelity Hipparcos. Pierwotnie planowana nazwa misji była akronimem GAIA (), jednakże ostatecznie misja nie jest interferometrem, dlatego zrezygnowano z akronimu.
Misja została zaakceptowana w 2000 roku, a projekt był wdrażany od 2006. Uczestnikami tego projektu jest zespół astronomów, inżynierów i informatyków z ESA oraz europejskiego Konsorcjum Przetwarzania i Analizy Danych ("Date Processing and Analysis Consortium," DPAC). W samą pracę w DPAC zaangażowanych jest 400 osób z 20 krajów Europy. Całkowity koszt satelity Gaia, zawierający jego wyprodukowanie, wystrzelenie i koszty operacyjne, wynosi 650 milionów euro.
Start.
Wyniesienie satelity na orbitę było zaplanowane na październik 2013 roku, jednak zostało opóźnione ze względu na wymianę sprzętu zagrożonego usterką. Sonda wystartowała 19 grudnia 2013 roku o 09:12:19 UTC z Gujańskiego Centrum Kosmicznego przy pomocy rakiety Sojuz-STB (komercyjnej odmiany Sojuza 2). W ciągu 10 minut od startu, po oddzieleniu pierwszych trzech stopni i uruchomieniu górnego stopnia Fregat, dostarczono ją na tymczasową orbitę parkingową na wysokości 175 kilometrów. Po kolejnych 11 minutach drugie odpalenie Fregatu pozwoliło przejść na orbitę transferową, aż wreszcie Gaia oddzieliła się od górnego stopnia. Po uruchomieniu naziemnej telemetrii i kontroli położenia rozpoczęto uruchamianie obserwatorium. Jedną z procedur było rozłożenie osłony przeciwsłonecznej, która chroni satelitę przed wysoką temperaturą. Ten etap zakończył się około półtorej godziny po starcie. Następnie teleskop rozpoczął podróż do punktu L2. W celu dostarczenia sondy do tego miejsca konieczne było wykonanie kilku manewrów przy użyciu silników sterujących. Manewr się powiódł i po jeszcze jednej korekcie obserwatorium znalazło się na docelowej orbicie wokół punktu Lagrange’a w pierwszej dekadzie stycznia 2014.
Misja.
Gaia porusza się po orbicie Lissajous wokół punktu Lagrange’a L2 z okresem obrotu 180 dni, w odległości 1,5 mln km od Ziemi. Krąży po takiej orbicie, że Ziemia nigdy nie zasłania Słońca. Dzięki temu zapewniony jest stały dopływ energii z paneli słonecznych oraz brak naprężeń termicznych poprzez jednostajne oświetlenie sondy. Przyrządy sondy są chronione przez okrągłą osłonę o średnicy 10,5 m, zawsze skierowaną ku Słońcu. Na tej stronie osłony znajdują się panele ogniw słonecznych. Osłona umożliwia utrzymanie temperatury wnętrza statku na poziomie oraz ma za zadanie osłonięcie instrumentów optycznych sondy przed blaskiem światła słonecznego. Pomimo osłony sonda rejestruje znaczącą ilość niepożądanego światła pochodzącego z dyfrakcji światła słonecznego na strzępkach włókien przypadkowo wystających poza krawędź zdegradowanej osłony. Długość misji zaplanowano na 5 lat. Ten okres pozwoli na 40 mln obserwacji dziennie, dzięki czemu każda z gwiazd zostanie poddana pomiarom około 70 razy. Masa satelity to 2030 kg. W trakcie misji sonda powoli się obraca, a jej dwa teleskopy omiatają niebo, kierując obraz na największą matrycę CCD, jaką kiedykolwiek wyniesiono w kosmos.
Cele naukowe misji.
Misją sondy będzie przede wszystkim sporządzenie najdokładniejszej trójwymiarowej mapy Drogi Mlecznej. Wykonane zostaną pomiary astrometryczne i fotometryczne ok. miliarda gwiazd o wielkości gwiazdowej do 20 w naszej Galaktyce i niektórych obiektów pozagalaktycznych. Gaia będzie obserwować nie tylko gwiazdy, ale również planetoidy, obiekty z Pasa Kuipera, kwazary, supernowe, planety pozasłoneczne itp.
Do zadań Gai należą pomiary:
Dodatkowym zadaniem Gai będzie monitorowanie niebezpiecznie bliskich planetoid zagrażających Ziemi (tzw. NEO), głównie z grupy Atiry, których orbity znajdują się między Ziemią a Słońcem. Satelita będzie mógł z kosmosu monitorować wycinek nieba niewidoczny z powierzchni Ziemi, co ma zwiększyć nasze szanse obrony przed asteroidami. Na podstawie danych z Gai będzie można wyznaczyć masę niektórych z tych obiektów. Celem sondy jest również wyznaczenie odległości pulsara PSR B1913+16, co pomoże w zmierzeniu relatywistycznych efektów grawitacyjnych.
W 2014 sonda odkryła swoją pierwszą supernową Gaia14aaa.
Budowa satelity.
Satelita składa się z trzech podstawowych części zawierających instrumenty naukowe, urządzenia mechaniczne oraz urządzenia elektryczne. Pierwszą część stanowi zintegrowany przyrząd obserwacyjny pozwalający na jednoczesne wykonywanie pomiarów astrometrycznych, fotometrycznych i spektroskopowych. Dwie pozostałe części służą do jego obsługi.
Przyrząd stanowi system optyczny, którego podstawowymi elementami są: dwa teleskopy ustawione do siebie pod kątem 106,5 stopnia, dwa lustra główne o rozmiarach 1,4 × 0,5 metra oraz 106 wysokiej jakości detektorów CCD o rozmiarach 4500 × 1966 pikseli każdy, łącznie zajmujących powierzchnię około 1 × 0,5 m. Podczas prowadzenia badań satelita będzie obracać się z prędkością 1 stopnia na minutę. To pozwoli na obserwację tego samego obszaru nieba za pomocą drugiego teleskopu po 106,5 minutach. Obraz każdej gwiazdy widocznej w teleskopach będzie rejestrowany w trakcie przesuwania się przez kolejne detektory CCD. Teleskopy te są dość nietypowe. Ponieważ głównym celem projektu jest wykonanie dokładnych pomiarów położeń i przesunięć ciał niebieskich, w układzie optycznym zastosowano prostokątne lustra pierwotne, a nie jak to zazwyczaj bywa w teleskopach – okrągłe. Z tego względu również elementy światłoczułe detektorów umieszczonych w ogniskach mają kształt prostokątny, gdy standardowo są one kwadratowe. Dla zapewnienia maksymalnej czułości Gai przy obserwacji bardzo słabo świecących obiektów w jej głównej kamerze nie zastosowano filtrów, a więc zbiera ona informacje jedynie o natężeniu światła, nie zaś o barwach źródeł. Barwy oraz rozkład spektralny gwiazd obserwowanych przez Gaię będą mierzone innymi instrumentami znajdującymi się na jej pokładzie. Sama kamera zawiera największą matrycę CCD zastosowaną dotąd w teleskopach kosmicznych, składającą się z blisko miliarda elementów.
Według oszacowań uda się zaobserwować pozycję miliarda gwiazd o jasności z przedziału 5,7–20. Ta liczba to najwyżej 1% gwiazd znajdujących się w Drodze Mlecznej.

</doc>
<doc id="155367" url="https://pl.wikipedia.org/wiki?curid=155367" title="Uli Jon Roth">
Uli Jon Roth

Uli Jon Roth, właściwie Ulrich Roth (ur. 18 grudnia 1954 roku w Düsseldorfie) – niemiecki muzyk i kompozytor, były gitarzysta zespołu Scorpions. Lider i założyciel projektu muzycznego Electric Sun.
W 2004 roku muzyk wraz z Rudolfem Schenkerem został sklasyfikowany na 50. miejscu listy 100 najlepszych gitarzystów heavymetalowych wszech czasów według magazynu Guitar World.
Życiorys.
Na początku lat 70. XX wieku, współtworzył zespół Dawn Road, którego był założycielem.
W 1973 roku, kiedy Michael Schenker odszedł ze Scorpions do zespołu UFO, Uli Jon Roth zajął jego miejsce, a wraz z nim przyszła sekcja rytmiczna – basista Francis Buchholz i perkusista Jürgen Rosenthal. Wspólnie z zespołem Scorpions nagrał 5 płyt, w tym album koncertowy "Tokyo Tapes", który został sprzedany w ponad milionowym nakładzie i zdobył status złotej płyty w kilku krajach. Skomponował m.in. utwory „Drifting Sun”, „Dark Lady”, „Sun in My Hand”, „Hell Cat”, „Polar Nights”, „I've Got to Be Free”, „The Sails of Charon”.
Głównym powodem odejścia Roth'a z zespołu Scorpions był konflikt na tle muzycznym. Roth był zachwycony muzyką Jimiego Hendriksa, na której się wzorował. Gitarzysta Rudolf Schenker i wokalista Klaus Meine mieli inną wizję dalszego rozwoju grupy z zamiarem podbicia rynku amerykańskiego, co wiązało się z tworzeniem muzyki dostosowanej do ówczesnej popkultury, nieodbiegającej jednak od klasycznego hard rocka. Uli Jon Roth opuścił Scorpions w 1978 roku.
Po odejściu z zespołu Scorpions, założył grupę o nazwie Electric Sun, z którą nagrał trzy albumy. Pierwszy, "Earthquake" (1979) był nagrany ku pamięci Jimiego Hendriksa, a okładkę do niego stworzyła Monika Dannemann (była narzeczona Hendriksa, która potem związała się z Rothem). Drugim albumem był nagrany dwa lata później "Fire Wind" (1981) zadedykowany Anwarowi el-Sadatowi. Znajduje się na nim piosenka „Enola Gay”, która mówi o bombie atomowej zrzuconej w Japonii. Okładkę do tej płyty również zaprojektowała Monika Dannemann.
W latach osiemdziesiątych Uli skonstruował 32-progową gitarę Sky Guitar. Użył jej w nagraniach do ostatniego albumu pod szyldem Electric Sun – "Beyond the Astral Skies" (1985) z dedykacją dla Martina Luther-Kinga i fanów swojej muzyki.
5 kwietnia 1996 miało miejsce samobójstwo Moniki Dannemann. Roth resztę twórczości zadedykował zmarłej partnerce.

</doc>
<doc id="155371" url="https://pl.wikipedia.org/wiki?curid=155371" title="Juan Antonio Marín">
Juan Antonio Marín

Juan Antonio Marín (ur. 2 marca 1975 w San José) – kostarykański tenisista, reprezentant w Pucharze Davisa, olimpijczyk z Sydney (2000).
Kariera tenisowa.
Karierę tenisową Marín rozpoczął w 1996 roku, a zakończył w 2007 roku. Początkowo reprezentował Hiszpanię, w której dorastał, jednak od marca 1998 roku zaczął grać jako Kostarykanin.
W zawodach kategorii ATP World Tour wywalczył jeden tytuł w grze pojedynczej, w 1999 roku w Båstad. Pojedynek finałowy wygrał z Andreasem Vinciguerrą. W 1997 roku osiągnął w Båstad również finał, w którym nie sprostał Magnusowi Normanowi.
W latach 1999–2001 i 2006 reprezentował Kostarykę w Pucharze Davisa, grając łącznie w 22 meczach, z których w 12 zwyciężył.
W roku 2000 brał udział w igrzyskach olimpijskich rozgrywanych w Sydney, jednak odpadł w 1 rundzie po porażce z późniejszym złotym medalistą, Jewgienijem Kafielnikowem.

</doc>
<doc id="155376" url="https://pl.wikipedia.org/wiki?curid=155376" title="Instytut Genetyki i Hodowli Zwierząt Polskiej Akademii Nauk">
Instytut Genetyki i Hodowli Zwierząt Polskiej Akademii Nauk

Instytut Genetyki i Biotechnologii Zwierząt PAN (dawniej Instytut Genetyki i Hodowli Zwierząt PAN) – instytut naukowy Wydziału Nauk Biologicznych i Rolniczych Polskiej Akademii Nauk z siedzibą w Jastrzębcu koło Warszawy.
Misją Instytutu jest rozwój nauk o zwierzętach oraz wprowadzanie postępu biologicznego i innowacji do społeczeństwa, w celu poprawy jakości życia.
Historia.
Instytut bierze swoje początki od Zakładu Hodowli Doświadczalnej Zwierząt, który został utworzony przez Polską Akademię Nauk w 1955 roku. Inicjatorem utworzenia zakładu, jego twórcą i pierwszym kierownikiem był prof. Mieczysław Czaja, który za główną tematykę badawczą nowej placówki obrał genetykę i doskonalenie zwierząt.
14 lat później zakład, kierowany wówczas przez prof. dr hab. Henryka Jasiorowskiego, został przekształcony w Instytut Genetyki i Hodowli Zwierząt. Następnym dyrektorem placówki został prof. dr hab. Stefan Alexandrowicz. W późniejszych latach stanowisko to piastowali: prof. dr hab. Maciej Żurkowski (w latach 1972–1987), prof. dr hab. Zygmunt Reklewski (w latach 1987–2003), prof.dr hab. Edward Dymnicki (w latach 2003–2011), prof. dr hab. Jarosław Olav Horbańczuk (w latach 2011-2019). Od 2019 roku dyrektorem Instytutu jest prof. dr hab. Agnieszka Wierzbicka.
W 2013 roku Ministerstwo Nauki i Szkolnictwa Wyższego przyznało Instytutowi Genetyki i Hodowli Zwierząt Polskiej Akademii Nauk kategorię naukową A.
Rada Naukowa Instytutu ma prawo nadawania stopnia naukowego doktora oraz doktora habilitowanego w zakresie nauk rolniczych, a od 1994 roku prowadzone są w Instytucie studia doktoranckie.
Kadra i struktury.
Instytut zatrudnia 96 pracowników, w tym 9 profesorów, 20 doktorów nauk rolniczych i 13 doktorów habilitowanych. Ponadto 26 osób jest zatrudnionych w Zakładzie Doświadczalnym, który jest odpowiedzialny jest za utrzymanie różnych gatunków zwierząt gospodarskich i laboratoryjnych.
W Instytucie funkcjonuje 6 zakładów naukowych: Zakład Biotechnologii i Nutrigenomiki, Zakład Biologii Molekularnej, Zakład Behawioru i Dobrostanu Zwierząt, Zakład Embriologii Doświadczalnej, Zakład Genomiki i Bioróżnorodności, Zakład Genomiki Eksperymentalnej oraz Zakład Doświadczalny.
Rozwój Instytutu jest w znacznym stopniu wspierany przez funkcjonujący w jego strukturach Centrum Doskonałości "ANIMBIOGEN in EU – Centre of Excellence in Genomics, Biotechnology and Quality of Animal Products in Sustainable Production Systems with consideration of Animal Welfare", finansowane przez Unię Europejską w ramach 7. Programu Ramowego.
Działalność Centrum obejmuje rozwój i wyszkolenie wyspecjalizowanej kadry naukowej, poprawę infrastruktury badawczej oraz zintensyfikowanie i zacieśnienie współpracy międzynarodowej z najlepszymi europejskimi ośrodkami naukowymi zmierzające do utworzenia strategicznego partnerstwa w celu realizacji wspólnych interdyscyplinarnych projektów badawczych (głównie w Programie Horyzont 2020). Centrum ma za zadanie również, pogłębiać współpracę z instytucjami rządowymi oraz sektorem rolno-spożywczym i przedsiębiorstwami biotechnologiczno-farmaceutycznymi.
Instytut koordynuje ponadto komplementarne projekty finansowane ze środków UE m.in. interdyscyplinarny projekt badawczy "BIOŻYWNOŚĆ – innowacyjne, funkcjonalne produkty pochodzenia zwierzęcego" realizowany w ramach Strategicznych Programów Badań Naukowych i Prac Rozwojowych MNiSW przez konsorcjum naukowo-przemysłowe.
Instytut jest członkiem: Polskiej Platformy Technologicznej Żywności, współpracującej z European Technology Platform „Food for Life”, Animal Task Force (ATF), European Technology Platform for Farm Animal Breeding and Reproduction (FABRE) oraz European Association of Research Managers and Administrators (EARMA). Przedstawiciele Instytutu są również członkami Krajowej Rady Koordynatorów Projektów Unijnych (KRAB) oraz programu COST.
Badania.
Instytut prowadzi badania w obszarze:
Z kolei, badania stosowane koncentrują się głównie na poprawie odżywczych i prozdrowotnych właściwości surowców i produktów pochodzenia zwierzęcego wytwarzanych w zróżnicowanych systemach produkcji z uwzględnieniem dobrostanu zwierząt  i ograniczeniu niepożądanego oddziaływania produkcji rolniczej na środowisko.
Wydawnictwa.
Od 1986 roku Instytut wydaje czasopismo naukowe "Animal Science Papers and Reports" – anglojęzyczny kwartalnik tematycznie związany z genetyką i hodowlą zwierząt, publikujący wyniki oryginalnych prac badawczych, artykuły przeglądowe, a także materiały konferencyjne i sympozjalne. W 2007 roku kwartalnik został wpisany na tzw. listę filadelfijską Journal Citation Reports / Science Edition.

</doc>
<doc id="155378" url="https://pl.wikipedia.org/wiki?curid=155378" title="Doom II">
Doom II

Doom II (pełny tytuł: Doom II: Hell on Earth) – strzelanka pierwszoosobowa wyprodukowana przez studio id Software i wydana na platformę MS-DOS przez GT Interactive 30 września 1994 w Stanach Zjednoczonych oraz w październiku tego samego roku w Europie. Jest sequelem gry "Doom", która wydana została rok wcześniej.
Fabuła.
"Doom II" jest bezpośrednią kontynuacją "Dooma". Niemal natychmiast po zakończeniu misji na Marsie bezimienny żołnierz, w którego wciela się gracz, ponownie staje naprzeciw monstrom: po powrocie na Ziemię okazuje się, że potwory dotarły i tutaj, zabijając miliony ludzi.
Plan ludzkości na ocalenie zakłada zdobycie statku kosmicznego i ewakuację tam, gdzie będzie można się osiedlić i w spokoju założyć nową cywilizację. Jedynym statkiem jest ten należący do obcych. Grupa ludzi postanawia odebrać go obcym, jednak prawie wszyscy giną – pozostaje tylko główny bohater, któremu samotnie przyjdzie zmierzyć się z wrogiem.
Rozgrywka.
"Doom II" nie różni się znacząco od swojego poprzednika – grafika niewiele się zmieniła, nie zastosowano żadnych nowszych technologii, nie zmieniła się także sama rozgrywka. Gra nadal polegała na przechodzeniu z góry ustalonych poziomów, odnajdywaniu kluczy i różnych przejść oraz zabijaniu hord potworów. Do uzbrojenia dodana została strzelba-dwururka. Pojawiło się również kilku nowych przeciwników: Heavy Weapon Dude, Hell Knight, Pain Elemental, Mancubus, Revenant, Arachnotron, Arch-Vile i Wolfenstein SS (z "Wolfensteina 3D"). Ostatecznie gracz spotyka finałowego bossa – Icon of Sin – gigantyczną ścianę z wizerunkiem czaszki kozła. Wewnątrz znajduje się żart twórców – głowa Johna Romero nabita na szpic.
Odbiór gry.
Gra spotkała się z pozytywnym odbiorem recenzentów, uzyskując według agregatora Metacritic średnią z 5 ocen wynoszącą 83/100 punktów oraz 95% z 3 recenzji według serwisu GameRankings. W 1995 roku "Doom II" zdobył nagrodę Origins Award w kategorii „najlepsza gra komputerowa fantasy lub science fiction 1994 roku”. W 2015 roku redakcja brytyjskiego czasopisma „PC Gamer UK” przyznała grze 73. miejsce na liście najlepszych gier na PC.

</doc>
<doc id="155380" url="https://pl.wikipedia.org/wiki?curid=155380" title="Leon II (papież)">
Leon II (papież)

Leon II (ur. na Sycylii, zm. 3 lipca 683 w Rzymie) – święty Kościoła katolickiego, 80. papież w okresie od 17 sierpnia 682 do 3 lipca 683 roku.
Życiorys.
Pochodził z Sycylii, był wykształcony, znał grekę i łacinę. Został wybrany papieżem w grudniu 681 roku; musiał jednak czekać osiem miesięcy na aprobatę cesarza bizantyjskiego Konstantyna IV. Ten dopiero po upewnieniu się, że uchwały III Soboru Konstantynopolitańskiego zostaną akceptowane przez papieża, wyraził zgodę na konsekrację Leona II i zachęcał do wysłania apokryzjariusza na dwór cesarski.
Leona II konsekrowali: Andrzej, biskup Ostii; Jan, biskup Porto, oraz Piacentina, biskup Velletri.
Leon II zatwierdził autorytetem Św. Piotra postanowienia i uchwały Soboru potępiające monoteletyzm oraz papieża Honoriusza I. Za pontyfikatu Leona II, cesarz Konstantyn IV odwołał dekret Konstantyna II przyznający autonomię Rawennie, uzgodniono, że biskupi raweńscy będą konsekrowani przez papieża. Leon II odrestaurował kościół S. Bibiany na Eskwilinie, do którego przeniósł relikwie męczenników poprzednio pochowanych przez Via Portuense, oraz przekazał w użytkowanie kościół św. Jerzego na Velabrum greckiej wspólnocie w Rzymie.
3 lipca 683 Leon II zmarł w Rzymie i został pochowany w bazylice św. Piotra. W 1607 roku na polecenie papieża Pawła V jego szczątki przeniesiono do kaplicy Madonna della Colonna.
Kościół czci Leona II jako świętego w liturgii 3 lipca.

</doc>
<doc id="155383" url="https://pl.wikipedia.org/wiki?curid=155383" title="9. rozdanie nagród Złotych Malin">
9. rozdanie nagród Złotych Malin

Złote Maliny przyznane za rok 1988

</doc>
<doc id="155389" url="https://pl.wikipedia.org/wiki?curid=155389" title="Explorer">
Explorer



</doc>
<doc id="155392" url="https://pl.wikipedia.org/wiki?curid=155392" title="Federacja Ameryki Środkowej">
Federacja Ameryki Środkowej



</doc>
<doc id="155393" url="https://pl.wikipedia.org/wiki?curid=155393" title="25. rozdanie nagród Złotych Malin">
25. rozdanie nagród Złotych Malin

Złote Maliny przyznane za rok 2004

</doc>
<doc id="155395" url="https://pl.wikipedia.org/wiki?curid=155395" title="Simon Cozens">
Simon Cozens

Simon Cozens (ur. 1978) – brytyjski programista Perla. Programowaniem komputerów zajmuje się od 10 roku życia. Szczególnie interesuje go przetwarzanie tekstów. Opiekuje się stroną "perl.com" dla wydawnictwa O'Reilly. Simon opublikował przeszło 90 modułów Perla w archiwum CPAN. Jest autorem podręczników programowania (m.in. „Beginning Perl”, „Extending and Embedding Perl”). Od jego primaaprilisowego żartu z 2001 roku pochodzi nazwa projektu Parrot (maszyna wirtualna przeznaczona do języków dynamicznie typowanych).
Prywatnie interesuje się fotografią, muzyką, poezją oraz kulturą Japonii. W wolnych chwilach zajmuje się nauczaniem religii w kościołach.

</doc>
<doc id="155399" url="https://pl.wikipedia.org/wiki?curid=155399" title="Trzyciąż (gmina)">
Trzyciąż (gmina)

Trzyciąż (do 1973 "gmina Jangrot") – gmina wiejska w województwie małopolskim, w powiecie olkuskim. W latach 1975–1998 gmina położona była w województwie krakowskim.
Siedziba gminy to Trzyciąż.
Według danych z 30 czerwca 2007 gminę zamieszkiwało 7130 osób.
Struktura powierzchni.
Według danych z roku 2002 gmina Trzyciąż ma obszar 96,56 km², w tym:
Gmina stanowi 15,52% powierzchni powiatu.
Demografia.
Dane z 30 czerwca 2004:
Sąsiednie gminy.
Gołcza, Olkusz, Skała, Sułoszowa, Wolbrom

</doc>
<doc id="155400" url="https://pl.wikipedia.org/wiki?curid=155400" title="Antoni Białecki">
Antoni Białecki

Antoni Władysław Emilian Białecki (ur. 11 czerwca 1836 w Warszawie, zm. 15 listopada 1912 w Jordanowicach koło Pruszkowa) – polski prawnik, publicysta oraz tłumacz.
Życiorys.
Był synem ziemianina Kazimierza i Domicelli z Bartoszewskich. Kształcił się w Gimnazjum Św. Anny w Krakowie, następnie podjął studia prawnicze na Uniwersytecie Jagiellońskim (1854). Przerwał studia z powodu choroby w 1856; wyjechał do Wielkopolski i odbył praktykę rolniczą w dobrach generała Chłapowskiego. Lata 1858–1860 spędził w Petersburgu, następnie powrócił do studiów prawa, tym razem w Heidelbergu. Na uniwersytecie w Heidelbergu obronił doktorat (1862, praca "Istota i materyały prawa międzynarodowego"). W 1872 obronił doktorat praw na uniwersytecie w Petersburgu (praca "O znaczenii mieżdunarodnogo prawa i jego materiałow").
W 1862 podjął pracę w Szkole Głównej Warszawskiej; prowadził wykłady z teorii państwa i prawa, prawa międzynarodowego, historii nauk politycznych oraz etyki politycznej w Katedrze Umiejętności Społecznych i Administracyjnych (w latach 1866–1869 kierował tą Katedrą). W 1866 otrzymał tytuł profesora zwyczajnego. Brał udział w pracach nad ustawą o przekształceniu Szkoły Głównej Warszawskiej w Cesarski Uniwersytet Warszawski i po jej przeprowadzeniu kontynuował wykłady z prawa państwowego, międzynarodowego publicznego i administracyjnego na UW (do 1887) oraz kierował Katedrą Prawa Międzynarodowego. Do 1876 roku wykładał ekonomię polityczną w Szkole Handlowej im. Leopolda Kronenberga w Warszawie.
Przez wiele lat prowadził badania nad źródłami i materiałami z zakresu prawa międzynarodowego. Wydawał m.in. rękopisy dzieł Jana Długosza, zachowane w bibliotekach w Petersburgu. Współpracował z „Tygodnikiem Ilustrowanym”, „Gazetą Lwowską”, „Teką Wileńską”, „Biblioteką Warszawską”, lwowskim „Dziennikiem Literackim”. 
Niezależnie od zainteresowań prawniczych ogłosił prace z dziedziny ogrodnictwa – "O pielęgnowaniu kwiatów" (1856) i "O sadach rolnych" (1879). W 1907 był w gronie członków założycieli Towarzystwa Naukowego Warszawskiego, ponadto należał m.in. do Poznańskiego Towarzystwa Przyjaciół Nauk. W latach 1874–1879 był przewodniczącym Zarządu, a od 1879 (do końca życia) prezesem Towarzystwa Osad Rolnych i Przytułków Rzemieślniczych. Opracował przekłady dzieł "Litość w stosunku do cywilizacyj" Ignatza Pernera (1859) oraz "Encyklopedya umiejętności politycznych" Roberta von Mohla (2 tomy, 1864–1865).

</doc>
<doc id="155404" url="https://pl.wikipedia.org/wiki?curid=155404" title="Wilkonice (województwo wielkopolskie)">
Wilkonice (województwo wielkopolskie)

Wilkonice – wieś w Polsce położona w województwie wielkopolskim, w powiecie gostyńskim, w gminie Pępowo, położona o 5 km na południe od Pępowa.
Historia.
Wilkonice powstały z połączenia dwóch osad: Wilkonic i Wilkoniczek. Dokłada data powstania wsi nie jest znana, wiadomo jedynie, że już w 1393 r. Stanisław Wilkonicki, wywodzący się rodu Odrowążów był właścicielem tej wsi. Swoje nazwisko miał wywieść z pierwotnej nazwy osady. Kolejny zapis kronikarski podaje, że w roku 1427 wieś należała do kolejnego Wilkońskiego – Dersława.
W 1527 roku część wsi Wielkie Wilkonice dziedziczone po Barbarze Smolickiej zostały sprzedane Mikołajowi Wilkońskiemu. Potem, w 1566 roku pewna wdowa od Wojciecha Wilkońskiego nabyła w 1570 za 1 000 złotych węgierskich jego części w Wilkonicach. W XIII w już żaden Wilkoński nie mieszkał w Wilkonicach.
W 1710 Wilkonice były jednym z majątków należącym do rodu Awdańców.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Wilkonice należały do okręgu krobskiego tego powiatu i stanowiły część majątku Wilkoniczki, którego właścicielem był wówczas (1846) Teofil Gorzewski. Według spisu urzędowego z 1837 roku wieś liczyła 116 mieszkańców, którzy zamieszkiwali 12 dymów (domostw).
W 1852 roku w Wilkonicach powstała jednoklasowa szkoła katolicka, która funkcjonowała do 1974 roku.
W latach 1975–1998 miejscowość należała administracyjnie do województwa leszczyńskiego.

</doc>
<doc id="155409" url="https://pl.wikipedia.org/wiki?curid=155409" title="Millipede">
Millipede

Millipede – moduł polimerowej mikropamięci elektromechanicznej, stworzony przez firmę IBM.
Informacje ogólne.
Nazwa tego napędu pochodzi od angielskiego określenia krocionoga. Jest to specjalnie zaprojektowany mikroukład elektromechaniczny – czyli dość rewolucyjne podejście, gdyż pośród wielu rodzajów pamięci komputerowych układy typowo mechaniczne były niezwykle rzadko stosowane. Technologia wykorzystana w Millipede jest zbliżona do sposobu działania mikroskopu sił atomowych.
Millipede to macierz o rozmiarach 64x64, czyli 4096 krzemowych igieł. Niektórzy twierdzą, że wyobrażają one mikroskopijnej wielkości nóżki i stąd nazwa pamięci. Macierz może przesuwać się wzdłuż osi X i Y, po polimerowym podłożu, odczytując w ten sposób utrwaloną w nim wcześniej informację. Każda nóżka ma około pół mikrometra średnicy i 70 mikrometrów długości.
Zapis, odczyt i kasowanie.
Zapisanie informacji odbywa się przez wykonanie w polimerowym podłożu trwałego zagłębienia. Uzyskuje się to przy pomocy nóżki rozgrzanej do temperatury około 400 °C.
Odczyt danych przyjmuje reprezentacje bitową: Zagłębienie jest traktowane jako binarna jedynka, jego brak – to binarne zero. Odczytowi towarzyszy rozgrzanie mikronóżki do temperatury ok. 350 °C. Proces odczytu wykorzystuje kompilacje zjawisk termicznych i elektrycznych. Rozgrzana nóżka przesuwając się po powierzchni cienkiego polimeru – jest dość dobrze izolowana termicznie – jeśli zaś natrafi na wyżłobiony pit – cała nóżka zagłębia się, a izolacja termiczna między rozgrzaną nóżką a podstawą chipu maleje – nóżka stygnie o kilka stopni ... co z kolei zmienia jej rezystancję – proces ten jest rejestrowany przez czujnik zamontowany w ramieniu igły, tym sposobem można zarejestrować pity wielkości kilku nanometrów. 
Usuwanie zapisanych danych następuje w bardzo podobny sposób, jak zapis. Mikronóżka wykonuje wokół istniejącego zagłębienia szerzeg niewielkich dziurek, zmuszając tym samym polimerowe podłoże do rozprostowania się.
Drugim sposobem wymazania danych jest nagrzanie większej powierzchni nośnika do temperatury topnienia – powierzchnia również rozprostowuje się, tylko że mazany jest cały obszar danych za jednym razem.
Szokująca miniaturyzacja.
Wyniki osiągnięte przez firmę IBM są naprawdę imponujące. Obecny prototyp (2007 r.) pamięci wyposażono w klaster głowic o wymiarze 64x64 daje to 4096 igieł zdolnych do zapisywania i odczytywania informacji w sposób asynchroniczny. Każda głowica pracuje na własnym obszarze polimeru – a cały klaster ulega wspólnemu pozycjonowaniu. Wymiary jednej igły to obecnie około 1 µm szerokości i 70 µm długości, zaś grubość warstwy ulegającej zapisowi (warstwy polimetakrylanu metylu) wynosi jedynie 40 nm. Gęstość zapisu w tym prototypie osiąga teoretyczną wartość na poziomie 1 Tb/in^2 i tym samym przekracza obecnie wytyczoną granicę dla dysków magnetycznych.
Kilka lat pracy.
Nad stworzeniem i rozwijaniem koncepcji Millipede, oddział IBM Research, a konkretnie laboratorium IBM Zurich Reasearch Laboratory w Szwajcarii pracowało od 1959 roku, czyli od opracowania teoretycznych podstaw technologii mikroukładów elektromechanicznych opracowanej przez Richarda Feynmana. Pierwszą działającą pamięć w tej technologii w IBM przetestowano na początku lat 90. – ówczesny mechanizm wykorzystywał jedną igłę oraz obrotowy dysk z poliwęglanu. W pełni sprawny prototyp tej mikropamięci mechanicznej został zaprezentowany dopiero przy okazji hanowerskich targów CeBIT w 2005 roku. W 2007 roku zaprezentowano nowy prototyp o gęstości zapisu zbliżonej do 1Tb/in^2, zaś wprowadzenie technologii mikroukładów elektromechanicznych do rozwiązań komercyjnych zostało ponownie przełożone.

</doc>
<doc id="155420" url="https://pl.wikipedia.org/wiki?curid=155420" title="Syberian Husky">
Syberian Husky



</doc>
<doc id="155421" url="https://pl.wikipedia.org/wiki?curid=155421" title="Leon Białkowski">
Leon Białkowski

Leon Ignacy Białkowski (ur. 1 lutego 1885 w Pasynkach, zm. 22 stycznia 1952 w Lublinie) – polski historyk, archiwista, profesor Katolickiego Uniwersytetu Lubelskiego.
Życiorys.
Pochodził z rodziny szlacheckiej, był synem Bolesława (zm. 1899) i Zofii z Lewalt-Jezierskich (zm. 1889). Nauki początkowe odebrał w domu rodzinnym matki w Mołczanach, następnie od 1895 do 1904 uczęszczał do gimnazjum klasycznego w Żytomierzu, w którym uzyskał maturę. W latach 1904–1905 studiował prawo na uniwersytecie w Kijowie, 1905–1910 historię na Uniwersytecie Jagiellońskim, 1910–1911 historię na uniwersytecie w Paryżu. Miał opinię studenta skoncentrowanego wyłącznie na nauce; nie uczestniczył w życiu towarzyskim i politycznym. W 1910 na UJ obronił doktorat (praca "Ziemia Sandecka" pod kierunkiem Stanisława Krzyżanowskiego).
W 1914 został docentem w Zakładzie Historii Rusi w Polskim Kolegium Uniwersyteckim w Kijowie; w 1919 przeniósł się do Kalisza, gdzie w 1920 objął kierownictwo miejscowego Archiwum Państwowego, następnie w latach 1921–1926 pracował w Archiwum Państwowym w Poznaniu. W latach 1924–1926 prowadził wykłady z historii średniowiecznej Rosji na Uniwersytecie Poznańskim i był docentem w Seminarium Historii Wschodniej Europy. Od 1926 do wybuchu II wojny światowej kierował Archiwum Państwowym w Lublinie; w tym samym roku został profesorem nadzwyczajnym KUL oraz kierownikiem Katedry Historii Średniowiecznej Polski tej uczelni. Profesorem zwyczajnym był od 1929. Wykładał na KUL historię Polski XV–XVII wieku, w latach 1930–1933 pełnił funkcję dziekana Wydziału Humanistycznego. W latach 1933–1938 był prorektorem KUL.
W pracy naukowej zajmował się nowożytną historią Polski, archiwistyką, genealogią oraz dziejami Lublina. Analizował m.in. stosunki gospodarcze, prawne i kulturalne Ziemi Sądeckiej w I połowie XVI wieku; opracował dzieje społeczne i gospodarcze Podola. Przygotował do druku wiele materiałów z dziejów Lublina, m.in. mandaty króla Kazimierza IV Jagiellończyka. Od 1947 wchodził w skład Rady Redakcyjnej "Polskiego Słownika Biograficznego". Opublikował łącznie ponad 150 prac naukowych, m.in.:
W 1949 został członkiem korespondentem PAU; od 1927 był członkiem Komisji Historycznej tej akademii. Należał również m.in. do Poznańskiego Towarzystwa Przyjaciół Nauk, Polskiego Towarzystwa Heraldycznego, Towarzystwa Naukowego KUL (członek Zarządu, przewodniczący Wydziału Historyczno-Filozoficznego), Lubelskiego Towarzystwa Przyjaciół Nauk.
W 1910 ożenił się z Wandą Lucją Ulatowską. Zmarł w Lublinie. Został pochowany na Cmentarzu przy ul. Lipowej.

</doc>
<doc id="155425" url="https://pl.wikipedia.org/wiki?curid=155425" title="Square">
Square

Square – japońska firma komputerowa produkująca i wydająca gry komputerowe oraz konsolowe, powstała w 1986 roku. Swoją największą popularność uzyskała dzięki serii "Final Fantasy", jednej z największych pod względem sprzedaży gier jRPG na świecie.
Firma była błędnie nazywana Squaresoft – „Squaresoft” było znakiem zastrzeżonym wykorzystywanym na produktach firmy, oznaczających oprogramowanie stworzone lub wydane przez Square Co., Ltd.
Square jest najlepiej znane dzięki takim tytułom jak seria "Final Fantasy", "Chrono Trigger", "Secret of Mana", "Xenogears", ', "Vagrant Story" i "Kingdom Hearts" (we współpracy z Disney Interactive). Square Pictures, spółka firmy odpowiedzialna za produkcję generowanych komputerowo filmów, stworzyło w 2002 roku film pełnometrażowy ', a także krótki film "Ostatni lot Ozyrysa" zamieszczony jako część filmu "Animatrix".
W 2002 roku zapadła decyzja, aby Square połączyło się z japońską firmą Enix, producentem gry konsolowej "Dragon Quest"⁣, która cieszyła się dużą popularnością w Japonii. 1 kwietnia 2003 roku obie firmy połączyły się i są obecnie znane pod nazwą Square Enix.

</doc>
<doc id="155438" url="https://pl.wikipedia.org/wiki?curid=155438" title="Marc-Vivien Foe">
Marc-Vivien Foe



</doc>
<doc id="155439" url="https://pl.wikipedia.org/wiki?curid=155439" title="Full motion video">
Full motion video

Full motion video (w skrócie FMV) – film lub prerenderowana animacja komputerowa uprzednio zapisane w formacie wideo, a następnie wykorzystywane jako cut scenka w grach komputerowych. Zapewnia jakość telewizyjnego obrazu przy stosunkowo niskim obciążeniu obliczeniowym procesora karty graficznej (GPU), gdyż obraz jest jedynie odtwarzany z pliku, a nie renderowany na bieżąco, jak to ma miejsce w przypadku grafiki generowanej w czasie rzeczywistym (real-time computer graphics). Full motion video zalicza się do CGI.
Podczas trwania wstawek FMV gracz nie ma wpływu na ich przebieg. Dla odmiany w scenach wykorzystujących grafikę w czasie rzeczywistym interakcja użytkownika jest możliwa (o ile przewidzieli ją twórcy).
Rozróżniane są gry oparte w całości na FMV, wydawane najliczniej we wczesnych latach 90. XX wieku. Pomimo że wyglądały o wiele lepiej niż gry oparte na grafice generowanej na bieżąco, nie zyskały dużej popularności, ponieważ zbytnio ograniczały interakcję gracza z otoczeniem. Przykładami takich gier są "" i "Phantasmagoria".

</doc>
<doc id="155440" url="https://pl.wikipedia.org/wiki?curid=155440" title="Ludwinowo (województwo wielkopolskie)">
Ludwinowo (województwo wielkopolskie)

Ludwinowo – wieś w Polsce położona w województwie wielkopolskim, w powiecie gostyńskim, w gminie Pępowo. Położona o 3 km na zachód od Pępowa. Wieś ma długość około 4,5 km.
Historia.
Ludwinowo powstało w wyniku uwłaszczenia w XIX, powstało wtedy 18 gospodarstw o łącznej powierzchni 251 ha. Nazwa wsi pochodzi od imienia drugiej żony właściciela majątku, Ludwiki z Bispingów. Najstarszym budynkiem w Ludwinowie jest szkoła położona w centralnej części wsi, pochodząca z początku XX wieku
W okresie Wielkiego Księstwa Poznańskiego (1815-1848) miejscowość wzmiankowana jako kolonia Ludwinowo należała do wsi większych w ówczesnym pruskim powiecie Kröben (krobskim) w rejencji poznańskiej. Ludwinowo należało do okręgu krobskiego tego powiatu i stanowiło część majątku Chocieszewice, którego właścicielem był wówczas (1846) Teodor Mycielski. Według spisu urzędowego z 1837 roku kolonia liczyła 125 mieszkańców, którzy zamieszkiwali 17 dymów (domostw).
W latach 1975–1998 miejscowość położona była w województwie leszczyńskim.
Zobacz też: Ludwinowo

</doc>
<doc id="155441" url="https://pl.wikipedia.org/wiki?curid=155441" title="FMV">
FMV



</doc>
<doc id="155442" url="https://pl.wikipedia.org/wiki?curid=155442" title="John Love">
John Love

John Love (ur. 7 grudnia 1924, zm. 25 kwietnia 2005) – kierowca Formuły 1 z byłej Rodezji (Zimbabwe).
Życiorys.
Zdobył 6 tytułów mistrza Afryki Południowej Formuły 1 (nieprzerwanie w latach 1964-1969). W Europie startował w Formule Junior. Jeździł tam samochodami Cooper-Austin, dostarczanymi przez zespół Kena Tyrrella – Tyrrell Racing. Poważne złamanie ręki podczas wyścigu w Albi spowodowało, że nie został regularnym uczestnikiem cyklu Grand Prix. Startował jednak w dziesięciu wyścigach w sezonach 1962-1972. W 1964 r. zespół Cooper Car Company wystawił go w Grand Prix Włoch na torze Monza jako zastępstwo Phila Hilla.
Ponadto Love był regularnym uczestnikiem Grand Prix RPA na torze Kyalami. Początkowo wystawiał prywatne samochody. W wyścigach w latach 1962, 1963 i 1965 był to Cooper T55, a w 1967 Cooper T79. Wszystkie napędzane silnikami Climax. Od 1968 związał się z zespołem Team Gunston, który umożliwił mu starty w samochodach Brabham (w 1968), Lotus (1969-1970), March oraz Surtees. Wszystkie, oprócz Brabhama napędzanego silnikiem Repco, były wyposażone w jednostki Forda.
Jego największym sukcesem była druga pozycja podczas Grand Prix Południowej Afryki 1967, gdzie o 27 sekund przegrał z Pedro Rodriguezem. Love prowadził nawet w tym wyścigu, lecz awaria pompy paliwa i wymuszony postój w boksie w końcówce rywalizacji, zepchnęły go na drugie miejsce. Sześć punktów, które za ten wynik otrzymał, były jego jedynymi osiągniętymi w Formule 1.
W końcowych latach życia walczył z chorobą nowotworową. Zmarł w wieku 81 lat.

</doc>
<doc id="155443" url="https://pl.wikipedia.org/wiki?curid=155443" title="Kościuszkowo">
Kościuszkowo

Kościuszkowo – wieś w Polsce położona w województwie wielkopolskim, w powiecie gostyńskim, w gminie Pępowo, położona o 1 km na zachód od Pępowa.
W latach 1975–1998 miejscowość położona była w województwie leszczyńskim.
Wieś początkowo należała do Chocieszewic, a później do Pępowa. Powstała w 1817 roku na terenach lasów pępowskich. Podczas uwłaszczenia wieś została zamieniona na folwark hodowlany, a mieszkańcy przenieśli się do Ludwinowa. Folwark, usytuowany we wschodniej części wsi, zbudowany został wokół prostokątnego podwórza. Składał się z budynku mieszkalnego, obory oraz stodoły, która spłonęła pod koniec lat 80.
Zobacz też: Kościuszków

</doc>
<doc id="155447" url="https://pl.wikipedia.org/wiki?curid=155447" title="Bąkowate">
Bąkowate

Bąkowate, ślepaki, bąki (Tabanidae) – rodzina owadów z rzędu muchówek. Dotychczas opisano ponad 3 tys. gatunków z czego w Polsce ok. 50. Mianem „bąka” bywa potocznie określany trzmiel.
Przedstawiciele tej rodziny to owady na ogół dość duże, mierzące ok. 3 cm długości o krępej budowie ciała z charakterystyczną wypukłą głową. Oczy są duże, lśniące i kolorowo ubarwione. Skrzydła szerokie i duże.
W połowie maja polskie bąkowate pojawiają się na polach i od razu rozpoczynają gody. Samice po kopulacji poszukują żywiciela, którym jest duży ssak, aby odżywić się jego krwią niezbędną do rozwoju jajników (samce żywią się głównie sokami roślin). Swoich żywicieli odnajdują za pomocą wzroku. Preferują zwierzęta ubarwione ciemno. Samica za pomocą przednich odnóży rozgarnia sierść dostając się do skóry, którą rozcina żuwaczkami i szczękami. Do wykonanej ranki wpuszcza trochę śliny mającej na celu zapobieżenie krzepnięciu krwi. Następnie wysysa krew, dzięki której zaczyna się rozwój jajników i w końcu wykształcenie jaj. Larwy bąkowatych albo są drapieżnikami albo saprofagami (żywią się szczątkami roślinnymi). Przebywają w przybrzeżnej strefie wodnych zbiorników, na bagnach, torfowiskach czy nawet w wilgotnej glebie.
Ukłucia bąkowatych są bolesne i mogą powodować podrażnienia skóry. Przy masowym wystąpieniu są groźnymi pasożytami, gdyż oprócz tego, że stają się dręczycielami zwierząt hodowlanych przebywających na pastwiskach, powodując ich ogólne osłabienie, to jeszcze mogą przenosić zarazki chorób zakaźnych jak np. wąglika, tularemii, paraliżu dziecięcego oraz świdrowce i nicienie.
W Polsce najpospolitsze gatunki to: bąk bydlęcy ("Tabanus bovinus"), jusznica deszczowa ("Haematopota pluvialis").
Typy ekologiczne larw.
Larwy "Tabanidae" występujących w Polsce zaliczane są do pięciu grup:

</doc>
<doc id="155448" url="https://pl.wikipedia.org/wiki?curid=155448" title="Songs of Faith and Devotion Live">
Songs of Faith and Devotion Live

Songs of Faith and Devotion Live – drugi album koncertowy brytyjskiego zespołu Depeche Mode, wydany 6 grudnia 1993 przez wytwórnie Mute, Sire i Reprise. Producentem wydawnictwa jest sam zespół. Album nagrywany był podczas światowej trasy koncertowej Devotional Tour trwającej czternaście miesięcy.
Album zawiera utwory zarejestrowane głównie w Liévin we Francji. Dwa inne utwory nagrano w Kopenhadze w Danii i Nowym Orleanie w USA. Prawie cały koncert wydany został na wideo "Devotional" w 1993.
Lista utworów.
Więcej utworów na żywo znajduje się na singlu "In Your Room", m.in. "Policy of Truth", "World in My Eyes", "Fly on the Windscreen", "Never Let Me Down Again" i "Death's Door", oraz na singlu "Condemnation".

</doc>
<doc id="155453" url="https://pl.wikipedia.org/wiki?curid=155453" title="Bolesław (gmina w powiecie olkuskim)">
Bolesław (gmina w powiecie olkuskim)

Bolesław (do 2 kwietnia 1991 "gmina Bukowno") – gmina wiejska w województwie małopolskim, w powiecie olkuskim. W latach 1975–1998 gmina położona była w województwie katowickim.
Siedziba gminy to Bolesław.
Według danych z 30 czerwca 2004 r. gminę zamieszkiwały 7842 osoby.
Struktura powierzchni.
Według danych z 2002 r. gmina Bolesław ma obszar 41,42 km², w tym:
Gmina stanowi 6,66% powierzchni powiatu.
Demografia.
Dane z 30 czerwca 2004 r.:
Sołectwa.
Bolesław, Hutki, Krążek, Krzykawa, Krzykawka, Krze, Kolonia (dawniej Ujków Nowy Kolonia), Laski, Małobądz, Międzygórze, Podlipie, Ujków Nowy.
Pozostałe miejscowości: Posada, Ujków Stary.
Sąsiednie gminy.
Bukowno, Dąbrowa Górnicza, Klucze, Olkusz, Sławków

</doc>
<doc id="155460" url="https://pl.wikipedia.org/wiki?curid=155460" title="Głębokościomierz">
Głębokościomierz



</doc>
<doc id="155462" url="https://pl.wikipedia.org/wiki?curid=155462" title="Płetwonurkowanie">
Płetwonurkowanie



</doc>
<doc id="155469" url="https://pl.wikipedia.org/wiki?curid=155469" title="Saturn II">
Saturn II



</doc>
<doc id="155472" url="https://pl.wikipedia.org/wiki?curid=155472" title="Rajd Finlandii">
Rajd Finlandii

Rajd Finlandii (wcześniej pod nazwą Rajd Tysiąca Jezior) – rajd samochodowy organizowany pośród gęstych lasów środkowej Finlandii z bazą rajdu w Jyväskyli. Odbywa się od 1951 roku, a od 1973 jest eliminacją Rajdowych Mistrzostw Świata. Rajd odbywa się na szutrowych leśnych drogach, na których często występują tzw. hopy.

</doc>
<doc id="155484" url="https://pl.wikipedia.org/wiki?curid=155484" title="Franciszek Bielak">
Franciszek Bielak

Franciszek Piotr Bielak, ps. „Piotr Wokulski” (ur. 7 października 1892 w Krakowie, zm. 17 stycznia 1973 tamże) – polski historyk literatury.
Życiorys.
Urodził się 7 października 1892 w Krakowie. Był synem Piotra (ur. 1836, zm. w kwietniu 1904, urzędnik, kupiec) oraz Anny z domu Jukier. Miał brata Antoniego (1872–1931), profesora gimnazjalnego, siostrę Walerię (ur. ok. 1885).
Uczęszczał do C. K. Gimnazjum Męskiego im. Królowej Zofii w Sanoku do 1907, kończąc V klasę (do tego czasu zamieszkiwał w tamtejszej bursie gimnazjalnej, a profesorem w gimnazjum i zarazem jego opiekunem pozostawał jego brat Antoni), a od 1907 do C. K. Gimnazjum św. Anny w Krakowie, gdzie zdał egzamin dojrzałości w 1910. Studiował historię literatury i językoznawstwo na Uniwersytecie Jagiellońskim w latach 1910–1914, w 1926 przebywał na studiach uzupełniających w Paryżu. W 1919 uzyskał stopień doktora filozofii na UJ na podstawie pracy "Wpływ Mickiewicza na Kondratowicza i Romanowskiego", przygotowanej pod opieką Ignacego Chrzanowskiego. Pracował jako nauczyciel języka polskiego w wielu gimnazjach krakowskich – macierzystym św. Anny (1915–1916, 1918–1919, 1933–1950), M. Ramułtowej (1916–1917), św. Jacka (1917–1918, 1920–1925), im. Tadeusza Kościuszki (1919–1920), im. A. Witkowskiego (1925–1933), im. Adama Mickiewicza (1950–1952), im. Jana III Sobieskiego (1952–1954). W latach 1933–1948 był kierownikiem Ogniska Metodycznego Nauki Języka i Literatury Polskiej w Okręgu Szkolnym Krakowskim. W okresie międzywojennym współpracownik tygodnika katolickiego „Głos Narodu” (red. ks. Jan Piwowarczyk). Od 1927 pozostawał związany z Uniwersytetem Jagiellońskim; od 1927 do 1952 wykładał metodykę nauczania języka polskiego w Studium Pedagogicznym UJ, brał udział w tajnym nauczaniu uniwersyteckim w okresie okupacji,więzień obozu pracy w Nowym Wiśniczu 1940–41. Od 1959 pracował jako docent w Katedrze Historii Literatury Polskiej – prowadził wykłady z dziejów literatury polskiej XIX wieku oraz metodyki nauczania literatury. Był także wykładowcą w Wyższej Szkole Pedagogicznej w Krakowie od 1945 do 1950 oraz docentem w Katedrze Literatury Polskiej WSP od 1959 do 1961. Odszedł na emeryturę z uniwersytetu w 1963.
Przed wyborami do Rady Miasta Krakowa z 1938 został członkiem komitetu Polskiego Bloku Katolickiego. 
Zajmował się szczególnie dziejami literatury polskiej Staropolski, Odrodzenia, romantyzmu i pozytywizmu. Zajmował się m.in. życiem i twórczością Szymona Starowolskiego m. in Działalność naukowa Szymona Starowolskiego – 1958; badał motywy franciszkańskie w literaturze polskiej od czasów Piotra Skargi do XX wieku. Analizując "Pana Tadeusza" zwrócił uwagę na klasyczno-oświeceniowe elementy opisów przyrody. Odnalazł i opublikował nieznany utwór Adolfa Dygasińskiego "Ostatnia wyprawa Albertusa" (1925); przygotował do wydania także inne utwory Dygasińskiego – "Zając" (1947) i "Gody życia" (1948) oraz "Wybór poezji" Władysława Syrokomli. Był autorem szkiców biograficznych wybitnych pedagogów krakowskich przełomu XIX i XX wieku i wieloletnim współpracownikiem "Polskiego Słownika Biograficznego"; opracował ponadto kilka podręczników do języka polskiego dla szkół gimnazjalnych, Tom wspomnieniowy "Z odległości lat" wydany pośmiertnie (red. Kasper Świerzowski) (1979).
Był członkiem korespondentem Towarzystwa Naukowego Warszawskiego. Przez wiele lat był prezesem oddziału krakowskiego Towarzystwa Literackiego im. Adama Mickiewicza i został członkiem honorowy tego zrzeszenia. Był członkiem Komisji Historyczno-Literackiej Polskiej Akademii Umiejętności.
Zamieszkiwał przy Placu Wszystkich Świętych 7 w Krakowie. Miał córkę Annę Bielak-Sobolewską. Na prośbę dr. Jana Zygmunta Robla ukrywał od 1945 r. jeden z egzemplarzy tzw. „archiwum Robla”, dokumentacji badań obiektów z mogił w Katyniu przywiezionych przez delegację Czerwonego Krzyża do Instytutu Badań Sądowych w Krakowie. Po 1991 roku potomkowie Bielaka przekazali kopię "archiwum Robla" do Archiwum Nauki PAN i PAU w Krakowie. 
Zmarł po długiej chorobie 17 stycznia 1973 w Krakowie. 20 stycznia 1973 po mszy św. w bazylice oo. franciszkanów został pochowany w grobowcu rodzinnym na Cmentarzu Rakowickim w Krakowie (kwatera 46, rząd wschodni).
W 1991 ustanowiono w Krakowie ulicę Franciszka Bielaka.

</doc>
<doc id="155486" url="https://pl.wikipedia.org/wiki?curid=155486" title="Gubernatorzy Grenlandii">
Gubernatorzy Grenlandii

Gubernatorzy Grenlandii
Gubernatorzy Grenlandii.
"Dalsza lista przywódców Grenlandii patrz: Premierzy Grenlandii"

</doc>
<doc id="155488" url="https://pl.wikipedia.org/wiki?curid=155488" title="Solimões">
Solimões

Solimões – brazylijska nazwa górnej części Amazonki, obejmująca odcinek tej rzeki od granicy peruwiańskiej do ujścia do niej Rio Negro.

</doc>
<doc id="155496" url="https://pl.wikipedia.org/wiki?curid=155496" title="Elektrownie">
Elektrownie



</doc>
<doc id="155497" url="https://pl.wikipedia.org/wiki?curid=155497" title="Żupa (jednostka administracyjna)">
Żupa (jednostka administracyjna)

Żupa (w znaczeniu: żupanat) – wczesnośredniowieczny odpowiednik kasztelanii. W dawnej Polsce i u Słowian południowych kasztelana stojącego na czele komitatu tytułowano komesem lub żupanem. Po łacinie pierwotnie określano tę godność jako "prefectus", potem już jako "castellanus". 
W Europie Zachodniej odpowiednikiem żupanatu było hrabstwo, na czele którego także stał komes – hrabia (łac. "comes", fr. "comte", niem. "Graf").
Żupy występowały również w późniejszych okresach, np. w okresie międzywojennym była to jednostka administracyjna w Czechosłowacji.

</doc>
<doc id="155500" url="https://pl.wikipedia.org/wiki?curid=155500" title="Krynica-Zdrój">
Krynica-Zdrój

Krynica-Zdrój (do 2002 Krynica, łem. Крениця) – miasto w Polsce położone w województwie małopolskim, w powiecie nowosądeckim, siedziba gminy miejsko-wiejskiej Krynica-Zdrój.
Według danych zebranych przez przedstawicieli Głównego Urzędu Statystycznego z 31 grudnia 2019 r. miasto miało 10 568 mieszkańców.
Położenie i geografia.
Miasto położone jest w Beskidzie Sądeckim, w dolinie potoku Kryniczanka i jego dopływów. Krynicę otaczają wzgórza Góry Parkowej, Krzyżowej, Jasiennika. Miasto leży na terenie Popradzkiego Parku Krajobrazowego, stanowi bazę wypadową w okoliczne góry.
Miasto podzielone jest na 7 osiedli: Krynica Centrum, Krynica Dolna, Piłsudskiego, Pułaskiego, Tysiąclecia, Źródlane i Czarny Potok.
Nazwa.
Nazwa miejscowości Krynica-Zdrój pisana z łącznikiem (dywizem) jest formą zatwierdzoną urzędowo. Forma nazwy pisana bez łącznika, tzn. Krynica Zdrój, jest natomiast formą potoczną.
Historia.
Wieś założona w 1547 r. przez Danka z Miastka (obecnie Tylicz) jako "Krzenycze". Od początku istnienia do pierwszego rozbioru wchodziła w skład tzw. Kresu Muszyńskiego należącego do biskupów krakowskich. W 1783 r. Krynicę wraz z całymi dobrami muszyńskimi przejął skarb austriacki, który wkrótce wysłał tu krajowego radcę górniczego, profesora uniwersytetu lwowskiego Baltazara Hacqueta celem zbadania i oceny krynickich źródeł. Jego pozytywna opinia legła u podstaw późniejszego rozwoju krynickiego zdrojowiska.
W 1793 r. austriacki komisarz rządowy z pobliskiego Nowego Sącza Franciszek Stix von Saunbergen zakupił tu ziemię ze źródłem wody mineralnej z myślą o założeniu zdrojowiska. Powstały pierwsze domy zdrojowe, ale gwałtowny rozwój nastąpił dopiero po 1856 r. dzięki działalności prof. Józefa Dietla. W 1877 r. kuracjuszy przyjmowało 11 domów uzdrowiskowych oraz w 64 domach prywatnych, w tym samym okresie powstała Komisja Zdrojowa. U schyłku stulecia Krynickie Zdroje odwiedzało blisko 6000 kuracjuszy rocznie. W 1885 roku przybył do uzdrowiska znany hydroterapeuta Henryk Ebers, zostając m.in. dyrektorem CK. Zakładzie Hydropatycznym, radnym, inicjatorem budowy jednej z altan pijalni wód.
Dr Ebers zaprosił w 1909 r. do Krynicy ze Lwowa geologa Rudolfa Zubera, który stał się kolejną ikoną Krynicy. W wyniku głębokich na 810 m wierceń odkrył wodę, jedną z najsilniejszych w Europie szczaw alkaicznych, zwaną od jego nazwiska Wodą Zuber.
Dalszy prężny rozwój uzdrowiska przypada na pierwsze lata XX w., powstają nowe wille i pensjonaty. W 1911 r. doprowadzona została linia kolejowa co spowodowało napływ nowych kuracjuszy, w tym samym roku Krynica uzyskała prawa miejskie. W rok przed wybuchem II wojny światowej Krynicę odwiedzało rocznie 38 000 osób. W styczniu 1937 r. w Krynicy bawiła w podróży poślubnej przyszła królowa Holandii, księżniczka Juliana wraz z mężem księciem Bernardem. W okresie od stycznia 1944 r. do lutego 1945 r. Krynica była siedzibą ordynariusza apostolskiego Łemkowszczyzny Ołeksandera Małynowśkiego. Pod okupacją Krynica znajdowała się do 18 stycznia 1945 r. Wycofujący się Niemcy zabrali praktycznie wszystkie urządzenia, a wkraczające wojska Armii Czerwonej doszczętnie zdewastowały, co pozostało. Krynica z wojny odrodziła się tak naprawdę pod koniec lat 50. XX w.
Poza istniejącą już koleją ziemno-linową z 1937 r. na Górę Parkową w 1997 r. uruchomiono kolejkę gondolową na Jaworzynę (1114 m n.p.m.), która może przewieźć 1200 osób na godzinę. Dzięki tej inwestycji Krynica-Zdrój stała się dużym ośrodkiem narciarskim.
W latach 1975–1998 miasto administracyjnie należało do województwa nowosądeckiego.
Uzdrowisko.
Pierwsze wzmianki o leczniczych właściwościach krynickich źródeł znajdują się w dziele księdza Gabriela Rzączyńskiego pt. "Historia naturalis curiosa Regni Poloniae (...)", wydanym w pierwszej poł. XVIII w. Pierwsze naukowe badania wód krynickich przeprowadził jednak dopiero profesor Uniwersytetu Lwowskiego Baltazar Hacquet na zlecenie władz austriackich, które w 1783 r. przejęły Krynicę wraz z pozostałymi miejscowościami dóbr muszyńskich. Opinia Hacqueta, w której pozytywnie ocenił on lecznicze wartości tych wód zarówno do kąpieli, jak i do picia, zachęciła komisarza rządowego z Nowego Sącza, do zakupienia w 1793 r. krynickiego zdroju wraz z okolicznymi polami i łąkami za cenę 50 ówczesnych złotych. Ten ujął źródła w drewniane oprawy i wybudował pierwszy niewielki dom mieszkalny dla gości. Można więc uznać, że początki lecznictwa uzdrowiskowego w Krynicy datują się na przełom XVIII i XIX w.
W 1800 r. krynickie źródła przeszły na własność rządu austriackiego, pod zarząd komunalny dóbr muszyńskich, który nie mogąc znaleźć dzierżawcy postanowił poprowadzić zdrojowisko we własnym zakresie. W tym celu wzniesiony został w 1805 r. drugi, większy dom mieszkalny oraz wybudowano pierwszych 9 kabin kąpielowych. W tym roku Krynica zanotowała pobyt 180 gości. W 1806 r. wybudowano pierwszą drewnianą pijalnię wody mineralnej (istniejąca do dziś „Słotwinka”). Za rzeczywistą datę powstania krynickiego uzdrowiska należy jednak uznać 1807 r., kiedy to dr Jan Nennel został mianowany pierwszym lekarzem uzdrowiskowym.
Z tego czasu pochodzą pierwsze naukowe opisy wód krynickich, które w 1806 r. wykonał Józef August Schultess, profesor Uniwersytetu Jagiellońskiego. Ponownie obudowano źródła i ustalono pierwsze strefy ich ochrony, obejmujące teren o promieniu 150 kroków. Wybudowano proste łazienki i kilka kolejnych domów dla kuracjuszy, uregulowano prowizorycznie Kryniczankę. Powstał nawet projekt wytwórni naczyń do wysyłki wód poza uzdrowisko. Pomimo to liczba kuracjuszy, która w 1810 r. wyniosła 530 osób, w następnych latach nie zwiększała się.
Zniechęcone deficytowym przedsięwzięciem w 1852 r. władze austriackie poleciły zlikwidować uzdrowisko. Na szczęście zarząd dóbr muszyńskich odwlekał realizację polecenia. Jednocześnie grupa lekarzy krakowskich, którym przewodził dr Józef Dietl, rektor Uniwersytetu Jagiellońskiego, zaczęła propagować krynickie wody wśród lekarzy i społeczeństwa i coraz częściej wysyłać do nich kuracjuszy. Dietl, uznany później za ojca polskiej balneologii, w imieniu komisji rzeczoznawców wystąpił pod adresem rządu austriackiego z postulatami rozwoju uzdrowiska. Współdziałał z nim m.in. dr Michał Zieleniewski. Zarząd przystąpił do budowy urządzeń sanitarnych, leczniczych i mieszkalnych.
W 1901 r. w Krynicy przebywało już ponad 6 tys. kuracjuszy i liczba ich corocznie rosła, przekraczając dziesięć lat później 10 tys. W związku z koniecznością pozyskania większej ilości wód do kąpieli od 1911 r. poszukiwania nowych źródeł wód mineralnych w Krynicy prowadził geolog Rudolf Zuber, profesor Uniwersytetu Lwowskiego. Zakończyły się one sukcesem w 1914 r. przez dowiercenie się w szybie „Zuber I” do szczawy alkalicznej o największym znanym wówczas stężeniu.
Po zakończeniu I wojny kontynuowano w Krynicy poszukiwania kolejnych źródeł, uzyskując m.in. w odwiercie nr 11 („Zuber II”) na głębokości 952 m wielkie złoża suchego dwutlenku węgla, zastosowanego do suchych kąpieli gazowych. Z nowych szybów ujęto źródła „Jan” i „Słotwinka”. Rozbudowano krytą pijalnię z urządzeniami do podgrzewania wód, doprowadzanych do niej rurociągami.
Z II wojny światowej uzdrowisko wyszło z licznymi stratami. Wywiezione zostały linie do butelkowania wód i inne urządzenia techniczne, zniknęły cenne miedziane wanny do kąpieli. Wszystkie budynki uzdrowiskowe wymagały pilnych remontów. Mimo to w 1945 r. zanotowano tu pierwszych kilkuset gości, a w 1947 – ok. 14 tys. Dalsze badania krynickich wód prowadził inżynier Leon Nowotarski, długoletni dyrektor Państwowego Zakładu Zdrojowego.
W latach swej świetności Krynica była modnym uzdrowiskiem, miejscem pobytu i spotkań wielu sławnych Polaków. Bywali tu m.in.: Józef Piłsudski, Jan Matejko, Artur Grottger, Henryk Sienkiewicz, Józef Ignacy Kraszewski, Ludwik Solski, Helena Modrzejewska, Władysław Reymont, Julian Tuwim, Konstanty Ildefons Gałczyński i Jan Kiepura. Także obcokrajowcy: królowa Holandii Juliana, Valdas Adamkus, Václav Havel, Wiktor Janukowycz.
Krynica-Zdrój jest obecnie dużym ośrodkiem lecznictwa uzdrowiskowego i sanatoryjnego. Leczy się tu choroby układu trawiennego i moczowego, układu krążenia i przemiany materii. W mieście znajdują się sanatoria i szpitale uzdrowiskowe, a także odwierty, pijalnie i rozlewnie wód mineralnych i leczniczych:
Zabytki.
Najstarszym budynkiem w Krynicy jest pijalnia „Słotwinka” z 1806 r. Początkowo stała w miejscu, które obecnie zajmuje przeszklona Pijalnia Główna na krynickim deptaku z 1971 r., gdzie na ok. 3500 m² znajduje się sala koncertowa i ogród zimowy. Budynek z lat 70. wyróżnia się oryginalnością i detalem na tle oszczędnościowej architektury Polski Ludowej. W początkach drugiej połowy XIX w. pijalnia „Słotwinka” została przeniesiona do Parku Słotwińskiego. Otwierana sezonowo. Tuż obok znajduje się „Koncertowa”, której historia sięga 1870 r. Wybudowany wtedy Pawilon nosił nazwę Słotwiński Pawilon Koncertowy i taką też pełnił funkcję. Odbywały się tam koncerty, a sam park był ulubionym miejscem kuracjuszy odwiedzających Krynicę. Od 1989 r. niniejszy obiekt po generalnym remoncie, aczkolwiek nie ingerującym w jego stylistykę funkcjonuje jako restauracja „Koncertowa”.
Inne zabytki uzdrowiska to Łazienki Borowinowe z 1881 r., Stare Łazienki Mineralne z lat 1863–1966. W centralnej części deptaku stoi neorenesansowy Stary Dom Zdrojowy z 1889 r. (z zachowaną oryginalną salą balową), w którym mieściła się pijalnia wody „Mieczysław”, która w 2007 r. została wyremontowana i ponownie otwarta.
Na tyłach tego domu, w sąsiedztwie potoku Kryniczanki przy Bulwarach Dietla, wzniesione zostały wille. To szereg jednych z najstarszych zachowanych – często drewnianych zabudowań willowych dla kuracjuszy przy wizytowej arterii miasta. „Biała Róża” z 1856 r., „Biały Orzeł” z 1857 r., „Kosynier”, „Wisła” i „Węgierska Korona” z 1880 r., „Witoldówka”, „Małopolanka” z 1898 r. W jednej z nich, o nazwie „Romanówka”, od 1995 r. mieści się Muzeum Nikifora, właściwie Epifaniusza Drowniaka (1895–1968), krynickiego malarza prymitywisty, pochodzenia łemkowskiego o światowej sławie, nazywanego również Matejką Krynicy.
Obok Pijalni Głównej stoi muszla koncertowa z okresu międzywojennego, na miejscu Pawilonu orkiestry uzdrowiskowej. W muszli wmurowana tablica pamiątkowa ku czci związanego z Krynicą Jana Kiepury (1902–1966). W 1932 r. za pieniądze zarobione na scenach świata wybudował w Krynicy-Zdroju według projektu Bohdana Pniewskiego kosztujący trzy miliony dolarów USA luksusowy modernistyczny hotel (po wojnie zwany sanatorium, aktualnie zabytek) „Patria” – miejsce kręcenia kilku filmów pod koniec lat 30. XX w. (m.in. film "Książątko" z 1937 r.). W „Patrii” zachował się oryginalny wystrój w tym marmury i alabastry, drzwi obrotowe, winda z lat 30. XX w., taras wypoczynkowy na dachu. Przed wojną do hotelu należał też basen i kort tenisowy. Dach hotelu Patria był zwieńczony ogromnym stalowym masztem, na którym wywieszano polską flagę z okazji świąt narodowych. Maszt usunięto w czasie II wojny światowej. Obok muszli koncertowej stoi modernistyczny Nowy Dom Zdrojowy (sanatorium) autorstwa prof. Witolda Minikiewicza z 1939 r. z zachowanym wystrojem charakterystycznym dla luksusowej architektury funkcjonalistycznej lat 30. XX w. (marmury, stal chromowana, importowane drewno, duże przeszklenia, fontanna nawiązująca do awangardowej rzeźby polskiej lat 30. XX w., taras na dachu, a także amfiteatr koncertowy umieszczony przy tylnej elewacji – nieużywany od dawna, zaprojektowany raczej do kameralnych występów), w pobliżu pomnik Adama Mickiewicza z 1906 r. W Krynicy przy ul. Piłsudskiego znajduje się pomnik ku czci Wojska Polskiego z inskrypcją „Obrońcom Zwycięzcom”. Jest uznawany za niesztampowy i oryginalny przykład nowoczesnej rzeźby. Pomnik stworzył w 1985 r. profesor Bronisław Chromy z okazji 40. rocznicy zakończenia II wojny światowej.
W Krynicy znajduje się drewniany kościół Przemienienia Pańskiego z 1864 r., kościół Wniebowzięcia NMP, wzniesiony w latach 1887–1902 w stylu „renesansu włoskiego”, Nowe Łazienki Mineralne (1923–1926).
1 lipca 2008 r. w Krynicy przy ul. Kościuszki, z nieustalonych przyczyn zapalił się zabytkowy budynek Szczerbiec (w wyniku tego pożaru spaleniu uległo piętro i poddasze budynku). Ze względów bezpieczeństwa ruiny tego obiektu zostały rozebrane.
W Krynicy-Zdroju i jej najbliższej okolicy jest wytyczony Szlak Cerkwi Łemkowskich poświęcony budownictwu sakralnemu tych okolic, w przeszłości zamieszkanych głównie przez Łemków.
Gospodarka.
Na terenie Krynicy-Zdroju operuje spółka Uzdrowisko Krynica-Żegiestów SA posiadająca zakład produkcyjny zajmujący się rozlewaniem miejscowych wód pod marką wody mineralnej „Kryniczanka” oraz Spółdzielnia Pracy „Postęp” – producent wody mineralnej „Muszynianka”.
Transport.
W Krynicy-Zdroju znajduje się stacja końcowa otwartej w 1911 roku linii kolejowej nr 105. Z Krynicy można dojechać pociągiem do Nowego Sącza, Tarnowa, Krakowa, Warszawy, Gdyni, Katowic, Wrocławia i innych miast. Kasa biletowa została zlikwidowana w 2010 r.
W Krynicy-Zdroju zbiegają się drogi wojewódzkie: 981 i 971. Przed 1 stycznia 2006 r. przez Krynicę-Zdrój przebiegała droga krajowa 75, jednak po tej dacie zmienił się jej przebieg od miejscowości Krzyżówka w stronę Słowacji.
W Krynicy-Zdroju istnieje całkowicie bezpłatna Komunikacja Uzdrowiskowa składająca się z czterech linii o numerach 1, 3, 4, 5. Linie, podobnie jak większość linii prywatnych, łączą kilka najważniejszych miejsc w Krynicy-Zdroju, m.in. osiedle Czarny Potok (stacja kolei gondolowej na Jaworzynę Krynicką), kompleks narciarski "Słotwiny", centrum miasta oraz osiedle Muszynka. Obsługą zajmuje się PKS Nowy Sącz, wyłonione w drodze przetargu przez Urząd Miasta.
Krynica-Zdrój nie posiada własnego Przedsiębiorstwa Komunikacji Samochodowej, jednak ma dobre połączenia z większością dużych miast w Polsce. Do Krynicy-Zdroju przyjeżdżają autobusy m.in. z Katowic, Łodzi, Kielc, Krakowa, Nowego Sącza, Nysy, Rzeszowa, Warszawy czy Lublina. W sezonie letnim uruchamiane jest połączenie Krynica-Zdrój – Mielno.
Kultura.
Doroczną imprezą w Krynicy-Zdroju jest organizowany od 1967 r. Festiwal im. Jana Kiepury, którego twórcą i organizatorem pierwszych 15. edycji był Stefan Półchłopek, a od 1984 roku pod wieloletniądyrekcją Bogusława Kaczyńskiego. Na dwa tygodnie, na przełomie sierpnia i września zjeżdża około 1000 solistów i artystów w tym teatry muzyczne, teatry rozrywki i pantomimy. Koncertu promenadowego na deptaku słucha około 20 000 osób. Koncerty odbywają się również w Pijalni Głównej, w sali koncertowej Starego Domu Zdrojowego, organizowany jest przegląd filmów z udziałem Kiepury. W sumie corocznie Festiwal ogląda na żywo około 60 000 osób. Na uwagę zasługuje także coroczny (organizowany w lutym) Międzynarodowy Festiwal Gitarowy.
Od 1990 r. we wrześniu odbywają się tu cykliczne spotkania polityków i przedsiębiorców z Europy Centralnej i Wschodniej pod nazwą „Forum Ekonomiczne”. Na forum w 2004 r. zaproszono gości z Europy Zachodniej i krajów arabskich.
W Krynicy-Zdroju istnieje i funkcjonuje kilka muzeów. Jednym z nich jest otwarte w 1994 r. przy Bulwarach Dietla Muzeum Nikifora.
Wspólnoty wyznaniowe.
Na terenie miasta działalność religijną prowadzą następujące Kościoły i związki wyznaniowe:
Bezpieczeństwo.
Krynica Zdrój posiada własny szpital. Jest to Szpital Miejski im.Józefa Dietla. Posiada on szpitalny Oddział Ratunkowy, poradnie i oddziały:
W Krynicy stacjonują karetki sądeckiego pogotowia ratunkowego w tzw. podstacji dwa zespoły S I P.
Krynica Zdrój posiada Komisariat Policji i Straż Miejską.
W Krynicy swoją siedzibę posiada grupa krynicka GOPR.
Krynica Zdrój posiada 1 jednostkę ochrony przeciwpożarowej. Jest to utworzona 1 lipca 1992 r. Jednostka Ratowniczo-Gaśnicza Państwowej Straży Pożarnej w Krynicy Zdrój, specjalizuje się w ratownictwie wysokościowym.
Sprzęt:
Sport i turystyka.
Krynica-Zdrój to ośrodek turystyczny. Miasto jest jednym z największych polskich ośrodków sportów zimowych. Narciarstwo uprawiać można na stokach w Krynicy-Słotwinach i na Jaworzynie (1114 m n.p.m.), gdzie funkcjonuje stacja narciarska. Blisko jest też ośrodek Dwie Doliny Muszyna – Wierchomla, gdzie mieści się najdłuższy w Polsce wyciąg krzesełkowy, a od 2008 r. atrakcją jest połączenie Wierchomli i Muszyny systemem 10 wyciągów narciarskich. W ostatnich latach powstał projekt połączenia systemem wyciągów całej okolicy – siedmiu dolin, czyli terenu od Wierchomli Małej, poprzez Krynicę aż do Doliny Roztoki.
Krynica-Zdrój ma długie tradycje uprawiania hokeja na lodzie – od 1928 r. istnieje tu klub KTH Krynica ("Krynickie Towarzystwo Hokejowe"). Odbywają się międzynarodowe turnieje EIHC. W 1931 r. rozegrane zostały tutaj Mistrzostwa Świata w tej dyscyplinie sportu – były one jednocześnie mistrzostwami Europy. W championacie światowym zwyciężyła Kanada, która była reprezentowana przez drużynę Uniwersytetu Manitoba, a reprezentacja Polski zajęła czwarte miejsce. W klasyfikacji Mistrzostw Europy najlepsza okazała się Austria (3. miejsce w Mistrzostwach Świata), a Polska zdobyła tytuł wicemistrzowski.
Krynica-Zdrój jest kolebką polskiego saneczkarstwa. Pierwsza sekcja saneczkarska powstała w 1909 r. przy Klubie Sportowym Makabi. Na wybudowanym w 1929 r., nieistniejącym już torze na Górze Parkowej (742 m n.p.m.) rozegrane zostały pierwsze Mistrzostwa Polski (1930 r.), Mistrzostwa Europy (1935 r.) oraz dwukrotnie (w 1958 i 1962 r.) Mistrzostwa Świata w saneczkarstwie. Ostatnią wielką imprezą były Mistrzostwa Europy Juniorów (1979 r.). W 2008 r. rozpoczęto budowę sztucznie mrożonego toru saneczkowo-bobslejowo-skeletonowego. Całkowita planowana długość toru to 1709 m, a długość od startu do mety będzie wynosić 1613 m. Będzie to trzeci pod względem długości tor na świecie po torach w Nagano i St. Moritz. Maksymalną prędkość, jaką rozwiną na nim zawodnicy, szacuje się na 135 km/h. Strefa hamowania to 300 m. Tor będzie spełniał wszystkie wymogi dotyczące organizacji imprez międzynarodowych. Działania przeciwników budowy toru spowodowały wstrzymanie prac.
Jeszcze po II wojnie światowej w Krynicy istniały dwie skocznie narciarskie. Uprawia się tutaj również kolarstwo górskie, curling, boks (mistrzem świata federacji IBC jest Paweł Kołodziej), kick-boxing, karate, taekwondo, snowboard, narciarstwo alpejskie, short-track, saneczkarstwo, piłkę nożną. Organizowane są turnieje szachowe. W 2001 r. w Krynicy rozegrano kilka konkurencji Uniwersjady w m. W Krynicy-Zdroju swoją siedzibę ma jedna z siedmiu regionalnych grup ratownictwa górskiego – Krynicka Grupa GOPR.
Miasta partnerskie.
Miasta partnerskie:

</doc>
<doc id="155501" url="https://pl.wikipedia.org/wiki?curid=155501" title="Babka lancetowata">
Babka lancetowata

Babka lancetowata, babka wąskolistna, języczki polne ("Plantago lanceolata" L.) – gatunek byliny należący do rodziny babkowatych ("Plantaginaceae" Juss.). Występuje w stanie dzikim w niemal całej Europie, w Afryce północnej oraz w Azji zachodniej aż do Himalajów i jej części środkowej. Jako gatunek zawleczony obecny jest w Ameryce Północnej, Środkowej i Południowej, na Hawajach, w Australii i na Madagaskarze. Gatunek bardzo zmienny, przystosowuje się do różnych warunków, został rozwleczony na wszystkie kontynenty. W Polsce pospolity.
Biologia.
Liście zawierają aukubinę, substancje śluzowe, pektyny, garbniki (ok. 6,5%), kwasy: fumarowy, benzoesowy, cynamonowy, waniliowy, sole mineralne (w tym sole cynku i krzemionkę), flawonoidy (bajkaleina, skutelareina).
Pędy kwiatostanowe wyrastają począwszy od drugiego roku wegetacji. Roślina kwitnie od maja do września, jest wiatropylna. Jedna roślina wydaje około 1000 nasion.
Ekologia.
Rośnie na łąkach, trawnikach, pastwiskach, przydrożach, zboczach i polanach. Lubi lekkie i przewiewne gleby, czarnoziemne lub gliniasto-piaszczyste. Często spotykana jako roślina ruderalna lub chwast w koniczynie, lucernie. W polskich Tatrach spotykana do wysokości 1367 m n.p.m. W Polsce występuje coraz rzadziej w stanie naturalnym, ze względu na stosowanie herbicydów.
Hemikryptofit. W klasyfikacji zbiorowisk roślinnych gatunek charakterystyczny dla Cl. "Molinio-Arrhenatheretea".
Nasiona babki stanowią przysmak kanarków. Rozsiewane są przez zwierzęta (zoochoria) i ludzi (antropochoria).
Jest rośliną żywicielską larw motyli przeplatki aurelii, britomartis, atalii, didymy i cinksii.
Systematyka i zmienność.
Gatunek należy do podrodzaju "Psyllium" i sekcji "Lanceifolia". W Polsce występuje w 2 podgatunkach
Reveal wymienia jedną odmianę "P. lanceolata" L. var. "sphaerostachya" Mert. &amp; Koch, którą uznaje za synonim gatunku.
Babka lancetowata tworzy mieszańce z babką średnią.
Nazewnictwo.
Inne nazwy zwyczajowe: babka wąskolistna, babka koniczynowa, babka koniczynowata, języczki polne, żywiec.
Synonimy: "Plantago altissima" auct. non L., "Plantago lanceolata" L. "sphaerostachya" Mert. &amp; Koch,
Nazwa gatunkowa "lanceolata" wywodzi się od kształtu blaszki liściowej.
Zastosowanie.
Roślina pastewna.
Posiada dużą wartość pokarmową jako pasza zielona. U bydła wywołuje jednak biegunkę.
Roślina ozdobna.
Czasami uprawiana jest w celach ozdobnych, najczęściej w tym celu uprawia się kultywar 'Marginata' o barwnych liściach.
Uprawa.
Plantację utrzymuje się 4–5 lat.

</doc>
<doc id="155509" url="https://pl.wikipedia.org/wiki?curid=155509" title="Krzyżanki (powiat gostyński)">
Krzyżanki (powiat gostyński)

Krzyżanki – wieś w Polsce, położona w województwie wielkopolskim, w powiecie gostyńskim, w gminie Pępowo.
Oddalona o 5 km na południowy zachód od Pępowa.
Nazwa wsi pochodzi prawdopodobnie od imienia Krzyżak (Chryzostom) a jej początki datowane są na czasy wczesnopiastowskie, choć pierwsze wzmianki o Krzyżankach pochodzą dopiero z 1399 roku.
Wieś szlachecka Krziżanki położona była w 1580 roku w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Krzyżanki należały do okręgu krobskiego tego powiatu i stanowiły odrębny majątek, którego właścicielem był wówczas (1846) Błociszewski. Według spisu urzędowego z 1837 roku wieś liczyła 208 mieszkańców, którzy zamieszkiwali 19 dymów (domostw).
W latach 80. XIX wieku wybudowano w Krzyżankach pałac tworząc przy nim jednocześnie park, którego część wydzielono na park krajobrazowy. Przy pałacu istnieje również mały zespół folwarczny.
W latach 1975–1998 miejscowość należała administracyjnie do województwa leszczyńskiego.

</doc>
<doc id="155511" url="https://pl.wikipedia.org/wiki?curid=155511" title="Powiat brzeski">
Powiat brzeski



</doc>
<doc id="155512" url="https://pl.wikipedia.org/wiki?curid=155512" title="Grand Prix Turcji Formuły 1">
Grand Prix Turcji Formuły 1

Grand Prix Turcji – eliminacja Mistrzostw Świata Formuły 1 organizowana na torze Istanbul Park nieopodal Stambułu w sezonach 2005–2011 oraz 2020–2021.
Historia.
Pierwszy wyścig o Grand Prix Turcji odbył się 21 sierpnia 2005 roku, a jego zwycięzcą został Kimi Räikkönen z McLarena. Charakterystyka toru sprawiła, że wielu kierowców wpadało w poślizg i wypadało z trasy – głównie na zakręcie 8. Na tym właśnie zakręcie Juan Pablo Montoya wyjeżdżając szeroko na pobocze oddał drugą pozycję w ręce Fernando Alonso na dwa okrążenia przed końcem wyścigu. Kolumbijczyk tłumaczył się uszkodzeniem samochodu spowodowanym kontaktem z samochodem Tiago Monteiro podczas manewru dublowania. To wydarzenie było jednym z tych, które zaważyły na losie tytułów mistrzowskich.
Rok później swoje pierwsze zwycięstwo w Formule 1 świętował tu Felipe Massa w samochodzie Ferrari. Wyścig został jednak bardziej zapamiętany z powodu afery jaka wybuchła po ceremonii wręczenia nagród. Nagroda dla zwycięzcy została przekazana przez Mehmeta Ali Talata, który widzom został przedstawiony jako prezydent Tureckiej Republiki Cypru Północnego, który jest uznawany jedynie przez Turcję. Międzynarodowa Federacja Samochodowa (FIA), która zachowuje polityczną neutralność, rozpoczęła dochodzenie. Przedstawiciele federacji nie mieli możliwości przeciwstawienia się decyzji organizatorów, ponieważ decyzja została maksymalnie opóźniona. Organizatorom groziła utrata praw do organizacji wyścigu, a także rajdu w ramach Rajdowych Mistrzostw Świata. Ostatecznie zostali oni ukarani grzywną w wysokości 5 mln dolarów.
11 maja 2008 w trakcie wyścigu Serii GP2 na tor dostały się dwa psy. Jeden z nich został zabity przez bolid, którym kierował Bruno Senna. W samochodzie Brazylijczyka poważnie uszkodzone zostało prawe przednie zawieszenie, Bruno Senna musiał zakończyć wyścig przed czasem.
Tor.
Decyzję o zbudowaniu toru, na którym miało odbyć się Grand Prix Turcji podjęto w 2002 roku. Z trzech branych pod uwagę lokalizacji wybrano okolice największego tureckiego miasta, Stambułu. Tor został zaprojektowany przez Hermanna Tilke, który projektował już tory Formuły 1 (Sepang, Bahrain, Shanghai czy zmodernizowany tor Hungaroring). Tor charakteryzuje się przeciwnym do ruchu wskazówek zegara kierunkiem jazdy.
Zwycięzcy Grand Prix Turcji.
!align=center |2012–2019
Kierowcy
Producenci samochodów
Producenci silników

</doc>
<doc id="155513" url="https://pl.wikipedia.org/wiki?curid=155513" title=".eu.int">
.eu.int



</doc>
<doc id="155515" url="https://pl.wikipedia.org/wiki?curid=155515" title="Frainc-comtou">
Frainc-comtou

Frainc-comtou – dialekt romański z grupy "langues d’oïl", posługują się nim mieszkańcy Burgundii – w centralnej części Francji i w Szwajcarii. Dzieli się na poddialekty, m.in. "neuchâtelois", "pontalissien", "valserine". Uznawany za dialekt języka francuskiego.

</doc>
<doc id="155517" url="https://pl.wikipedia.org/wiki?curid=155517" title="Kraul">
Kraul

 
Kraul – najszybszy z czterech podstawowych stylów pływackich.
Technika.
Płynący znajduje się w pozycji na piersiach i wykonuje tzw. „nożyce” nogami, przy równoczesnym naprzemianstronnym ruchu rąk. Ruch ten polega na wyciąganiu na zmianę ręki przed siebie nad wodą i podciąganiu jej z powrotem pod wodą. Szybkość w kraulu uzyskuje się głównie za sprawą pracy rąk (70–85%), praca nóg to zaledwie 15–30%. Oddech wykonuje się poprzez częściowe wystawienie głowy nad wodę wzdłuż jednej z rąk, najczęściej co drugi lub co trzeci wymach ramion.
Poniżej symulacja kraula czterouderzeniowego (praca nóg), z oddechem na lewą stronę co drugi wymach ramion:
W ratownictwie stosuje się także inną odmianę tego stylu: kraul ratowniczy (pot. „kozak”) – wykonuje się naprzemianstronną pracę rąk i trzyma się głowę lekko nad wodą, tak aby nie tracić kontaktu wzrokowego z tonącym.
Pływanie sportowe.
W trakcie zawodów pływackich zawodnicy pływają najczęściej kraulem w konkurencjach w stylu dowolnym i w ostatniej części dystansu konkurencji w stylu zmiennym.
Historia.
Jakkolwiek podobne style pływania znane są ludzkości od starożytności, to jednak współczesny kraul wywodzi się według różnych źródeł z dwóch miejsc:
Styl ten w Europie pojawił się prawdopodobnie po raz pierwszy w 1844 r., kiedy na zawodach pływackich w Londynie zawodnicy z Ameryki Północnej bez trudu pokonali Brytyjczyków pływających żabką. Po tych zawodach został jednak w Europie na długo zakazany w oficjalnych zawodach.
W latach 1870–1890, pierwszą „oficjalną” wersję kraula opracował John Arthur Trudgen, który opisał styl pływania Indian z Ameryki Południowej. Popełnił jednak błąd, gdyż wadliwie opisał ruch nóg, który w jego wersji był bardziej zbliżony do żabki. Ten hybrydowy styl pływania był nazywany trudgenem. Trudgen stał się popularny w zawodach w Europie pod koniec XIX w. i zaczął stopniowo zastępować żabkę w zawodach w wolnym stylu.
Trudgen został dopracowany przez trenera pływackiego z Australii Richarda Cavilla. Obserwował on ludność autochtoniczną na Wyspach Salomona i dokładnie przestudiował ruch ich nóg, pływając za nimi w masce płetwonurka. Zawodnicy szkoleni przez Cavilla zaczęli wygrywać liczne zawody, a nowy styl został nazwany australijskim kraulem. Nazwa ta została w latach 50. XX w. skrócona do obecnej.

</doc>
<doc id="155522" url="https://pl.wikipedia.org/wiki?curid=155522" title="Język szampański">
Język szampański

Język szampański ("Champenois") – język romański z grupy "langues d’oïl", posługują się nim mieszkańcy Szampanii – w północnej części Francji oraz w Belgii (Walonia). Dzieli się na dialekty, między innymi ardeński, "bassignot+langrois", "sennonais", "briad", "rémois" i "troyen". Często uznawany za dialekt języka francuskiego. Obecnie zanikający.

</doc>
<doc id="155524" url="https://pl.wikipedia.org/wiki?curid=155524" title="Balthus">
Balthus

Balthus, właściwie Balthasar Kłossowski de Rola (ur. 29 lutego 1908 w Paryżu, zm. 18 lutego 2001 w w Szwajcarii) – francuski malarz pochodzenia polsko-niemiecko-żydowskiego.
Życiorys.
Zarówno jego ojciec, niemiecki historyk sztuki o polskich korzeniach Erich Klossowski, jak i matka, żydowskiego pochodzenia Baladine Klossowska, córka kantora synagogi Pod Białym Bocianem we Wrocławiu Abrahama Baera Spiro, zajmowali się malarstwem. Również wuj Balthusa, Eugen Spiro był malarzem. 
W 1914, po wybuchu wojny, Klossowscy przenieśli się najpierw do Niemiec, a potem do Szwajcarii. Oficjalnie Balthus zadebiutował już w 1921 cyklem czterdziestu rysowanych tuszem obrazków które wykonał, mając jedenaście lat, przedstawiających przygody kotka Mitsou, zebranych w tomiku, który wydał i wstępem opatrzył Rainer Maria Rilke.
W 1924 Balthus wrócił do Paryża, gdzie rozpoczął studia artystyczne. Jego pierwsza wystawa odbyła się w galerii w Paryżu. Malarstwo Balthusa, oryginalne i niepoddające się próbom klasyfikacji, należy do najbardziej pasjonujących zjawisk XX‑wiecznej sztuki. Twórca zachowuje realizm, lecz malowane przez niego wnętrza i pejzaże miejskie bliskie są surrealizmowi, jednak nie chciał być kojarzony z tym ruchem. Właściwie nie przyłączył się do żadnej grupy ani szkoły. Częstym motywem jego dzieł są koty i młode dziewczęta. Oprócz obrazów Balthus tworzył także ilustracje książkowe oraz scenografie teatralne.
W 1937 poślubił Antoinette de Watteville, która pochodziła z wpływowej arystokratycznej rodziny z Berna. Poznał ją już w 1924 roku, kiedy była modelką dla Cathy Dressing. Balthus miał dwoje dzieci z tego małżeństwa, Thadée (Tadeusza) Klossowskiego i Stanislasa (Stanisława) Klossowskiego (ur. 1942), którzy niedawno wydali książki o ojcu, w tym listy rodziców. Stanislas, znany też jako „Stash”, stał się barwną postacią w swingującym Londynie i Paryżu w latach 60.
Powiedział, że jego malarstwo jest głęboko religijne, a sam fakt malowania jest modlitwą. Jednak już pierwsza wystawa w Paryżu wywołała kontrowersje. Artysta zyskał opinię malującego młode, wyzywające dziewczęta. Jednak autor tłumaczył się, że to stan swobody i ufności właściwy dzieciństwu, stan radosnej niewinności.
W 1977 przeniósł się do w Szwajcarii, razem z drugą, japońską żona Setsuko Idetą, którą poślubił w 1967 i która była od niego o trzydzieści pięć lat młodsza (poznał ją w Japonii, podczas misji dyplomatycznej również zainicjowanej przez André Malraux). Syn Fumio urodził się w 1968 roku, ale zmarł dwa lata później. w 1973 urodziła się córka Harumi.
Bratem Balthusa był znany filozof francuski Pierre Klossowski.
W 1998 otrzymał tytuł doktora honoris causa Akademii Sztuk Pięknych we Wrocławiu. Był także laureatem Nagrody Cesarza Japonii – Preamium Imperiale przyznanej mu w 1991.
Zmarł w 2001.

</doc>
<doc id="155525" url="https://pl.wikipedia.org/wiki?curid=155525" title="Stwardnienie zanikowe boczne">
Stwardnienie zanikowe boczne

Stwardnienie zanikowe boczne (choroba Charcota, choroba Lou Gehriga, choroba neuronu ruchowego, łac. "sclerosis lateralis amyotrophica" – SLA, ang. "amyotrophic lateral sclerosis" – ALS) – nieuleczalna, postępująca choroba neurodegeneracyjna, która prowadzi do niszczenia komórek rogów przednich rdzenia kręgowego, jąder nerwów czaszkowych rdzenia przedłużonego oraz neuronów drogi piramidowej, czyli wybiórczego uszkodzenia obwodowego (dolnego) i ośrodkowego (górnego) neuronu ruchowego.
Historia.
Chorobę jako pierwszy opisał Jean-Martin Charcot (1825–1893) wraz z Alexisem Joffroyem (1844–1908). W Stanach Zjednoczonych choroba jest powszechnie znana pod nazwą „choroba Lou Gehriga” ("Lou Gehrig's disease") od nazwiska słynnego amerykańskiego bejsbolisty Henry’ego Louisa Gehriga, który zmarł na ALS w 1941 roku.
Epidemiologia.
Pojawia się głównie w 6. i 7. dekadzie życia, częściej u mężczyzn. Częstość występowania choroby szacuje się na 2–4:100 000. Choroba może wystąpić też u młodych ludzi, chociaż zdecydowanie rzadziej (1–3:500 000).
Etiologia.
Etiologia tego rzadkiego schorzenia nie jest do końca poznana.
Istnieją dwa typy ALS:
Oba przypadki klinicznie nie są możliwe do rozróżnienia, ale zazwyczaj forma uwarunkowana genetycznie pojawia się we wcześniejszym wieku.
Wykrycie zależności pomiędzy FALS a mutacją genu "SOD1" pozwoliło wysnuć przypuszczenie, że etiologia ALS może być ściśle powiązana z niedoborem (nadmierną) aktywności(-ą) dysmutazy ponadtlenkowej.
Wykazano, że delecje i insercje genu "NEFH" (OMIM) kodującego podjednostkę ciężkich neurofilamentów, delecje w genie "PRPH" (OMIM) kodującym peryferynę i mutacje genu "DCTN1" (OMIM) kodującego dynaktynę warunkują predyspozycję do zachorowania na ALS.
Patofizjologia.
Istnieją dwie istotne hipotezy, które mogą mieć znaczący wpływ na poznanie patofizjologii ALS. Pierwsza hipoteza zakłada "zyskanie funkcji" (ang. "gain of function"). Według tej hipotezy patogeneza choroby jest związana z uzyskaniem nowych zdolności katalitycznych dysmutazy ponadtlenkowej, która wskutek zmian genetycznych ma inną budowę trzeciorzędową (dysmutaza ponadtlenkowa jest metaloproteiną).
Druga hipoteza zakłada "zyskanie zdolności do nowych interakcji" (ang. "gain of interaction"). Ta hipoteza przedstawiła zmutowane białko SOD1 jako nieaktywne katalitycznie ulegające szybkiej degradacji.
Jest możliwe, by obie hipotezy były prawdziwe i się uzupełniały. Mechanizm wolnorodnikowy oraz konformacyjny spowodowane obiema hipotezami odrębnie nie muszą się wykluczać. Obecne badania wskazują, że główną rolę w rozwoju ALS powoduje zmiana konformacyjna SOD1, a co za tym idzie, utrata kontroli oddziaływań międzybiałkowych i tworzenie nierozpuszczalnych agregatów w komórkach (zawierających β-amyloid – charakterystyczny składnik złogów podejrzewany o generowanie wolnych rodników).
Ciągła i postępująca degeneracja motoneuronów w ALS prowadzi ostatecznie do utraty przez mózg możliwości kontrolowania pracy mięśni, a ostatecznie do śmierci chorego.
Objawy i przebieg.
Pierwszymi objawami są zaniki mięśniowe dotyczące krótkich mięśni rąk, spastyczny niedowład kończyn dolnych oraz niekiedy cechy zespołu opuszkowego. W dalszym przebiegu pojawiają się zaniki kolejnych grup mięśniowych z charakterystycznymi drżeniami pęczkowymi oraz progresją objawów spastycznych. U pacjentów w toku rozwoju choroby dochodzi do powolnego, ale systematycznego pogarszania się sprawności ruchowej, a w późniejszych etapach do całkowitego paraliżu i ostatecznie śmierci poprzez zatrzymanie pracy mięśni oddechowych. Ogólnie przyjmuje się, że ALS prowadzi do śmierci w ciągu 3–5 lat; najczęściej śmierć z powodu ALS następuje wskutek niewydolności oddechowej (paraliż mięśni oddechowych). Poza nielicznymi przypadkami ALS nie dotyka sfery intelektualnej człowieka, przykładem może być astrofizyk Stephen Hawking, który walczył z chorobą przez ponad 50 lat, oraz amerykański gitarzysta Jason Becker, który podczas choroby wydał dwie płyty, walcząc z chorobą od dwudziestego roku życia.
Podział kliniczny.
Klinicznie wyróżnia się niekiedy dwie początkowe postacie choroby:
Obraz histologiczny.
W mózgu chorych w barwieniach na obecność mieliny można uwidocznić demielinizację w drogach korowo-rdzeniowych, a także uszkodzenie neuronów. Zmiany są dobrze odgraniczone i zajmują pęczki boczne rdzenia. Uszkodzenie dotyczy też jąder ruchowych nerwów czaszkowych, zwłaszcza jądra nerwu podjęzykowego. Zmiany w korze mózgowej dotyczą komórek piramidowych zakrętu przyśrodkowego, w rdzeniu kręgowym (przede wszystkim jego odcinku szyjnym i lędźwiowym) stwierdza się ubytki ilościowe neuronów dużych i średnich rogów bocznych, a także cechy morfologiczne uszkodzenia neuronów: tigrolizę, obkurczenie komórek, jądra piknotyczne, odkładanie się złogów wewnątrzcytoplazmatycznych. Wtręty cytoplazmatyczne są objawem patognomonicznym dla ALS. Wyróżnia się kilka ich rodzajów:
Rozpoznanie.
Rozpoznanie opiera się na kryteriach World Federation of Neurology (kryteriach Airlie House/ El Escorial Revisited)
"oraz"
Leczenie.
Nie ma dotąd skutecznej metody leczenia przyczynowego choroby. Riluzol (Rilutek) może wydłużać przeżycie i (lub) opóźnić wystąpienie niewydolności oddechowej u pacjentów z ALS, spowalniając progresję choroby. W badaniach klinicznych z grupą kontrolną stwierdzono wydłużenie średniego przeżycia o około 2–3 miesiące.
Leczenie paliatywne.
Jest to leczenie zmniejszające dolegliwości choroby:
Paliatywna terapia żywieniowa celowana.
Terapia żywieniowa celowana ma na celu nie tylko rozwiązanie problemów żywieniowych pacjenta. W przypadku SLA ma za zadanie ułatwienie prowadzenia wentylacji mechanicznej. Polecane jest stosowanie diet o niskim współczynniku oddechowym.
Fizjoterapia.
Wraz z podejrzeniem lub rozpoznaniem choroby powinna być wdrożona rehabilitacja ruchowa, która ma na celu podtrzymywanie zakresów ruchu w stawach i utrzymanie wykonywania przez chorego jak najdłużej czynności dnia codziennego.
W procesie fizjoterapii należy pamiętać o przewlekłym zmęczeniu które może towarzyszyć choremu i utrudniać rehabilitację. Należy je brać pod uwagę wykonując krótkie sesje ćwiczeń wielokrotnie w ciągu dnia.
W ramach fizjoterapii wykonywane są ćwiczenia czynne oraz bierne. Chory jest także edukowany jak korzystać z zaopatrzenia ortopedycznego: kule, balkoniki, stabilizatory.
Indukowane pluripotencjalne komórki macierzyste.
Chorzy na ALS są dawcami iPSC, z których uzyskano (do 2011 rok) ponad 30 linii komórkowych, które mogą służyć jako model choroby, więc są wykorzystywane do lepszego poznania przyczyn i przebiegu choroby.

</doc>
<doc id="155526" url="https://pl.wikipedia.org/wiki?curid=155526" title="Choroba Charcota">
Choroba Charcota



</doc>
<doc id="155528" url="https://pl.wikipedia.org/wiki?curid=155528" title="Język normandzki">
Język normandzki

Język normandzki ("Normaund", "Normand" lub "Nouormand") – język romański z grupy "langues d’oïl", posługują się nim mieszkańcy Normandii, krainy historycznej w północnej części Francji, oraz w niewielkim stopniu pobliskich Wysp Normandzkich, należących do Wielkiej Brytanii. Na tych wyspach istnieją odrębne dialekty (niekiedy uznawane za odrębne języki): auregnais (wyspa Alderney), guernésiais (wyspa Guernsey), jèrriais (wyspa Jersey) i sercquiais (wyspa Sark). Język normandzki dzieli się na dialekty: "coutançais", "calvadosien", "lieuvin + evrecin", "vexinois" i "roumois".
Bywa też uznawany za dialekt języka francuskiego. Charakteryzuje się licznymi zapożyczeniami z języków skandynawskich. Wywarł olbrzymi wpływ na rozwój języka angielskiego.

</doc>
<doc id="155529" url="https://pl.wikipedia.org/wiki?curid=155529" title="Wybory parlamentarne w Polsce w 1930 roku">
Wybory parlamentarne w Polsce w 1930 roku

Wybory parlamentarne w Polsce w 1930 roku lub Wybory brzeskie – popularna, ironiczna nazwa wyborów do Sejmu RP III kadencji z 16 listopada oraz Senatu RP III kadencji z 23 listopada 1930, używana przez przeciwników sanacji.
Geneza.
Były to wybory przedterminowe, spowodowane rozwiązaniem parlamentu II kadencji przez Prezydenta Rzeczypospolitej Ignacego Mościckiego. Decyzja o przyspieszonych wyborach została podjęta na wniosek Józefa Piłsudskiego przy aprobacie kierownictwa jego środowiska politycznego, tj. Bezpartyjnego Bloku Współpracy z Rządem. Ówczesne koła rządowe obawiały się niemożności zmiany konstytucji w pożądanym przez nie kierunku (czyli ograniczenia władzy ustawodawczej na rzecz znacznego wzmocnienia władzy wykonawczej), a być może nawet perspektywy utraty władzy w obliczu konsolidowania się opozycji w Sejmie RP II kadencji. 
Poprzednie wybory parlamentarne w 1928 dały co prawda zwycięstwo BBWR, lecz polegało ono na jedynie względnej większości parlamentarnej – 125 mandatów poselskich (wraz z trzema małymi satelitami 135 posłów) – podczas gdy większość bezwzględna wynosiła 223 posłów. Jednocześnie siedem polskich partii opozycyjnych (Związek Ludowo-Narodowy, Polskie Stronnictwo Chrześcijańskiej Demokracji, Narodowa Partia Robotnicza, PSL „Piast”, PSL „Wyzwolenie”, Stronnictwo Chłopskie, Polska Partia Socjalistyczna) zdobyło w 1928 aż 213 mandatów w Sejmie (nie licząc ugrupowań mniejszości narodowych i komunistów oraz posłów z list lokalnych – razem kolejnych 96 posłów) i brakowało im łącznie do większości parlamentarnej tylko 10 mandatów poselskich. Opozycja ta nie była jednak w stanie się zjednoczyć z racji ogromnych ideowych i programowych podziałów wewnętrznych – od partii narodowej, poprzez chadeckie i ludowe, do socjalistycznej. 
W konsekwencji podzielona opozycja przystąpiła do przedterminowych wyborów w 1930 na trzech oddzielnych listach:
Przebieg kampanii wyborczej.
W trakcie kampanii wyborczej ze strony rządowej doszło do wielu nadużyć formalnych i zakłócania akcji ugrupowań opozycyjnych. Głównym ich przykładem był brak rejestracji przez komisje wyborcze niektórych list okręgowych. Odrzucono odpowiednio:
Jednocześnie lista BBWR została zarejestrowana we wszystkich 64 okręgach wyborczych.
Na dwa miesiące przed wyborami rząd, pod zarzutem wywoływania zamieszek, aresztował 12 przywódców opozycyjnego Centrolewu (PPS, Stronnictwo Chłopskie, PSL „Piast”, PSL „Wyzwolenie”, Narodowa Partia Robotnicza), 3 posłów centroprawicy z Chrześcijańskiej Demokracji (Wojciech Korfanty) i Narodowej Demokracji (Aleksander Dębski, Jan Kwiatkowski) oraz 5 ukraińskich posłów UNDO i osadził ich w twierdzy w Brześciu. Aresztowań dokonano bez nakazu sądowego, a jedynie na polecenie ministra spraw wewnętrznych gen. Felicjana Sławoja Składkowskiego.
Uwięzionych przywódców zwolniono za kaucją po zakończeniu wyborów do parlamentu w listopadzie 1930. Po procesie, który odbywał się w Warszawie (nazwanym w konsekwencji jego genezy procesem brzeskim), w którym sądzono jedenastu podsądnych, zapadło dziesięć wyroków skazujących, utrzymanych w drugiej instancji. Zasądzone wyroki uznali: Norbert Barlicki, Adam Ciołkosz, Stanisław Dubois, Mieczysław Mastek i Józef Putek. Pięciu skazanych odmówiło podporządkowania się wykonaniu kary, udając się na emigrację. Ścigano ich listem gończym. Adam Pragier powrócił do kraju w 1935 i odbył kilkumiesięczny okres z zasądzonego wyroku. Kazimierz Bagiński, Władysław Kiernik i Wincenty Witos powrócili do kraju na wiosnę 1939 (po aneksji Czech przez III Rzeszę). Herman Lieberman pozostał na emigracji we Francji. Wszystkich skazanych objęła ostatecznie amnestia Prezydenta Rzeczypospolitej Władysława Raczkiewicza ogłoszona 31 października 1939.
Wyniki wyborów.
W wyborach do Sejmu BBWR zdobył 46,7% głosów (249 posłów i 77 senatorów), Centrolew 17,3% (79 posłów i 13 senatorów), Stronnictwo Narodowe 12,7% (63 posłów i 12 senatorów), Polskie Stronnictwo Chrześcijańskiej Demokracji 3,8% (14 posłów i 2 senatorów), pozostali 19,5% (w tym mniejszości narodowe 33 posłów i 7 senatorów oraz inni 6 posłów). Frekwencja w wyborach wynosiła 75% do Sejmu i 63% do Senatu.
W opracowaniach przedstawiających wyniki tych wyborów parlamentarnych można spotkać informację, że Centrolew wprowadził do Sejmu nie 79 a 82 posłów. Różnica wynika z faktu, że do klubów poselskich dwóch partii politycznych startujących z list tej koalicji wyborczej wstąpili posłowie wybrani z innych list wyborczych:

</doc>
<doc id="155530" url="https://pl.wikipedia.org/wiki?curid=155530" title="Gallo">
Gallo

Gallo – język romański z grupy "langues d’oïl", posługują się nim Bretończycy – we Francji.
Nie należy go mylić z językiem bretońskim, należącym do grupy języków celtyckich

</doc>
<doc id="155535" url="https://pl.wikipedia.org/wiki?curid=155535" title="Język lotaryński (oïl)">
Język lotaryński (oïl)

Język lotaryński ("lorrain") – język romański z grupy "langues d’oïl", którym posługują się mieszkańcy południowej i środkowej
Lotaryngii we Francji. Dzieli się na dialekty "nancéin", "spinalien", "déodatien", "longovicien", "argonnais" i "gaumais". Często jest uznawany za dialekt języka francuskiego. Obecnie zanikający.

</doc>
<doc id="155536" url="https://pl.wikipedia.org/wiki?curid=155536" title="Owczarek szkocki długowłosy">
Owczarek szkocki długowłosy

Owczarek szkocki długowłosy – jedna z ras psów należących do psów pasterskich i zaganiających, zaklasyfikowana do sekcji psów pasterskich (owczarskich). Typ wilkowaty. Nie podlega próbom pracy.
Pokrewne rasy: Owczarek szkocki krótkowłosy (Collie Smooth), Owczarek szetlandzki (Sheltie).
Rys historyczny.
Rasa ta, jak wskazuje nazwa pochodzi ze Szkocji, gdzie była używana od bardzo dawna. Psy podobne do współczesnych collie występowały w tych rejonach już w XVI wieku. Na drodze wieloletnich krzyżowań i selekcji hodowlanych udało się uzyskać cechy podobne do tych, jakie prezentuje obecny wzór rasy. Collie krzyżowane były przede wszystkim z seterami. Po raz pierwszy owczarka szkockiego zaprezentowano na oficjalnej wystawie psów rasowych w 1860 roku w Birmingham w Anglii. Psy nosiły wtedy szatę koloru czarnego lub czarno-białego. Na 1871 rok datuje się pojawienie i rozwój popularności śniadego umaszczenia. Pierwszym collie o takim właśnie umaszczeniu był OLD COCKIE. Pierwszy collie marmurkowy urodził się w 1873 roku.
Pierwsze owczarki szkockie w Polsce pojawiły się w 1924 roku.
Charakter.
Owczarki szkockie to psy z natury łagodne, prawie nigdy agresywne. Wobec obcych nieufne. Energiczne, wesołe i skore do zabawy oraz pracy. Lubią dużą przestrzeń i dużo ruchu, ale aklimatyzują się również w mieszkaniach. Towarzyskie, nie mogą długo pozostawać w samotności. Inteligentne, szybko się uczą. Rodzinne, przywiązują się do domowników.
Użytkowość.
Jego inteligencja oraz aktywność i chęć do pracy pozwala na użycie go do stróżowania, jako psa pasterskiego, a także do towarzystwa. Jego szata jest odporna na niesprzyjające warunki i niskie temperatury. Pies tej rasy nadaje się do takich dyscyplin kynologicznych jak: Agility czy Frisbee.
Budowa.
Psy rasy collie mają harmonijną, proporcjonalną budowę. 
Szata i umaszczenie.
Szata jest długa i gęsta. Włosy okrywy mocne i twarde, podszerstek miękki, gęsty i puszysty. Grzywa obfita. Ogon gęsto owłosiony.
Rozróżnia się trzy uznawane przez FCI rodzaje umaszczenia:
Umaszczenia nie dopuszczalne przez FCI:
Zdrowie i pielęgnacja.
Aby pies miał efektowną szatę, wymagana jest jej regularna pielęgnacja. Ze względu na dużą aktywność konieczne jest zapewnienie odpowiedniej dawki codziennego ruchu.
Collie są podatne na dysplazję stawów biodrowych. W tej rasie występują także choroby oczu - PRA (postępujący zanik siatkówki) i CEA (anomalia oczu collie), a także nadwrażliwość na iwermektynę (tzw. defekt genu MDR1), która prawdopodobnie dotyczy większej części populacji. Częściej niż u innych ras występuje też rak kości i przerost dziąseł. Długość życia: 12 do 15 lat.

</doc>
<doc id="155539" url="https://pl.wikipedia.org/wiki?curid=155539" title="Collie Rough">
Collie Rough



</doc>
<doc id="155541" url="https://pl.wikipedia.org/wiki?curid=155541" title="Poitevin-saintongeais">
Poitevin-saintongeais

Poitevin – język romański z grupy "langues d’oïl", posługiwali się nim mieszkańcy Poitou – w zachodniej części Francji.
Dzieli się na zróżnicowane dialekty, m.in. "maraichin".

</doc>
<doc id="155544" url="https://pl.wikipedia.org/wiki?curid=155544" title="Honda S600">
Honda S600

Honda S600 – mały dwuosobowy kabriolet oraz coupé produkowane seryjnie w latach 1964-1968 przez japoński koncern Honda.
Opis modelu.
Produkcja Hondy S600 rozpoczęła się w marcu 1964 roku. Był to pierwszy samochód Hondy oferowany w dwóch wersjach, jako roadster, wykazującym duże podobieństwo do Hondy S500, oraz jako fastback coupé (z twardym dachem) wprowadzonym w marcu 1965 roku.
Samochód był napędzany przez silnik DOHC, 4-cylindrowy, rzędowy, gaźnikowy, chłodzony cieczą. Pojemność wzrosła do 606 cm³ w stosunku do Hondy S500, u której wynosiła 492 cm³. Motor osiągał moc 57 KM przy 8500 obr./min i pozwalał na rozpędzenie samochodu prędkości 145 km/h. Wersja kabriolet ważyła 715 kilogramów, a model coupé tylko dodatkowe 15 kilogramów więcej. 
Honda S600 była pierwszym "masowo oferowanym" przez Hondę samochodem. Pierwsze wersje oferowane były tylko z kierownicami po prawej stronie. Dopiero w późniejszym czasie dostępne były wersje z kierownicą po lewej stronie, przez co zwiększył się eksport tego pojazdu (kilka przed-produkcyjnych S500 wyprodukowano z kierownicą po lewej stronie, dwie lub trzy pokazywano w niektórych broszurkach z ofertami, ale cała produkcja S500 była tylko z kierownicą po prawej stronie). 
Model S600 w obydwu wariantach roadster i coupé dostępne były w wersji podstawowej oraz specjalnej o oznaczeniu SM600 zawierającej dodatkowe elementy wyposażenie, takie jak – specjalne kolory nadwozia, ekskluzywne oznaczenia, specjalną antenę w daszku przeciwsłonecznym pasażera, lepsze poduszki w siedzeniach, szyny pod siedzeniem pasażera w celu szybkiego usunięcia fotela, a także ogrzewanie, radio i głośniki, światła cofania oraz zapalniczkę.
Produkcja Hondy S600 była większym sukcesem, niż jej protoplasta, Honda S500. Faktem jest, że z trzech produkowanych silników o tej pojemności dla sportowych samochodów, Honda S600 miała najlepsze osiągi. 
Honda zbudowała 3912 roadsterów w 1964 roku oraz 7261 roadsterów i 1519 coupé w 1965 roku. Produkcja zakończyła się w 1966 roku (kiedy zaprezentowano model S800) ze sprzedanymi 111 roadsterami i 281 sztukami wersji coupé, dając całość na poziomie 11 284 sztuk w wersji kabriolet i 1800 w wersji coupé w ciągu trzech lat sprzedaży.
Dane techniczne.
"Źródło:"

</doc>
<doc id="155549" url="https://pl.wikipedia.org/wiki?curid=155549" title="K3b">
K3b

K3b – otwartoźródłowa aplikacja służąca do nagrywania dysków optycznych przeznaczona dla środowiska graficznego KDE.
Program cechuje bardzo przyjazny interfejs użytkownika, pozwalający wykonać większość operacji związanych z nagrywaniem płyt, np. nagrać płytę audio CD z zapisanych na twardym dysku skompresowanych plików muzycznych w formacie Ogg Vorbis lub MP3. Możliwości konfiguracji zadowolą zarówno początkujących, którzy mogą wykorzystać domyślne ustawienia, jak i zaawansowanych użytkowników.
K3b można także traktować jako graficzną nakładkę dla programów w trybie tekstowym cdrecord, cdrdao i growisofs.

</doc>
<doc id="155550" url="https://pl.wikipedia.org/wiki?curid=155550" title="Pelle zwycięzca">
Pelle zwycięzca

Pelle zwycięzca (duń. "Pelle erobreren") – film z 1987 wyprodukowany w
koprodukcji duńsko-szwedzkiej, ekranizacja pierwszego tomu powieści Martina Andersena Nexø z 1910 pod tym samym tytułem.
Jeden z najwybitniejszych filmów Bille Augusta, nagrodzony Złotą Palmą na 41. MFF w Cannes, Złotym Globem i Oscarem za najlepszy film nieanglojęzyczny, a także nominacją do Oscara dla Maxa von Sydowa za najlepszą rolę męską.
Fabuła.
Historia chłopca o imieniu Pelle, który w XIX wieku przyjeżdża wraz ze starym ojcem Lasse Karlssonem (Max von Sydow) za chlebem ze Szwecji do Danii. Marzenia o lepszym życiu szybko zderzają się z brutalną rzeczywistością. Zostają najniżej stojącymi w hierarchii parobkami na wielkim folwarku zarządzanym przez bezdusznego ekonoma. Życie zabija kolejno wszystkie ich plany i marzenia. Pelle pragnie uciec statkiem do Ameryki.

</doc>
<doc id="155564" url="https://pl.wikipedia.org/wiki?curid=155564" title="Choroba Ménière’a">
Choroba Ménière’a

Choroba Ménière’a (idiopatyczny wodniak błędnika; , ) – choroba (częstość wynosi około 1:2000 osób), której przyczyną jest nadmierne gromadzenie się i wzrost ciśnienia endolimfy w błędniku. Objawia się układowymi zawrotami głowy, szumem usznym i postępującą utratą słuchu.
Chorobę opisał w 1861 roku Prosper Ménière (1799–1862).
Objawy.
Początek jest najczęściej nagły. W trakcie napadu pojawiają się objawy:
W wyniku napadów dochodzi do odbiorczego uszkodzenia słuchu. Przytomność jest zawsze zachowana i nie występuje ból głowy, napady występują z różną częstotliwością i mogą trwać od kilku minut do paru dni. Niekiedy może wystąpić tzw. "status meniericus", w którym napady trwają nieprzerwanie lub z niewielkimi przerwami przez kilka godzin, a nawet dni.
Rozpoznanie.
Rozpoznanie choroby ustala się na podstawie objawów z wykluczeniem innych ich przyczyn. Wykonywane są badania audiometryczne oraz badania obrazowe (tomografia komputerowa). Istotnym dla rozpoznania jest potwierdzenie głuchoty o charakterze ślimakowym.
Diagnostyka różnicowa.
Chorobę Ménière’a należy różnicować z:
Leczenie.
Leczenie jest wyłącznie objawowe. Stosuje się leki przeciw zawrotom głowy (prometazyna, tietylperazyna), środki odwadniające (hydrochlorotiazyd, acetazolamid), leki poprawiające krążenie w uchu wewnętrznym (betahistyna) oraz poprawiające krążenie krwi w mózgowiu (pentoksyfilina). Zaleca się stosowanie diety niskosodowej. W ciężkich przypadkach, w których farmakoterapia nie przynosi rezultatów, wykonuje się zabieg przecięcia nerwu przedsionkowego, labiryntektomię albo podaje się transtympanalnie gentamycynę.

</doc>
<doc id="155565" url="https://pl.wikipedia.org/wiki?curid=155565" title="Choroba Meniere'a">
Choroba Meniere'a



</doc>
<doc id="155566" url="https://pl.wikipedia.org/wiki?curid=155566" title="Shangri-La (album)">
Shangri-La (album)

Shangri La – album nagrany w 2004 przez Marka Knopflera. Płyta została nagrana w studio o nazwie „Shangri La” znajdującym się w Malibu i to właśnie jemu zawdzięcza swój tytuł. W latach sześćdziesiątych nagrywali tam artyści tacy jak Bob Dylan, Neil Young czy The Band, a sama płyta jest przesiąknięta muzyką i atmosferą właśnie z tamtych lat, słychać na niej wpływy takich artystów jak Lonnie Donegan, The Shadows, J.J. Cale, Chet Atkins, Muddy Waters.
Trudno jednoznacznie zakwalifikować muzykę z tej płyty, bazuje ona na amerykańskim folku, z domieszką country, bluesa i dużej dawki muzyki „pop” z lat sześćdziesiątych. Na płycie wyraźnie słychać charakterystyczny dla Knopflera dźwięk gitary, na której gra palcami, ale w dwóch utworach („Our Shangri-La” i „Everybody Pays”), co zostało po raz pierwszy nagrane, używa kostki.
W warstwie tekstowej Knopfler kontynuuje i rozwija styl jego poprzednich solowych płyt, teksty opowiadają o normalnych, zwykłych ludziach, o codziennych wydarzeniach, czasami natchnione są wydarzeniami z życia artysty albo przeczytaną przez niego książką czy obejrzanym filmem. Na przykład piosenka „Boom, Like That” zainspirowana jest biografią Raya Kroca (założyciela McDonaldsa, w wielu miejscach cytuje nawet dosłownie zdania z jego autobiografii „Grinding It Out”, „Song For Sonny Liston” opowiada o słynnym pięściarzu Sonny Listonie, utwór „Back to Tupelo” opowiada o początkach kariery Elvisa Presleya i jego dążeniu także do sławy aktorskiej a "Donegan's Gone" to lament Knopflera o śmierci Lonniego Donegana, najważniejszego chyba muzyka gatunku skiffle.
Listy przebojów.
Miejsca na które dotarła płyta "Shangri La" w poszczególnych krajach:

</doc>
<doc id="155568" url="https://pl.wikipedia.org/wiki?curid=155568" title="Autostrada A11 (Niemcy)">
Autostrada A11 (Niemcy)

Autostrada A11 (niem. "Bundesautobahn 11 (BAB 11)" także "Autobahn 11 (A11)") – autostrada w Niemczech przebiegająca od autostradowej obwodnicy Berlina (A10) do granicy z Polską w Kołbaskowie, gdzie przechodzi w polską autostradę A6. Jest częścią szlaku europejskiego E28 Berlin – Szczecin – Gdańsk. Długość wynosi 112 km, z czego 91 km w Brandenburgii i 21 km w Meklemburgii-Pomorzu Przednim.
Historia.
Powstała jako "Reichsautobahn (RAB) 4a Berlin-Stettin" (zob. „Berlinka”). Budowa autostrady została zainaugurowana pod koniec 1933, a prace ruszyły wiosną 1934. Przy realizacji inwestycji wykorzystani zostali bezrobotni, których pracowało tutaj ok. 5000. 27 września 1936 Hermann Göring dokonał uroczystego otwarcia 113 kilometrów autostrady z Berlina do Szczecina (do ówczesnego węzła "Stettin-Süd", obecnie "Szczecin Zachód").
W latach 30. istniał niezrealizowany plan budowy dodatkowego połączenia arterii z obwodnicą Berlina, odnoga miała krzyżować się z autostradą na północ od Bernau.
W czasach NRD posiadała oznaczenie A2, które istniało jedynie dla potrzeb administracyjnych, przez co nie umieszczano go na drogowskazach. Była także jedną z dróg tranzytowych kraju. Do połowy lat 80. autostrada znajdowała się w ciągu trasy europejskiej E74 – wtedy wprowadzono nowy system numeracji tras europejskich.
Jak większość przedwojennych austostrad w NRD, po wojnie nie była odnawiana i w momencie zjednoczenia Niemiec w 1990 była w złym stanie technicznym. W odróżnieniu jednak od innych odcinków odnowienie autostrady w kolejnych latach nie miało priorytetu, a remonty przebiegały powoli. Jeszcze w sierpniu 2010 na autostradzie znajdowały się fragmenty nawierzchni z przedwojennych betonowych płyt. W latach 2011–2013 przebudowano węzeł autostradowy "Schwanebeck". Po zakończeniu przebudowy otrzymał nazwę "Dreieck Kreuz Barnim" oraz poza połączeniem z autostradą A10 uzyskał bezpośrednie łącznice z drogą B2.

</doc>
<doc id="155571" url="https://pl.wikipedia.org/wiki?curid=155571" title="Hamarkameratene">
Hamarkameratene

Hamarkameratene, skrótowo Ham-Kam – norweski klub piłkarski założony w 1918. Początkowo klub funkcjonował pod nazwą "Freidig". Klub gra na stadionie Briskeby Gressbane w Hamar.

</doc>
<doc id="155573" url="https://pl.wikipedia.org/wiki?curid=155573" title="Kongregacja kluniacka">
Kongregacja kluniacka



</doc>
<doc id="155575" url="https://pl.wikipedia.org/wiki?curid=155575" title="Euroregiony">
Euroregiony



</doc>
<doc id="155578" url="https://pl.wikipedia.org/wiki?curid=155578" title="Skoraszewice">
Skoraszewice

Skoraszewice – wieś w Polsce położona w województwie wielkopolskim, w powiecie gostyńskim, w gminie Pępowo, oddalona o 8 km na południowy zachód od Pępowa. 
Historia.
Pierwsze wzmianki o wsi pochodzą z 1310 roku wtedy jeszcze pod nazwą "Kuraszowice". Nazwa "Skoraszewice" pojawia się po raz pierwszy w 1315 roku. Pierwszymi właścicielami wsi była rodzina Awdańców a potem Skoraszewskich. Prawdopodobnie od nazwiska tych drugich wieś ma swoją nazwę.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Skoraszewice należały do okręgu krobskiego tego powiatu i stanowiły odrębny majątek, którego właścicielem był wówczas (1846) Bojanowski. Według spisu urzędowego z 1837 roku wieś liczyła 296 mieszkańców, którzy zamieszkiwali 38 dymów (domostw).
We wsi powstało jedno z pierwszych kółek rolniczych skupiające gospodarzy z okolicznych wiosek. 2 stycznia 1919 roku powstała 
w Skoraszewicach lokalna Rada Ludowa.
Wieś rycerska Skóraszewice położona była w 1909 roku w powiecie gostyńskim rejencji poznańskiej w Wielkim Księstwie Poznańskim.
W latach 1975–1998 miejscowość położona była w województwie leszczyńskim.
Zabytki.
Najciekawszym budynkiem we wsi jest dwór znajdujący się w okazałym parku krajobrazowym, pochodzącym z pierwszej połowy XIX wieku. Budynek murowany dwukondygnacyjny nakryty dachem czterospadowym składa się z dwóch części: starej, zbudowanej w 1835 roku w stylu klasycystycznym, i nowej z 1908 roku zachowanej w stylu barokowym i klasycystycznym.
Pierwszy kościół na terenie wsi wybudowany został w połowie XIV wieku spłonął on w 1597 roku. Sama parafia skoraszewicka jest jedną z najstarszych w okolicy. Obecny kościół (murowany) wybudowany został w 1934 roku. Znajduje się w nim wielki obraz ołtarzowy (245 x 225 cm) pochodzący z drugiej połowy XVII wieku przedstawiający "Hołd Trzech Króli dla Dzieciątka Jezus" 
Od roku 1999 działa nowa szkoła.
Cudowny Obraz Pokłon Trzech Króli
Obraz wykonany na płótnie ma wymiary: 2,25 x 2,45 m. Jest zabytkiem malarstwa religijnego na terenie Wielkopolski. Pochodzi z początku XVII wieku i sprowadzony został z Rzymu przez Melchiora Konarzewskiego do nowo wybudowanego, drewnianego kościółka. Skoraszewice były własnością Konarzewskiego. Na pierwszym planie obrazu widzimy 57 postaci, które są częściowo portretami fundatora i jego rodziny.
Obraz jest utrzymany w stylu późnorenesansowym z wyjątkiem pierwszoplanowych postaci Marii z Dzieciątkiem, św. Józefa. Obecnie tło, na którym umiejscowiono pokłon, jest ciemne. Warto jednak zbliżyć się do obrazu na tyle, aby ujrzeć figury pełne życia. Obraz jest dziełem wspaniałym, pełnym radości życia. Właśnie z obrazem związane są ciekawe historie. W XVIII wieku uznano go za cudowny, świadczą o tym zapiski tutejszego plebana księdza Czwojdzińskiego z roku 1783 roku, które mówią: Katarzyna, uboga panna ze szpitala św. Ducha w Krobi, przyszła z biletem [przesłaniem] od swojego proboszcza do Skoraszewic do mnie, księdza Czwojdzińskiego, plebana natenczas, i powiedziała przed moją czeladzią, że tu w Skoraszewickim kościele doznałam protekcyi [pomocy i uzdrowienia] Trzech Króli, bo po długiej chorobie dziecięciem będąca nosili mnie rodzice, zaniemówiłam i po odprawieniu mszy świętej [...] moje było, jest, i dał mi ksiądz jabłko i zjadłam dlatego [...] mnie, że tu zdrowia nabyła. Historia przytoczona dzięki zapiskom księdza Czwojdzińskiego jest niezwykła i inspirująca do dalszych poszukiwań w jego notatkach. I tak zainteresowana historią cudów w Skoraszewicach znalazłam następną historię, która opowiada: [...] 
Powtóre Wojciech Wlekliński, chłopcem u mnie będący siostrzeniec, kiedy chodził po sadzie z księdzem Jakóbem Goćwińskim, wikarjuszem będącym w Pępowie, padł i toczył śliny, ksiądz prędko wspomnien przypadł do mnie i opowiedział, co się stało z Wojciechem siostrzeńcem moim z Krobi. Ja natomiast wziąłem kartkę Trzech Króli i wziąwszy zawiesiłem na szyi jego a potem zaraz wstał i zdrów był do tego czasu i tak go choroba nie turbowała więcej. Potem się w czasach dalszych ożenił, co własną ręką stwierdzam. Tyle z zapisków księdza Czwojdzińskiego wynika. Ciekawym może być jeden szczegół o tym, że zapewne kiedyś istniały jakieś specjalnie drukowane modlitwy do Trzech Króli albo być może reprodukcje obrazu skoraszewickiego. Ówczesne Kartki Trzech Króli noszono zapewne przy sobie i w czasie choroby kładziono je na chorego, ufając, że to go uzdrowi. (Na podstawie Kroniki Gostyńskiej Władysława Stachowskiego)

</doc>
<doc id="155580" url="https://pl.wikipedia.org/wiki?curid=155580" title="CD-audio">
CD-audio



</doc>
<doc id="155582" url="https://pl.wikipedia.org/wiki?curid=155582" title="Głębokościomierz (zanurzenie)">
Głębokościomierz (zanurzenie)

Głębokościomierz – przyrząd do pomiaru głębokości zanurzenia obiektów w wodzie, rodzaj sygnalizatora głębokości.
Przykładowe głębokościomierze:
W nurkowaniu wskazanie głębokości teoretycznej jest właściwym wyznacznikiem zakładanego czasu nurkowania bezdekompresyjnego lub procedur w nurkowaniu dekompresyjnym.

</doc>
<doc id="155583" url="https://pl.wikipedia.org/wiki?curid=155583" title="Perskie oko">
Perskie oko



</doc>
<doc id="155584" url="https://pl.wikipedia.org/wiki?curid=155584" title="Ludwika Wawrzyńska">
Ludwika Wawrzyńska

Ludwika Antonina Wawrzyńska (ur. 22 kwietnia 1908 w Warszawie, zm. 18 lutego 1955 tamże) – polska pedagog, zmarła z powodu poparzeń doznanych podczas ratunku czwórki dzieci z pożaru.
Życiorys.
Urodziła się jako Ludwika Koralewska. Wychowywała się na Kujawach. Maturę uzyskała w Toruniu. Podjęła studia polonistyczne na Uniwersytecie Warszawskim, lecz ze względów ekonomicznych musiała je przerwać. Równocześnie pracowała w składach aptecznych. Zawarła związek małżeński ze Stanisławem Wawrzyńskim (1905–1978), żołnierzem Armii Krajowej, więzionym na Pawiaku. Po wojnie uzupełniała wykształcenie pedagogiczne w liceum pedagogicznym. W czasie II wojny światowej nauczała na tajnych kompletach. 
Od 1947 pracowała jako nauczycielka nauczania początkowego w szkołach podstawowych, w ostatnim roku ze względu na chorobę strun głosowych nie mogąc wykonywać swojego zawodu, podjęła pracę w świetlicy szkolnej. Ostatnim miejscem zatrudnienia była szkoła ogólnokształcąca TPD nr 10 w Warszawie przy ul. Młynarskiej nr 2.
Pożar przy ul. Włościańskiej 52.
8 lutego 1955 w zamieszkiwanym przez nią baraku hotelowym „Metrobudowy” przy ul. Włościańskiej 52 w Warszawie wybuchł pożar. Szykując się do pracy, usłyszała alarm i wiadomość, że w jednym z mieszkań w płonącym baraku, w pomieszczeniu zamkniętym na kłódkę, znajduje się czworo dzieci. Ludwika Wawrzyńska rozbiła zamknięte drzwi siekierą i wyniosła z pomieszczenia dwoje dzieci: sześciomiesięczną Annę Sowul i jej dwuletniego brata Ryszarda. Następnie wróciła i ocaliła ich trzyletnią siostrę Elżbietę. W trakcie trzeciego wejścia do płonącego pomieszczenia uratowała jeszcze trzyletniego Marka Kaźmierczaka. Po tym powróciła w to miejsce w celu ratowania mienia i w tym momencie zawalił się strop. Matka uratowanych dzieci, nie wiedząc, co zaszło podczas jej nieobecności, rzuciła się w kierunku swego mieszkania i spaliła się żywcem.
W trakcie ratowania dzieci Ludwika Wawrzyńska doznała tak dotkliwych poparzeń, że mimo wysiłków lekarzy i zastosowania najnowocześniejszych na owe czasy metod leczenia nie zdołano uratować jej życia. Zmarła w szpitalu Instytutu Hematologii przy ul. Chocimskiej 5 w Warszawie.
Została pochowana na Cmentarzu Wojskowym na Powązkach w Warszawie (kwatera C17-5-1). Na jej nagrobku widnieje napis: „Ludwika Antonina z Koralewskich Wawrzyńska ur. 1908 zm. 1955. Nauczycielka Szkoły T.P.D. nr 10. Wzór szlachetności, bohaterstwa i patriotyzmu, oddała życie ratując dzieci z pożaru, odznaczona Krzyżem Oficerskim Orderu Odrodzenia Polski. Cześć Jej pamięci”.
Uhonorowanie i upamiętnienie.
Za swój czyn Ludwika Wawrzyńska została odznaczona Krzyżem Oficerskim Orderu Odrodzenia Polski. Na jej cześć powstały wiersze, m.in. Wisławy Szymborskiej ("Minuta ciszy po Ludwice Wawrzyńskiej") i Leopolda Staffa ("Uratowała z ognia dzieci czworo").
Jej imię nadano wielu polskim szkołom, m.in.
Jej imieniem nazwano ulicę na stołecznym Żoliborzu, w Kielcach i Zabrzu.
Uwieczniono ją na dwóch polskich znaczkach pocztowych z 1956.

</doc>
<doc id="155588" url="https://pl.wikipedia.org/wiki?curid=155588" title="Piotr Bieńkowski">
Piotr Bieńkowski

Piotr Ignacy Bieńkowski (ur. 20 kwietnia 1865 w Romanówce koło Brodów, zm. 10 sierpnia 1925 w Chylinie) – archeolog, twórca „polskiej szkoły archeologicznej”; ojciec Agnieszki Dobrowolskiej (1905–1979), żony profesora Tadeusza Dobrowolskiego, prokuratora Andrzeja (1909–1940) oraz adwokata Krzysztofa (1902–1973).
Biografia.
Pochodził z rodziny szlacheckiej, był synem Adama Bieńkowskiego i Blanki z Zalewskich. W 1882 ukończył Gimnazjum im. Franciszka Józefa we Lwowie i podjął studia na Wydziale Filozoficznym Uniwersytetu Lwowskiego. Po ich ukończeniu w 1886 kontynuował edukację z zakresu historii starożytnej w Berlinie i z zakresu archeologii w Wiedniu, Rzymie, Atenach (1887-1892). Wśród jego wykładowców byli m.in. Ludwik Ćwikliński (we Lwowie) i Theodor Mommsen (w Berlinie). Doktorat obronił na Uniwersytecie Lwowskim w 1888. Po habilitacji w 1893 związany z Uniwersytetem Jagiellońskim w Krakowie. Tam w 1897 objął nowo utworzoną Katedrę Archeologii Klasycznej; był pierwszym polskim uczonym, specjalizującym się w archeologii śródziemnomorskiej.
Pracował na Uniwersytecie Jagiellońskim do końca życia; w 1897 został profesorem nadzwyczajnym i kierownikiem utworzonej przez siebie Katedry Archeologii Klasycznej. Od 1905 profesor zwyczajny. Od 1905 kierował Seminarium Archeologii Klasycznej, w roku akademickim 1908/1909 pełnił funkcję dziekana Wydziału Filozoficznego. W latach 1909-1921 był dyrektorem Gabinetu Połączonych Zbiorów Sztuki i Archeologii. Nie przyjął proponowanej mu w 1922 Katedry Archeologii Klasycznej na Uniwersytecie Warszawskim.
Pochowany został na Cmentarzu Rakowickim w Krakowie, w grobowcu rodzinnym, w pasie 15.
Specjalizował się w antycznej rzeźbie greckiej i rzymskiej. Zainicjował w Polsce badania źródłowe z zakresu historii starożytnej, był pionierem badań genezy popiersia w rzeźbie antycznej. Ustalił chronologię i typologię popiersi portretowych w rzeźbie rzymskiej, analizował również udział tzw. barbarzyńców w sztuce greckiej i rzymskiej. Rozpoczął opracowanie naukowe zabytków antycznych znajdujących się w zbiorach polskich. W latach 1910/1911 z ramienia krakowskiej Akademii Umiejętności brał udział w austriackich wykopaliskach w El-Kubanije w Dolnej Nubii. Część znalezisk z owych wykopalisk przekazano później do zbiorów Akademii Umiejętności. W latach 1893-1897 odbył serię podróży badawczych do krajów śródziemnomorskich Europy oraz Afryki i Azji Mniejszej. Bez powodzenia dążył do założenia Instytutu Archeologicznego Polskiego w Atenach. Jako znawca rzeźby greckiej zyskał uznanie międzynarodowe.
Jego uczniami był szereg znakomitości ówczesnej nauki, którzy rozwijali archeologię na innych polskich uczelniach: Edmund Bulanda na Uniwersytecie Jana Kazimierza we Lwowie, Rajmund Gostkowski na Uniwersytecie Stefana Batorego w Wilnie, Mieczysława Ruxerówna na Uniwersytecie Poznańskim, czy Kazimierz Bulas na Uniwersytecie Mikołaja Kopernika w Toruniu. Wśród jego uczniów był także m.in. Włodzimierz Antoniewicz, który pod kierunkiem Bieńkowskiego obronił doktorat (1918).
Ogłosił ponad 80 prac naukowych. Niektóre z nich:
W 1909 został członkiem korespondentem AU, w 1917 członkiem czynnym tej akademii. Od 1918 był członkiem Komisji Orientalistycznej AU. Należał także do wielu innych towarzystw i akademii naukowych, m.in. Austriackiego Instytutu Archeologicznego (1899), Towarzystwa Numizmatycznego w Krakowie (wiceprezes od 1909), Towarzystwa Naukowego we Lwowie (1921), Centralnej Komisji dla Konserwowania Zabytków Sztuki i Pomników Historycznych w Wiedniu (członek korespondent), Society for the Promotion of Hellenic Studies w Londynie, Towarzystwa Filologiczno-Archeologicznego „Eranos” w Wiedniu, Verein der Altertumsfreunde im Rheinlande w Bonn.

</doc>
<doc id="155594" url="https://pl.wikipedia.org/wiki?curid=155594" title="Citroen GSA">
Citroen GSA



</doc>
<doc id="155595" url="https://pl.wikipedia.org/wiki?curid=155595" title="Fíriel">
Fíriel



</doc>
<doc id="155598" url="https://pl.wikipedia.org/wiki?curid=155598" title="Pasierby">
Pasierby

Pasierby – wieś w Polsce położona w województwie wielkopolskim, w powiecie gostyńskim, w gminie Pępowo, położona 5 km na południe od Pępowa.
W latach 1975–1998 miejscowość położona była w województwie leszczyńskim.
Historia
Pierwsze wzmianki o wsi pochodzą z 1310 roku. Nazwa pochodzi od staropolskiego słowa "Pasierb". Wieś ta prawdopodobnie nie istniała w XVII wieku – dowodzą tego spisy miejscowości z 1667 roku, w którym nie widnieje nazwa miejscowości, oraz z 1684 roku, gdzie Pasierby przedstawiono jako obszar zupełnie spustoszony. Ponowne zasiedlanie terenów nastąpiło dopiero w latach 30. XIX wieku.

</doc>
<doc id="155603" url="https://pl.wikipedia.org/wiki?curid=155603" title="Czeluścin (powiat gostyński)">
Czeluścin (powiat gostyński)

Czeluścin – wieś w Polsce położona w województwie wielkopolskim, w powiecie gostyńskim, w gminie Pępowo. Oddalona o 4 km na południowy wschód od Pępowa.
Historia.
Pierwsze wzmianki o wsi pochodzą z 1256 roku z dokumentu, w którym wymienieni są pierwsi właściciele wsi: Racibor, Stefan i Janik Wincesławice. Nazwa wsi wywodzi się od nazwy "czelusta" (czelustka - policzek). Czeluścin należał m.in. do Rogalińskich herbu Łodzia oraz - znacznie później - do generała Jana Nepomucena Umińskiego herbu Cholewa, który się tu urodził 5 lutego 1778 (zm. 1851 w Wiesbaden, był generałem brygady Księstwa Warszawskiego i wodzem naczelnym w powstaniu listopadowym).
W okresie Wielkiego Księstwa Poznańskiego (1815-1848) miejscowość wzmiankowana jako Czeluścin należała do wsi większych w ówczesnym pruskim powiecie Kröben (krobskim) w rejencji poznańskiej. Czeluścin należał do okręgu jutroszyńskiego tego powiatu i stanowił część majątku Dłonie (dziś Dłoń), którego właścicielem był wówczas (1846) Erazm Stablewski. Według spisu urzędowego z 1837 roku Czeluścin liczył 172 mieszkańców, którzy zamieszkiwali 22 dymy (domostwa). W skład majątku Dłonie wchodziły także: folwark Czeluścin, Kołaczkowice oraz Raszewy.
W północnej części wsi znajduje się dwór neogotycki z pierwszej połowy XIX wieku, gruntownie przebudowany w roku 1945. Na południe od dworu neogotyckiego znajduje się stara stacja kolejowa.
W latach 1975–1998 miejscowość należała administracyjnie do województwa leszczyńskiego.

</doc>
<doc id="155609" url="https://pl.wikipedia.org/wiki?curid=155609" title="Magdalenki (województwo wielkopolskie)">
Magdalenki (województwo wielkopolskie)

Magdalenki – wieś w Polsce położona w województwie wielkopolskim, w powiecie gostyńskim, w gminie Pępowo. Oddalona o 1 km na południe od Pępowa.
W latach 1975–1998 miejscowość położona była w województwie leszczyńskim.
Historia.
Wieś powstała w wyniku uwłaszczenia chłopów w pierwszej połowie XIX wieku. Reformę uwłaszczeniową przeprowadził właściciel Krzekotowic, Kalikst Bojanowski, który przeniósł ziemię chłopską z Krzekotowic bliżej Czeluścina. Powstała w ten sposób osada nazwana została na cześć matki twórcy reformy Magdaleny Bojanowskiej. W 1892 roku we wsi powstała szkoła, w której dziś mieści się sala wiejska.

</doc>
<doc id="155610" url="https://pl.wikipedia.org/wiki?curid=155610" title="Krzekotowice">
Krzekotowice

Krzekotowice – wieś w Polsce położona w województwie wielkopolskim, w powiecie gostyńskim, w gminie Pępowo.
Historia.
Pierwsze wzmianki o wsi pochodzą z 1310 roku. W latach 1390 – 1420 władali tu bracia Michał i Dzierżek Krzekotowscy. Sprzedali jednak później swoją ziemię Pampowskim. W 1514 roku Jan Pampowski oddał ziemie w Pampowie (Pępowie) i Krzekotowicach Marcinowi z Ponieca. U schyłku XV wieku osiedlili się tu Sowińscy, Kawieccy oraz Karnińscy. Jakąś część Krzekotowic po Krajeńskich i Marcinie Ponieckim w 1518 roku nabył Jan Siedlecki. W dokumentach z 1570 jest już mowa o dworze w Krzekotowicach.
Krzekotowice w 1510 roku były jeszcze dużą wsią z dwudziestoma kmieciami, dwoma sołectwami, zamienionymi później na gospodarstwa kmiece. Wieś szlachecka położona była w 1580 roku w powiecie kościańskim województwa poznańskiego. Po „potopie” szwedzkim w 1667 roku na 10 łanach osadzono nowych kmieci. Wieś powoli się dźwigała. W 1789 roku było tu 31 dymów (gospodarstw domowych) i ta liczba utrzymywała się do końca XVIII wieku.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Krzekotowice należały do okręgu krobskiego tego powiatu i stanowiły odrębny majątek, którego właścicielem była wówczas (1846) Bojanowska. Według spisu urzędowego z 1837 roku wieś liczyła 279 mieszkańców, którzy zamieszkiwali 24 dymy (domostwa). W skład majątku Krzekotowice wchodziła także kolonia Magdalenowo (dziś Magdalenki).
Chłopi z Krzekotowic wnieśli o uwłaszczenie w 1830 roku. Przeprowadził je dziedzic Kalikst Bojanowski, który w tym czasie (październik - listopad 1831r.) gościł samego Adama Mickiewicza. Zetknięcie się poety z tą akcją mogło przyczynić się do włączenia jej do epopei narodowej. Również spór Kaliksta Bojanowskiego z Ksawerym Bojanowskim (właścicielem Konarzewa) o charty mógł być zalążkiem kłótni Rejenta i Asesora z „Pana Tadeusza”.
W latach 1975–1998 miejscowość położona była w województwie leszczyńskim.
Zabytki.
Z zabudowań dworskich pozostał w bardzo zniszczonym stanie stary spichlerz przebudowany w 1906 roku. Na terenie Krzekotowic znajdowała się stara kuźnia, lecz została rozebrana w latach 70.

</doc>
<doc id="155613" url="https://pl.wikipedia.org/wiki?curid=155613" title="Bonfoh Abbass">
Bonfoh Abbass

El-Hadj Bonfoh Abbass (ur. 23 listopada 1948 w Kabou w prefekturze Bassar, zm. 30 czerwca 2021) – togijski polityk, tymczasowy prezydent od 25 lutego do 4 maja 2005.
Pełnił funkcję pierwszego wiceprzewodniczącego parlamentu, kiedy pod naciskiem międzynarodowym ustąpił prezydent Faure Gnassingbé (25 lutego 2005). Abbass, zwolennik prezydenta i jego zmarłego niespełna miesiąc wcześniej ojca Gnassingbé Eyadémy, został wybrany na przewodniczącego parlamentu i objął tymczasowo obowiązki prezydenta na okres do przeprowadzenia przedterminowych wyborów w kwietniu 2005. Kilka dni przed wyborami zdymisjonował ministra spraw wewnętrznych za poparcie opozycji żądającej odroczenia elekcji.
W przedterminowych wyborach 24 kwietnia 2005 zdecydowane zwycięstwo odniósł Faure Gnassingbé, którego opozycja oskarżyła o fałszerstwa wyborcze. Eyadema został zaprzysiężony 4 maja 2005.

</doc>
<doc id="155615" url="https://pl.wikipedia.org/wiki?curid=155615" title="Naczelna Rada Ludowa">
Naczelna Rada Ludowa

 
Naczelna Rada Ludowa (NRL) – organizacja polityczna zaboru pruskiego.
Historia.
Powstała w 1916 w Poznaniu jako nielegalny Komitet Międzypartyjny, nazywany też Centralnym Komitetem Obywatelskim. Wśród partii największy wpływ na pracę komitetu miało Stronnictwo Narodowo-Demokratyczne. NRL popierała ententę, ściśle współpracując z założonym 15 sierpnia 1917 w Lozannie i prowadzonym przez Romana Dmowskiego, Komitetem Narodowym Polskim w Paryżu, który uznawała za legalne władze Polski. W dniu podpisania rozejmu przez Niemcy, 11 listopada 1918 Komitet ujawnił się zmieniając nazwę na Radę Ludową, a dzień później wyłonił Tymczasowy Komisariat w skład którego weszli: ksiądz Stanisław Adamski, Wojciech Korfanty i Adam Poszwiński. 14 listopada ponownie zmieniono nazwę, na Naczelną Radę Ludową. Polski Sejm Dzielnicowy, który obradował w Poznaniu, 5 grudnia uznał NRL za legalną władzę państwową, zaś 6 grudnia NRL wyłonił Komisariat, czyli organ wykonawczy, w składzie:
Powołano podkomisariaty w Bytomiu i Gdańsku. Początkowo NRL popierała pokojowe przejęcie ziem zaboru pruskiego przez odradzające się państwo polskie, jednak wybuch powstania wielkopolskiego wymusił zmianę stanowiska i przejęcie kontroli cywilnej i wojskowej nad wyzwolonymi ziemiami. Po zakończeniu powstania uzgodniono stopniowe włączanie Wielkopolski w ramy odrodzonego państwa. W tym celu, zgodnie z ustawą Sejmu Ustawodawczego, 12 sierpnia 1919 powołano Ministerstwo byłej Dzielnicy Pruskiej, na czele którego stanął Władysław Seyda. Następnie 19 sierpnia NRL uległa samorozwiązaniu. Komisariat rozwiązał się tego samego dnia. Zakończyło to proces przejmowania władzy w Wielkopolsce przez Rząd RP.
Naczelna Rada Ludowa nie została rozwiązana na Górnym Śląsku. Po zakończeniu III powstania śląskiego do maja 1922 w NRL pracował prawnik Paweł Kempka, który w tym czasie zorganizował struktury następujących wydziałów tworzonego Śląskiego Urzędu Wojewódzkiego w Katowicach: Samorządnego, Robót Publicznych oraz Bezpieczeństwa Publicznego.
Z ramienia Komisariatu Naczelnej Rady Ludowej, dwukrotnie reprezentował Polskę na konferencji pokojowej w Paryżu Józef Rymer. Jednym z rozporządzeń NRL było wprowadzenie ośmiogodzinnego dnia pracy w handlu i przemyśle na podległych sobie terenach.

</doc>
<doc id="155618" url="https://pl.wikipedia.org/wiki?curid=155618" title="NRL">
NRL



</doc>
<doc id="155619" url="https://pl.wikipedia.org/wiki?curid=155619" title="Podatek dochodowy">
Podatek dochodowy

Podatek dochodowy – obowiązkowe świadczenie pieniężne osoby fizycznej lub osoby prawnej na rzecz państwa, zależne od dochodu i wykorzystanych odliczeń.
Podstawą opodatkowania jest dochód. Dochód z podatkowego punktu widzenia jest przychodem pomniejszonym o koszty jego uzyskania. Można zapisać tę zależność następującym wzorem:
dochód = przychód – koszty uzyskania tego przychodu.
Prawo w niektórych krajach (między innymi w Polsce) wyróżnia pojęcia podatku dochodowego od osób fizycznych i podatku dochodowego od osób prawnych.
W niektórych krajach (między innymi w Monako) nie obowiązuje podatek dochodowy od osób fizycznych, a w USA wprowadzono go w 1913 r. na mocy 16. poprawki do Konstytucji.

</doc>
<doc id="155620" url="https://pl.wikipedia.org/wiki?curid=155620" title="Nektar kwiatowy">
Nektar kwiatowy



</doc>
<doc id="155622" url="https://pl.wikipedia.org/wiki?curid=155622" title="Piaski (gmina w województwie wielkopolskim)">
Piaski (gmina w województwie wielkopolskim)

Piaski – gmina wiejska w województwie wielkopolskim, w powiecie gostyńskim.
Piaski położona jest w południowej części województwa wielkopolskiego. 
Demografia.
Powierzchnia gminy wynosi 100,7 km². Liczba mieszkańców szacowana jest na ok. 8300. Gęstość zaludnienia wynosi 82,4 osób/km². Siedzibą gminy jest miejscowość Piaski.
Według danych z 31 grudnia 2019 roku gminę zamieszkiwało 8630 osób.
Piramida wieku mieszkańców gminy Piaski w 2014 roku.
Sąsiednie gminy.
Dolsk, Gostyń, Krobia, Borek Wlkp., Pogorzela, Pępowo

</doc>
<doc id="155623" url="https://pl.wikipedia.org/wiki?curid=155623" title="Koszówkowate">
Koszówkowate

Koszówkowate, koszówki ("Psychidae") – rodzina przeważnie małych, niepozornych szaro lub brunatno ubarwionych motyli nocnych należących do grupy tzw. Macrolepidoptera. W Palearktyce znanych jest 396 gatunków (Sauter i Hattenschwiller, 1991), zaś w Polsce występuje 37 gatunków (Marciniak, 2000), jednakże status taksonomiczny części z nich pozostaje nadal otwarty, dlatego liczba może ulec zmianie. 
Gąsienice przez całe życie przebywają w koszyczku, czyli uprzędzionym worku, który budują zaraz po wykluciu z jaja i który powiększają w miarę swojego wzrostu. Gąsienica wystawia z niego tylko głowę i nogi tułowiowe zaś pozostała część ciała przebywa wewnątrz. W przypadku zaniepokojenia natychmiast cała chowa się do środka. Rozmiary koszyczka, sposób budowy, materiał budulcowy są bardzo zróżnicowane. Najmniejsze mają długość kilka mm, a największe (egzotyczne) nawet do 30 cm. Z zewnątrz koszyczki są oblepione w charakterystyczny sposób najczęściej kawałkami łodyg czy liści roślin, patyczkami, ziarnami piasku, ziemią, drobnymi kamyczkami, czasem chitynowymi szczątkami owadów. Sposób budowy jest zwykle charakterystyczny dla gatunku, dzięki czemu możliwa jest identyfikacja, jednakże często rozróżnienie gatunków w obrębie rodzaju po budowie koszyczka nie należy do łatwych, lub jest niemożliwe.
Rozwój gąsienic części gatunków krajowych trwa rok, zaś pozostałych dwa lata. Po zakończeniu żerowania gąsienice często wędrują szukając właściwego miejsca do przepoczwarzenia. Po znalezieniu odpowiedniego miejsca (mur, pień drzewa, słup, płot itp.) gąsienice przytwierdzają koszyczek częścią głowową do podłoża, zalepiają otwór, a następnie obracają się wewnątrz tak aby głowa poczwarki była skierowana w stronę drugiego otworu, przez który będzie mógł się wydostać motyl. Gąsienice części gatunków przepoczwarzają się bezpośrednio na roślinie, na której wcześniej żerowały (np. trawy). 
Postacie doskonałe w zdecydowanej większości przypadków wykazują duży dymorfizm płciowy. Samce wszystkich gatunków są uskrzydlone, zaś samice bardzo często nie posiadają skrzydeł, a nawet nóg i czułków. W faunie krajowej samice tylko czterech gatunków mają w pełni rozwinięte skrzydła i są zdolne do lotu: "Diplodoma laichartingella (Goeze)", "Narycia duplicella (Goeze)", "Narycia astrella (Herrich-Schäffer)", oraz "Melasina ciliaris (Ochsenheimer)". Bezskrzydłe samice z normalnie rozwiniętymi nogami po wykluciu wychodzą na zewnątrz koszyczka i tam oczekują samca, a po zapłodnieniu składają jaja do wnętrza koszyczka. Samice z uwstecznionymi skrzydłami i nogami po wyjściu z poczwarki pozostają w koszyczku i samiec w celu zapłodnienia musi wsunąć swój odwłok do środka koszyczka. Jaja są wówczas składane do egzuwium poczwarki. Jednakże część bezskrzydłych i beznogich samic nawet nie opuszcza egzuwium. Poczwarka pęka, a samiec po wsunięciu odwłoka do koszyczka musi przebić się przez ściankę poczwarki. Jaja składane są w egzuwium, w którym notabene samica nadal przebywa. W faunie krajowej jest także kilka gatunków występujących w formach partenogenetycznych. Są to "Dahlica triquetrella (Hübner)", "Dahlica lichenella (Linnaeus)", oraz "Apterona helicoidella (Vallot)". W ich przypadku samica po wykluciu od razu przystępuje do składania jaj. Czas życia imago trwa od kilku godzin do kilkunastu dni (można podać za przykład samce "Megalophanes viciella (Dennis &amp; Schiffermuller)", które wyklute w nocy w warunkach hodowlanych, rano były już martwe). Także pora wylotu postaci doskonałej z poczwarki jest często charakterystyczna dla gatunku.
Podobnie jak i inne "Lepidoptera", koszówki wykazują znaczne preferencje środowiskowe, związane między innymi z występowaniem roślin żywicielskich. Gąsienice żerują na różnych roślinach zielnych, trawach, drzewach, porostach. Część gatunków preferuje wyłącznie jeden typ środowiska, np. torfowisko, wrzosowisko, inne zaś można spotkać w wielu miejscach i to zarówno w lasach i parkach jak i w terenach otwartych. 
Oznaczanie "Psychidae" należy do czynności często bardzo trudnych ze względu na znaczne podobieństwo postaci doskonałych jak również koszyczków gąsienic. W faunie krajowej w przypadku niektórych rodzajów charakterystyczne jest, że gąsienice tego samego rodzaju budują podobne koszyczki jest to szczególnie widoczne w przypadku rodzajów: "Dahlica", "Epichnopterix", "Sterrhopterix", czy "Megalophanes". Jednakże czasem identyfikacja gatunku jest możliwa od razu na pierwszy rzut oka bo budowie koszyczka, można tu podać za przykład wspomniany wcześniej gatunek "Apterona helicoidella", którego koszyczki są zwinięte w kształcie muszli ślimaka, lub "Bacotia claustrella (Bruand)", którego gąsienice trzymają koszyczek zawsze pod kątem prostym do podłoża, tak więc na pionowym pniu koszyczek sterczy poziomo.

</doc>
<doc id="155624" url="https://pl.wikipedia.org/wiki?curid=155624" title="System immunologiczny">
System immunologiczny



</doc>
<doc id="155627" url="https://pl.wikipedia.org/wiki?curid=155627" title="Słupkowie">
Słupkowie



</doc>
<doc id="155628" url="https://pl.wikipedia.org/wiki?curid=155628" title="Jeden z dziesięciu">
Jeden z dziesięciu

Jeden z dziesięciu (1 z 10) – polski teleturniej prowadzony przez Tadeusza Sznuka, produkowany przez Euromedia TV i TVP3 Lublin i emitowany w Telewizji Polskiej od 3 czerwca 1994, oparty na brytyjskim formacie "Fifteen to One" wymyślonym przez Johna M. Lewisa, na licencji All3Media International, którego oryginał był emitowany na antenie Channel 4. Pod względem lat emisji jest to najdłużej nadawany (spośród wciąż produkowanych) teleturniej w polskiej telewizji.
Nagrania do programu realizowane są w oddziale Telewizji Polskiej w Lublinie.
Zasady gry.
Do gry przystępuje dziesięcioro zawodników. Każdy gracz przed wejściem do studia losuje numer stanowiska, które będzie zajmować.
Każdy uczestnik rozpoczyna grę z trzema „szansami” (reprezentowanymi przez trzy lampki bądź rzędy światełek przy pulpicie gracza). Szansę traci się, nie odpowiadając na pytanie w ciągu trzech sekund lub podając odpowiedź błędną. Zawsze pod uwagę bierze się pierwszą wypowiedzianą w całości odpowiedź. Reklamacje i zastrzeżenia zawodników co do uznania prawidłowości odpowiedzi udzielonej przez nich samych lub przeciwników mogą być zgłaszane tylko do momentu rozpoczęcia odczytywania kolejnego pytania przez prowadzącego program, lub ogłoszenia przez niego zakończenia rundy. Rozstrzygnięcie reklamacji należy wyłącznie do prowadzącego i nie ma od niego odwołania. 
Etap I.
Prowadzący zadaje graczom pytania zgodnie z kolejnością zajmowanych stanowisk, począwszy od gracza przy stanowisku nr 1 (każde pytanie kierowane jest do jednej osoby). Są dwie kolejki pytań. Poprawna odpowiedź ocala przed utratą szansy (tym sposobem już jedna poprawna odpowiedź zapewnia udział w drugim etapie). Jeśli zawodnik odpowie na pytanie błędnie lub nie odpowie wcale, to traci jedną szansę; jeśli nie odpowie poprawnie na żadne z dwóch pytań – kończy grę. 
Etap II.
Zawodnicy, którzy udzielili w pierwszym etapie przynajmniej jednej poprawnej odpowiedzi kontynuują grę z taką liczbą szans, jaką udało im się zachować (trzema, jeśli obie ich odpowiedzi były poprawne, bądź dwiema, jeśli odpowiedzieli poprawnie 
jeden raz).
Pierwsze pytanie tej rundy prowadzący kieruje do zawodnika przy stanowisku nr 1 (chyba że ten odpadł w pierwszym etapie, wtedy do zawodnika przy stanowisku nr 2 itd.). Jeśli uczestnik odpowie poprawnie, to zyskuje prawo do wyznaczania; jeśli nie, to traci szansę, a prowadzący pyta kolejnych graczy tak długo, aż ktoś odpowie poprawnie i zdobędzie prawo wyznaczania.
Zgodnie z regulaminem teleturnieju pierwszy gracz, który otrzyma prawo typowania musi wybrać zawodnika znajdującego się po przeciwnej stronie studia, tj. zawodnicy z numerami 1–5 wyznaczają uczestników z numerami 6–10, a uczestnicy z numerami 6–10 wyznaczają zawodników z numerami 1–5. Zasada ta obowiązuje tylko podczas pierwszego wyznaczania. W dalszej części nie ma żadnych ograniczeń co do wyznaczania.
Kolejne pytania zadawane są uczestnikom wskazanym przez osobę, która jako ostatnia udzieliła poprawnej odpowiedzi. Jeżeli wyznaczony zawodnik nie odpowie na swoje pytanie poprawnie, to dotychczasowy wyznaczający wskazuje dalej, a jeśli udzieli właściwej odpowiedzi, to przejmuje prawo do wyznaczania. Gra toczy się tym sposobem tak długo, aż w grze pozostanie troje zawodników. Trójka ta przechodzi do finału odcinka.
Etap III (finał).
W tym etapie może paść co najwyżej 40 pytań, a ważną rolę odgrywają punkty. Każdy finalista dostaje trzy nowe szanse i tyle punktów, ile szans zachował po drugim etapie.
Pierwsze pytania prowadzący kieruje do wszystkich uczestników. Zawodnicy zgłaszają się do nich, naciskając przyciski znajdujące się na pulpitach (odpowiada tylko ten, kto zgłosi się najszybciej). Za dobrą odpowiedź finalista dostaje 10 punktów, a za błędną traci szansę. Jeśli nikt się nie zgłosi do odpowiedzi, to nikt nie traci szansy. Gracz, który jako pierwszy udzieli trzech prawidłowych odpowiedzi (i tym samym zdobędzie 30 punktów) otrzymuje prawo do wyznaczania kolejnego pytanego, podobnie jak w drugim etapie.
Gracz wyznaczony do odpowiedzi może zyskać dziesięć punktów lub stracić jedną szansę. Jeśli uczestnik wskaże do pytania samego siebie i odpowie poprawnie, to otrzyma podwójną liczbę punktów, czyli 20 (przed dziesiątą edycją zasada ta nie obowiązywała). Jeśli po wzięciu pytania „na siebie” zawodnik odpowie źle (bądź wcale), to gracze znowu zgłaszają się do odpowiedzi sposobem „kto pierwszy, ten lepszy”, a prawo wyznaczania otrzymują już po jednej poprawnej odpowiedzi (w pierwszej edycji zasady wyznaczania w takim przypadku były inne: prawo wyznaczania należało do osoby, która jako ostatnia udzieliła prawidłowej odpowiedzi). Gdy w grze pozostanie jeden zawodnik (ostatni, który zachowa szanse), zasada podwajania punktów przestaje obowiązywać.
Gra kończy się:
Liczba zdobytych punktów decyduje o udziale w Wielkim Finale danej edycji.
Wielki Finał.
Dziesięcioro zwycięzców 20 kolejnych odcinków (wcześniej 25 odcinków) z największą liczbą zdobytych punktów bierze udział w Wielkim Finale. Jego zasady są identyczne z regułami zwykłego odcinka.
W sytuacji, gdy dwoje lub więcej zawodników na ostatnim miejscu listy finalistów ma taką samą liczbę punktów, udział Wielkim Finale przysługuje wszystkim graczom z tym wynikiem. Wielokrotnie odbywał się finał 11-osobowy, raz nawet (w 89. edycji) Wielki Finał rozegrany został w 12-osobowym składzie. Kilka razy Wielki Finał odbył się w składzie 9-osobowym albo nawet 8-osobowym, gdy któryś z zakwalifikowanych zawodników nie mógł przybyć na nagranie.
Specyfika pytań.
Pytania w teleturnieju dotyczą różnych dziedzin nauki i sztuki, a ich trudność jest zróżnicowana. Pytania formułowane są w miarę możliwości w taki sposób, aby udzielić na nie konkretnej odpowiedzi. Najczęściej padają pytania otwarte, często jednak w pytaniu zawarte są możliwe warianty odpowiedzi (choć poprawną odpowiedzią może okazać się „żaden z wymienionych”, „wszyscy wymienieni” itp.). Niekiedy przy pytaniach o liczby dopuszcza się udzielenie odpowiedzi bliskiej poprawnej – prowadzący informuje wtedy o marginesie błędu (np. „można się pomylić o 5 lat”). Do roku 2010 nie zadawano pytań ilustrowanych – związanych z prezentowanym zdjęciem lub nagraniem. W odcinku z 22 listopada 2010 (19. odcinek 63. edycji) po raz pierwszy w historii programu pojawiły się pytania ilustrowane fragmentem muzycznym (w każdym odcinku są zazwyczaj dwa takie pytania w II etapie, czasem pojawia się trzecie w finale).
Odcinki specjalne.
Dotychczas odbyło się 5 wydań specjalnych programu.
Oprawa teleturnieju.
Scenografia.
W studiu ustawionych jest 10 pulpitów, przy których siedzą na krzesłach zawodnicy. Na każdym ze stanowisk znajduje się informacja z imieniem zawodnika oraz trzy lampki oznaczające „szanse”. Scenografia przez lata zmieniała się kilkakrotnie, lecz schemat ten zawsze pozostawał.
Czołówki.
W 1. edycji czołówka była w rzeczywistości zmodyfikowanym intro Euromedii, gdzie po rozejściu pomarańczowego kwadratu z cyfrą 2 wyłaniał się złocisty napis „Jeden z dziesięciu”, a potem następowało przejście na obraz ze studia. Od 2. do ostatniego regularnego odcinka 46. edycji wprowadzono czołówkę przedstawiającą kuleczki pędzące po płytce drukowanej pośród układów scalonych. Większość kuleczek jest zatrzymywana po drodze, zaś żółta kulka jest wystrzelona na sprężynie i odbija się od innych obiektów, formując literę „Z”, po czym zapalały się litery słowa „Jeden” i obracały się bramki logiczne, ujawniając resztę tytułu. Od Wielkiego Finału 46. do końca 72. edycji czołówka zawierała pędzące po linii prostej i odbijające się kółka z liczbami od 1 do 10, w tle były widoczne m.in. zarys monety 1 euro, "Homo quadratus" Leonarda da Vinci, symbol yin-yang, znak „@”, prowadzący program, a także nazwy dziedzin nauki. Od 73. edycji czołówka zawiera tło powiązane z astronomią, pojawia się wizerunek Ziemi wyłaniającej się zza Księżyca, "Homo quadratus", rysunek ludzkiej głowy, pojawia się prowadzący, potem następuje zmiana tła na podobne do obecnego wyglądu studia, gdzie nagrywane są odcinki, i pojawia się logo teleturnieju. Od Wielkiego Finału 96. edycji czołówka ukazuje się w nieco zmodyfikowanej, w porównaniu z poprzednią, formie, w związku z rozpoczęciem rejestrowania teleturnieju w wysokiej jakości obrazu (HD): w końcowym kadrze pojawia się tło z gwiazdami (takie, jakie jest za uczestnikami), zaś do muzyki dodano efekt „echa”.
Oprawa muzyczna.
Muzyka w czołówce oraz w dżinglach to fragment kompozycji pod tytułem „Final Winners” skomponowanej przez Ralfa Weiganda. Natomiast podkładem muzycznym używanym podczas wyświetlania planszy z nazwiskami zawodników i podczas prezentacji zawodników, a także jako utwór kończący emisję teleturnieju, jest fragment kompozycji „Long Night” stworzonej przez Johna Eppinga (właśc. Gerharda Narholza). Oba utwory pochodzą z niemieckiej biblioteki muzycznej Sonoton. W przerywnikach pomiędzy etapami wykorzystano skróconą wersję utworu „Daytime” Fabrizio Albaniego, wydaną przez Primrose Music.
Historia emisji.
Pierwszy odcinek teleturnieju ukazał się 3 czerwca 1994 roku. Przez kilka pierwszych lat jego emisja była ciągła, tj. nie miała przerw wakacyjnych i trwała cały rok. W 2002 roku rozpoczęto wstrzymywanie emisji programu w czasie wakacji letnich. We wrześniu 2011 roku premierowe wydania teleturnieju zaczęły ukazywać się w sezonach kwartalnych (wiosennych i jesiennych), a nie rocznych, jak przedtem. Okazjonalnie granice sezonów przesuwają się nieznacznie, wydłużając emisję premier (np. Wielki Finał 110. edycji nadano 4 stycznia 2019 roku, a wiosenno-letnią przerwę w 2020 roku zakończono w połowie sierpnia). Pory emisji teleturnieju podsumowuje poniższa tabela.
Przez ponad 23 lata teleturniej pokazywano na antenie TVP2. 15 stycznia 2018 roku nastąpiła zmiana stacji emitującej program – tego dnia „Jeden z dziesięciu” zaczął ukazywać się na antenie TVP1. Data ta odnosi się do emisji powtórkowej; pierwsze premierowe odcinki na antenie telewizyjnej Jedynki pojawiły się pod koniec lutego – wraz z rozpoczęciem 104. edycji. Porę emisji zmieniono nieznacznie. W listopadzie 2022 roku ponownie nieznacznie zmieniono godzinę emisji.
W marcu 2020 Telewizja Polska poinformowała o zawieszeniu realizacji teleturnieju z powodu rozprzestrzeniania się koronawirusa w Polsce. Do momentu wstrzymania nagrań zrealizowano wszystkie zwykłe odcinki 118. edycji. Nagranie Wielkiego Finału tej serii oraz kolejnych edycji musiało zostać przełożone. Ostatni przed przerwą premierowy odcinek TVP1 wyemitowała we wtorek, 14 kwietnia 2020 roku. Premierowe odcinki powróciły na antenę 13 sierpnia 2020 r. – tego dnia wyemitowano Wielki Finał 118. edycji, a następnego dnia rozpoczęła się emisja 119. edycji. Wtedy też wprowadzono pewne modyfikacje w realizacji programu. Między stanowiskami zawodników znajdowały się pleksiglasowe szyby (do 12. odcinka 125. edycji), a na koniec odcinka prowadzący zostaje przy swoim stoliku (nie podaje rąk zawodnikom na pożegnanie) i z tego miejsca żegna się z widzami. Zrezygnowano również ze zdjęć grupowych.
Przedwcześnie zakończył się także sezon wiosenny w 2021 roku. Powodem wstrzymania nagrań miały być nieporozumienia między nadawcą a producentem. Program powrócił na antenę jesienią tego samego roku.
Ponadto we wrześniu 2021 roku nadawca zaczął udostępniać kolejne odcinki teleturnieju w serwisie wideo na życzenie TVP VOD (po ich emisji telewizyjnej). Z powodu ograniczeń licencyjnych odcinki wycofywane są z platformy mniej więcej po miesiącu od udostępnienia.
Oglądalność.
Informacje dotyczące oglądalności oparto na badaniach przeprowadzonych przez Nielsen Audience Measurement i dotyczą one wyłącznie oglądalności premiery telewizyjnej – nie uwzględniają oglądalności powtórek, wyświetleń w serwisach wideo na życzenie (np. TVP VOD) itp.
Odcinek teleturnieju nadany 11 marca 2009 roku obejrzało 2,44 mln widzów. W latach 2007–2009 widownia poszczególnych odcinków teleturnieju sięgała poziomu 2,2–2,7 mln widzów.
Średnia widownia kilku odcinków 70. edycji nadanych w dniach 5–13 września 2012 (tuż po zmianie pory emisji) wyniosła 1,06 mln osób. Oglądalność między 7 a 15 września 2011 roku (emisja o 17.20) była niższa i wynosiła 0,88 mln widzów.
79. serię teleturnieju (luty–kwiecień 2014) oglądało około 1,6 mln widzów; 73. i część 74. serii (luty–kwiecień 2013) zaś – ok. 2,1 mln widzów.
Premierowe wydania programu w okresie od 1 września do 28 grudnia 2015 oglądało średnio 1,62 mln widzów. W analogicznym okresie w roku 2014 widownia teleturnieju wyniosła średnio 1,54 mln widzów dziennie.
Po zmianie anteny (z TVP2 na TVP1) średnia widownia programu zimą i wiosną 2018 roku (tj. z uwzględnieniem powtórek) wzrosła o pół miliona widzów (w porównaniu z jesienią 2017).
Premiery pierwszych szesnastu odcinków 107. serii (3–24 września 2018) oglądało średnio 1,48 mln widzów dziennie. W okresie od 3 września 2018 do 11 lutego 2019 (serie 107–110 i miesiąc powtórek) teleturniej oglądało średnio 1,95 mln widzów dziennie.
Średnia widownia premierowych wydań nadanych między 9 września a 3 października 2019 roku (tj. niecałej 114. edycji) wyniosła 1,72 mln osób.
Odcinki nadane w okresie od 31 sierpnia do 22 grudnia 2020 roku (zatem bez uwzględnienia kilkunastu premier nadanych w sierpniu i z uwzględnieniem kilku powtórek nadanych w grudniu) gromadziły przed telewizorami średnio 1,73 mln widzów dziennie.
Premiery 123. i 124. edycji oglądało średnio 1,31 mln widzów dziennie.
Premiery odcinków nadanych na antenie TVP1 (tj. bez uwzględnienia wyświetleń w TVP VOD) w okresie od 6 do 24 września 2021 roku (nieco ponad połowa 125. edycji) osiągały widownię na średnim poziomie 1,13 mln widzów dziennie. Jesienią 2021 i wiosną 2022 roku (od 6 września 2021 do 7 stycznia 2022 i od 9 marca 2022 do 13 czerwca 2022) program oglądało średnio 1,20 mln osób.

</doc>
<doc id="155630" url="https://pl.wikipedia.org/wiki?curid=155630" title="Owocolistek">
Owocolistek

Owocolistek – element słupka kwiatu roślin nasiennych, organ homologiczny z żeńskimi liśćmi zarodnionośnymi (makrosporofilami). Owocolistki mogą się zrastać pojedynczo lub po kilka, tworząc słupki.
W czasie kwitnienia owocolistek składa się z dwóch części – dojrzałej, tworzącej znamię i szyjkę słupka, oraz merystematycznej, tworzącej zalążnię. Część merystematyczna rozwija się dalej po zapłodnieniu, tworząc owocnię. W obrębie zalążni miękisz asymilacyjny owocolistków prowadzi fotosyntezę, której celem jest produkcja tlenu, wydzielanego do komory zalążni, gdzie rozwijają się zalążki.

</doc>
<doc id="155632" url="https://pl.wikipedia.org/wiki?curid=155632" title="AZS Olsztyn">
AZS Olsztyn



</doc>
<doc id="155633" url="https://pl.wikipedia.org/wiki?curid=155633" title="Zalążki">
Zalążki



</doc>
<doc id="155636" url="https://pl.wikipedia.org/wiki?curid=155636" title="Minas Ithil">
Minas Ithil



</doc>
<doc id="155639" url="https://pl.wikipedia.org/wiki?curid=155639" title="Radziwiłł">
Radziwiłł



</doc>
<doc id="155640" url="https://pl.wikipedia.org/wiki?curid=155640" title="Elendur">
Elendur

Postacie ze stworzonej przez J.R.R. Tolkiena mitologii Śródziemia.

</doc>
<doc id="155644" url="https://pl.wikipedia.org/wiki?curid=155644" title="Przekładnie cierne">
Przekładnie cierne



</doc>
<doc id="155645" url="https://pl.wikipedia.org/wiki?curid=155645" title="Kotuszów (województwo świętokrzyskie)">
Kotuszów (województwo świętokrzyskie)

Kotuszów – wieś w Polsce położona w województwie świętokrzyskim, w powiecie staszowskim, w gminie Szydłów. Leży w dolinie rzeki Czarnej Staszowskiej, ok. 2,5 km od Zalewu Chańcza.
W latach 1954–1961 wieś należała i była siedzibą władz gromady Kotuszów, po jej zniesieniu w gromadzie Kurozwęki. W latach 1975–1998 miejscowość administracyjnie należała do województwa kieleckiego.
Współczesne części wsi.
Poniżej w tabeli 1 integralne części wsi Kotuszów (0274826) z aktualnie przypisanym im numerem SIMC (zgodnym z Systemem Identyfikatorów i Nazw Miejscowości) z katalogu TERYT (Krajowego Rejestru Urzędowego Podziału Terytorialnego Kraju).
Wieś tworzy sołectwo
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Kotuszowa zawarty w tabeli 2.
Historia.
Kotuszów jako osada otwarta powstał od przełomu VIII i IX do X w. Pierwsze wzmianki o Kotuszowie w źródłach pisanych pochodzą z 1326 roku, a nazwa pochodzi prawdopodobnie od nazwiska rycerza Toligniewa Kotuszowskiego, włodarza tych ziem, potomka rodu ze schyłku VI wieku.
W wieku XIX Kotuszów wieś w powiecie stopnickim, gminie Kurozwęki, parafii Kotuszów; leży na lewo od drogi bitej z Chmielnika do Kurozwęk, o milę od Staszowa. W 1880 r. posiadał kościół parafialny morowany, hutę szklaną i szkołę elementarną. 
W 1827 r. było tu 37 domów i 305 mieszkańców. Kościół tutejszy pierwotnie drewniany istniał już w XV w. pisze o tym Długosz (L.B. t.II s.387), obecny murowany wzniósł Krzysztof z Brzezia Lanckoroński w 1681 r. Parafia Kotuszów w dekanacie stopnickim liczyła 1542 dusz.
Turystyka.
W miejscowości znajduje się stadnina koni arabskich. Obszar Kotuszowa wchodzi w skład Chmielnicko-Szydłowskiego Obszaru Chronionego Krajobrazu. We wsi znajdują się 2 pomniki przyrody: odsłonięcie geologiczne "łupki prekambryjskie" oraz okaz dębu szypułkowego.
Przez wieś przebiega szlak Małopolska Droga św. Jakuba.

</doc>
<doc id="155653" url="https://pl.wikipedia.org/wiki?curid=155653" title="J.M.K.E.">
J.M.K.E.

J.M.K.E. – zespół punkrockowy powstały w 1986 roku w Tallinnie. Jego najsłynniejszy skład tworzyli Venno Vanamölder (perkusja), Villu Tamme (wokal, gitara) oraz Lembit Krull (bas i wokal).
Jest to jeden najbardziej znanych zespołów z terenu byłego ZSRR. Ich najsłynniejsze utwory to "Tere perestroika" oraz mniej znany utwór "Paneme punki".
W 2006 roku zespół nagrał pod tytułem "Kusi Miilitsalt" cover utworu "Spytaj milicjanta" z repertuaru zespołu Dezerter, piosenka ta znalazła się na składance "Nie ma zagrożenia.. jest Dezerter".

</doc>
<doc id="155654" url="https://pl.wikipedia.org/wiki?curid=155654" title="Auden">
Auden



</doc>
<doc id="155655" url="https://pl.wikipedia.org/wiki?curid=155655" title="Charlie Watts">
Charlie Watts

Charlie Watts, właśc. Charles Robert Watts (ur. 2 czerwca 1941 w Londynie, zm. 24 sierpnia 2021 tamże) – brytyjski muzyk rockowy, perkusista zespołu The Rolling Stones od 1963 do 2021 roku.
Życiorys.
Zanim został członkiem The Rolling Stones, był grafikiem w firmie wydawniczej i grał w zespole Alexisa Kornera. Współpracował ponadto z muzykami, takimi jak: Jim Keltner, Dave Green, Anthony Kerr, Brian Lemon, Luis Jardim, Peter King, Julian Arguelles, Henry Lowther, Gerard Presencer czy Mark Nightingale.
W 1963 dołączył do składu The Rolling Stones. Był uważany za najspokojniejszego członka zespołu, m.in. nie podzielał z Mickiem Jaggerem i Keithem Richardsem zamiłowania do używek. Poza działalnością w The Rolling Stones koncertował z własnym zespołem jazzowym The Charlie Watts Quintet.
W 2007 został sklasyfikowany na czwartym miejscu listy 50 najlepszych perkusistów rockowych według Stylus Magazine.
Życie prywatne.
Był wegetarianinem i pasjonatem koni, kilka razy uczestniczył w aukcjach w Janowie Podlaskim.
14 października 1964 wziął ślub z Shirley Ann Shepherd (1938-2022), z którą miał córkę Seraphinę Watts (ur. 18 marca 1968).
W 2003 wykryto u niego raka krtani, którego udało mu się pokonać dzięki radioterapii.

</doc>
<doc id="155662" url="https://pl.wikipedia.org/wiki?curid=155662" title="Bąk (owad)">
Bąk (owad)



</doc>
<doc id="155663" url="https://pl.wikipedia.org/wiki?curid=155663" title="Angamaitё">
Angamaitё



</doc>
<doc id="155664" url="https://pl.wikipedia.org/wiki?curid=155664" title="Saturn ION">
Saturn ION



</doc>
<doc id="155668" url="https://pl.wikipedia.org/wiki?curid=155668" title="Hopa">
Hopa

Hopa to szczególny rodzaj przeszkody (zwykle widowiskowej), występujący na trasie rajdów samochodowych, motocrossowych i kolarskich, najczęściej w postaci naturalnego wzniesienia (pagórka, muldy) lub uformowany sztucznie. 
Przy dużej prędkości najazdowej pojazd na "hopie" odrywa się od podłoża i przelatuje pewną odległość. Podczas lotu motocykliści, rowerzyści wykonują przeróżne akrobacje takie jak Back Flip czy Front Flip. Natomiast kierowcy rajdowi nie wykonują żadnych ewolucji, pokonując hopę w jak najkrótszym czasie. Hopy występują często w zawodach rowerowych, deskorolkowych itd. Jednym z trudniejszych trików rowerowych na hopie jest "Flipwhip", połączenie "Back Flip" + "Talwhip".

</doc>
<doc id="155670" url="https://pl.wikipedia.org/wiki?curid=155670" title="Miedźno (gmina)">
Miedźno (gmina)

Miedźno – gmina wiejska w województwie śląskim, w powiecie kłobuckim. W latach 1975–1998 gmina położona była w województwie częstochowskim.
Siedziba gminy to Miedźno.
Według danych z 30 czerwca 2004 gminę zamieszkiwało 7557 osób.
Struktura powierzchni.
Według danych z roku 2002 gmina Miedźno ma obszar 113,17 km², w tym:
Gmina stanowi 12,73% powierzchni powiatu.
Ogólna charakterystyka gminy.
Gmina Miedźno usytuowana jest w północnej części województwa śląskiego. Geograficznie leży na Wyżynie Wieluńskiej, stanowiącej północno-zachodnią część Jury Krakowsko-Częstochowskiej. Obszar Gminy Miedźno obniża się z zachodu na wschód osiągając na zachodzie wysokość około 255 m n.p.m. i na wschodzie około 205 m n.p.m. Teren gminy charakteryzuje się niewielkimi wzniesieniami przecinanymi dolinami rzek Okszy i Liswarty, a także mniejszych strumieni, obecnie często zanikających. Tereny leśne stanowią około 42% powierzchni gminy zajmując jej wschodnią, północno-wschodnią i zachodnią część. Na terenie gminy podstawową dziedziną gospodarki jest rolnictwo i brak jest praktycznie ośrodków przemysłowych. Daje to gwarancję czystego środowiska. Obszar Gminy zajmuje powierzchnię 113,17 km² i zamieszkuje go ponad 7,5 tys. osób w jedenastu wsiach.
Nazwa.
Nazwę miejscowości w zlatynizowanej staropolskiej formie "Myedzwno" wymienia w latach (1470–1480) Jan Długosz w księdze "Liber beneficiorum dioecesis Cracoviensis".
Historia.
Historia miejscowości wchodzących w skład Gminy Miedźno sięga średniowiecza, choć obszar ten był już zamieszkiwany w czasach rzymskich (osadnictwo z okresu kultury przeworskiej we wsi Mokra). Początkowo przynależały administracyjnie do kasztelanii krakowskiej, stanowiąc jej najdalej na północ wysunięty kraniec. W okresie rozbicia dzielnicowego ziemie te znajdowały się przejściowo w panowaniu książąt opolskich i mazowieckich. Ostatecznie od roku 1391, po zwycięskich wojnach Władysława Jagiełły z księciem Władysławem Opolczykiem, weszły w skład dóbr królewskich wchodząc w skład starostwa krzepickiego. Dynastia Jagiellonów wywarła silny wpływ na historię gminy. Jagiełło jest uważany za założyciela Miedźna, a także fundatora w 1425 roku parafii pod wezwaniem świętej Katarzyny Aleksandryjskiej w Miedźnie.
Administracyjna przynależność do kasztelanii krzepickiej utrzymywała się do czasów „potopu szwedzkiego” w połowie XVII wieku. W roku 1658 Uchwałą Sejmu Rzeczypospolitej królewskie wsie Miedźno, Ostrowy, Łobodo, Kocin weszły do starostwa kłobuckiego. Nowe starostwo zostało przekazane we władanie klasztorowi jasnogórskiemu. Sama wieś Miedźno została oddana za zasługi w walce z najeźdźcą wojewodzie Miączyńskiemu.
Po drugim rozbiorze (1793) obszar obecnej Gminy Miedźno znalazł się we władaniu pruskim, wchodząc w skład tzw. Prus Południowych. Zaborca dokonał w 1797 roku kasacji dóbr klasztoru i włączył je do dóbr rządowych. W czasach Księstwa Warszawskiego weszły one do powiatu częstochowskiego w departamencie kaliskim. Po kongresie wiedeńskim ziemie utrzymały charakter ziem rządowych, pozostając w dotychczasowych strukturach administracyjnych. Teren gminy stał się uposażeniem carskim pod nazwą „Dobra Ostrowy”. W wyniku represji po powstaniu listopadowym zlikwidowano powiat częstochowski. Ziemie gminy weszły wtedy w skład powiatu wieluńskiego.
W okresie powstania styczniowego na terenie gminy dochodziło kilku potyczek oddziałów polskich z armią carską. Największą z nich była bitwa pod Mazówkami w dniu 3 września 1863 r. Na cmentarzu w Miedźnie znajduje się zbiorowa mogiła powstańców.
W wyniku reformy administracyjnej przeprowadzonej przez Cara ukazem z dnia 31 grudnia 1866 r. przywrócono powiat częstochowski. W jego ramach utworzono gminę Miedźno. Utrzymała ona ten charakter w niepodległej Polsce. Wchodziła wtedy w skład województwa kieleckiego. W okresie okupacji hitlerowskiej gminę w całości włączono do III Rzeszy. Po zakończeniu wojny, w 1952 roku, władze komunistyczne zlikwidowały gminę Miedźno. W jej miejsce powołano mniejsze, ograniczające się do poszczególnych wsi – gromady.
Gminę Miedźno przywrócono do życia w roku 1973. W latach 1975–1998 wchodziła ona w skład województwa częstochowskiego. Od 1 stycznia 1999 roku, w związku z kolejną reformą podziału administracyjnego kraju, Gmina Miedźno znalazła się w obrębie przywróconego powiatu kłobuckiego, stanowiąc wraz z nim północny kraniec województwa śląskiego.
Ważnym wydarzeniem, które odcisnęło wyraźne piętno na historii gminy, są stoczone 1 września 1939 roku przez Wołyńską Brygadę Kawalerii zwycięskie walki IV Dywizją pancerną. Kawalerzyści skutecznie opóźnili marsz dywizji na Warszawę. Miejsce bitwy upamiętnia wystawiony w 1975 r. przez społeczeństwo Powiatu Kłobuckiego pomnik we wsi Mokra. Corocznie w początkach września odbywają się pod nim uroczystości patriotyczne upamiętniające bohaterstwo żołnierzy września.
Historia i tradycje Gminy Miedźno znalazły swoje odzwierciedlenie w herbie Gminy. Jego centralna postacią jest święta Katarzyna Aleksandryjska, patronka Miedźna. Królewski charakter miejscowości, a także związek z rodem Jagiellonów podkreśla krzyż dynastyczny. Herb został uchwalony przez Radę Gminy Miedźno na sesji w dniu 26 października 2006 roku.
Turystyka.
Turystyczną atrakcją Gminy Miedźno jest zalew na rzece Okszy w Ostrowach. Jest to akwen retencyjno – rekreacyjny o powierzchni 39 hektara. Lustro wody ma szerokość od 200 do 250 metrów. Teren wokół zbiornika jest w dalszym ciągu zagospodarowywany.
Na terenie Gminy wytyczona została ścieżka edukacyjna historyczno-przyrodnicza. W jej ramach powstało kilka tras rowerowych, które prezentują dziedzictwo historyczne, kulturowe i przyrodnicze Gminy. Głównym motywem ścieżki jest upamiętnienie walk Wołyńskiej Brygady Kawalerii. W 2010 roku, w Mokrej, powstało Muzeum Kultury Przeworskiej i Izba Pamięci Bitwy pod Mokrą. W muzeum zgromadzone zostały eksponaty z walk wrześniowych oraz znaleziska z wykopalisk archeologiczno-cmentarnych ciałopalnych z okresu wpływów rzymskich, które znajdowały się wcześniej w Izbie Pamięci Szkoły Podstawowej w Mokrej.
Wśród zabytków gminy warto wyróżnić m.in.:
Demografia.
Dane z 30 czerwca 2004:
Oświata.
Na terenie gminy funkcjonują trzy Zespoły Szkolno-Przedszkolne (uszeregowane poniżej od największego do najmniejszego):
Sołectwa.
Borowa, Dębiniec, Izbiska, Kołaczkowice, Kołaczkowice Małe, Miedźno, Mokra, Ostrowy, Wapiennik, Władysławów.
Pozostałe miejscowości.
Gajówka Sudół, Krzyżówka, Mazówki, Mazówki (osada), Nowy Folwark, Rębielice, Rywaczki, Rywaczki (osada), Świercze.
Sąsiednie gminy.
Kłobuck, Mykanów, Nowa Brzeźnica, Opatów, Popów

</doc>
<doc id="155679" url="https://pl.wikipedia.org/wiki?curid=155679" title="10. rozdanie nagród Złotych Malin">
10. rozdanie nagród Złotych Malin

Złote Maliny przyznane za rok 1989

</doc>
<doc id="155681" url="https://pl.wikipedia.org/wiki?curid=155681" title="11. rozdanie nagród Złotych Malin">
11. rozdanie nagród Złotych Malin

Złote Maliny przyznane za rok 1990

</doc>
<doc id="155682" url="https://pl.wikipedia.org/wiki?curid=155682" title="ISCSI">
ISCSI

iSCSI () – technika umożliwiająca wykonywanie operacji wejścia-wyjścia na dysku twardym odległej maszyny za pomocą protokołu TCP/IP. 
Protokół iSCSI umożliwia budowę systemów pamięci masowych SAN (ang. "Storage Area Network") przy zastosowaniu macierzy dyskowych SCSI i sieci Ethernet (protokół TCP/IP). Największą zaletą iSCSI jest możliwość tworzenia rozległych systemów SAN przy wykorzystaniu typowych elementów sieciowych, co ułatwia budowę systemu i zmniejsza jego koszt w porównaniu z klasycznymi rozwiązaniami typu Fibre Channel.
Specyfikacja iSCSI określa sposób transformacji równoległych poleceń SCSI na format TCP/IP i na odwrót. Transformacja poleceń może być realizowana zarówno sprzętowo, jak i programowo.
Implementacje.
Współczesne systemy operacyjne dość powszechnie wyposażone są w możliwość zarówno świadczenia usług jako cel iSCSI jak też korzystania z nich jako inicjator. Przykładami mogą być:

</doc>
<doc id="155683" url="https://pl.wikipedia.org/wiki?curid=155683" title="Twierdzenie o próbkowaniu">
Twierdzenie o próbkowaniu

Twierdzenie o próbkowaniu, twierdzenie Nyquista–Shannona – fundamentalne twierdzenie teorii informacji, telekomunikacji oraz cyfrowego przetwarzania sygnałów opisujące matematyczne podstawy procesów próbkowania sygnałów oraz ich rekonstrukcji: "Z sygnału dyskretnego formula_1 złożonego z próbek danego sygnału ciągłego formula_2 można wiernie odtworzyć sygnał formula_3" Jest podstawową zasadą pozwalającą przekształcać sygnał ciągły w czasie (często nazywany „sygnałem analogowym”) w sygnał dyskretny (często nazywany „sygnałem cyfrowym”). Ustanawia warunek dla częstotliwości próbkowania, która pozwala dyskretnej sekwencji próbek (cyfrowych) na przechwytywanie wszystkich informacji z sygnału ciągłego (analogowego) o skończonej szerokości pasma – częstotliwość Nyquista.
Teza.
Jeśli sygnał ciągły nie ma składowych widma o częstotliwości równej lub większej niż B, może on zostać jednoznacznie odtworzony z ciągu jego próbek tworzących sygnał dyskretny, o ile próbki te zostały pobrane z częstotliwością co najmniej 2B.
Warunki i uwagi.
Próbkowanie (dyskretyzacja) sygnału ciągłego powoduje zwielokrotnienie jego oryginalnego widma w dziedzinie częstotliwości w ten sposób, że obok widma sygnału oryginalnego pojawiają się jego kopie przesunięte o wszystkie całkowite (dodatnie i ujemne) wielokrotności częstotliwości próbkowania, tworząc tzw. obrazy (pierwszy rysunek). Próbkowanie sygnału może wiązać się z jego zniekształceniem wskutek zjawiska aliasingu, czyli nakładania się widm (drugi rysunek). Aby możliwe było wierne odtworzenie sygnału ciągłego, spełnione powinny być przede wszystkim dwa warunki:
Jeśli opisane twierdzeniem Kotielnikowa–Shannona warunki nie są spełnione, pojawia się problem aliasingu, którego nie można usunąć bez znajomości oryginalnego sygnału ciągłego. W praktyce żaden w powyższych warunków nie jest spełniony:
Dowód.
Dowód twierdzenia podany przez Claude’a Shannona wykorzystuje właściwość symetrii przekształcenia Fouriera i bazuje na rozwinięciu widma sygnału w zespolony szereg Fouriera.
Skoro widmo sygnału, formula_12 posiada niezerowe wartości wyłącznie w przedziale formula_13 zatem w tym przedziale można je zapisać jako sumę zespolonego szeregu Fouriera (uwaga: tutaj składniki sumowane są w dziedzinie częstotliwości):
Współczynniki tego szeregu, formula_15 można wyznaczyć z całki
Zapisując formula_2 jako odwrotną transformatę:
Oznacza to, że formula_10 jest całkowicie i jednoznacznie opisane przez ciąg próbek formula_21

</doc>
<doc id="155687" url="https://pl.wikipedia.org/wiki?curid=155687" title="Twierdzenie Nyquista-Shannona">
Twierdzenie Nyquista-Shannona



</doc>
<doc id="155689" url="https://pl.wikipedia.org/wiki?curid=155689" title="Grand Prix Hiszpanii Formuły 1">
Grand Prix Hiszpanii Formuły 1

Grand Prix Hiszpanii – wyścig Formuły 1, który jest organizowany na torze Circuit de Catalunya w Montmeló.
Historia.
Pierwsze Grand Prix odbyło się w 1913 r. Brały w nim udział zwykłe uliczne samochody. Wyścig odbywał się na ulicznej trasie o długości 300 km w Guadarrama, na drodze Valladolid, niedaleko Madrytu.
Inne wyścigi motorowe odbywały się w Hiszpanii dużo wcześniej. Jednym z bardziej znanych był Catalan Cup w 1908 i 1909 roku, który odbywał się wokół Sitges, niedaleko Barcelony. Obydwa wyścigi wygrał Jules Goux, przyczyniając się do spopularyzowania wyścigów w Katalonii. Entuzjazm do tej formy sportu przyczynił się do decyzji o budowie dwu kilometrowego toru wokół Sitges, który jest znany jako Sitges-Terramar. Tor gościł Grand Prix Hiszpanii w 1923 r.
Po pierwszym wyścigu tor popadł w problemy finansowe, a Grand Prix zostało przeniesione na tor Circuito Lasarte w Lasarte na północnym wybrzeżu. Po roku 1936 w Hiszpanii rozpoczęła się wojna domowa i wyścigi przestały być organizowane. W roku 1946 wyścig powrócił w formie Penya Rhin Grand Prix, organizowanym na torze Pedralbes Circuit w Barcelonie.
Hiszpania powróciła do międzynarodowego kalendarza dopiero w 1951 r., zostając umieszczona na liście eliminacji Mistrzostw Świata Formuły 1. Wyścig organizowano na ulicznym torze Pedralbes. Po tragedii w Le Mans, która spowodowała zwiększenie standardów bezpieczeństwa widzów, Grand Prix zostało wyrzucone z kalendarza.
W roku 1967 Hiszpania powróciła do sportów motorowych. Royal Automobile Club of Spain posiadał tor Jarama na północy Madrytu, a Katalonia tor Montjuich Park w Barcelonie. Wyścig, który nie był zaliczany do mistrzostw miał miejsce tego roku na torze Jarama, wygrał go Jim Clark w samochodzie Lotus.
W sezonie 1968 tor Jarama gościł Grand Prix Hiszpanii. Od tego czasu wyścig miał być rozgrywany na przemian na torze Jarama i Montjuïc.
W sezonie 1975, podczas Grand Prix rozgrywanym na torze Montjuich, doszło do tragedii. Podczas sesji treningowych pojawiły się obawy co do bezpieczeństwa toru. Podwójny zwycięzca wyścigu, Emerson Fittipaldi, wycofał się w ramach protestu zaledwie po jednym okrążeniu. Na 26 okrążeniu wyścigu, samochód Rolfa Stommelena rozbił się zabijając czterech widzów. Wyścig został zatrzymany, a za jego zwycięzcę uznano Jochena Massa, który został nagrodzony tylko połową punktów.
Grand Prix Hiszpanii na torze Jarama było organizowane do 1981 r., potem wyścig został usunięty z kalendarza. W roku 1985 podjęto decyzję o budowie toru w Jerez de la Frontera, co miało pomóc w rozwoju turystyki. Circuito Permanente de Jerez został ukończony przed sezonem 1986 i stał się miejscem zaciętej walki pomiędzy Ayrtonem Senną i Nigelem Manselem. Przekroczyli oni metę z różnicą 0.014 sekundy, na korzyść Senny.
W sezonie 1990 po raz ostatni Grand Prix Hiszpanii gościło na torze w Jerez (tor gościł jeszcze w sezonie 1994 i 1997 Grand Prix Europy). Podczas treningów Martin Donnelly rozbił się na zakręcie z bardzo dużą szybkością, doszczętnie niszcząc samochód i odnosząc poważne obrażenia.
Od sezonu 1991 do czasów obecnych wyścig organizowany jest na torze Circuit de Catalunya w Montmeló. Pierwszy wyścig wygrał Nigel Mansell, a za rok powtórzył ten sukces. W sezonie 1993 najlepszy okazał się Alain Prost. Później wygrywał tu Damon Hill i podwójnie Michael Schumacher. W sezonie 1997 wygrał tu późniejszy mistrz, Jacques Villeneuve. Od sezonu 1998 rozpoczęła się zwycięska passa Miki Häkkinena, która została przerwana przez Michaela Schumachera w sezonie 2001 po tym jak na ostatnim okrążeniu w samochodzie Fina zepsuło się sprzęgło. Niemiec wygrywał tu przez kolejne trzy sezony. W sezonie 2005 swoje trzecie w karierze zwycięstwo odniósł tu kolejny Fin, Kimi Räikkönen. Rok później, przed własną publicznością triumfował tu Fernando Alonso.
Zwycięzcy Grand Prix Hiszpanii.
!align=center | 1952–1953
!align=center | 1955–1967
!align=center | 1980
!align=center | 1982–1985
Liczba zwycięstw (kierowcy):
Liczba zwycięstw (producenci podwozi):
Liczba zwycięstw (producenci silników):

</doc>
<doc id="155690" url="https://pl.wikipedia.org/wiki?curid=155690" title="Ruch oporu w III Rzeszy">
Ruch oporu w III Rzeszy

Ruch oporu w III Rzeszy (niem. "Deutscher Widerstand", "Widerstand gegen den Nationalsozialismus"; w tłum. na pol. „Niemiecki ruch oporu”, „Ruch oporu przeciwko narodowemu socjalizmowi”) był tworzony przez jednostki i grupy wywodzące się ze środowiska cywilnego, wojska oraz duchowieństwa, które podczas istnienia w latach 1933–1945 III Rzeszy w różny sposób wyrażały sprzeciw wobec panującej w tym państwie władzy nazistowskiej.
Najbardziej radykalnym przejawem działalności tego ruchu było siedemnaście zamachów na życie przywódcy III Rzeszy Adolfa Hitlera, jakie w latach 1938–1944 przeprowadzili niektórzy z antynazistowskich opozycjonistów. Ostatnim z nich był zamach w Wilczym Szańcu dokonany 20 lipca 1944 roku, który, tak jak poprzednie zakończył się niepowodzeniem. Jego rezultatem było wytropienie, aresztowanie i skazanie na śmierć około 7 tysięcy osób, na które padło jakiekolwiek podejrzenie o związek z zamachem, co doprowadziło do ostatecznego unicestwienia ruchu oporu w nazistowskich Niemczech.

</doc>
<doc id="155691" url="https://pl.wikipedia.org/wiki?curid=155691" title="Goa trance">
Goa trance

Goa trance (nazywany także goa lub w zapisie numerycznym 604) – podgatunek muzyki trance.
W odróżnieniu od innych podgatunków trance wywodzących się z Europy, narodził się w indyjskiej prowincji Goa.Rozwój goa trance jest ściśle związany z rozwojem psychedelic trance w drugiej połowie lat 90. Oba gatunki są na tyle do siebie zbliżone, że niektórzy używają ich nazw zamiennie. Jednak goa ma więcej nawiązań do muzyki orientalnej, gdy psychedelic ma bardziej kosmiczne brzmienie. Charakterystyczne dla goa są imprezy organizowane pod gołym niebem; zaś imprezy w klubach prawie zawsze są przyozdobione kolorowymi, abstrakcyjnymi dekoracjami. W sezonie letnim organizowane są też kilkudniowe festiwale, najczęściej na łonie natury.
Historia.
Gatunek sięga korzeniami końca lat 60. i początku 70., kiedy to indyjska prowincja Goa była celem podróży hipisów (niemniej sam goa trance pojawił się dopiero na początku lat 90.). Mimo spadku popularności prowincji w latach 70. i 80., część przyjezdnych pozostała tam na stałe. Ci, którzy zostali, zajęli się tworzeniem muzyki, jogą oraz szeroko pojętą kulturą New Age, nie stroniąc przy tym od rekreacyjnego używania psychodelików.
Napływ nowych technologii i muzyki elektronicznej do Goa oraz inspiracja miejscową kulturą doprowadziły w końcu do powstania nowego gatunku.
Pionierami byli: Laurent, Fred Disko czy nieco później Goa Gil i Mark Allen. Wtedy właśnie na Goa odbywały się masowe imprezy na plaży trwające często kilka dni, od typowych imprez techno różniące się swego rodzaju mistyczną aurą i niemalże religijnym znaczeniem dla uczestników.
Goa trance jest bardzo popularny w Izraelu, gdzie pojawił się wraz z powracającymi z wakacji w Indiach rezerwistami armii izraelskiej.
Przykładowymi przedstawicielami gatunku są między innymi takie zespoły jak Juno Reactor, The Infinity Project, Hallucinogen oraz Astral Projection. 

</doc>
<doc id="155692" url="https://pl.wikipedia.org/wiki?curid=155692" title="Flaga Zjednoczonych Prowincji Ameryki Środkowej">
Flaga Zjednoczonych Prowincji Ameryki Środkowej

Flaga Zjednoczonych Prowincji Ameryki Środkowej – jeden z symboli państwowych Zjednoczonych Prowincji Ameryki Środkowej.
Do flagi Federacji nawiązują flagi państw, które wchodziły w jej skład:
Wygląd i symbolika.
Flaga składa się z trzech pasów o kolorach jasnoniebieskim, białym i jasnoniebieskim. Na środku znajduje się godło Zjednoczonych Prowincji Ameryki Środkowej.
Trójkąt w godle symbolizuje równość, natomiast pięć wulkanów między dwoma oceanami reprezentuje pięć państw wewnątrz Zjednoczonych Prowincji położonych między Pacyfikiem, a Atlantykiem.
Historia.
Oparta na fladze Argentyny, jednej z pierwszych hiszpańskich kolonii, które ogłosiły niepodległość, została przyjęta 21 sierpnia 1823 r., w trakcie funkcjonowania państwa została lekko zmodyfikowana. Po rozpadzie państwa była jeszcze przez chwilę używana przez Nikaraguę. W 1908 Nikaragua ponownie zaczęła używać lekko zmodyfikowaną wersję flagi jako swoją flagę państwową, oficjalnie przyjmując ją w roku 1971.

</doc>
<doc id="155700" url="https://pl.wikipedia.org/wiki?curid=155700" title="Kielich kwiatu">
Kielich kwiatu



</doc>
<doc id="155701" url="https://pl.wikipedia.org/wiki?curid=155701" title="Ziemia Cesarza Wilhelma">
Ziemia Cesarza Wilhelma

Ziemia Cesarza Wilhelma (niem. "Kaiser-Wilhelms-Land") – nazwa północno-wschodniej części wyspy Nowa Gwinea, pozostającej pod kontrolą Niemiec od 1884 do I wojny światowej. Wraz z innymi niemieckimi koloniami na Pacyfiku tworzyła protektorat Nowej Gwinei Niemieckiej.
Po przegranej Niemiec w I wojnie światowej terytorium zostało przekazane jako terytorium mandatowe pod administrację australijską jako Nowa Gwinea Australijska. Ostatecznie w 1975 wraz z południową-zachodnią częścią wyspy weszła w skład niepodległego państwa Papui-Nowej Gwinei.

</doc>
<doc id="155702" url="https://pl.wikipedia.org/wiki?curid=155702" title="Kielich kwiatowy">
Kielich kwiatowy



</doc>
<doc id="155703" url="https://pl.wikipedia.org/wiki?curid=155703" title="Yowie">
Yowie

Yowie – w wierzeniach rdzennych mieszkańców Australii, Aborygenów, tajemniczy „dziki człowiek” (podobnie jak w Azji Yeti) o wzroście ok. 3 metrów. Istnieją jednak świadkowie twierdzący, iż Yowie ma tylko 1,5 metra wzrostu. 
Istnieje wiele hipotez na temat pochodzenia tego stworzenia:
Istnieją wideo, na których zarejestrowano tę postać, jest ona jednak bardzo niewyraźna i trudna do zidentyfikowania jako coś nieznanego.

</doc>
<doc id="155705" url="https://pl.wikipedia.org/wiki?curid=155705" title="Leon Biliński">
Leon Biliński

Leon Biliński (Leo, Lav, Lew) herbu Sas (ur. 15 czerwca 1846 w Zaleszczykach, zm. 15 czerwca 1923 w Wiedniu) – polski polityk, ekonomista, profesor i rektor Uniwersytetu Lwowskiego, dr honoris causa prawa Uniwersytetu Jagiellońskiego z 1900, minister skarbu Austro-Węgier i Polski.
Życiorys.
Był synem ziemianina Wiktora z Bilińskich herbu Sas przydomku "Mielesiewicz Wołczak" i baronówny Malwiny Brunickiej. Uczęszczał do szkoły ludowej w Trembowli, następnie do gimnazjów w Buczaczu, Stanisławowie i Tarnopolu. W latach 1863–1867 studiował prawo na Uniwersytecie Franciszkańskim we Lwowie; w 1867 został doktorem praw, a rok później docentem ekonomii społecznej na tej uczelni. Od 1871 był profesorem nadzwyczajnym i kierownikiem Katedry Ekonomii Społecznej, od 1877 profesorem zwyczajnym. Trzykrotnie pełnił funkcję dziekana Wydziału Prawa Uniwersytetu Lwowskiego (1876–1877, 1882–1883, 1886–1887), w roku akademickim 1879–1880 był prorektorem, a 1878–1879 rektorem. Wykłady na uczelni prowadził do 1892. Członek i działacz Galicyjskiego Towarzystwa Gospodarskiego, członek jego Komitetu (18 czerwca 1875 – 24 czerwca 1878, 12 czerwca 1880 – 28 czerwca 1884).
W latach 1867–1871 był członkiem Namiestnictwa i Rady Szkolnej we Lwowie, a 1880–1882 członkiem Rady miasta Lwowa. Od 1883 sprawował mandat poselski do Reichsratu (Rady Państwa) Przedlitawii w Wiedniu, był wiceprezesem (1897–1900) i prezesem (1911–1912, 1915–1918) Koła Polskiego w Radzie Państwa. W latach 1916–1920 stał na czele Naczelnego Komitetu Narodowego. Reprezentował postawę patriotyczną, działając m.in. na rzecz repolonizacji Uniwersytetu Lwowskiego, ale był zarazem zwolennikiem cesarza Franciszka Józefa i pełnił szereg funkcji w administracji austro-węgierskiej. W latach 1893–1895 był prezydentem C.K. Austriackich Kolei Państwowych ("Kaiserlich-königliche österreichische Staatsbahnen"), 1895–1897 ministrem skarbu Austrii, 1900–1909 gubernatorem Banku Austriacko-Węgierskiego ("Österreichisch-Ungarische Bank)", 1909–1910 ponownie ministrem skarbu Austrii, 1912–1915 wspólnym ministrem skarbu Austro-Węgier i namiestnikiem cywilnym Bośni i Hercegowiny. Obarczany pośrednią odpowiedzialnością za śmierć arcyksięcia Ferdynanda (w chwili zamachu przebywał w Wiedniu), ponieważ zlekceważył sygnały o planowanym zamachu na następcę tronu.
Po odzyskaniu przez Polskę niepodległości pełnił krótko funkcję ministra skarbu w rządzie premiera Paderewskiego (1919). W ostatnich latach życia prowadził działania na rzecz nawiązania stosunków ekonomicznych polsko-austriackich, m.in. będąc prezydentem nowo utworzonego Banku Polsko-Austriackiego ("Polnisch-Österreichische Bank"), z siedzibą w Wiedniu.
Jako polityk reprezentował poglądy konserwatywne; z życzliwością początkowo interesował się socjalizmem, ale w późniejszym okresie występował zdecydowanie przeciwko ekonomii socjalistycznej.
W pracy naukowej zajmował się polityką ekonomiczną państwa, polityką społeczną, finansami i polityką agrarną. Przedstawił naukowe uzasadnienie prawa państwa do kierowania sprawami ekonomicznymi kraju; za obowiązek państwa uznał również poprawę warunków życia i pracy robotników. Obroty zagraniczne złotem w systemie walutowym Austro-Węgier zastąpił obiegiem waluty pozłacanej.
W 1876 został członkiem czynnym Akademii Umiejętnościi; należał także m.in. do Towarzystwa Naukowego we Lwowie, Komitetu Galicyjskiego Towarzystwa Gospodarskiego. Był też prezesem Towarzystwa Tatrzańskiego (1899–1901).
Publikacje.
Ogłosił szereg prac naukowych, m.in.:
Po śmierci wydano jego "Wspomnienia i dokumenty. T. 1–2." Warszawa 1924–1925. W 2004 wydano je po bośniacku.

</doc>
<doc id="155706" url="https://pl.wikipedia.org/wiki?curid=155706" title="Korona kwiatu">
Korona kwiatu

Korona (łac. "corolla", ang. "corolla") – element kwiatu składający się z okółka barwnych płatków korony ("petala"), które stanowią powabnię dla owadów, lub innych zwierząt zapylających kwiaty. Korona stanowi wewnętrzną część okwiatu.
Barwa płatków jest spowodowana występowaniem barwników w soku komórkowym (np. antocyjany). Olejki eteryczne, które nadają kwiatom zapach, występują zazwyczaj w komórkach epidermy płatków. Płatki korony składają się z rozszerzonej zwykle blaszki i wąskiego paznokcia, za pomocą którego są przytwierdzone do dna kwiatowego. Na płatkach korony u wielu roślin występują miodniki wytwarzające nektar. Czasami całe płatki przekształcone są w miodniki – tzw. listki miodnikowe.
Korony mogą być:
Kształt płatków korony jest ważną cechą gatunkową przy oznaczaniu wielu gatunków roślin. U niektórych grup roślin występują korony kwiatowe o specyficznej budowie. Np. u narcyzów występuje wewnątrz korony dodatkowy element, tzw. przykoronek, u żywokostu lekarskiego łuseczki, zwane osklepkami. U niektórych roślin (np. u orlika, ostróżki) jeden z płatków korony (czasami działka kielicha) są wydłużone, tworząc tzw. ostrogę. U roślin z rodziny bobowatych płatki korony mają różną wielkość i ustawione są w specjalny sposób; górny i największy tworzy tzw. żagielek, dwa boczne tzw. skrzydełka, a dolne dwa zrośnięte z sobą tworzą łódeczkę.

</doc>
<doc id="155710" url="https://pl.wikipedia.org/wiki?curid=155710" title="Korona kwiatowa">
Korona kwiatowa



</doc>
<doc id="155715" url="https://pl.wikipedia.org/wiki?curid=155715" title="Pietro Perugino">
Pietro Perugino

Pietro Perugino, właśc. Pietro di Cristoforo Vannucci (ur. ok. 1450 w Città della Pieve k. Perugii, zm. w lutym lub w marcu 1523 w Fontignano) – włoski malarz i rysownik okresu renesansu, przedstawiciel szkoły umbryjskiej.
Był uczniem Piero della Francesca i Andrea del Verrocchio. Prowadził działalność pedagogiczną; jego uczniami byli m.in. Rafael Santi i Pinturicchio. Przyjaźnił się z Leonardem da Vinci, dla którego twórczości żywił wielki podziw.
Spośród jego wczesnych dzieł wyróżniają się "Pokłon Trzech Króli" z 1473 oraz "Sceny z życia świętego Bernarda" z 1476, a także liczne Madonny, rozsiane po wielu różnych muzeach europejskich. Sporo z nich przez długi czas uważanych było za dzieła Verrocchia, wszystkie łączą wpływy artystyczne obu jego nauczycieli.
Od 1478 pracował w Rzymie – między 1480 a 1482 brał udział w dekoracji Kaplicy Sykstyńskiej wraz z innymi artystami swojej epoki. W 1485 z powodu wielkiego poważania jakim się cieszył, został mianowany honorowym obywatelem Perugii, stąd pochodzi jego przydomek.
Między 1494 a 1495 stworzył Opłakiwanie Chrystusa (Pietà) i fresk "Ukrzyżowanie" w kościele św. Marii Magdaleny de’ Pazzi. Tworzył też malowane nastawy ołtarzowe w kościołach Perugii.
W późniejszych latach życia pracował intensywnie w kościołach Umbrii i Toskanii. Na zamówienie Izabeli Gonzagi w 1505 namalował "Walkę Miłości z Czystością". W tym czasie tworzył głównie w Perugii i w okolicach. W ostatnim okresie twórczości obserwuje się u Perugina zubożenie stylu i dublowanie stylistyczne swoich dzieł z okresu największych sukcesów, choć trzeba pamiętać, że Perugino rzetelnie i pracowicie domalowywał dzieła nieukończone przez innych artystów, m.in. zmarłego w 1520 Rafaela.
Twórczość.
Pozostawił bogaty i zróżnicowany dorobek, na który składają się m.in. freski, obrazy olejne i temperowe (głównie o tematyce religijnej oraz portrety), rysunki, projekty witraży. W latach 1480–1482 namalował kilka fresków w Kaplicy Sykstyńskiej: "Przekazanie kluczy św. Piotrowi, Chrzest Chrystusa, Wyjście Mojżesza z Egiptu". Pozostałe ("Boże Narodzenie" oraz "Narodziny i znalezienie Mojżesza") zostały w 1535 zakryte przez "Sąd Ostateczny" Michała Anioła. W latach 1497–1500 wykonał monumentalną dekorację freskową w reprezentacyjnej sali siedziby gildii bankierskiej Collegio del Cambio w Perugii. Obejmuje ona znaki zodiaku oraz planety pod postacią bóstw antycznych (sklepienie) oraz kompozycje ze scenami Bożego Narodzenia i Przemienienia Pańskiego, wyobrażenia Boga Ojca, 4 cnót kardynalnych i szeregu postaci mitycznych (ściany). Jego malarstwo cechuje zdecydowana barwa, wyrazisty rysunek, symetryczna kompozycja oraz doskonała znajomość perspektywy.
Do najwybitniejszych dzieł Perugina należy fresk "Wręczenie kluczy świętemu Piotrowi" w Kaplicy Sykstyńskiej. Elementem zasadniczym, spajającym całą kompozycję jest tu budowla na planie centralnym, z kopułą, stojąca na środku placu. Osoby na pierwszym planie – w tym Chrystus wręczający klucz i klęczący Piotr – są mniej więcej jednakowej wielkości (izokefalizm) i robią wrażenie, jakby stały w jednym rzędzie. Postacie na dalszym planie są odpowiednio mniejsze, brak postaci pośrednich. 
Artysta swój pomysł powtórzył w obrazie "Zaślubiny Matki Boskiej (Lo sposalizio)", na którym również elementem dominującym jest rotundowata budowla na środku placu. Tym razem widać w niej drzwi otwarte na przestrzał, przez które przeziera niebo. Same zaręczyny dokonują się na pierwszym planie, postacie są jakby nieco zastygłe. Na środku stoi żydowski kapłan, po lewej – kandydaci do ręki Marii, wśród nich Józef, któremu jako jedynemu zakwitła laska, co jest znakiem, że został oblubieńcem Marii. Obraz o identycznej tematyce i niemal identycznej kompozycji malował w tym czasie uczący się u Perugina młody Rafael Santi – porównując oba dzieła widzimy, jakie genialne innowacje wnosił do malarstwa Rafael, a których już nie przyswoił sobie konserwatywny Perugino. Lekkość i giętkość ruchów, naturalność postaci na obrazie Rafaela kontrastują z zastygłymi twarzami i gestami w wartościowym i interesującym, lecz należącym już do odchodzącej epoki dziele Perugina.
Według Giorgia Vasariego Michał Anioł publicznie określił go jako „gaffo nell’arte” (niezdarnego w sztuce). Perugino poczuł się tak urażony, że chciał mu wytoczyć proces, ale ostatecznie do tego nie doszło.

</doc>
<doc id="155717" url="https://pl.wikipedia.org/wiki?curid=155717" title="Nowa Gwinea Niemiecka">
Nowa Gwinea Niemiecka

Nowa Gwinea Niemiecka (niem. "Deutsch-Neuguinea") – niemiecki protektorat istniejący w latach 1884–1914, który obejmował północno-wschodnią część wyspy Nowa Gwinea oraz szereg mniejszych wysp Oceanu Spokojnego. Zajmowała łączną powierzchnię 242 476 km², a zamieszkiwało ją 478,8 tys. osób (1912).
Nowa Gwinea Niemiecka obejmowała następujące terytoria:
Historia.
Pomimo że zachodnia część Nowej Gwinei już od dłuższego czasu znajdowała się pod kontrolą holenderską, to wschodnia część wyspy pozostawała poza polem zainteresowania europejskich potęg aż do lat 80. XIX wieku. W 1883 brytyjska kolonia Queensland (Australia) zajęła, wbrew opinii rządu w Londynie, południowo-wschodnią część Nowej Gwinei. To spowodowało zainteresowanie Niemiec pozostałą częścią wyspy. 3 listopada 1884 nowo powołana Kompania Nowogwinejska ("Neuguinea-Kompagnie") zajęła Ziemię Cesarza Wilhelma, Archipelag Bismarcka i Niemieckie Wyspy Salomona.
Piętnaście lat później, 1 kwietnia 1899, niemiecki rząd oficjalnie przejął kontrolę nad tymi ziemiami, ustanawiając nad nimi swój protektorat. 30 lipca tego samego roku Niemcy podpisały traktat z Hiszpanią, na mocy którego przejęły kontrolę nad kilkoma kolejnymi archipelagami na Pacyfiku. W 1906 jako ostatnie do Nowej Gwinei Niemieckiej zostały włączone Wyspy Marshalla.
Po wybuchu I wojny światowej wojska australijskie zajęły niemiecką część Nowej Gwinei oraz pobliskie wyspy. Niemieckie wyspy na Pacyfiku zajęte zostały przez Japończyków. Na mocy ustaleń traktatu wersalskiego z 1919 Niemcy utraciły wszystkie swoje posiadłości kolonialne. Ziemia Cesarza Wilhelma i pobliskie wyspy otrzymały status terytorium mandatowego pod administracją australijską (Nowa Gwinea Australijska), w 1949 połączona została z położonym bardziej na południe terytorium Papui. Obecnie stanowią niepodległe państwo Papua-Nowa Gwinea. Pozostała część Nowej Gwinei Niemieckiej, a mianowicie wyspy na Pacyfiku, były aż do II wojny światowej japońskim terytorium mandatowym. Po 1945 administrację nad nimi przejęły Stany Zjednoczone. Obecnie tworzą one niepodległe państwa stowarzyszone z USA: Palau, Federacja Mikronezji i Wyspy Marshalla. Również Mariany Północne są stowarzyszone ze Stanami Zjednoczonymi bez formalnej proklamacji niepodlełgości.

</doc>
<doc id="155721" url="https://pl.wikipedia.org/wiki?curid=155721" title="Olcha">
Olcha



</doc>
<doc id="155722" url="https://pl.wikipedia.org/wiki?curid=155722" title="Jelcz (fabryka)">
Jelcz (fabryka)



</doc>
<doc id="155724" url="https://pl.wikipedia.org/wiki?curid=155724" title="Entertainment Software Rating Board">
Entertainment Software Rating Board

Entertainment Software Rating Board (ESRB) – amerykańsko-kanadyjska organizacja utworzona w 1994 przez Interactive Digital Software Association, której zadaniem jest ocenianie zawartości i wyznaczanie granic wiekowych dla wydawanych w Ameryce Północnej gier komputerowych.
Oceny ESRB mają zastosowanie we wszelkich materiałach promocyjnych gier oraz na ich opakowaniach, gdzie wyświetlane jest specjalne oznaczenie mówiące o tym, dla jakiej grupy wiekowej przeznaczona jest dana gra. Ponadto, opis zawartości gry wydawany przez ESRB oznacza czego można się spodziewać po danej grze. Chodzi tu o sceny nadużyć seksualnych, przemocy, czy wulgaryzmy.
Oceny.
Oceny ESRB to znaki alfanumeryczne, które dają się rozszerzyć do pełnego opisu danej grupy wiekowej:

</doc>
<doc id="155725" url="https://pl.wikipedia.org/wiki?curid=155725" title="ESRB">
ESRB



</doc>
<doc id="155727" url="https://pl.wikipedia.org/wiki?curid=155727" title="François Xavier Nguyễn Văn Thuận">
François Xavier Nguyễn Văn Thuận

François Xavier Nguyễn Văn Thuận (, także Phanxicô Xaviê Nguyễn Văn Thuận, ur. 17 kwietnia 1928 w Huế, zm. 16 września 2002 w Rzymie) – wietnamski duchowny katolicki, arcybiskup koadiutor Ho Chi Minh, wysoki urzędnik Kurii Rzymskiej, Czcigodny Sługa Boży, kardynał.
Życiorys.
Pochodził ze znanej rodziny przywódców wietnamskich. Jednym z jego stryjów był prezydent Ngô Đình Diệm, obalony i zamordowany w 1963, innym - arcybiskup Pierre Martin Ngô Đình Thục, jeden z pierwszych biskupów wietnamskich, związany później z ruchem sedewakantystycznym (konsekrował samozwańczego papieża Grzegorza XVII). Kilku członków rodziny poniosło śmierć, odmawiając odstąpienia od wiary katolickiej po dojściu do władzy komunistów.
Kształcił się w seminarium w Huế i tam też przyjął święcenia kapłańskie 11 czerwca 1953. Przez dwa lata pracował w Huế jako duszpasterz, następnie wyjechał do Rzymu na uzupełniające studia, uwieńczone doktoratem z prawa kanonicznego. W 1959 powrócił do Wietnamu, był wykładowcą i rektorem seminarium w Nha Trang, wikariuszem generalnym tej diecezji, wreszcie biskupem. Nominację na biskupa Nha Trang otrzymał 13 kwietnia 1967, sakry udzielił mu 4 czerwca 1967 w Huế arcybiskup Angelo Palmas, delegat apostolski w Wietnamie. W kwietniu 1975 został promowany na arcybiskupa tytularnego i mianowany koadiutorem Ho Chi Minh; na czele archidiecezji stał wówczas Paul Nguyễn Văn Bình. Arcybiskup Nguyễn Văn Thuận nie objął swoich nowych obowiązków, już w 1975 został uwięziony przez władze komunistyczne. Przebywał w więzieniu bez procesu i wyroku 13 lat, w tym 9 lat w odosobnieniu.
Został zwolniony 21 listopada 1988, z obowiązkiem zamieszkania w rezydencji arcybiskupiej w Hanoi i zakazem udania się do Ho Chi Minh. W 1991, kiedy przebywał z wizytą w Rzymie, władze wietnamskie uznały go za "persona non grata" i uniemożliwiły powrót. Arcybiskup pozostał w Rzymie, w 1992 został członkiem Międzynarodowej Katolickiej Komisji ds. Imigracji z siedzibą w Genewie; w listopadzie 1994 zrezygnował z godności koadiutora Ho Chi Minh i został mianowany przez Jana Pawła II wiceprezydentem Papieskiej Komisji "Iustitia et Pax". Po przejściu w stan spoczynku kardynała Etchegaraya został prezydentem tej komisji (czerwiec 1998). Brał udział w sesjach Światowego Synodu Biskupów w Watykanie, m.in. w sesji specjalnej poświęconej Kościołowi w Azji (kwiecień-maj 1998). W marcu 2000 głosił rekolekcje wielkopostne dla papieża i Kurii Rzymskiej.
W lutym 2001 Jan Paweł II wyniósł go do godności kardynalskiej, nadając diakonię Santa Maria della Scala. Krótko po nominacji władze państwowe Wietnamu zezwoliły kardynałowi na wizytę w kraju. Nguyễn Văn Thuận zmarł we wrześniu 2002 i został pochowany na cmentarzu Campo Verano w Rzymie.
Proces beatyfikacyjny.
16 września 2007, w 5. rocznicę jego śmierci, Kościół katolicki rozpoczął proces beatyfikacyjny kardynała Nguyễna. Benedykt XVI wyraził swoją „głęboką radość” otwierając proces.
Ponadto w encyklice "Spe salvi" papież przedstawił historię życia kardynała, zwłaszcza historię jego więziennej izolacji oraz jego publikacje jako dowody na znaczenie modlitwy w kszałtowaniu cnoty nadziei.
4 maja 2017 papież Franciszek promulgował dekret o heroiczności cnót kardynała Nguyên Van Thuân.
Książki.
Pozycje autorstwa kardynała:

</doc>
<doc id="155728" url="https://pl.wikipedia.org/wiki?curid=155728" title="B-29">
B-29



</doc>
<doc id="155729" url="https://pl.wikipedia.org/wiki?curid=155729" title="Francois Xavier Nguyen Van Thuan">
Francois Xavier Nguyen Van Thuan



</doc>
<doc id="155731" url="https://pl.wikipedia.org/wiki?curid=155731" title="Antoni Grabowski (esperantysta)">
Antoni Grabowski (esperantysta)

Antoni Grabowski (ur. 11 czerwca 1857 we wsi Nowe Dobra, zm. 4 lipca 1921 w Warszawie) – polski inżynier chemik, publicysta, tłumacz i działacz międzynarodowego ruchu esperantystów.
Był nauczycielem języka esperanto, prelegentem i organizatorem. Od roku 1908 pełnił funkcję prezesa Polskiego Związku Esperantystów. Był współtwórcą Akademio de Esperanto, w której przez wiele lat kierował Sekcją Gramatyki. Opracował Słownik Języka Esperanto (1910).
Grabowski m.in. przełożył na esperanto „Pana Tadeusza” Adama Mickiewicza, „Halkę”, wiele pieśni i arii, „Mazepę” Juliusza Słowackiego i dwie antologie poezji, m.in. „El parnaso de popoloj” („Z Parnasu narodów”), zawierająca przekłady z 30 języków.
Życiorys.
Szkołę początkową ukończył w Toruniu. Potem uczęszczał do Gimnazjum im. Mikołaja Kopernika. W latach 1879-1882 studiował chemię na Uniwersytecie Wrocławskim. Jako inżynier chemik pracował w Zawierciu oraz w Czechach i na Morawach. Ponieważ specjalizował się w farbiarstwie w 1887 roku, wyjechał do Iwanowo-Wozniesieńska w Rosji, gdzie przez 10 lat pracował w zakładach tekstylnych Paluszyna i Dierbienjewa. W 1898 roku wrócił do kraju i zamieszkał w Warszawie. Jego wnukiem jest Zbigniew Antoni Kruszewski, powstaniec warszawski i politolog związany z University of Texas w El Paso. 
Esperanto i twórczość literacka.
Zainteresowanie literaturą pojawiło się u Antoniego Grabowskiego już podczas studiów uniwersyteckich. W tym czasie został on aktywnym członkiem "Towarzystwa Literacko-Słowiańskiego". Grabowski nie zajmował się jednak wyłącznie polszczyzną i jej dorobkiem literackim – krok po kroku przyswoił sobie także 9 języków na poziomie zaawansowanym, a kolejne 15 rozumiał.
Pierwszym sztucznym językiem, z którym zapoznał się Grabowski był Volapük. Podczas spotkania i rozmów z Johannem Martinem Schleyerem, autorem tego projektu językowego, okazało się, że nawet twórca Volapük nie włada nim biegle, z czego Grabowski wyciągnął wniosek, że język ten nie nadaje się do codziennej komunikacji.
W 1887 przestudiował wydaną w tym samym roku broszurę "Dr Esperanto. Język międzynarodowy. Przedmowa i kompletny podręcznik" autorstwa Ludwika Zamenhofa. Zamenhof przedstawił w niej swój projekt nowego języka międzynarodowego, który stał się znany jako „Esperanto”. Grabowskiego zafascynowała logiczna struktura esperanta oraz szybka do uzyskania łatwość wyrazu. Podróż do Warszawy i spotkanie z Zamenhofem doprowadziły do pierwszej rozmowy w tym języku.
Po spotkaniu z Zamenhofem Grabowski wyznaczył sobie jako cel przetłumaczenie ważniejszych dzieł literatury światowej na esperanto. W 1888 ukazało się jego tłumaczenie opowiadania Aleksandra Puszkina pt. "Zamieć", w 1889 r. – "Die Geschwister" autorstwa Johanna Wolfganga von Goethego i inne.
Na początku lat 90. XIX stulecia Grabowski wyraził swe niezadowolenie zbyt powolnym rozprzestrzenianiem się esperanto. Powodem było jego zdaniem niedoskonałość tego języka. Nawoływał do wprowadzenia odpowiednich poprawek. Podczas głosowania nad reformą esperanto w 1894 odrzucił zgłoszone propozycje i trzymał się odtąd podstawowych zasad językowych zawartych w "Fundamento de Esperanto".
Grabowski piastował stanowisko przewodniczącego w istniejącym od 1904 r. Warszawskim Związku Esperantystów, przekształconym w 1908 w Polski Związek Esperantystów. Od tego samego roku pełnił funkcję dyrektora sekcji gramatycznej w Akademii Esperanto.
W latach 1908-1914 Grabowski prowadził w kilku warszawskich szkołach kursy esperanto. W 1908 opublikował artykuł o szczególnym znaczeniu esperanto jako języka przygotowawczego (&gt;propedeutyka) w nauce języków obcych. Na konkretnych przykładach pokazał, jak nauka tego języka poprzedzająca kursy francuskiego i łaciny przyspiesza naukę tych języków.
Antologia "Z Parnasu narodów" z roku 1913 zawiera 116 wierszy i poematów, reprezentujących 30 języków i kultur – w sumie 6 wierszy autorstwa Grabowskiego stworzonych oryginalnie w języku esperanto i 110 tłumaczeń na ten język.
Po wybuchu pierwszej wojny światowej rodzina Grabowskiego wyemigrowała do Rosji. Sam Grabowski musiał z powodów zdrowotnych pozostać w Warszawie. Tam też przetłumaczył "Pana Tadeusza".
W czasie wojny, chronicznie chory na serce i bez wystarczających środków finansowych nie był w stanie opłacić kosztów leczenia. Po wojnie, gdy do Warszawy powróciła jego rodzina, był niemal w stanie całkowitego wycieńczenia. Mimo wszystko kontynuował swą działalność na rzecz esperanto aż do śmierci na zawał serca w 1921. Został pochowany na cmentarzu Powązkowskim w Warszawie (kwatera Ł-5-25/26).
Twórczość.
Wybrane tłumaczenia.
Adam Asnyk:
Leo Belmont:
Kazimierz Brodziński:
Piotr Dalman:
Stanisław Jachowicz:
Józef Jankowski:
Maria Konopnicka:
Józef Kotarbiński:
Ignacy Krasicki:
Zygmunt Krasiński:
Antoni Lange:
Teofil Lenartowicz:
Antoni Malczewski:
Adam Mickiewicz:
Antoni Edward Odyniec:
Zygmunt Różycki:
Juliusz Słowacki:
Kazimierz Tetmajer:
Włodzimierz Wolski:
Józef Bohdan Zaleski:
Narcyza Żmichowska:

</doc>
<doc id="155732" url="https://pl.wikipedia.org/wiki?curid=155732" title="The Sims 2">
The Sims 2

The Sims 2 – komputerowa gra symulacyjna, będąca drugą częścią serii "The Sims". Gra została opracowana przez firmę Maxis i jednego z jej założycieli, programistę oraz projektanta gier Willa Wrighta, a wydana przez Electronic Arts 14 września 2004 roku. Już w ciągu dziesięciu dni od tej daty biła rekordy sprzedaży, oszacowano, że było to ponad milion kopii, tym samym stała się wówczas najbardziej dochodowym tytułem w historii firmy.
Tworzenie nowego Sima.
Dzięki rozbudowanemu interfejsowi tworzenia Simów i mnogości przeróżnych opcji możemy:
Dodatki do gry.
Do gry co pewien czas wydawane były dodatki mające na celu odświeżenie rozgrywki. Wyróżnia się trzy typy takich dodatków:
Odbiór gry.
Gra spotkała się z bardzo pozytywnym odbiorem wśród recenzentów, uzyskując według agregatora Metacritic średnią ocen wynoszącą 90/100 punktów oraz 90,76% według serwisu GameRankings. "The Sims 2" odniosła też duży sukces komercyjny – sprzedano ponad 6 mln egzemplarzy gry w wersji PC.

</doc>
<doc id="155733" url="https://pl.wikipedia.org/wiki?curid=155733" title="TEU">
TEU

TEU ("twenty-foot equivalent unit") – jednostka pojemności używana często w odniesieniu do portów i statków. Jest ona równoważna objętości kontenera o długości 20 stóp.
Nazwa jednostki miary pochodzi od standardowego kontenera o wymiarach 20 × 8 × 8,5 stopy, czyli 6,10 × 2,44 × 2,59 metra lub mniej więcej 39 m3. Kontenery takie były w powszechnym użyciu od lat 60. XX wieku. Obecnie standardem są kontenery dwakroć dłuższe i czasem za jednostkę przeliczeniową przyjmuje się tzw. FEU, czyli "forty-foot equivalent unit", równoważną 2 TEU. Tradycyjnie ponadgabarytowe kontenery o długości 45 stóp także określa się jako 2 TEU. Także wysokości kontenera (np. kontener HC - "high cube") typowo nie uwzględnia się przy wyliczaniu TEU.

</doc>
<doc id="155736" url="https://pl.wikipedia.org/wiki?curid=155736" title="Gamecube">
Gamecube



</doc>
<doc id="155737" url="https://pl.wikipedia.org/wiki?curid=155737" title="Fokker F.VIIB/3m">
Fokker F.VIIB/3m



</doc>
<doc id="155738" url="https://pl.wikipedia.org/wiki?curid=155738" title="Louis-Marie Billé">
Louis-Marie Billé

Louis-Marie Billé (ur. 18 lutego 1938 w Fleury-les-Aubrais koło Orleanu, zm. 12 marca 2002 w Bordeaux) − francuski duchowny katolicki, arcybiskup Aix i Lyonu, prymas Francji, kardynał.
Życiorys.
Studiował w seminarium w Luçon, przyjął tamże święcenia kapłańskie 25 marca 1962. Kontynuował studia na Katolickim Uniwersytecie w Angers (uzyskał licencjat z teologii), w Papieskim Instytucie Biblijnym w Rzymie (uzyskał licencjat z egezegezy Pisma Świętego), w Instytucie Biblijnym w Jerozolimie. Pracował jako wykładowca seminarium w Luçon w latach 1966-1972, następnie seminarium w La Roche-sur-Yon w latach 1972-1977. W kolejnych latach był związany z urzędem francuskiego episkopatu ds. kształcenia księży. W latach 1980-1984 był wikariuszem biskupim i archidiakonem w Haut Bocage.
10 marca 1984 został mianowany biskupem Laval, przyjął sakrę biskupią 19 maja 1984 w Laval z rąk biskupa Luçon Charlesa Paty'ego. Rok później przeszedł na stolicę arcybiskupią Aix; w listopadzie 1996 został przewodniczącym Konferencji Episkopatu Francji. W lipcu 1998 otrzymał nominację na arcybiskupa Lyonu i prymasa Francji. Pełnił także funkcję Wielkiego Kanclerza Katolickiego Uniwersytetu w Lyonie, którym jest zawsze biskup diecezjalny diecezji, na terenie której znajduje się dany katolicki uniwersytet lub wydział teologiczny. Wziął udział w II sesji specjalnej dla Kościoła europejskiego Światowego Synodu Biskupów w Watykanie w październiku 1999. W listopadzie 1999 został zatwierdzony na kolejną kadencję jako przewodniczący Konferencji Episkopatu Francji.
21 lutego 2001 Jan Paweł II mianował go kardynałem, z tytułem prezbitera San Pietro in Vincoli. W lipcu 2001 otrzymał nowy tytuł prezbiterski - SS. Trinità al Monte Pincio. W listopadzie 2001, z powodu ciężkiej choroby, zrezygnował z kierowania francuskim episkopatem, zmarł w marcu 2002. Został pochowany w katedrze w Lyonie.

</doc>
<doc id="155739" url="https://pl.wikipedia.org/wiki?curid=155739" title="Louis-Marie Bille">
Louis-Marie Bille



</doc>
<doc id="155740" url="https://pl.wikipedia.org/wiki?curid=155740" title="Epimeteusz (księżyc)">
Epimeteusz (księżyc)

Epimeteusz (Saturn XI) – naturalny satelita Saturna. Nazwa księżyca pochodzi od Epimeteusza, brata Prometeusza i męża Pandory w mitologii greckiej.
Odkrycie.
Został odkryty w grudniu 1966 roku przez Richarda Walkera. Trzy dni wcześniej inny astronom, Audouin Dollfus dokonał podobnej obserwacji, odkrywając księżyc Janus. Przez dwanaście lat nie było jasne, czy zaobserwowano w rzeczywistości jeden, czy dwa księżyce. Pewność co do istnienia ich obu przyniosły dopiero zdjęcia z sondy Voyager 1, która przeleciała przez system Saturna 12 listopada 1980 roku. Właściwej interpretacji tych zdjęć dokonał zespół astronomów: J. Fountain, S. Larson, H. Reitsema i B. Smith i oni także są uznawani za odkrywców tego księżyca, podobnie jak księżyca Telesto.
Orbita.
Epimeteusz krąży ruchem prostym wokół Saturna po orbicie zbliżonej do kołowej, dzieląc ją w szczególny sposób z księżycem Janusem. W 2006 roku odkryto również delikatne pasmo pyłu (pierścień) w pobliżu wspólnej orbity księżyców.
Związek z Janusem.
Epimeteusz i nieco większy Janus dzielą (prawie) tę samą orbitę, która znajduje się w przerwie między pierścieniami F i G Saturna. Promienie orbit tych księżyców różnią się zaledwie o 50 km. Ponieważ promień zarówno Epimeteusza jak i Janusa przekracza 50 km, wydawałoby się, że musi to nieuchronnie doprowadzić do zderzenia. Jednak podczas zbliżenia, wskutek oddziaływania grawitacyjnego między oboma ciałami, dochodzi do wymiany momentu pędu między nimi. Dzięki temu księżyc szybszy (o mniejszej orbicie) staje się księżycem wolniejszym (o większej orbicie), zanim dogoni współorbitalnego towarzysza. W ten sposób, paradoksalnie, przyciągające oddziaływanie grawitacyjne powoduje odepchnięcie się księżyców. W wyniku owej „wymiany orbit”, która nie jest ścisłą wymianą ze względu na różnicę mas, te dwa księżyce wcale się nie mijają. Największe zbliżenie wynosi ok. 10 tys. km i zachodzi co ok. 4 lata; w jego wyniku półoś wielka orbity Epimeteusza maleje/rośnie o ok. 80 km, a (czterokrotnie masywniejszego) Janusa rośnie/maleje o 20 km.
Epimeteusz wraz z Janusem, krążąc po zewnętrznej stronie pierścienia F, oraz Prometeusz od wewnętrznej strony pełnią funkcję księżyców pasterskich tego pierścienia.
Kratery.
Dwa nazwane kratery na powierzchni Epimeteusza otrzymały swoje nazwy pochodzące z mitologii greckiej w 1982 roku.

</doc>
<doc id="155741" url="https://pl.wikipedia.org/wiki?curid=155741" title="Saturn XI">
Saturn XI



</doc>
<doc id="155745" url="https://pl.wikipedia.org/wiki?curid=155745" title="Donat Van Welle">
Donat Van Welle

Donat Van Welle (ur. 1890 – zm. ?) – Belg, zakonnik.
Do zakonu kapucynów wstąpił w 1908 roku. W 1915 roku przyjął święcenia kapłańskie. Był m.in. wykładowcą filozofii, magistrem nowicjatu i definitorem prowincjalnym, a w latach 1938–1948 pełnił urząd Generała Zakonu.

</doc>
<doc id="155746" url="https://pl.wikipedia.org/wiki?curid=155746" title="Epimeteusz (ujednoznacznienie)">
Epimeteusz (ujednoznacznienie)



</doc>
<doc id="155747" url="https://pl.wikipedia.org/wiki?curid=155747" title="Nintendo GameCube">
Nintendo GameCube



</doc>
<doc id="155748" url="https://pl.wikipedia.org/wiki?curid=155748" title="Nintendo">
Nintendo

 – japońskie przedsiębiorstwo założone 23 września 1889 przez Fusajirō Yamauchiego, w celu produkowania kart hanafuda do japońskiej gry o tej samej nazwie. W ciągu kilkudziesięciu lat przedsiębiorstwo zajęło się rynkiem gier konsolowych i stało się jednym z potentatów w tej dziedzinie.
Wśród najpopularniejszych konsol Nintendo można wymienić Game Boy, Super Nintendo Entertainment System, Nintendo DS, Wii czy Nintendo Switch. Nintendo wydało także wiele wpływowych franczyz, m.in. Mario, "The Legend of Zelda," "Star Fox oraz" "Pokémon". Przedsiębiorstwo i jego pracownicy zostali nagrodzeni licznymi nagrodami, w tym Game Developers Choice Awards oraz British Academy Games Awards.
Historia.
Początki.
Nintendo zostało założone w 1889 r. przez japońskiego biznesmena, Fusajirō Yamauchi, jako małe przedsiębiorstwo działające pod firmą Nintendō Koppai. Siedziba przedsiębiorstwa mieściła się w Kioto, w Japonii. Przedsiębiorstwo zajmowało się produkcją i sprzedażą kart do gry nazywanych hanafuda. Z czasem karty zdobyły popularność i Yamauchi podjął decyzję o rozpoczęciu masowej produkcji.
Okres inwestycji.
W 1956 r. Hiroshi Yamauchi udał się do USA na rozmowy z United States Playing Card Company, przedsiębiorstwem dominującym w produkcji i sprzedaży kart do gry na terenie USA. Uzyskał tam licencję na wykorzystywanie postaci stworzonych przez Disneya i umieścił je na swoich kartach.
W 1963 r. przedsiębiorstwo zmieniło firmę z Nintendo Playing Card Company Limited na Nintendo Company, Limited. Wtedy też zaczęło eksperymentować w innych obszarach biznesu, korzystając ze świeżego zastrzyku gotówki. W okresie od 1963 do 1968 Nintendo otworzyło przedsiębiorstwo taksówkarskie, sieć „hoteli miłości” (typ hoteli oferujących pokoje do uprawiania seksu), sieć telewizyjną, przedsiębiorstwo produkujące żywność oraz wiele innych produktów (włączając zabawkowy, zdalnie sterowany odkurzacz Chiritory).
Wszystkie przedsięwzięcia poza produkcją zabawek upadły. Wkrótce po letnich igrzyskach olimpijskich w Tokio (1964) sprzedaż kart do gier uległa zahamowaniu i przedsiębiorstwo znalazło się w trudnej sytuacji.
W latach 70. XX wieku Yamauchi zatrudnił Gunpei Yokoi oraz Shigeru Miyamoto, z którymi opracował nową wizję przyszłości przedsiębiorstwa.
Era elektroniki.
Yamauchi dostrzegł, że rynek gier wideo może przynieść przedsiębiorstwu duże zyski i postanowił wejść w tę branżę. Pierwszym krokiem do sukcesu było kupienie w 1975 r. praw do dystrybucji konsoli Magnavox Odyssey w Japonii. W tamtym okresie gry video w domach były ogromną rzadkością, więc przedsiębiorstwu niełatwo było zdobywać klientów.
Pierwszym automatem do gry Nintendo, był wydany w roku 1978 "Computer Othello". W następnych latach firma wprowadziła na rynek wiele innych gier, w tym jedną z najpopularniejszych – "Radar Scope". Ogromnie popularny "Donkey Kong" został wydany w 1981 r. nie tylko na automaty do gry, ale także na konsole Atari 2600, Intellivision czy ColecoVision. Ten typ wydawania gier okazał się o wiele bardziej dochodowy dla przedsiębiorstwa, więc zarząd zdecydował o produkcji większości gier z tego okresu nie tylko na automaty, ale także na konsole innych przedsiębiorstw. W roku 1985 Nintendo zadebiutowała wprowadzeniem na rynek Nintendo Entertainment System (NES) oraz GameBoya 4 lata później. Obie platformy odniosły ogromny sukces na całym świecie.
W 1994 roku, przedsiębiorstwo otworzyło swe przedstawicielstwo w Polsce.
Produkty.
Przedsiębiorstwo stworzyło osiem konsoli gier wideo: Color TV-Game, Nintendo Entertainment System (znane jako NES), SNES, Nintendo 64, GameCube, Wii, Wii U oraz Nintendo Switch – a także wiele konsoli przenośnych, włączając w to dziewięć odsłon konsoli z serii Game Boy (poniżej pełna lista), Game &amp; Watch, Virtual Boy, Nintendo DS oraz Nintendo 3DS.
Color TV-Game.
Seria Color-TV Game to konsole domowe, nie używające wymiennych mediów (kartridży) – każda pozwalała na granie w kilka wersji tej samej, wbudowanej w urządzenie gry (np. Ponga). Urządzenia były sprzedawane tylko w Japonii w latach 1977-1979.
Game &amp; Watch.
Seria konsoli przenośnych, które – podobnie jak Color TV-Game – nie używały wymiennych nośników danych, oferując jedną grę i (zazwyczaj) zegarek z alarmem. W Polsce znane są ich sowieckie klony przedsiębiorstwa Elektronika.
Nintendo Entertainment System.
"Nintendo Entertainment System" (NES), to 8-bitowa konsola do gier wydana przez Nintendo w Ameryce Północnej, Brazylii, Europie, Azji i Australii. Jego japoński odpowiednik nazywał się Famicom. NES była swojego czasu jedną z najlepszych, a na pewno najlepiej sprzedających się konsoli do grania na świecie – Nintendo ogłosiło wynik sprzedaży na poziomie 60 milionów sztuk. Konsola ożywiła nieco przemysł gier video, po krachu w roku 1983 i ustanowiła nowe standardy wśród konsoli.
Super Nintendo Entertainment System.
"Super Nintendo Entertainment System", znany również jako "Super Nintendo", "Super NES" czy "SNES" to 16-bitowa konsola wydana przez Nintendo w Ameryce Północnej, Brazylii, Europie i Australii. Jego japoński odpowiednik to "Super Famicom". W Korei Południowej konsola była sprzedawana przez Hyundai Electronics pod nazwą "Super Comboy".
Pomijając jego późny start, był najlepiej sprzedającą się konsolą w erze 16-bitowców. SNES sprzedał się w liczbie 49 milionów egzemplarzy na całym świecie.
Nintendo 64.
Nintendo 64, nazywana także N64, była trzecią domową konsolą do gier wydaną przez Nintendo. Premiera konsoli w Japonii miała miejsce 23 czerwca 1996 roku, w Ameryce Północnej – 29 września 1996, a w Europie – 1 marca 1997 roku. Oficjalnie prace nad konsolą rozpoczęły się 23 sierpnia 1993. Konsola posiada grafikę trójwymiarową i zostało na nią wydane 396 gier. Sprzedano ponad 32 mln egzemplarzy tej konsoli.
Nintendo GameCube.
Nintendo GameCube (GC) – konsola szóstej generacji, produkcji Nintendo. GCN konkurował z PlayStation 2 i Xboksem. GameCube był pierwszym produktem Nintendo, w którym zostały użyte nośniki optyczne zamiast kartridży. W konsoli zastosowano lasery DVD przedsiębiorstwa Matsushita – Panasonic Q. W konsoli nie zostały jednak użyte nośniki DVD, lecz MiniDVD.
Do końca 2006 r. na całym świecie sprzedano 21 mln GCN oraz około 200 mln kopii gier na tę platformę.
Wii.
Konsola znana jest głównie ze swojego bezprzewodowego kontrolera, Pilota Wii, który może być używany jako urządzenie wskazujące i może wykrywać ruch w trzech wymiarach. Ważnym elementem konsoli jest również usługa WiiConnect24, która pozwala na otrzymywanie wiadomości i uaktualnień za pośrednictwem Internetu jednocześnie zużywając bardzo małą ilość energii elektrycznej.
Nintendo pierwszy raz wspomniała o konsoli w 2004 na konferencji prasowej przed E3, a pokazała ją publicznie na targach E3 w 2005. W sierpniu 2005 podczas Tokyo Game Show Satoru Iwata pokazał prototyp kontrolera konsoli. Na E3 w 2006 konsola wygrała jedną z przyznawanych nagród. Do dnia 8 grudnia 2006 konsola była dostępna na trzech kluczowych rynkach gier.
Switch.
Konsola jest próbą połączenia konsoli stacjonarnej i mobilnej. O pracy nad nową konsolą (NX – nazwa kodowa) wspomniał Satoru Iwata w 2014 roku. Konsola zadebiutowała na rynku 3 marca 2017 roku.
Game Boy.
Game Boy to seria przenośnych konsoli produkowanych przez Nintendo. Game Boy to jedna z najlepiej sprzedających się serii konsoli – do tej pory sprzedano ok. 188 mln sztuk na całym świecie. Pierwsza edycja Game Boy sprzedała się w liczbie 70 mln sztuk, Game Boy Color w liczbie 50 mln sztuk, a Game Boy Advance w liczbie ok. 77 mln sztuk do końca roku 2006. 13 września 2005 r. na świat wyszedł Game Boy Micro – pomniejszona i ulepszona wersja Game Boy Advance. Wersje Game Boy Pocket oraz Game Boy Light wydane w roku 1996 nie odniosły już takiego sukcesu jak inne produkty z serii.
Nintendo DS.
Nintendo DS, w Chinach występująca pod nazwą iQue DS (z drobną modyfikacją oprogramowania), w skrócie po prostu DS lub NDS to dwuekranowa przenośna konsola gier wideo produkowana i sprzedawana przez Nintendo od 2004 roku. Jej następczyniami są konsole Nintendo DS Lite i Nintendo DSi.
Każdy z dwóch ekranów jest obsługiwany przez oddzielną jednostkę grafiki dwuwymiarowej. Konsola zawiera dwa procesory, główny ARM946E-S oraz dodatkowy ARM7TDMI; pierwszy służy przede wszystkim do obsługi grafiki oraz logiki gry, drugi do generowania dźwięku i obsługi dolnego ekranu dotykowego, jak również uruchamiania gier GBA. Oprócz wspomnianego ekranu dotykowego oraz szeregu przycisków, konsola zawiera wbudowany mikrofon oraz moduł Wi-Fi. Posiada stereofoniczne głośniki po obu stronach górnego ekranu oraz wyjście słuchawkowe.
2 marca 2006 wydana została wersja DS Lite, która charakteryzuje się designem wpasowującym w styl Nintendo Wii. Do lutego 2007 r. konsole rozeszły się liczbie ponad 37 mln sztuk.
Nintendo 3DS.
Nintendo 3DS – przenośna konsola, która została oficjalnie zaprezentowana na targach E3 15 czerwca 2010. Jej największym atutem jest górny ekran konsol z możliwością emitowania efektu 3D (za pomocą procesu autostereoskopowego) bez konieczności noszenia specjalnych okularów oraz dodanie gałki analogowej („circle pad”). Nintendo potwierdziła, że nowa konsola jest w pełni kompatybilna z całą serią oprogramowania dla Nintendo DS, DSi. Data premiery to 26 lutego 2011 r. dla Japonii oraz marzec 2011 r. dla Europy i Ameryki.

</doc>
<doc id="155751" url="https://pl.wikipedia.org/wiki?curid=155751" title="S/1966 S 2">
S/1966 S 2



</doc>
<doc id="155752" url="https://pl.wikipedia.org/wiki?curid=155752" title="Janus (księżyc)">
Janus (księżyc)

Janus (Saturn X) – księżyc Saturna. Nazwa pochodzi od Janusa, postaci z mitologii rzymskiej.
Odkrycie.
Został odkryty w grudniu 1966 roku przez A. Dollfusa. Trzy dni później inny astronom, Richard Walker dokonał podobnej obserwacji, odkrywając księżyc Epimeteusz. Przez dwanaście lat nie było pewne, czy zaobserwowano w rzeczywistości jeden, czy dwa księżyce. Pewność co do istnienia ich obu przyniosły dopiero obserwacje sondy Voyager 1, która przeleciała przez system Saturna 12 listopada 1980 roku.
Orbita.
Janus krąży ruchem prostym wokół Saturna po orbicie zbliżonej do kołowej, dzieląc ją w szczególny sposób z księżycem Epimeteuszem. W 2006 roku odkryto również delikatne pasmo pyłu (pierścień) w pobliżu wspólnej orbity księżyców.
Bliskość Epimeteusza.
Janus i nieco mniejszy Epimeteusz dzielą (prawie) tę samą orbitę, która znajduje się w przerwie między pierścieniami F i G Saturna. Promienie orbit tych księżyców różnią się zaledwie o 50 km. Ponieważ promień zarówno Epimeteusza jak i Janusa przekracza 50 km, wydawałoby się, że musi to nieuchronnie doprowadzić do zderzenia. Jednak podczas zbliżenia, wskutek oddziaływania grawitacyjnego między oboma ciałami, dochodzi do wymiany momentu pędu między nimi. Dzięki temu księżyc szybszy (o mniejszej orbicie) staje się księżycem wolniejszym (o większej orbicie), zanim dogoni współorbitalnego towarzysza. W ten sposób, paradoksalnie, przyciągające oddziaływanie grawitacyjne powoduje odepchnięcie się księżyców. W wyniku owej „wymiany orbit”, która nie jest ścisłą wymianą ze względu na różnicę mas, te dwa księżyce wcale się nie mijają. Największe zbliżenie wynosi ok. 10 tys. km i zachodzi co ok. 4 lata; w jego wyniku półoś wielka orbity Janusa maleje/rośnie o ok. 20 km, a Epimeteusza rośnie/maleje o 80 km.
Janus wraz z Epimeteuszem, krążąc po zewnętrznej stronie pierścienia F, oraz Prometeusz od wewnętrznej strony pełnią funkcję pasterskich księżyców tego pierścienia.
Kratery.
Cztery nazwane kratery na powierzchni Janusa otrzymały swoje nazwy pochodzące z mitologii greckiej w 1982 roku.

</doc>
<doc id="155753" url="https://pl.wikipedia.org/wiki?curid=155753" title="Saturn X">
Saturn X



</doc>
<doc id="155755" url="https://pl.wikipedia.org/wiki?curid=155755" title="Przygodzice (gmina)">
Przygodzice (gmina)

Przygodzice – gmina wiejska w województwie wielkopolskim, w powiecie ostrowskim z siedzibą we wsi Przygodzice. W latach 1975–1998 gmina położona była w województwie kaliskim. 
Według danych z 1 stycznia 2021 roku gmina liczyła 12 232 mieszkańców.
Położenie.
Według danych z 1 stycznia 2021 roku powierzchnia gminy Przygodzice wynosiła 163,39 km².
Gmina położona jest w południowej części powiatu ostrowskiego w dorzeczu rzeki Barycz. Najwyżej położony punkt na terenie gminy znajduje się na Wzgórzach Ostrzeszowskich, w rejonie wsi Przygodziczki (197,5 m n.p.m.).
Sąsiednie gminy: Ostrów Wielkopolski, Mikstat, Odolanów, Ostrów Wielkopolski, Ostrzeszów, Sieroszewice, Sośnie.
Samorząd.
Od 2010 roku wójtem gminy Przygodzice jest Krzysztof Stanisław Rasiak .
Środowisko naturalne.
Lasy.
W 2019 roku powierzchnia lasów na terenie gminy wynosiła 7405,00 ha, co stanowi lesistość na poziomie 45,3%. Lasy podlegają administracyjnie do nadleśnictw: Antonin, Krotoszyn i Taczanów. Teren przyrodniczo-leśny zalicza się do Krainy Wielkopolsko-Pomorskiej, Dzielnicy Kotliny Żmigrodzkiej. Gatunkiem dominującym na obszarach leśnych jest sosna zwyczajna.
Turystyka i zabytki.
Zabytki.
Według rejestru zabytków NID na listę zabytków wpisane są:
Pozostałe historyczne miejsca:
Turystyka.
Głównym ośrodkiem wypoczynkowym jest niewielka wieś Antonin (około 15 km na południe od Ostrowa Wielkopolskiego) z plażą i kąpieliskiem nad stawem Szperek (29 ha). Przez teren gminy przebiega 5 szlaków pieszych i 5 rowerowych. Rozwinięta baza noclegowa i agroturystyczna.
Demografia.
Liczba ludności.
Liczba ludności gminy Przygodzice według danych GUS
Miejscowości.
Miejscowości według danych TERYT:
Wsie: Antonin, Bogufałów, Chynowa, Czarnylas, Dębnica, Hetmanów, Janków Przygodzki, Ludwików, Przygodzice, Przygodziczki, Smardów, Topola Wielka, Wysocko Małe
Osady: Antonin, Jezioro, Katarzynów, Kocięba, Pardalin, Popłomyk, Przygodzice, Strugi, Trzcieliny, Zawidzyn
Osady leśne: Bażantarnia, Klady, Krzyżaki, Tarchalskie 
Części wsi: Jezioro (część wsi Antonin), Laski (część wsi Hetmanów), Topola-Osiedle (część wsi Topola Wielka)
Gospodarka.
W 2019 roku na terenie gminy w rejestrze REGON zarejestrowanych było 1250 podmiotów gospodarczych.
Gminy i miejscowości partnerskie.
Gminy i miejscowości partnerskie:

</doc>
<doc id="155758" url="https://pl.wikipedia.org/wiki?curid=155758" title="Transformacja Z">
Transformacja Z

Transformata Z, transformata Laurenta – jest odpowiednikiem transformaty Laplace’a stosowanym do opisu i analizy układów dyskretnych.
Rys historyczny.
Zasadnicza idea transformaty znanej dziś jako transformata Z była znana jeszcze przez Pierre Simon de Laplace’a. W 1947 roku transformatę wprowadził ponownie Witold Hurewicz jako dogodną metodę rozwiązywania liniowych równań różniczkowych o stałych współczynnikach. W 1952 roku John Ragazzini i Lofti Zadeh pracując z zagadnieniami układów dyskretnych w zespole na Columbia University nadali jej nazwę "transformaty Z".
Nazwa tej transformaty może pochodzić od litery „z” jako dyskretnej wersji litery „s”, często używanej jako zmienna niezależna w transformacie Laplace’a, co wydaje się zasadne, jako że transformata Z jest w istocie dyskretną wersją transformaty Laplace’a. Inne możliwe pochodzenie to litery „z” w nazwiskach badaczy (Ragazzini, Zadeh), którzy opublikowali fundamentalny artykuł na jej temat. Tym niemniej nazwa odbiega od powszechnie przyjętej konwencji praktykowanej w świecie nauki, by do metod lub twierdzeń stosować nazwy związane z ich pierwszymi badaczami (na przykład transformata Fouriera, transformata Laplace’a, transformata Hartleya itp.).
Nieco później E.I. Jury wprowadził i spopularyzował zmodyfikowaną transformatę Z.
Idea zawarta w transformacie Z w literaturze matematycznej znana jest jako metoda funkcji tworzących, którą to datuje się na rok 1730, kiedy to została wprowadzona przez Abrahama de Moivre’a w powiązaniu z teorią prawdopodobieństwa. Z matematycznego punktu widzenia transformatę Z można także traktować jako szereg Laurenta, gdzie występuje szereg liczb jako rozwinięcie (Laurenta) funkcji analitycznej.
Definicja.
Transformatą Z dyskretnej (impulsowej) funkcji czasu formula_1 jest nazywana funkcja:
określona wzorem:
gdzie: formula_4 – transformata oryginału; formula_5 – oryginał dyskretny; formula_6
Transformaty Z istnieją dla funkcji dyskretnych, które nie rosną szybciej niż funkcja wykładnicza; np. dla funkcji formula_7 lub formula_8 nie istnieją transformaty Z, ponieważ nie spełniają one powyższego warunku.
Tabela transformat.
W poniższej tabeli przyjęto, że:
Przykłady.
Przykład 1.
Wyprowadź wzór na transformatę delty Kroneckera, formula_21
Rozwiązanie
Dla przypomnienia, delta Kroneckera zdefiniowana jest następująco:
Korzystając z definicji otrzymujemy:
stąd:
Przykład 2.
Wyprowadź wzór na transformatę ciągu formula_25 zdefiniowanego następująco:
Rozwiązanie
Zauważmy, że ciąg formula_25 można zapisać za pomocą następującego zwartego wzoru:
Zatem:
Po prawej stronie rozpoznajemy szereg geometryczny z ilorazem formula_31 Szereg jest zbieżny gdy formula_32 co oznacza, że:
Powyższa nierówność, nazywana jest obszarem zbieżności lub obszarem istnienia transformaty. Na płaszczyźnie zespolonej formula_34 nierówność formula_35 jest obszarem na zewnątrz koła o promieniu formula_36 Gdy formula_37 transformata istnieje (tj. rozważany wcześniej szereg jest zbieżny) i jest równa:
Przykład 3.
Wyprowadź wzór na transformatę ciągu formula_39
Rozwiązanie
Mając na uwadze poprzedni przykład możemy napisać:
Ciąg powyższy ma skończoną sumę gdy:
Powyższa nierówność jest obszarem zbieżności lub istnienia transformaty. Na płaszczyźnie zespolonej formula_34 nierówność formula_43 jest obszarem na zewnątrz koła o promieniu formula_44 Gdy formula_45 transformata istnieje i jest równa:
Przykład 4.
Wyprowadzić wzór na transformatę skoku jednostkowego formula_47
Rozwiązanie
Korzystając z wyniku wyprowadzonego w poprzednim przykładzie, zauważamy, że:
stąd:
Obszar zbieżności jest opisany nierównością formula_51
Powiązanie z transformatą Fouriera.
Transformata Z stanowi uogólnienie dyskretnej transformaty Fouriera. Dyskretna transformata Fouriera może być określona przez określenie wartości transformaty Z
lub innymi słowy określenie jej wartości na okręgu jednostkowym. Aby określić charakterystykę częstotliwościową układu, wartość transformaty Z musi być określona na okręgu jednostkowym, co oznacza, że obszar zbieżności układu musi zawierać okrąg jednostkowy. W przeciwnym przypadku dyskretna transformata Fouriera nie istnieje.

</doc>
<doc id="155759" url="https://pl.wikipedia.org/wiki?curid=155759" title="Janus">
Janus



</doc>
<doc id="155760" url="https://pl.wikipedia.org/wiki?curid=155760" title="Freebsd">
Freebsd



</doc>
<doc id="155762" url="https://pl.wikipedia.org/wiki?curid=155762" title="Peta Wilson">
Peta Wilson

Peta Gia Wilson (ur. 18 listopada 1970 w Sydney) – australijska aktorka i modelka.
Życiorys.
Peta Wilson urodziła się 18 listopada 1970 roku w Sydney.
Jej ojciec był wojskowym, dlatego w dzieciństwie wielokrotnie zmieniała miejsce zamieszkania. Kilka lat spędziła m.in. w Papui-Nowej Gwinei.
W późniejszych latach Wilson pracowała jako modelka w Europie. W roku 1991 wyjechała do Los Angeles by studiować aktorstwo pod okiem Arthura Mendozy w Actors Circle Theatre i Toma Waitsa w The TomKat Repertory Group.
Po pięciu latach nauki otrzymała swoją pierwszą rolę w sztuce Sama Sheparda "Fool for Love". Początkowo występowała w teatrze, z czasem zaczęła pojawiać się w amerykańskich produkcjach telewizyjnych i niezależnych takich jak "Loser" i "Jeden z naszych" ("One of Our Own").
W roku 1996 otrzymała główną rolę w wielokrotnie nagradzanym i wyróżnianym, kultowym kanadyjskim serialu "Nikita" ("La Femme Nikita").
W roku 2000 otrzymała jedną z głównych ról w thrillerze erotycznym "Więzy zła" ("Mercy"), gdzie wystąpiła u boku Ellen Barkin, a następnie zagrała w miniserialu "Jak to dziewczyny" ("A Girl Thing").
W roku 2002 pojawiła się w telewizyjnym filmie "Joe i Max" ("Joe and Max"), gdzie zagrała żonę legendarnego niemieckiego boksera Maxa Schmelinga, czeską aktorkę Anny Ondrę. Rok później Sean Connery zaproponował jej rolę w wysokobudżetowym filmie "Liga niezwykłych dżentelmenów" ("The League of Extraordinary Gentlemen"), w którym wcieliła się w rolę wampirzycy Miny Harker.
W kolejnych latach zajęta wychowywaniem urodzonego w 2002 roku syna Marlowea, Peta Wilson pojawiła się gościnnie w kilku serialach takich jak "Jonny Zero" i "Two Twisted" ("Zagadkowe opowieści"), zagrała też główną rolę w filmie "Podwójna gra" ("False Pretenses") i pojawiła się w nominowanym do Oscara "" ("Superman Returns").
W roku 2007 wystąpiła gościnnie w filmie Damiana Harrisa "Gardens of the Night", a dwa lata później po raz pierwszy pojawiła się w rodzimej produkcji dramacie "Beautiful" ("Złudne piękno").
Pojawiła się jako gość w serialach "" oraz "The Finder".
Podczas kręcenia czwartego sezonu "Nikity", Bryan Singer zaproponował jej rolę Jean Grey w filmie X-Men. Związana pięcioletnim kontraktem z producentami Nikity, Wilson nie zgodziła się na warunki jakie jej zaproponowano w zamian za zgodę na udział w X-Menie (m.in. przedłużeniem umowy na serial o dwa lata, brak zmian w wynagrodzeniu) i ostatecznie rolę odrzuciła.
Była gościem specjalnym 23. Międzynarodowego Festiwalu Filmowego w Moskwie, podczas którego towarzystwa dotrzymywał jej prezydent Putin.
W roku 2012 pod pseudonimem Wylie Wilson zadebiutowała jako projektantka bielizny na łamach włoskiego wydania magazynu Vogue.

</doc>
<doc id="155763" url="https://pl.wikipedia.org/wiki?curid=155763" title="Zmodyfikowana transformata Z">
Zmodyfikowana transformata Z

Zmodyfikowana transformata Z (oznaczana Zm) – odmiana transformaty Z, pozwalająca wyznaczyć oryginał transformaty dyskretnej w chwilach niebędących chwilami próbkowania, dzięki fikcyjnemu opóźnieniu funkcji formula_1 o odcinek formula_2 Jest to korzystne w momencie, gdy dla dwóch różnych funkcji formula_3 i formula_4 otrzymuje się te same transformaty Z: formula_5
Zmieniając opóźnienie formula_6 w sposób ciągły, w granicach od 0 do formula_7 można uzyskać wartości funkcji formula_1 nie tylko dla formula_9 ale również dla wszystkich wartości czasu:
Dogodnie jest stosować podstawienie:
w wyniku którego otrzymuje się:
Zmodyfikowana transformata Z definiowana jest wzorem:
W szczególności dla "m" = 1 otrzymuje się zwykłą transformatę Z:

</doc>
<doc id="155764" url="https://pl.wikipedia.org/wiki?curid=155764" title="Karmazyn">
Karmazyn

Karmazyn – odcień ciemnej czerwieni z niewielką domieszką błękitu. Tradycyjnie określany jako kolor krwi żylnej (ciemnej).

</doc>
<doc id="155768" url="https://pl.wikipedia.org/wiki?curid=155768" title="Wiktor Emanuel II">
Wiktor Emanuel II

Wiktor Emanuel II, wł. "Vittorio Emanuele II di Savoia-Carignano", właśc. Vittorio Emanuele Maria Alberto Eugenio Ferdinando Tommaso di Savoia-Carignano (ur. 14 marca 1820 w Turynie, zm. 9 stycznia 1878 w Rzymie) – król Królestwa Sardynii w latach 1849–1861, a następnie pierwszy król powstałego w 1861 roku Królestwa Włoch, wywodzący się z dynastii sabaudzkiej.
Początki panowania.
Urodził się w Turynie jako syn przyszłego króla Sardynii i Piemontu Karola Alberta oraz Marii Teresy z Toskanii. Od wczesnej młodości nie przejawiał większych zainteresowań nauką. Unikał gramatyki, matematyki, historii i innych dyscyplin, które wymagały od niego wysiłku i wytrwałej lektury. Wysiłki nauczycieli, aby książę zainteresował się zdobywaniem wiedzy były daremne. Wiktor Emanuel wolał jazdę konną, polowania, naukę fechtunku czy wędrówki po górach. 27 lipca 1838 roku zdobył szczyt Rocciamelone w Alpach Graickich o wysokości 3538 m n.p.m.
W 1848 roku jego ojciec rozpoczął wojnę z Austrią, która rządziła prawie całymi północnymi ziemiami włoskimi, ale został pokonany w bitwie pod Novarą w 1849 roku. W tym samym roku Karol Albert abdykował, a 22 marca 1849 roku jego następcą został Wiktor Emanuel. W latach 50. XIX wieku pod rządami Wiktora Emanuela Turyn stał się politycznym i kulturalnym sercem Italii, a Królestwo Sardyńskie oazą liberalizmu i ostoją myśli narodowej. W 1857 roku utworzono organizację pod nazwą Włoskie Towarzystwo Narodowe, którego celem było wspieranie wszystkiego, co mogło przyczynić się do kulturalnego i narodowego odrodzenia Włoch, a naczelnym zawołaniem Towarzystwa stało się: "Viva Vittorio Emanuele II!" Wiktor Emanuel II stał się królewskim patronem polityki wyzwolenia i odrodzenia narodowego.
Napoleon III a sprawa włoska.
W 1858 rozpoczęły się negocjacje premiera Camilla Cavoura z Napoleonem III w kwestii poparcia sprawy włoskiej. Cesarz Napoleon zgodził się wesprzeć militarnie Królestwo Sardynii w ewentualnej wojnie z Austrią. Celem byłoby odebranie Austrii i przyłączenie Lombardii i Wenecji do Piemontu. Napoleon III zgodził się na objęcie panowania przez Wiktora Emanuela II w Parmie i Modenie. Szukano pretekstu do wojny. Wypowiedział ją cesarz Franciszek Józef I 27 kwietnia 1859. Napoleon III pokonał wojska austriackie w bitwie pod Magentą. Cztery dni później Wiktor Emanuel II i cesarz Napoleon III dokonali uroczystego wjazdu do Mediolanu. Obawiając się zbytniego osłabienia Austrii, 11 lipca 1859 cesarz Francuzów za plecami króla podpisał z cesarzem Franciszkiem Józefem pokój w Villafranca. Na mocy porozumienia większość Lombardii, razem z jej stolicą, Mediolanem, z wyjątkiem twierdz austriackich, Mantui i Legnano, przeszła pod władzę francuską. Cesarz Austrii zachował Wenecję.
Zjednoczenie Włoch.
Wiktor Emanuel II brał aktywny udział w odbudowie państwa włoskiego. Jeździł po kraju, wygłaszając płomienne przemówienia w miastach i miasteczkach. Cieszył się ogromną popularnością, której dorównywał tylko Giuseppe Garibaldi. Pod koniec 1859 i na początku 1860 większe i mniejsze państwa środkowych Włoch ofiarowały koronę Wiktorowi Emanuelowi. 11 i 12 marca 1860 w krajach tych przeprowadzono plebiscyty. Wszystkie prowincje wypowiedziały się za inkorporacją do Królestwa Sardynii. 22 marca 1860 Królestwo Sardynii formalnie objęło te terytoria. W 1860 Wiktor Emanuel w liście do Franciszka II proponował ustanowienie kondominium w Italii. Obaj monarchowie mieli podzielić się obszarem Mantui i Umbrii i roztoczyć opiekę nad Rzymem, rządzonym przez papieża Piusa IX. Jednocześnie poparł zorganizowaną przez Garibaldiego wyprawę tysiąca na Sycylię.
Wyprawa tysiąca zakończyła się sukcesem. Garibaldi opanował Sycylię i ogłosił jej przyłączenie do królestwa Wiktora Emanuela II. 27 lipca 1860 Garibaldi zajął Mesynę, a 19 sierpnia wylądował w Kalabrii. Wiktor Emanuel II w oficjalnym liście zakazywał Garibaldiemu inwazji na kontynencie, a w prywatnym liście wręcz do niej zachęcał. Prowadził potrójną grę wobec Garibaldiego, Cavoura i Napoleona III. Garibaldi rozpoczął inwazję na Neapol, który ostatecznie zajął bez walki i większego oporu 7 września 1860. Na zajętych terenach również przeprowadzono plebiscyt, uzyskując poparcie większości, opowiadającej się za natychmiastową inkorporacją południowych prowincji do królestwa Wiktora Emanuela II. Resztę wojsk Franciszka II rozbito na przełomie 1860 i 1861. W październiku 1860 Garibaldi spotkał się z Wiktorem Emanuelem, tytułując go "królem Włoch". 17 marca 1861 Senat i Izba Deputowanych ogłosiły powstanie Królestwa Włoch, na którego władcę koronowano Wiktora Emanuela II.
Po śmierci Camilla Cavoura, król Wiktor Emanuel II nie miał już premiera i polityka tej miary. Młode państwo włoskie ulegało poważnym tarciom politycznym i społecznym. Było ogromnie zróżnicowane pod względem demograficznym i ekonomicznym. Burżuazja posiadała kontrolę nad aparatem administracyjnym. Olbrzymie masy chłopskie żyły w skrajnej nędzy i niedostatku. Król aprobował dążenia do rządów parlamentarnych. Proces jednoczenia ziem pod jego berłem zakończył się zajęciem Państwa Kościelnego i Rzymu. Pius IX zaprotestował przeciwko okupacji miasta przez wojska piemonckie, ogłaszając się „więźniem Watykanu” i ekskomunikował króla. W 1871 Rzym stał się, w miejsce Florencji, oficjalną stolicą zjednoczonego państwa włoskiego. Znaczenie osobowości króla i jego wpływ na bieg wydarzeń były ogromne. Przez potomnych uznany został za jednego z czterech „ojców Ojczyzny”.
Zmarł 9 stycznia 1878 w Rzymie. Jego ciało spoczywa w rzymskim Panteonie.
Rodzina.
W 1842 roku poślubił swoją siostrę cioteczną, arcyksiężniczkę austriacką – Marię Adelajdę Habsburg (1822–1855), córkę Rainera, wicekróla Lombardo-Wenecji i Marii Franciszki Carignano (obydwoje byli praprawnukami hr. Stanisława Krasińskiego, generała WP i Anieli Humieckiej). Mieli oni kilkoro dzieci:
W 1869 roku Wiktor Emanuel zawarł małżeństwo morganatyczne ze swoją kochanką, Różą Vercellaną (1833–1885), nazywaną "Bela Rosin", która od 1858 roku nosiła tytuł hrabiny Mirafiori i Fontanafredda. Para miała dwoje dzieci:
Oprócz swojej drugiej żony, Wiktor Emanuel miał również inne kochanki m.in.: Virginię Oldini, hrabinę Castiglione (również kochankę Napoleona III). Z Laurą Bon miał dwoje dzieci:
Z Virginią Rho miał dwoje dzieci:
Z nieznaną kobietą miał syna:
Z baronową Wiktorią Duplessis miał:
Ordery.
 Najwyższy Order Zwiastowania Najświętszej Marii Panny (Order Annuncjaty) w 1836 r., a od 1849 r. Wieki Mistrz.

</doc>
<doc id="155770" url="https://pl.wikipedia.org/wiki?curid=155770" title="Ignacio Velasco">
Ignacio Velasco

Antonio Ignacio Velasco García (ur. 17 stycznia 1929 w Acarigua, zm. 6 lipca 2003 w Caracas) – wenezuelski duchowny katolicki, arcybiskup Caracas, kardynał.
Życiorys.
Wstąpił do zgromadzenia zakonnego salezjanów (SDB), pierwsze śluby złożył w nowicjacie w Santa Maria koło Los Teques 25 sierpnia 1945. Kształcił się w szkołach zakonnych (także na Uniwersytecie Salezjańskim w Turynie, gdzie obronił doktoraty z filozofii i pedagogiki); 30 czerwca 1951 w Valdocco koło Turynu złożył śluby wieczyste, a 17 grudnia 1955 w Rzymie przyjął święcenia kapłańskie. Na Papieskim Uniwersytecie Gregoriańskim w Rzymie uzyskał doktorat z teologii. Pracował jako duszpasterz i katecheta w szkołach w Los Teques, Valencia (Wenezuela) i Altamira, w latach 1964-1967 pełnił funkcję rektora "Colegio Santo de Aquino" w Valera. Był członkiem rady generalnej zakonu salezjańskiego (1984-1989).
W październiku 1989 został mianowany wikariuszem apostolskim Puerto Ayacucho i biskupem tytularnym Utimmira; sakry biskupiej udzielił mu w Watykanie 6 stycznia 1990 Jan Paweł II. Od maja 1992 pełnił dodatkowo funkcję administratora apostolskiego "ad nutum Sanctae Sedis" diecezji San Fernando de Apure. Uczestniczył w sesjach Światowego Synodu Biskupów w Watykanie oraz IV konferencji generalnej Episkopatów Latynoamerykańskich w Santo Domingo (Dominikana, październik 1992). W maju 1995 został promowany na stolicę arcybiskupią Caracas.
Pełnił funkcję honorową kanclerza Katolickiego Uniwersytetu "Andres Bello", przyczynił się do powstania i także był kanclerzem Uniwersytetu "Santa Rosa de Lima" w Caracas. W lutym 2001 Jan Paweł II wyniósł go do godności kardynalskiej, nadając tytuł prezbitera S. Maria Domenica Mazzarello.

</doc>
<doc id="155771" url="https://pl.wikipedia.org/wiki?curid=155771" title="Antonio Ignacio Velasco Garcia">
Antonio Ignacio Velasco Garcia



</doc>
<doc id="155777" url="https://pl.wikipedia.org/wiki?curid=155777" title="Esterwegen">
Esterwegen

Esterwegen - niemiecka miejscowość i gmina w kraju związkowym Dolna Saksonia, w powiecie Emsland, siedziba gminy zbiorowej Nordhümmling. Liczy ok. 5,2 tys. mieszkańców.
Historia.
W czasach III Rzeszy mieścił się w niej niemiecki obóz koncentracyjny Esterwegen.

</doc>
<doc id="155780" url="https://pl.wikipedia.org/wiki?curid=155780" title="Puchar Konfederacji w piłce nożnej">
Puchar Konfederacji w piłce nożnej

Puchar Konfederacji był międzynarodowym turniejem piłkarskim organizowanym przez FIFA. W rozgrywkach brało udział osiem drużyn – zwycięzców mistrzostw kontynentalnych (organizowanych przez: UEFA, CONCACAF, CAF, AFC, CONMEBOL, OFC) oraz gospodarz i mistrz świata. W przypadku, gdy gospodarz lub mistrz świata był równocześnie zwycięzcą rozgrywek kontynentalnych, wówczas zaproszony zostawał wicemistrz danego kontynentu.
Pierwszy turniej odbył się w 1992 w Arabii Saudyjskiej. Impreza zwana była wówczas jeszcze "Pucharem Króla Fahda". Wzięły w niej udział 4 drużyny. Od 1997 rozgrywki są organizowane przez FIFA i noszą oficjalny tytuł Pucharu Konfederacji. Od 2005 turniej rozgrywany był co 4 lata, a gospodarzem był kraj, który rok później miał być gospodarzem Mundialu. W marcu 2019 r. FIFA potwierdziła, że turniej nie będzie już rozgrywany z powodu rozszerzenia Klubowych Mistrzostw Świata w 2021 r., które mają być rozgrywane w miejsce Pucharu Konfederacji.
Tabela wszech czasów.
W dziesięciu finałach Pucharu Konfederacji lat 1992–2017 wystąpiły 33 reprezentacje narodowe. Rozegrały 140 meczów (25 zakończyło się remisem), strzelając 422 bramek (średnio 3,01 na spotkanie).

</doc>
<doc id="155783" url="https://pl.wikipedia.org/wiki?curid=155783" title="Puchar Konfederacji w piłce nożnej 1995">
Puchar Konfederacji w piłce nożnej 1995

Druga edycja Pucharu Konfederacji odbyła się w dniach 6 stycznia – 13 stycznia 1995 w Arabii Saudyjskiej. W turnieju wzięło udział 6 drużyn: Dania, Meksyk, Argentyna, Nigeria, Arabia Saudyjska i Japonia. Drużyny zostały podzielone na dwie grupy. Zwycięzcy grup zagrali w finale, zaś drugie zespoły w meczu o 3 miejsce.
Wszystkie mecze rozegrano w Rijadzie, na stadionie Króla Fahda.
Finał.
ZDOBYWCA PUCHARU KONFEDERACJI 1995
DANIA PIERWSZY TYTUŁ
Widzów.
110 000 na całym turnieju, co dało przeciętną 13 750 widzów na meczu.

</doc>
<doc id="155785" url="https://pl.wikipedia.org/wiki?curid=155785" title="Dobro Giffena">
Dobro Giffena

Dobro Giffena – dobro, którego ilość nabywana rośnie w przypadku wzrostu jego ceny (tzw. paradoks Giffena). Teoretyczne istnienie takich dóbr stanowi odstępstwo od zasady elastyczności popytu.
Nazwa dobra pochodzi od nazwiska Roberta Giffena.

</doc>
<doc id="155786" url="https://pl.wikipedia.org/wiki?curid=155786" title="Salmson 2">
Salmson 2

Salmson 2 – francuski samolot rozpoznawczy i bombowy, zbudowany na początku 1917 roku we francuskiej wytwórni lotniczej Société des Moteurs Salmson.
Historia.
Samolot "Salmson 2" został zaprojektowany w drugiej połowie 1916 roku przez Emila Salmsona i zbudowany na początku 1917 roku w wytwórni lotniczej "Société des Moteurs Salmson". Był to drugi samolot skonstruowany w tej wytwórni i zostały wykorzystane w nim doświadczenia zdobyte przy wcześniejszym samolocie Salmson 1 (SM-1) z 1916 roku.
Samolot "Salmson 2" został zaprojektowany w dwóch wersjach: rozpoznawczej oznaczonej "A2" i bombowej "B2". Najpierw zbudowano wersję rozpoznawczą. Pierwszy lot próbny wykonano na nim w kwietniu 1917 roku z lotniska Villacaublay przy zakładach Louisa Brégueta. W locie samolot "Salmson 2A2" prezentował się doskonale, miał dobre właściwości pilotażowe, stateczność i sterowność, jego osiągi nie ustępowały podobnym samolotom Bréguet XIV i SPAD S.XI.
Ogółem wyprodukowano 3200 samolotów "Salmson 2A2" i "2B2", głównie w wersji rozpoznawczej.
Użycie w lotnictwie.
W lotnictwie francuskim w samoloty "Salmson 2" wyposażono 22 eskadry i używano ich w lotach bojowych od wiosny 1918 roku. Potwierdziły one swoją przydatność w walkach. Ponadto samoloty "Salmson 2A2" wyposażono 11 dywizjonów amerykańskiego korpusu ekspedycyjnego w Europie podczas I wojny światowej. Znalazły się one również na wyposażeniu lotnictwa belgijskiego.
Użycie w lotnictwie polskim.
Samoloty "Salmson 2A2" zostały zakupione we Francji w 1919 roku przez Polską Misję Zakupów gen. Jana Romera. Samoloty te przybyły wraz z armią gen. Józefa Hallera w maju 1919 roku do Polski w liczbie 45 sztuk. Stanowiły one wyposażenie trzech francuskich eskadr: 580, 581 i 582. Personel tych eskadr stanowili w większości Francuzi, którzy stopniowo szkolili polską obsługę, co trwało do września 1919 roku; wtedy też samoloty te weszły w skład eskadr wywiadowczych: 1, 11 18. 
W składzie tych eskadr samoloty "Salmson 2A2" brały udział w walkach w 1920 roku, w tym w wojnie polsko-bolszewickiej. 
Z wyposażenia lotnictwa zostały wycofane w 1923 roku.
Opis konstrukcji.
Samolot "Salmson 2" był dwupłatem napędzanym silnikiem gwiazdowym skonstruowanym we własnej firmie. Silnik mieścił się z przodu kadłuba. Za nim znajdowały się dwie odkryte kabiny: pilota i obserwatora. Na końcu kadłuba zamontowano klasyczne usterzenie pionowe i poziome ze sterami kierunku i wysokości. Stery były wychylane za pomocą linek poprowadzonych wewnątrz kadłuba. Kadłub miał pokrycie płócienne, tylko za silnikiem kadłub pokryty był blachą duraluminiową. Płaty były usztywnione cięgłami z drutu i słupkami z rur o przekroju kroplowym. Lotki znajdowały się na obu płatach. Całość konstrukcji była dobrze opracowana pod względem aerodynamicznym. 
Wersja bombowa "Salmson 2B2" była identyczna jak wersja rozpoznawcza 2A2, tylko zamiast aparatury fotograficznej zabierano w niej bomby o masie 160 kg mocowane na zewnętrznych zaczepach po obu stronach kadłuba.

</doc>
<doc id="155787" url="https://pl.wikipedia.org/wiki?curid=155787" title="Francesco Colasuonno">
Francesco Colasuonno

Francesco Colasuonno (ur. 2 stycznia 1925 w Grumo Appula, zm. 31 maja 2003 tamże) – włoski duchowny rzymskokatolicki, doktor teologii i prawa kanonicznego, delegat apostolski w Mozambiku w latach 1974–1981, nuncjusz apostolski w Zimbabwe w latach 1981–1985, pronuncjusz apostolski w Jugosławii w latach 1985–1986, nuncjusz apostolski w Polsce w latach 1986–1989, nuncjusz apostolski w ZSRR w latach 1990–1994, nuncjusz apostolski we Włoszech w latach 1994–1998, nuncjusz apostolski w San Marino w latach 1995–1998, kardynał diakon od 1998.
Życiorys.
Studiował w seminariach w Bari i Molfetta, na uniwersytecie w Bari, na Papieskim Uniwersytecie Gregoriańskim w Rzymie (obronił doktoraty z teologii i prawa kanonicznego) i na Papieskiej Akademii Duchownej w Rzymie. Przyjął święcenia kapłańskie 28 września 1947. Wykładał przez pewien czas w seminarium w Bari. W 1960 podjął pracę w służbie dyplomatycznej Stolicy Apostolskiej; początkowo był członkiem personelu Rady Spraw Publicznych Kościoła, w 1962 wyjechał na placówkę do USA, gdzie był kolejno sekretarzem i audytorem delegatury apostolskiej. W latach 1968–1972 był audytorem nuncjatury w Indiach, 1972–1974 radcą nuncjatury i "charge d'affaires ad interim" w Republice Chińskiej (Tajwanie). Otrzymał tytuły nadzwyczajnego tajnego szambelana (1961), kapelana Jego Świątobliwości (1963), prałata honorowego Jego Świątobliwości (1971).
W grudniu 1974 został mianowany delegatem apostolskim w Mozambiku; otrzymał równocześnie tytularną stolicę arcybiskupią Truentum i odebrał sakrę biskupią 9 lutego 1975 w Bari z rąk kardynała Corrado Ursiego, arcybiskupa Neapolu. W marcu 1981 został pronuncjuszem w Zimbabwe. W styczniu 1985 przeniesiony do pracy w Europie, był początkowo pronuncjuszem w Jugosławii, a w kwietniu 1986 został nuncjuszem z nadzwyczajnymi pełnomocnictwami i szefem delegatury Stolicy Apostolskiej do stałych kontaktów z Polską; przyczynił się do ponownego nawiązania stosunków dyplomatycznych Polski i Watykanu na najwyższym szczeblu. Od marca 1990 był przedstawicielem Stolicy Apostolskiej w ZSRR.
W listopadzie 1994 objął kierownictwo nuncjatury we Włoszech (zastąpił Carlo Furno), które łączył od kwietnia 1995 z funkcją nuncjusza w San Marino. Przeszedł na emeryturę w lutym 1998; jednocześnie Jan Paweł II wyniósł go do godności kardynalskiej, nadając diakonię Sant'Eugenio. W sierpniu 1998 kardynał Colasuonno reprezentował papieża na zakończeniu obchodów 500-lecia ewangelizacji Mozambiku w Maputo w charakterze specjalnego wysłannika.

</doc>
<doc id="155790" url="https://pl.wikipedia.org/wiki?curid=155790" title="Ataksja Friedreicha">
Ataksja Friedreicha

Ataksja Friedreicha, choroba Friedreicha, bezład Friedreicha – choroba o podłożu genetycznym, dziedziczona w sposób autosomalnie recesywny, prowadząca do postępującego zwyrodnienia niektórych części układu nerwowego a także mięśnia sercowego. Po raz pierwszy opisana przez niemieckiego lekarza Nikolausa Friedreicha w 1863 roku.
Epidemiologia.
Ataksja Friedreicha występuje z częstością 2:100 000 osób (Europa i Ameryka Północna) i należy do najczęstszych wrodzonych ataksji o wczesnym początku. Mężczyźni i kobiety chorują jednakowo często. Częstość nosicielstwa nieprawidłowych alleli 1:120.
Do innych zespołów podobnych klinicznie do ataksji Friedreicha należą tzw. zespoły FRDA-podobne (ataksja Friedreicha o późnym początku lub FRDA z zachowanymi odruchami). Niektóre zespoły FRDA-podobne mogą być także skutkiem mutacji tego samego genu "FRX".
Etiologia.
Spowodowana jest mutacją w pierwszym intronie genu "FXN" (poprzednio znany jako gen "X25") znajdującym się na chromosomie 9. W 2% przypadków jest to mutacja punktowa, natomiast w pozostałych 98% mutacja polegająca na ekspansji krótkiego fragmentu sekwencji genu (w tym przypadku trójki nukleotydów GAA w pierwszym intronie genu) – tzw. mutacja dynamiczna.
W zmutowanym genie znajduje się 66 lub więcej, czasem nawet ponad 1 700 powtórzeń trójek nukleotydowych. Do zmiany liczby powtórzeń dochodzi głównie podczas mejozy: zwiększenia lub zmniejszenia liczby powtórzeń (zazwyczaj w chromosomie pochodzenia ojcowskiego dochodzi do skrócenia). W niektórych tkankach może dojść do niestabilności powtórzeń także podczas mitozy.
Gen "FXN" koduje mitochondrialne białko frataksynę, które prawdopodobnie bierze udział w metabolizmie żelaza. Wystąpienie nadmiernej ilości powtórzeń trójki nukleotydowej GAA powoduje represję transkrypcji tego genu, jednak mechanizm tej represji nie jest dokładnie poznany. Brak frataksyny powoduje gromadzenie się żelaza w mitochondriach, zaburzenia w aktywności białek żelazo-siarkowych (Fe-S) i nasilony stres oksydacyjny.
Niektóre przypadki ataksji Friedreicha (FRDA2) łączy się z mutacjami innego genu na chromosomie 9.
Objawy i przebieg.
Większość przypadków ujawnia się przed 20 rokiem życia, zwykle między ósmym a piętnastym. Mogą się zaczynać czasem we wczesnym dzieciństwie, jak również po 25 roku życia. Wiek zachorowania zależy od liczby powtórzeń, jednak mają tu również wpływ inne czynniki, w tym mozaicyzm lub modyfikujące czynniki genetyczne i środowiskowe.
Najczęstszy objaw to ataksja chodu; dzieci później uczą się chodzić, później prezentują niezgrabny chód, gorszą sprawność ruchową. Z czasem dochodzi do rozwoju ataksji w kończynach górnych i ataksji tułowia. Mowa staje się zamazana, wybuchowa. Postępujące osłabienie kończyn prowadzi do niedowładu, a następnie plegii (porażenia) kończyn z przykurczami mięśniowymi. 
Utrata czucia wibracji pojawia się wcześniej w kończynach dolnych i polega na osłabieniu czucia ułożenia kończyn w przestrzeni (niepewność chodu i ruchu nasila się po zamknięciu oczu). Dodatkowo pojawiają się: utrata możliwości różnicowania dwóch bodźców, częściowa astereognozja, upośledzenie czucia temperatury, bólu i dotyku. Oprócz objawów związanych z uszkodzeniem wymienionych struktur dochodzi niekiedy do zaniku nerwu wzrokowego oraz upośledzenia umysłowego. 
Charakterystycznym jest występowanie tak zwanej stopy friedreichowskiej, co oznacza stopę o nadmiernym wyżłobieniu. Zgon następuje 10–20 lat od początku objawów, z powodu powikłań.
W przebiegu choroby dochodzi do zwyrodnienia w obrębie dróg rdzeniowo-móżdżkowych, sznurów tylnych rdzenia kręgowego oraz w drogach piramidowych i móżdżku.
U około 90% chorych z ataksją Friedreicha rozwija się kardiomiopatia, najczęściej przerostowa, rzadziej rozstrzeniowa.
Leczenie.
Obecnie nie jest znane skuteczne leczenie. Prowadzone są badania nad możliwościami wykorzystania w terapii antyoksydantów, inhibitorów deacetylazy histonowej, związków chelatujących żelazo, oraz związków zwiększających transkrypcję mRNA dla frataksyny.

</doc>
<doc id="155797" url="https://pl.wikipedia.org/wiki?curid=155797" title="Fakomatozy">
Fakomatozy

Fakomatozy (ang. phakomatosis, z gr. "phakoma" = znamię, plama) – grupa zaburzeń rozwojowych tkanek pochodzących z trzech listków zarodkowych, które ujawniają się zmianami w obrębie skóry, układu nerwowego i naczyniowego oraz współwystępującymi wadami narządów wewnętrznych. Często występuje tendencja do rozrostu nowotworowego. Zbliżone do fakomatozy pojęcia to neurodermatozy i ektodermozy. Fakomatozy często są też nazywane schorzeniami nerwowo-skórnymi (ang. neurocutaneous syndromes) lub dysplazjami neuroektomezodermalnymi. Są to zwykle choroby jednogenowe. Mutacje w genach wywołujące fakomatozy z reguły zaburzają powstawanie listków zarodkowych i zawiązków tkanek w 3.-4. tygodniu życia płodowego.
Historia.
Pojęcie fakomatozy wymyślił i wprowadził do medycyny holenderski okulista Jan van der Hoeve (1878–1952) w 1921 roku, zaliczając do tej grupy stwardnienie guzowate, zespół von Hippla-Lindaua, neurofibromatozę i zespół Sturge’a-Webera.
Do chorób z grupy fakomatoz zaliczamy:

</doc>
<doc id="155799" url="https://pl.wikipedia.org/wiki?curid=155799" title="Jean Balland">
Jean Balland

Jean Marie Julien Balland (ur. 26 lipca 1934 w Bue, zm. 1 marca 1998 w Lyonie), francuski duchowny katolicki, arcybiskup Reims i Lyonu, kardynał.
Życiorys.
Studiował w seminarium w Bourges, tam też przyjął święcenia kapłańskie 3 września 1961. Uzupełniał studia na Papieskim Uniwersytecie Gregoriańskim w Rzymie (uzyskał licencjaty z filozofii i teologii) oraz na paryskiej Sorbonie (doktoryzował się z filozofii i teologii). Pracował jako wykładowca seminariów w Bourges i Tours, wikariusz biskupi Cher, duszpasterz środowisk młodzieżowych. W latach 1980-1982 pełnił funkcję wikariusza generalnego archidiecezji Bourges.
6 listopada 1982 został mianowany biskupem Dijon, otrzymał sakrę 12 grudnia 1982 w Dijon z rąk Paula Vignancoura, arcybiskupa Bourges. W sierpniu 1988 przeszedł na stolicę arcybiskupią Reims, a w maju 1995 został arcybiskupem Lyonu i prymasem Francji w miejsce zmarłego kardynała Alberta Decourtraya. W latach 1992-1994 pełnił funkcję wizytatora apostolskiego seminariów francuskich.
21 lutego 1998 odebrał z rąk Jana Pawła II nominację kardynalską, z tytułem prezbitera San Pietro in Vincoli. Zmarł tuż po powrocie z uroczystości konsystorza i został pochowany w katedrze w Lyonie.

</doc>
<doc id="155802" url="https://pl.wikipedia.org/wiki?curid=155802" title="Zespół Gerstmanna">
Zespół Gerstmanna

Zespół Gerstmanna (zespół tętnicy kątowej, zespół zakrętu kątowego) – zespół objawów neurologicznych charakterystycznych dla uszkodzenia zakrętu nadbrzeżnego () i kątowego () płata ciemieniowego półkuli dominującej, spowodowany najczęściej ogniskiem udarowym, powstałym na skutek zablokowania przepływu krwi w tętnicy kątowej. 
Charakterystyczne objawy: agrafia, aleksja, akalkulia, apraksja, agnozja palców rąk, zaburzenie rozpoznawania stron, niekiedy afazja amnestyczna oraz mikro- lub makrosomatognozja. Został opisany przez Josefa Gerstmanna w 1924 roku.

</doc>
<doc id="155806" url="https://pl.wikipedia.org/wiki?curid=155806" title="I wojna północna">
I wojna północna

I wojna północna (1563–1570) zwana też wojną siedmioletnią – konflikt zbrojny pomiędzy Rzeczpospolitą Obojga Narodów (do 1569 Koroną Królestwa Polskiego i Wielkim Księstwem Litewskim), Szwecją, Carstwem Rosyjskim, Danią i Lubeką o podział Inflant oraz hegemonię na Morzu Bałtyckim, tzw. Dominium Maris Baltici.
W 1558 wybuchła wojna litewsko-rosyjska.
Sojusz polsko-duński był odpowiedzią na porozumienia rosyjsko-szwedzkie. Rezultatem wojny było przyłączenie części Inflant do Rzeczypospolitej oraz zachowanie Księstwa Kurlandii i Semigalii, sekularyzowanego państwa zakonu kawalerów mieczowych, jako lenna polskiego.
Pierwszym świeckim władcą Kurlandii został Gotthard Kettler, ostatni wielki mistrz zakonu kawalerów mieczowych, który na podstawie umowy zawartej z Zygmuntem Augustem zrzucił szatę zakonną i sekularyzował swoje państwo. W 1561 złożył mu hołd lenny w Wilnie.
Dorpat przypadł Moskwie, Estonia Szwecji, a wyspy Ozylia i Dagö objęła w posiadanie Dania. W roku 1563 Szwedzi zdołali opanować Dagö, skąd dokonywali wypadów na Ozylię.
W trakcie trwania tych zmagań doszło do poważnego zatargu między królem Zygmuntem Augustem a Radą Miejską Gdańska, która nie chciała zaakceptować działalności kaprów królewskich i Komisji Morskiej. W roku 1568 władze miasta uwięziły, a następnie skazały na śmierć i kazały ściąć 11 kaprów, co Zygmunt August uznał za obrazę majestatu, tym bardziej, że komisarze królewscy, przybyli dla przeprowadzenia śledztwa, nie zostali do miasta wpuszczeni. W odpowiedzi król nakazał uwięzienie gdańskich burmistrzów i wysłał do Gdańska drugą komisję, która potraktowała miasto stosunkowo surowo.
W 1570 Dania i Szwecja zawarły pokój w Szczecinie, a Polska i Państwo Moskiewskie podpisały w Moskwie rozejm. Tym samym nie rozstrzygnięto definitywnie sporu o "Dominium Maris Baltici".

</doc>
<doc id="155807" url="https://pl.wikipedia.org/wiki?curid=155807" title="Lien Chan">
Lien Chan

Lien Chan (chin. trad. 連戰, chin. upr. 连战, pinyin "Lián Zhàn"; ur. 27 sierpnia 1936 w Xi’an) – tajwański polityk.
Urodził się w Xi’an w Chinach kontynentalnych, po zwycięstwie komunistów w 1949 roku jego rodzina uciekła jednak na Tajwan. Studiował nauki polityczne na Narodowym Uniwersytecie Tajwanu, doktorat obronił w Chicago (1965). Pracował m.in. jako wykładowca Narodowego Uniwersytetu Tajwanu, pełnił funkcję dziekana Wydziału Nauk Politycznych tej uczelni. W latach 1975–1976 był ambasadorem Republiki Chińskiej w Salwadorze, 1981–1987 ministrem transportu i komunikacji, 1987–1988 wicepremierem, 1988–1990 ministrem spraw zagranicznych, 1990–1993 gubernatorem prowincji Tajwan. W latach 1993–1997 zajmował stanowisko premiera Republiki Chińskiej, 1996–2000 wiceprezydenta. Startował w wyborach prezydenckich w 2000 i 2004 z ramienia Kuomintangu. W 2000 roku zdobył trzecią lokatę, uzyskując 23,1% głosów. W 2004 roku zdobył 49,89% głosów, przegrywając z urzędującym prezydentem Chen Shui-bianem o 0,2 punktu procentowego.
Od 2000 do 2005 Lien Chan był przewodniczącym Kuomintangu. Wcześniej zasiadał w komitecie centralnym (od 1983) i był wiceprzewodniczącym partii (od 1993). W kwietniu 2005, jako pierwszy lider Kuomintangu od 1949 roku, udał się z wizytą do Chin kontynentalnych i spotkał z przywódcami ChRL (m.in. przewodniczącym ChRL Hu Jintao). Jego następcą (jak i kandydatem KMT na prezydenta w wyborach 2008) został Ma Ying-jeou.
W grudniu 2010 został uhonorowany Pokojową Nagrodą Konfucjusza, będącą reakcją władz chińskich na Pokojową Nagrodę Nobla dla dysydenta Liu Xiaobo. Biuro Liena poinformowało, że nie został on oficjalnie powiadomiony o otrzymaniu nagrody, natomiast sam laureat odmówił jej odebrania.
W lutym 2013 roku ponownie odwiedził ChRL, spotykając się m.in. z Xi Jinpingiem.

</doc>
<doc id="155808" url="https://pl.wikipedia.org/wiki?curid=155808" title="Scarlett Johansson">
Scarlett Johansson

Scarlett Ingrid Johansson (ur. 22 listopada 1984 w Nowym Jorku) – amerykańska aktorka filmowa, telewizyjna i teatralna, scenarzystka oraz piosenkarka.
Przełomowe okazały się dla niej role w "Manny i Lo" (1996), gdzie zagrała pierwszą główną rolę, oraz w "Zaklinaczu koni" (1998), w którym zagrała u boku Roberta Redforda. Od tamtej pory zagrała m.in. w filmach Sofii Coppoli, Petera Webbera, Briana De Palmy czy Luca Bessona. Wystąpiła w trzech filmach Woody’ego Allena oraz w kilku produkcjach franczyzy "Filmowego Uniwersum Marvela" jako Natasha Romanoff / Czarna Wdowa. Za swoje role została wyróżniona m.in. nagrodami: BAFTA, Tony, Gotham czy Saturn oraz była czterokrotnie nominowana do Złotych Globów.
Wydała dwa albumy studyjne: "Anywhere I Lay My Head" (2008) i "Break Up" (2009), który nagrała z Pete’em Yornem.
Jest zaangażowana społecznie i politycznie. W latach 2005–2014 była ambasadorką organizacji humanitarnej Oxfam. Brała udział w kampaniach prezydenckich, popierając kandydatów Partii Demokratycznej: Johna Kerry’ego i Baracka Obamę.
Powszechnie uznawana jest za jedną z najseksowniejszych kobiet na świecie w rankingach sporządzanych przez magazyny, takie jak "Playboy" czy "Esquire".
Życiorys.
Rodzina i wykształcenie.
Urodziła się 22 listopada 1984 w Nowym Jorku. Jej ojciec, architekt Karsten Johansson, pochodzi z Danii i jest synem Ejnera Johanssona, pisarza, scenarzysty i reżysera. Matka, Melanie Sloanl jest producentką filmową, która wywodzi się z żydowskiej rodziny o polsko-białoruskich korzeniach. Dziadkowie ze strony matki wyemigrowali z Polski do USA przed II wojną światową. Natomiast Saul, dziadek stryjeczny zginął ze swoją rodziną w getcie warszawskim. Jej rodzice rozwiedli się, kiedy miała 13 lat. Ma starszą siostrę Vanessę, również aktorkę, a także starszego brata Adriana, brata-bliźniaka Huntera, przyrodniego brata Christiana (z pierwszego małżeństwa jej ojca) oraz adoptowaną siostrę, Fenan Sloan. Jest blisko związana ze swoją babcią, Dorothy Sloan. Posiada zarówno amerykańskie, jak i duńskie obywatelstwo. Jest żydówką, ale obok Chanuki obchodzi także Boże Narodzenie.
Uczęszczała do 41. Szkoły Publicznej w Greenwich Village na Manhattanie. Ćwiczyła aktorstwo od dziecka, stojąc przed lustrem. Kształcenie w kierunku aktorstwa rozpoczęła w wieku ośmiu lat w szkole aktorskiej Lee Strasberga oraz w Professional Children’s School na Manhattanie, którą ukończyła w 2002. Jako dziecko uczyła się również stepowania.
Od 2001 do 2002 spotykała się z Jackiem Antonoffem, z którym uczyła się w Professional Children’s School. Później spotykała się z m.in. z Jaredem Leto i Joshem Hartnettem. W 2007 zaczęła się spotykać z Ryanem Reynoldsem, którego poślubiła we wrześniu 2008. W lipcu 2011 para się rozwiodła. W listopadzie 2012 zaczęła się spotykać z Romainem Dauriacem, właścicielem agencji reklamowej, z którym ma córkę Rose Dorothy (ur. 2014) i którego poślubiła w październiku 2014 w Philipsburgu, w Montanie, jednak już we wrześniu 2017 się rozwiedli. Od grudnia 2017 jest w związku z aktorem Colinem Jostem, z którym zaręczyła się w maju 2019 i którego poślubiła w październiku 2020.
Kariera aktorska.
Karierę aktorską rozpoczęła od występów w reklamach. Mając osiem lat, zadebiutowała w spektaklu "Sophistry" obok Ethana Hawka, wystawianym w Playwright’s Horizons na off-Broadwayu. Na ekranie zadebiutowała w 1994 w filmie "Małolat". Pierwszą jej główną rolą była postać Amandy w filmie "Manny i Lo" (1996), gdzie zagrała obok Aleksy Palladino i swojego brata bliźniaka, Huntera. Za tę rolę została nominowana do Independent Spirit Awards za najlepszą główną rolę żeńską. Później zagrała mniejsze role, m.in. w filmach: "Randka na moście" (1996), "Alex – sam w domu" (1997) i "Skok w miłość" (1997).
Przełomem w jej karierze okazała się rola u boku Roberta Redforda w "Zaklinaczu koni" (1998), za którą otrzymała nagrodę YoungStar Award oraz zyskała uznanie krytyków. W 2001 wystąpiła w "Ghost World", za który została wyróżniona nagrodą przez Toronto Film Critics Association. W 2003 wystąpiła w filmach "Między słowami" Sofii Coppoli oraz "Dziewczyna z perłą" Petera Webbera. Za obie te role była nominowana do Złotych Globów i nagród Brytyjskiej Akademii Filmowej, która przyznała jej statuetkę za rolę Charlotte w filmie Coppoli.
W 2004 zagrała w trzech filmach: "Egzamin dojrzałości", "W doborowym towarzystwie" i "Lokatorka", a za ten ostatni otrzymała swoją trzecią nominację do Złotego Globu. Również w 2004 zasiadła w jury konkursu głównego na 61. MFF w Wenecji.
W lipcu 2005 wystąpiła po raz pierwszy u Woody’ego Allena w filmie "Wszystko gra", w którym przejęła rolę początkowo powierzoną Kate Winslet; Allen zmienił narodowość jej bohaterki z brytyjskiej na amerykańską. Za udział w dzieltym filmie otrzymała swoją czwartą w karierze nominację do Złotego Globu. W tym samym roku zagrała u boku Ewana McGregora w swojej pierwszej roli w filmie akcji, "Wyspa". W 2006 zagrała w swoim kolejnym filmie reżyserowanym przez Allena, "Scoop – Gorący temat". Pojawiła się także w czarno-białym filmie Briana De Palmy "Czarna Dalia" (2006), do którego zdjęcia zrealizowano w Los Angeles i Bułgarii. W wywiadach promujących film, że jako fanka reżysera chciała z nim pracować, chociaż była „fizycznie nieprzystosowana” do roli. Jej kreację oceniono dwojako: serwis CNN odnotował, że Johansson „wchłania atmosferę tamtych czasów jak tlen”, tymczasem inni krytycy mówili o źle obsadzonej roli. Aktorka następnie zagrała w thrillerze Christophera Nolana "Prestiż", w którym wystąpiła jako Olivia Wenscombe, asystentka i kochanka magika Roberta Angiera (Hugh Jackman). W 2008 zagrała w filmach "Kochanice króla", "Spirit – duch miasta" oraz po raz trzeci w filmie Allena, "Vicky Cristina Barcelona".
W 2010, po raz pierwszy od czasów dzieciństwa, zagrała w broadwayowskiej sztuce "A View from the Bridge", a za występ w spektaklu otrzymała nagrodę Tony za najlepszą drugoplanową kobiecą kreację aktorską w sztuce dramatycznej. W tym samym roku zagrała w filmie "Iron Man 2" należącym do franczyzy "Filmowego Uniwersum Marvela" ("FUM"), gdzie wcieliła się po raz pierwszy w postać Natashy Romanoff / Czarnej Wdowy, szpiega i przyszłego współpracownika tytułowego bohatera. W marcu 2009 podpisała kilkufilmowy kontrakt na tę rolę z Marvel Studios. W 2012 ponownie zagrała tę postać w filmie "Avengers". W tym samym roku wystąpiła ponadto w filmie "Hitchcock", a rok później w sztuce "Kotka na gorącym blaszanym dachu" oraz w filmach "Pod skórą", "Don Jon" i "Ona", w którym użyczyła głosu postaci Samanthy. Za tę ostatnią rolę otrzymała nagrodę Saturn.
W 2014 wystąpiła w kolejnej produkcji "MCU", ', poza tym zagrała w filmie "Szef" Jona Favreau oraz wykreowała tytułową rolę w "Lucy" Luca Bessona. Również w 2014 poinformowano, że Johansson zagra postać Undine Spragg i wyprodukuje ośmioodcinkowy serial na podstawie powieści "Jak każe obyczaj" Edith Wharton. Pojawiła się w kolejnych produkcjach Marvel Studios jako Czarna Wdowa, w filmie ' (2015) i ' (2016). Również w 2016 użyczyła głosu pytonowi Kaa w "Księdze dżungli" i postaci Ash w filmie animowanym "Sing" oraz wystąpiła w komedii "Ave, Cezar!". W 2017 zagrała w filmowej adaptacji "Ghost in the Shell" oraz komedii "Ostra noc". W 2018 zagrała w kolejnej odsłonie "MCU", ', a rok później w "".
Kariera muzyczna.
W 2006 nagrała utwór „Summertime” na album kompilacyjny nagrany przez hollywoodzkie gwiazdy, "Unexpected Dreams – Songs from the Stars". W kwietniu 2007 wystąpiła gościnnie razem z zespołem The Jesus and Mary Chain na koncercie w Kalifornii. W tym samym roku zagrała w teledysku do piosenki Justina Timberlake’a, „What Goes Around... Comes Around”, który był wyróżniony za najlepszą reżyserię w klipie roku podczas MTV Video Music Awards.
19 maja 2008 wydała swój debiutancki album pt. "Anywhere I Lay My Head", składający się z coverów utworów Toma Waitsa i jednego autorskiego utworu, a w chórkach w dwóch piosenkach zaśpiewał David Bowie. Album został 23. najlepszym albumem roku według "New Musical Express" i dotarł do 16. miejsca na liście "Billboard 200", lecz jednocześnie został okrzyknięty najgorszym albumem roku według "Entertainment Weekly".
We wrześniu 2009 wydała, inspirowany duetami Serge’a Gainsbourga i Brigitte Bardot, album pt. "Break Up", który nagrała w duecie z Pete’em Yornem.
W lutym 2015 wspólnie z Estem Haimem, Holly Mirandą, Kendrą Morris i Julią Haltigan założyła zespół The Singles. Pierwszym ich singlem było „Candy”. Kilka dni później grupa musiała zaprzestać używania nazwy „The Singles” z powodów prawnych. W 2016 nagrała utwory: „Trust in Me” do filmu "Księga dżungli" oraz „I Don’t Wanna” i „Set It All Free” do filmu "Sing".
Działalność społeczna i polityczna.
Wspiera organizacje charytatywne, między innymi: Aid Still Required, Cancer Research UK, Stand Up To Cancer, Too Many Women i USA Harvest. W latach 2005–2014 była ambasadorką organizacji humanitarnej Oxfam. W 2007 wzięła udział w kampanii przeciwko ubóstwu, ONE Campaign, stworzonej przez Bono. W 2018 wzięła udział w ruchu Time’s Up, inicjatywy mającej na celu chronić kobiety przed molestowaniem i dyskryminacją.
W 2004 wsparła kandydata Partii Demokratycznej, Johna Kerry’ego podczas wyborów prezydenckich. W 2008 wzięła udział w kampanii prezydenckiej, wspierając ponownie kandydata Demokratów, Baracka Obamę. W 2012 wystąpiła w teledysku do piosenki „Yes We Can” nagranej przez will.i.ama, która była inspirowana jednym z przemówień Obamy. W 2016 wsparła kandydatkę na prezydenta USA, Hillary Clinton oraz wystąpiła w reklamie, namawiając Amerykanów do udziału w wyborach. W 2017 wzięła udział w Marszu Kobiet w Waszyngtonie, sprzeciwiając się prezydenturze Donalda Trumpa.
Wizerunek.
Nazywana jest przez media i fanów przezwiskiem „ScarJo”, czego jednak sama aktorka nie lubi. Od 2006 do 2014 znajdowała się w rankingu Hot 100 magazynu "Maxim". Została nazwana najseksowniejszą kobietą na świecie dwukrotnie (2006 i 2013) przez magazyn "Esquire". Wygrywała w podobnych rankingach, które sporządziły magazyny "Playboy" (2007), "Men’s Health" (2011) i FHM (2005). W 2015 jej figura woskowa pojawiła się w nowojorskim Madame Tussauds.
W czerwcu 2004 dołączyła do Amerykańskiej Akademii Sztuki i Wiedzy Filmowej. W maju 2012 odsłoniła swoją gwiazdę na Hollywood Walk of Fame. W latach 2014–2016 była jedną z najlepiej opłacanych aktorek. W 2016 została okrzyknięta przez magazyn „Forbes” najbardziej kasową gwiazdą. Do maja 2017, filmy z jej udziałem przyniosły więcej przychodów z biletów kinowych, niż z jakąkolwiek inną aktorką.
Pojawiła się w kampaniach reklamowych, m.in. dla marek: Calvin Klein, Dolce &amp; Gabbana, L’Oréal i Louis Vuitton. W 2009 została ambasadorką hiszpańskiej marki odzieżowej Mango. Była także ambasadorką kosmetyków do makijażu Dolce &amp; Gabbana, a w 2014 została twarzą izraelskiej marki SodaStream.

</doc>
<doc id="155811" url="https://pl.wikipedia.org/wiki?curid=155811" title="Aksum">
Aksum

Aksum – starożytne królestwo, które istniało w latach 80 p.n.e do 825 r., położone w północnej części dzisiejszej Etiopii i Erytrei. Jego stolicą było Aksum.
Rozwijało się dzięki kontaktom handlowym między Półwyspem Arabskim i Afryką, np. z królestwem Meroe, z którego sprowadzało m.in. kość słoniową, kauczuk, przyprawy korzenne i dostarczało je na szlaki handlowe. Z portu w Adulis przewożono towary do basenu Morza Śródziemnego, a także do Indii i na Cejlon. Okres świetności przeżywało w III-VI wieku – rozszerzyło swe granice w kierunku południowym i zachodnim i stało się jedną z potęg ówczesnego świata bliskowschodniego. W połowie IV wieku, w czasach panowania Ezany, Aksum przyjęło chrześcijaństwo za pośrednictwem kupców syryjskich. W tymże wieku podporządkowało sobie Kusz. O znaczeniu i bogactwie państwa świadczyła złota moneta bita przez Ezanę, początkowo ozdobiona nowiem i dwiema gwiazdami, następnie, po przyjęciu chrześcijaństwa, wyobrażeniem krzyża.
W latach 20. VI wieku władca aksumski Kaleb, sprzymierzony z cesarzem bizantyńskim Justynianem I Wielkim przeciwko Himjarytom, podejmował dwukrotnie (523 i 525) próbę podboju Półwyspu Arabskiego, zapewniając Aksum do około 570 kontrolę nad jego południowymi terytoriami. Podjęta w tymże roku wyprawa w celu zdobycia Mekki zakończyła się niepowodzeniem Aksum i utratą jego wpływów na Półwyspie Arabskim na rzecz Persji.
Od VII wieku rozpoczął się stopniowy upadek Aksum, związany z ekspansją islamu i odcięciem państwa przez muzułmanów od szlaków handlowych, łączących Morze Śródziemne z Oceanem Indyjskim, oraz opanowaniem aksumijskiego wybrzeża Morza Czerwonego – wyspy Dahlak i zatoki Massaua przez Arabów. Aksum upadło ostatecznie w IX–X wieku.

</doc>
<doc id="155812" url="https://pl.wikipedia.org/wiki?curid=155812" title="Puchar Konfederacji w piłce nożnej 1997">
Puchar Konfederacji w piłce nożnej 1997

Trzeci turniej Pucharu Konfederacji odbył się w dniach 12 grudnia – 21 grudnia 1997 ponownie w Arabii Saudyjskiej. Liczba drużyn została powiększona do 8. W rozgrywkach wzięły udział zespoły: Brazylii, Australii, Meksyku, Urugwaju, Czech, Republiki Południowej Afryki, Zjednoczonych Emiratów Arabskich oraz gospodarzy. Drużyny zostały podzielone na dwie grupy. Do dalszych rozgrywek awansowały po dwa najlepsze zespoły. Rozegrały one między sobą półfinały oraz finał.
Wszystkie mecze rozegrano w Rijadzie, na stadionie Króla Fahda.
Turniej.
Finał.
ZDOBYWCA PUCHARU KONFEDERACJI 1997
BRAZYLIA PIERWSZY TYTUŁ
Widzów.
293 500 na całym turnieju, co dało przeciętną 18 344 widzów na meczu.

</doc>
<doc id="155813" url="https://pl.wikipedia.org/wiki?curid=155813" title="Scarlett Johanssen">
Scarlett Johanssen



</doc>
<doc id="155815" url="https://pl.wikipedia.org/wiki?curid=155815" title="Rajd Włoch 2005">
Rajd Włoch 2005

Rajd Sardynii 2005 (2. Supermag Rally Italia Sardinia) – 2. Rajd Sardynii rozgrywany we Włoszech w dniach 29 kwietnia- 
1 maja 2005 roju. Była to piąta runda Rajdowych Mistrzostw Świata w roku 2005. Rajd był rozegrany na nawierzchni szutrowej.
Klasyfikacja po 5 rundach.
Tabele przedstawiają tylko pięć pierwszych miejsc.

</doc>
<doc id="155816" url="https://pl.wikipedia.org/wiki?curid=155816" title="Melissa Gilbert">
Melissa Gilbert

Melissa Ellen Gilbert (ur. 8 maja 1964 w Los Angeles) – amerykańska aktorka telewizyjna, znana najlepiej z roli Laury Ingalls w serialu "Domek na prerii", którą odtwarzała przez 10 lat. Gilbert grywa regularnie, choć są to raczej niskobudżetowe produkcje telewizyjne – głównie dramaty obyczajowe.
Życiorys.
W roku 1985 została uhonorowana własną gwiazdą w Hollywoodzkiej Alei Sław za rolę w filmie „Sylwester”, stając się najmłodszą osobą w historii w ten sposób nagrodzoną. Rekord ten został pobity w roku 2004 przez siostry Mary-Kate i Ashley Olsen.
W latach 2001–2005 była prezesem Stowarzyszenia Aktorów Filmowych ("The Screen Actors Guild"). W roku 2012 wystąpiła w amerykańskiej edycji "Tańca z Gwiazdami", zajmując ostatecznie piąte miejsce.
W sierpniu 2015 roku aktorka zapowiedziała start w wyborach do Kongresu ze stanu Michigan, w którym zamieszkuje.
Wydała trzy książki. W roku 2009 autobiograficzną "Prairie Tale: A Memoir". W 2014 autobiograficzno-kulinarną "My Prairie Cookbook: Memories and Frontier Food from My Little House to Yours" oraz opowiadanie dla dzieci "Daisy and Josephine".
Jest wnuczką scenarzysty Harry’ego Crane’a, adoptowaną córką Paula Gilberta i siostrą aktorów Sary i Jonathana Gilbertów. Ma dwóch synów.
Filmografia.
Filmy kinowe, telewizyjne, krótkometrażowe i direct-to-video
Seriale telewizyjne – występy regularne
Seriale telewizyjne – występy gościnne
Inna działalność (wybór)

</doc>
<doc id="155819" url="https://pl.wikipedia.org/wiki?curid=155819" title="Odolanów (gmina)">
Odolanów (gmina)

Odolanów – gmina miejsko-wiejska w województwie wielkopolskim, w powiecie ostrowskim z siedzibą w Odolanowie. W latach 1975–1998 gmina położona była w województwie kaliskim.
Według danych z 1 stycznia 2020 roku gmina liczyła 14 655 mieszkańców; zamieszkuje ją 9,1% (2020) ludności powiatu ostrowskiego.
Położenie.
Według danych z 1 stycznia 2020 roku powierzchnia gminy Odolanów wynosiła 136,09 km².
Gmina położona jest w zachodniej części powiatu ostrowskiego, w Kotlinie Odolanowskiej, w południowej Wielkopolsce. Leży na terenie obszarów objętych ochroną przyrody Natura 2000.
Gmina graniczy z miastem Sulmierzyce oraz gminami: Milicz (woj. dolnośląskie), Ostrów Wielkopolski, Przygodzice i Sośnie.
Środowisko naturalne.
Lasy.
W 2017 roku powierzchnia lasów na terenie gminy wynosiła 2935,13 ha, co stanowi lesistość na poziomie 21,6%.
Gospodarka.
Najważniejszą gałęzią gospodarki gminy jest wydobycie w miejscowości Garki i Tarchały Wielkie gazu ziemnego oraz jego przeróbka w Odolanowie. Poza tym dobrze rozwinięty jest przemysł spożywczy (Odolanów), handel i usługi. Znaczna powierzchnia gruntów nie nadających się pod uprawy powoduje, że rolnictwo ma w tej gminie mniejsze znaczenie niż w gminach sąsiednich. 
Istotna w gminie jest turystyka – Odolanów jest bazą wypadową do Parku Krajobrazowego Dolina Baryczy.
Według raportu Ministerstwa Finansów (po trzech kwartałach 2017 roku) gmina Odolanów, znalazła się w pierwszej setce (95. miejsce) najbardziej zadłużonych gmin w Polsce w przeliczeniu na jednego mieszkańca.

</doc>
<doc id="155820" url="https://pl.wikipedia.org/wiki?curid=155820" title="Puchar Konfederacji w piłce nożnej 2005">
Puchar Konfederacji w piłce nożnej 2005

 
Turniej odbył się w dniach 15 czerwca – 29 czerwca 2005 w Niemczech.
Był sprawdzianem generalnym przed mistrzostwami świata rozgrywanymi w tym kraju w 2006.
Faza pucharowa.
Finał.
 
ZDOBYWCA PUCHARU KONFEDERACJI 2005
BRAZYLIA DRUGI TYTUŁ
Nagrody indywidualne.
Najlepszy zawodnik turnieju
Najlepszy strzelec turnieju

</doc>
<doc id="155821" url="https://pl.wikipedia.org/wiki?curid=155821" title="Cynober (kolor)">
Cynober (kolor)

Cynober (chińska czerwień, "vermilion") – odcień koloru czerwonego wpadający nieznacznie w kolor pomarańczowy. Pigment o tym odcieniu pozyskiwano z cynobru, minerału z zawartością siarczku rtęci, stąd nazwa. Jest to (w przybliżeniu) kolor dojrzałego pomidora.

</doc>
<doc id="155823" url="https://pl.wikipedia.org/wiki?curid=155823" title="Sośnie (gmina)">
Sośnie (gmina)

Sośnie (do 1946 roku "gmina Granowiec") – gmina wiejska w województwie wielkopolskim, w powiecie ostrowskim z siedzibą we wsi Sośnie.
Według danych z 1 stycznia 2019 roku gmina liczyła 6579 mieszkańców. Najmniejsza pod względem liczby mieszkańców gmina powiatu ostrowskiego – ponad połowę terenu gminy (54,1%) zajmują tereny leśne.
Położenie.
Według danych z 1 stycznia 2019 roku powierzchnia gminy Sośnie wynosiła 187,72 km².
Gmina położona jest południowo–zachodniej części województwa wielkopolskiego, na pograniczu Wielkopolski i Dolnego Śląska w Pradolinie Barucko-Głogowskiej, między pasmem Wału Trzebnickiego a Wysoczyzną Kaliską. Najniżej położony punkt na terenie gminy leży w miejscowości Bogdaj (115 m n.p.m.), a najwyżej położony punkt to Winna Góra (199 m n.p.m.).
Samorząd.
Od 2015 roku wójtem gminy Sośnie jest Stanisław Budzik .
Historia.
Położenie gminy na terenach leśnych o słabych glebach nie sprzyjało rozwojowi osadnictwa tego regionu. Od XVII wieku w wyniku dużego natężenia karczunków leśnych pozyskiwano tereny rolne i osadnicze. Etymologia coniektórych nazw miejscowości związana jest z działalnością leśną np. Chojnik, Sośnie czy Piła.
W drugiej połowie XIX wieku i na początku XX wieku tereny gminy były licznie zamieszkiwane przez społeczność niemiecką.
Środowisko naturalne.
Lasy.
W 2017 roku powierzchnia lasów na terenie gminy wynosiła 10149 ha, co stanowi lesistość na poziomie 54,1%. Główne kompleksy leśne to: Las Moja Wola i Las Świeca.
Obszary chronione.
Zachodnio–północna część gminy położona jest na terenie Parku Krajobrazowego „Dolina Baryczy”, a część południowo–wschodnia na obszarze chronionego krajobrazu Wzgórz Ostrzeszowskich i Kotliny Odolanowskiej. Licznie występującym zespołem roślinności tego terenu są bory sosnowe; w sąsiedztwie rzek, cieków wodnych i stawów występują w naturalny sposób olsy i lasy łęgowe.
Pomniki przyrody na terenie gminy Sośnie to m.in.:
Kompleks stawów możdżanowskich jest miejscem występowania zróżnicowanych gatunków fauny i flory w tym m.in.: grzybieńczyka wodnego, rzekotki drzewnej, żurawi, kormoranów, mew, kaczek oraz gęsi.
Gospodarka.
Główne branże to: handel i usługi następnie budownictwo (27%), produkcja (14%), rolnictwo (5%) oraz gospodarka leśna (3%). W 2017 roku na terenie gminy w rejestrze REGON zarejestrowanych było 429 podmiotów gospodarczych; dochód gminy na jednego mieszkańca wynosił 4270 zł.
Według raportu Ministerstwa Finansów (po trzech kwartałach 2017 roku) gmina Sośnie, pozostaje jednym z 96 samorządów w Polsce, które nie posiadały zadłużenia.
Transport.
Transport kolejowy.
Stacje i przystanki kolejowe na terenie gminy.
Na stacjach zatrzymują się pociągi osobowe Przewozów Regionalnych, które zapewniają dojazd m.in. do Kalisza, Łodzi, Ostrowa Wielkopolskiego i Wrocławia.

</doc>
<doc id="155826" url="https://pl.wikipedia.org/wiki?curid=155826" title="Esterwegen (KL)">
Esterwegen (KL)

Strafgefangenenlager Esterwegen, Konzentrationslager Esterwegen – niemiecki nazistowski obóz koncentracyjny założony w miejscowości Esterwegen w Dolnej Saksonii (Niemcy, przy granicy z Holandią). Funkcjonował od 1933 roku do końca wojny.
Historia obozu.
Obozy Emslandu.
W 1933 roku na pograniczu Niemiec i Holandii przekształcono dwa więzienia (Borgermoor i Esterwegen) w obozy koncentracyjne. Był to zalążek całego kompleksu, przynajmniej kilkunastu obozów z tego regionu, których funkcje były bardzo zróżnicowane. W latach przedwojennych stanowiły przede wszystkim obozy koncentracyjne dla opozycji politycznej względem nazistów. Podczas wojny umieszczano w nich jeńców wojennych i zatrzymanych członków ruchu oporu – głównie z Zachodniej Europy. Wówczas obozy te doczekały się licznych podobozów – również czasem na terenie podbitej Holandii, Belgii czy Francji, a nawet Norwegii. W porównaniu do wielu innych – obozy z Emsland raczej nie pełniły roli w dążeniu do Zagłady Żydów. Pod koniec wojny większość tych obozów została podobozami KL Neuengamme.
Esterwegen.
Obóz Esterwegen był największym i najbardziej znanym obozem kompleksu obozów z regionu Emsland. Został utworzony latem 1933 roku i do 1936 roku był obozem niezależnym. Następnie został podobozem KL Sachsenhausen, a w 1941 roku stał się podobozem KL Neuengamme.
Oficjalna nomenklatura nazywała Esterwegen „obozem karnym dla więźniów”, a nie koncentracyjnym/zagłady, w praktyce jednak niczym obóz ten nie odróżniał się od innych nazistowskich obozów (stosowanie tortur, terroru, wyniszczenia przez ciężką pracę, wygłodzenie, morderstwa na więźniach, choroby itp.).
Od początku obóz składał się z trzech dużych części (Doppellager, Lager II i Lager III). Więźniowie byli wykorzystywani w pierwszych latach do ciężkiej pracy rolnej na okolicznych bagnach. Podczas 2WŚ pracowali niewolniczo również w przemyśle zbrojeniowym Niemiec.
W 1936 około tysiąca więźniów skierowano stąd do budowy KL Sachsenhausen.
Obóz nie posiadał komór gazowych ani krematoriów, wielkie masowe groby były wykopane w pobliskim lesie.
Więźniowie i ofiary.
W początkowym okresie więźniami była przede wszystkim antyfaszystowska opozycja polityczna, jak i intelektualiści niemieccy. W miarę rozwoju reżimu nazistowskiego kierowano do obozu również osoby uznane za „zbędne”: przestępców, homoseksualistów, Świadków Jehowy.
Do wybuchu II wojny światowej zdecydowana większość więźniów stanowili więźniowie kryminalni. Począwszy od 1940 roku zaczęły napływać do obozu transporty jeńców.
W latach 1943–1944 skierowano do obozu setki więźniów oznaczonych literami „NN” (niem. "Nacht und Nebel", pl. "Noc i Mgła" – kryptonim akcji wywożenia i wykańczania członków ruchu oporu z Zachodniej Europy).
W 1941 roku wpłynęły istotne transporty politycznej opozycji spoza Niemiec: z Francji, z Holandii, z Belgii, z Czech.
W sumie 80 000 więźniów i od 100 000 do 180 000 jeńców wojennych było skierowanych do tego obozu. Spośród nich 38.000 zmarło, z czego aż 35.000 było jeńcami z Armii Czerwonej.
Najsłynniejszym więźniem był niewątpliwie niemiecki pisarz Carl von Ossietzky, pacyfista i przeciwnik nazistów. Dostał nagrodę Nobla w 1935 roku, w chwili gdy siedział od wielu miesięcy w obozie. Gdy spotkał go w obozie emisariusz szwajcarskiego Czerwonego Krzyża, to zrelacjonował, że "Oficer SS powrócił z człowiekiem trzęsącym się ze strachu, bladym jak trup, biednym stworzeniem, które zdawało się niezdolne do odczuwania czegokolwiek. Wszystkie jego zęby były wyłamane i ciągnął za sobą źle zrośniętą złamaną nogę. Podałem mu rękę. Nie odpowiedział". Ossietzky został umieszczony wówczas, pod nadzorem Gestapo, w szpitalu, w którym zmarł w 1938 roku.
Dzieje powojenne.
Po wyzwoleniu obóz pełnił przez krótki czas rolę obozu tranzytowego dla Rosjan. Jednak już latem 1945 roku został zmieniony na obóz dla ludności cywilnej (członków NSDAP, SS) pod kontrolą wojsk brytyjskich. Od końca lat sześćdziesiątych obóz pozostaje pod kontrolą Bundeswehry.
Obóz ten, jak i inne obozy regionu są dziś prawie nieznane opinii publicznej. Wszystkie próby utworzenia miejsca pamięci nie powiodły się. W 1993 roku nowe centrum dokumentacji powstało w niedalekiej miejscowości Papenburg. Gustav Sorge, komendant obozu w 1947 został skazany przez Radziecki Trybunał na dożywocie połączone z ciężkimi robotami, proces uwzględniał jednak czyny popełnione w obozie w Sachsenhausen, a nie Esterwergen. W 1956 zwolniony i ekstradowany do RFN, gdzie został ponownie skazany na dożywotnie więzienie, oraz dodatkowe 15 lat pozbawienia wolności. Zmarł w 1978 w więzieniu.

</doc>
<doc id="155829" url="https://pl.wikipedia.org/wiki?curid=155829" title="Drogodziej">
Drogodziej

Drogodziej – staropolskie imię męskie, złożone z członów "Drogo-" ("drogi") i "-dziej" ("ten, który robi, czyni").

</doc>
<doc id="155830" url="https://pl.wikipedia.org/wiki?curid=155830" title="Dziebor">
Dziebor

Dziebor – staropolskie imię męskie, złożone z członów. "Dzie-" ("położyć, postawić"; "zrobić, uczynić"; także "rzec, powiedzieć") i "-bor" ("walka", "walczyć"). Mogło oznaczać "ten, który walczy".
Dziebor imieniny obchodzi 17 września.

</doc>
<doc id="155831" url="https://pl.wikipedia.org/wiki?curid=155831" title="Dziesław (imię)">
Dziesław (imię)

Dziesław, Dzisław – staropolskie imię męskie, złożone z członów "Dzie-" ("położyć, postawić"; "zrobić, uczynić"; także "rzec, powiedzieć") i "-sław" ("sława"). Mogło oznaczać "ten, który buduje sławę".
Dziesław imieniny obchodzi 2 września.
Żeńskie odpowiedniki: Dziesława, Dzisława.
Najpopularniejsze zdrobnienia: Dziesławek, Dziesławcio, Dziesławo, Dziesławinek, Sławek, Sławcio, Sławuś, Sławunio, Sławusio, Sławko.

</doc>
<doc id="155832" url="https://pl.wikipedia.org/wiki?curid=155832" title="Sieroszewice (gmina)">
Sieroszewice (gmina)

Sieroszewice (1934–1954 "gmina Sieroszewice Nowe") – gmina wiejska w województwie wielkopolskim, w powiecie ostrowskim z siedzibą w Sieroszewicach.
Według danych z 1 stycznia 2018 roku gmina liczyła 9 680 mieszkańców.
Położenie.
Według danych z 1 stycznia 2018 roku powierzchnia gminy Sieroszewice wynosiła 163,17 km².
Gmina położona jest we wschodniej części powiatu ostrowskiego na Wysoczyźnie Kaliskiej, w paśmie makroregionu Niziny Południowowielkopolskiej. 
Najniżej położony punkt na terenie gminy leży w miejscowości Namysłaki (122,9 m n.p.m.), a najwyższy położony jest w Sieroszewicach (153,3 m n.p.m.).
Przez teren gminy Sieroszewice przebiega droga wojewódzka:
Środowisko naturalne.
Lasy.
W 2017 roku powierzchnia lasów na terenie gminy wynosiła 4930 ha, co stanowi lesistość na poziomie 30,2%. Główne kompleksy leśne to: Las Rososzyca i Las Wielowieś.
Demografia.
Ludność.
Dane z 30 czerwca 2004:
Gospodarka.
W 2017 roku według danych Głównego Urzędu Statystycznego na terenie gminy zarejestrowanych było 749 podmiotów gospodarczych; dochód gminy na jednego mieszkańca wynosił 3871 zł. Główne sektory to: ślusarstwo, handel, budownictwo, przetwórstwo drewna, transport i rzeźnictwo. 
W 2019 dochody budżetu gminy Sieroszewice wyniosły 39,2 mln zł, a wydatki 38,8 mln zł – nadwyżka budżetowa wyniosła 400 tys. zł. 
Transport kolejowy.
Do miejscowości Namysłaki, prowadziła nieczynna obecnie linia kolejowa nr 383.
Sąsiednie gminy.
Brzeziny, Godziesze Wielkie, Grabów nad Prosną, Kraszewice, Mikstat, Nowe Skalmierzyce, Ostrów Wielkopolski, Przygodzice.

</doc>
<doc id="155833" url="https://pl.wikipedia.org/wiki?curid=155833" title="Dziesława">
Dziesława

Dziesława, Dzisława – staropolskie imię żeńskie, złożone z członów "Dzie-" ("położyć, postawić"; "zrobić, uczynić"; także "rzec, powiedzieć") i "-sława" ("sława"). Mogło oznaczać "ta, która buduje sławę".
Dziesława imieniny obchodzi 24 marca i 22 grudnia.
Męskie odpowiedniki: Dziesław, Dzisław.

</doc>
<doc id="155834" url="https://pl.wikipedia.org/wiki?curid=155834" title="Dzisława">
Dzisława



</doc>
<doc id="155835" url="https://pl.wikipedia.org/wiki?curid=155835" title="Dzisław">
Dzisław



</doc>
<doc id="155837" url="https://pl.wikipedia.org/wiki?curid=155837" title="Biezdziadka">
Biezdziadka

Biezdziadka – staropolskie imię żeńskie, być może opisowe, a nie życzące, złożone z członów "Biez-" ("bez") i "-dziadka" ("dziadek"). Oznaczało "tę, która nie ma dziada" albo "tę, której męscy przodkowie nie są znani".
Męskie odpowiedniki: Biezdziad, Przezdziad

</doc>
<doc id="155838" url="https://pl.wikipedia.org/wiki?curid=155838" title="Błękit">
Błękit

Błękit, lazur – kolor o odcieniu pomiędzy niebieskim a cyjanem, odpowiadający barwie czystego nieba w słoneczny dzień.
Błękit miał wiele znaczeń zmieniających się przez wieki. Symbolizował wierność, stałość uczuć, czystość i trwałość.
Słowo lazur jest pochodzenia francuskiego i często stosowane jest we Francji w odniesieniu do Morza Śródziemnego (także – Lazurowe Wybrzeże).

</doc>
<doc id="155839" url="https://pl.wikipedia.org/wiki?curid=155839" title="Błękit (kolor)">
Błękit (kolor)



</doc>
<doc id="155840" url="https://pl.wikipedia.org/wiki?curid=155840" title="Miłodziad">
Miłodziad

Miłodziad – staropolskie imię męskie, złożone z członów "Miło-" („miły”) "-dziad" („dziad, przodkowi”). Mogło oznaczać „miłego swojemu dziadkowi” albo „miłującego swojego dziada”.
Znaczeniowo mogło odpowiadać mu żeńskie imię Dziadumiła.
Miłodziad imieniny obchodzi 1 września.

</doc>
<doc id="155841" url="https://pl.wikipedia.org/wiki?curid=155841" title="Dębowo (powiat łomżyński)">
Dębowo (powiat łomżyński)

Dębowo – wieś w Polsce położona w województwie podlaskim, w powiecie łomżyńskim, w gminie Śniadowo.
Wierni kościoła rzymskokatolickiego należą do parafii św. Wojciecha Biskupa i Męczennika w Szczepankowie.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Szczepankowo.
Według Powszechnego Spisu Ludności z 1921 roku wieś zamieszkiwało 338 osób, 335 było wyznania rzymskokatolickiego, 3 mojżeszowego. Jednocześnie 335 mieszkańców zadeklarowało polską przynależność narodową, 3 żydowską. Było tu 48 budynków mieszkalnych. Miejscowość należała do parafii rzymskokatolickiej w m. Szczepankowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Łomży.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="155842" url="https://pl.wikipedia.org/wiki?curid=155842" title="Microsoft Extended">
Microsoft Extended

Microsoft Extended (MSX) - klasa komputerów opracowanych pod koniec lat 70. jako próba ustanowienia standardu dla komputerów domowych; podstawowa maszyna MSX zawierała procesor Z80 pracujący z szybkością zegara 3,58 MHz.
Standard MSX został opracowany przez firmę ASCII, we współpracy z Microsoftem, który dostarczył dla maszyny firmware'owy BASIC - była to rozszerzona wersja Microsoft Basic, nazywana MicroSoft eXtended BASIC, z czego wzięła się nazwa. Microsoft produkował również okrojony system operacyjny MSX-DOS.
Maszyny MSX produkowały takie firmy, jak Sony, Yamaha, Panasonic, Toshiba, Daewoo i Philips.

</doc>
<doc id="155844" url="https://pl.wikipedia.org/wiki?curid=155844" title="RAL">
RAL

RAL – system oznaczania barw oparty na porównaniu z wzorcami. W ten sposób oznacza się barwy farb do metalu, lakierów samochodowych w aerozolu, samoprzylepnych folii PVC stosowanych przez plastyków i wiele innych zastosowań, w tym także farb mieszanych komputerowo, niezależnie od ich producentów. Nazwa RAL to skrót zaczerpnięty od nazwy niemieckiej instytucji utworzonej w latach dwudziestych XX wieku: Reichsausschuss für Lieferbedingungen, od roku 1980 nazywanego: Niemieckim Instytutem Jakości i Oznaczeń "RAL Deutsches Institut für Gütesicherung und Kennzeichnung" e. V. Jednym z zadań tego instytutu jest systematyzacja opisu barw do zastosowań przemysłowych i handlu. Za jakość odwzorowania barw we wzornikach przez 75 lat odpowiedzialna była jedna firma zajmująca się ich wytwarzaniem, Muster-Schmidt założona w Berlinie w 1905 roku. System powstał w 1927 r. i początkowo zawierał 30 barw, obecnie systematyzuje ich ponad 200. System nie nawiązuje do innych modeli barwnych, barwy zostały wyznaczone arbitralnie. Dla odróżnienia od innych, rozbudowanych systemów oznaczania barw, nazwany został RAL CLASSIC.
Oznaczenie składa się z napisu "RAL" i czterech cyfr:
Dodatkowo stworzono bardziej dokładny model nazwany RAL DESIGN, który obejmuje 1825 barw (przed rokiem 2018, liczba barw wynosiła 1625) i systematyzuje je z uwzględnieniem doświadczalnie zmierzonej jasności i nasycenia.
Notacja barw w RAL Design System to kod numeryczny, który składa się z napisu "RAL" i siedmiu cyfr np.: RAL 210 60 30, gdzie 210 to odcień (Hue), 60 to jasność (Lightness), a 30 to chrominancja (Chroma), co ilustruje położenie w przestrzeni barw CIE LCH.

</doc>
<doc id="155846" url="https://pl.wikipedia.org/wiki?curid=155846" title="Nowe Skalmierzyce (gmina)">
Nowe Skalmierzyce (gmina)

Nowe Skalmierzyce (1934–54 "gmina Skalmierzyce Nowe") – gmina miejsko-wiejska w województwie wielkopolskim, w powiecie ostrowskim z siedzibą we wsi Skalmierzyce. W latach 1975–1998 gmina położona była w województwie kaliskim.
Według danych z 1 stycznia 2021 roku gmina liczyła 15 625 mieszkańców; zamieszkuje ją 9,7% ludności powiatu ostrowskiego.
Położenie.
Według danych z 1 stycznia 2021 roku powierzchnia gminy Nowe Skalmierzyce wynosiła 125,42 km².
Gmina położona jest we wschodniej części powiatu ostrowskiego na Wysoczyźnie Kaliskiej w dorzeczu rzeki Prosny w paśmie makroregionu Niziny Południowowielkopolskiej. Najniżej położony punkt na terenie gminy leży w dolinie Prosny w Lezionie (105,0 m n.p.m.), a najwyższy występuje na pograniczu z gminą Sieroszewice w pasie Śliwniki–Leziona (144–147 m n.p.m.). Pozostały obszar ukształtowania terenu gminy jest jednolity na poziomie 128–138 m n.p.m..
Samorząd.
Od 2018 roku burmistrzem gminy Nowe Skalmierzyce jest Jerzy Łukasz Walczak .
Historia.
W wyniku reformy administracyjnej w Polsce (1975), utworzono gminę z miastem Nowe Skalmierzyce i 29 wsiami sołeckimi. W 2000 roku z inicjatywy mieszkańców z gminy odłączono wsie Dobrzec, Sulisławice i Sulisławice Kolonia przyłączając je do Kalisza.
Środowisko naturalne.
Lasy.
W 2017 roku powierzchnia lasów na terenie gminy wynosiła 395 ha, co stanowi lesistość na poziomie 3,1%.
Gospodarka.
Główne branże przemysłu to: meblowy, metalowy, rolno–spożywczy oraz działalność usługowo–handlowa. W 2017 roku na terenie gminy w rejestrze REGON zarejestrowanych było 1134 podmiotów gospodarczych; dochód gminy na jednego mieszkańca wynosił 4615 zł. 
W 2019 dochody budżetu Gminy i Miasta Nowe Skalmierzyce wynosiły 84,1 mln zł, a wydatki 82,0 mln zł – nadwyżka budżetowa wynosiła 2,1 mln zł. 
Siedziba gminy.
Gmina jest jedną z dwóch gmin miejsko-wiejskich w Polsce, której siedzibą nie jest miasto – siedziba gminy mieści się we wsi Skalmierzyce, nie w mieście Nowe Skalmierzyce, od 2023 roku drugą jest gmina Bodzanów z siedzibą we wsi Chodkowo i miastem Bodzanów (porównaj też z gminą Święta Katarzyna w latach 1997–2009 oraz z gminą Silnowo w latach 1993–1994). Jednakże Nowe Skalmierzyce były siedzibą gminy od 1 stycznia 1973 do 30 grudnia 1999 roku.

</doc>
<doc id="155854" url="https://pl.wikipedia.org/wiki?curid=155854" title="Bursztyn (kolor)">
Bursztyn (kolor)

Kolor bursztynowy (używana niekiedy również ang. nazwa amber) jest odcieniem żółtopomarańczowym, najczęściej spotykaną barwą wśród bursztynów (kopalin). Angielska nazwa tej barwy pochodzi również od angielskiej nazwy samego bursztynu.
Taki sam odcień świecenia miewają też niektóre monitory monochromatyczne, a także światła sygnalizacyjne na drogach.
W przestrzeni barw HSL kolor ten definiowany jest jako (45°, 100%, 100%) lub (30°, 100%, 100%).

</doc>
<doc id="155855" url="https://pl.wikipedia.org/wiki?curid=155855" title="Piotr Krüger">
Piotr Krüger

Piotr Krüger, Peter Crüger (ur. 20 października 1580 w Królewcu, zm. 6 czerwca 1639 w Gdańsku) – pruski astronom, matematyk, polihistor i nauczyciel Jana Heweliusza.
Życiorys.
Urodził się w Królewcu i tam pobierał pierwsze nauki. Następnie kontynuował je w Gdańsku. W 1600 roku wyjechał do Pragi celem nawiązania kontaktów z Tychonem Brahem. Tam spotkał się z Keplerem, z którym prowadził korespondencję. Kolejne studia odbył w Lipsku i Wittenberdze. W 1606 roku uzyskał tytuł magistra filozofii. Po powrocie w 1609 roku nauczał matematyki i poetyki w Gdańskim Gimnazjum Akademickim; od 1627 roku nauczyciel Jana Heweliusza. Autor rozpraw z astronomii i trygonometrii i konstruktor przyrządów astronomicznych. Był jednym z pierwszych astronomów w Polsce, którzy otwarcie opowiedzieli się za heliocentryczną teorią Kopernika.
Wydawał kalendarze z licznymi artykułami dotyczącymi astronomii oraz prognostyki. Był mierniczym miejskim, który sporządził wiele map Gdańska i jego okolic.
Zmarł 6 czerwca 1639 r. podczas nawrotu epidemii dżumy, której ofiarą padła także jego córka Katherina. Ich śmierć uczcił w specjalnie napisanych sonetach Johann Peter Titius. Został pochowany w Kościele Świętej Trójcy w Gdańsku.

</doc>
<doc id="155858" url="https://pl.wikipedia.org/wiki?curid=155858" title="Sage (Firefox)">
Sage (Firefox)

Sage - rozszerzenie do przeglądarki internetowej Firefox, które obsługuje kanały informacyjne w formatach RSS i Atom. Kanały są oglądane w panelu nawigacyjnym z zakładkami przeglądarki, natomiast wiadomości są wczytywane do przeglądarki za pomocą kliknięcia na tytule.
Sage obsługuje przeciąganie adresów kanałów na listę kanałów w panelu, rozpoznaje kanały zainstalowane na stronie, zawiera funkcję Menedżer kanałów do ich wygodnego organizowania, potrafi też eksportować i importować zbiory kanałów w uniwersalnym formacie OPML. W Ustawieniach można określić niektóre zachowania programu, jak sortowanie wiadomości, rozpoznawanie tytułów kanałów czy użycie własnego arkusza stylów CSS.
Obecnie (stan na czerwiec 2008) dostępna jest wersja 1.4.1 rozszerzenia. Dostępne jest też polskie tłumaczenie Sage'a.

</doc>
<doc id="155859" url="https://pl.wikipedia.org/wiki?curid=155859" title="CIELAB">
CIELAB



</doc>
<doc id="155860" url="https://pl.wikipedia.org/wiki?curid=155860" title="CIE">
CIE



</doc>
<doc id="155861" url="https://pl.wikipedia.org/wiki?curid=155861" title="Pecna">
Pecna

Pecna (dawniej też Pecno, niem. "Petzen-Hauland") – wieś w Polsce położona w województwie wielkopolskim, w powiecie poznańskim, w gminie Mosina.
Wieś położona jest 8 km na płd.-zach. od Mosiny, przy szosie Mosina - Czempiń. Na terenie miejscowości znajduje się stacja kolejowa Iłowiec.
W miejscowości znajduje się szkoła podstawowa oraz gimnazjum. Jest tutaj także ochotnicza straż pożarna.
Przez Pecnę przebiega szlak turystyczny Iłowiec - Otusz. Na północny wschód od miejscowości znajduje się rezerwat przyrody Goździk Siny w Grzybnie.
Historia.
Jedna z najstarszych wzmianek źródłowych o Pecnej podaje, że jest to osobna wieś rozgraniczona kopcami od wsi Iłówiec. W końcu XIV wieku właścicielem tej wsi był Mikołaj Mieczko z Iłówca Małego, występujący w latach 1393-1409. Był on żonaty z Małgorzatą z Miejskiej Górki.
Do Mikołaja należała tylko połowa Pecnej, bowiem o tę część Pecnej procesował się z braćmi Wojciechem i Andrzejem Grońskim w latach 1398-1399.
Kolejny spór o prawo do posiadania Pecnej toczyła Małgorzata z Miejskiej Górki ze Świętosławem Iłowieckim w 1409. Przez cały XV wiek wieś nadal należała do rodziny Iłowieckich, siedzących w Iłowcu Małym (później zwanym Kościelnym) i Wielkim koło Czempinia.
W XVIII wieku miejscowość wchodziła w skład dóbr iłowieckich - Konstantego Starzeńskiego. Na terenie dawnej opustoszałej osady lokowano tu wieś olęderską. Z tego okresu zachował się dawny jej układ topograficzny, a z lat późniejszych kilka budynków szachulcowych z XIX i XX wieku (posesji przy ulicy Głównej 14, 68 i 70). W końcu XIX stulecia znajdowało się tu 48 domów, a liczbę mieszkańców oceniano na 318 osób. Wśród nich 31 deklarowało się jako katolicy, pozostali jako protestanci.
W latach 1975–1998 miejscowość administracyjnie należała do województwa poznańskiego.

</doc>
<doc id="155862" url="https://pl.wikipedia.org/wiki?curid=155862" title="Grzybno (województwo wielkopolskie)">
Grzybno (województwo wielkopolskie)

Grzybno – wieś w Polsce położona w województwie wielkopolskim, w powiecie śremskim, w gminie Brodnica. 
W latach 1975–1998 miejscowość administracyjnie należała do województwa poznańskiego.
Wieś położona 5 km na zachód od Brodnicy przy drodze powiatowej nr 4063 do Szołder oraz nr 4060 z Pecnej do Żabna. Obok wsi przepływa kanał Szymanowo-Grzybno, na którym utworzono stawy.
Pierwsza wzmianka o wsi pochodzi z 1387 i wspomina właściciela, Tomisława z Grzybna. Przez XVII-XIX wiek majątek należał do Szołdrskich. W latach 1874-1944 Grzybno było w rękach niemieckich. 
Zabytkiem wsi prawnie chronionym jest zespół dworski, w skład którego wchodzi: dwór wybudowany w latach 1899-1905 dla rodziny Güentherów jako piętrowy, z dwoma bocznymi ryzalitami, w holu znajduje się tablica upamiętniająca gen. Józefa Wybickiego, w budynku znajduje się Zespół Szkół Rolniczych, a przy nim działa zespół pieśni i tańca "Chabry". W skład dworu wchodzi także park krajobrazowy o powierzchni 2,88 ha, w którym znajdują się pomnikowe okazy drzew: wiązów i sosny wejmutki, przy wjeździe do parku znajduje się głaz upamiętniający 50-lecie szkoły. W parku znajdują się budynki folwarczne, które przekształcone zostały na pracownie szkolne. W jednym z tych budynków mieści się Izba Regionalna, w której znajdują się eksponaty związane z kulturą wsi.

</doc>
<doc id="155863" url="https://pl.wikipedia.org/wiki?curid=155863" title="Giuseppe Arcimboldo">
Giuseppe Arcimboldo

Giuseppe Arcimboldo lub Arcimboldi (ur. 1527 w Mediolanie, zm. 11 lipca 1593 tamże) – włoski malarz okresu manieryzmu.
Tworzył na dworach w Pradze, Wiedniu i Mediolanie.
Był malarzem tworzącym w oryginalny i ekscentryczny sposób portrety i kompozycje figuralne o treści rodzajowej lub alegorycznej, na które składały się elementy martwej natury, ułożone w obraz twarzy lub sceny.
Giuseppe Arcimboldo może być uważany za pre-surrealistę, z którego inspirację czerpał między innymi Salvador Dalí.

</doc>
<doc id="155865" url="https://pl.wikipedia.org/wiki?curid=155865" title="Fokker F-VIIB/3m">
Fokker F-VIIB/3m



</doc>
<doc id="155867" url="https://pl.wikipedia.org/wiki?curid=155867" title="Zimowit jesienny">
Zimowit jesienny

Zimowit jesienny ("Colchicum autumnale") – gatunek rośliny należący do rodziny zimowitowatych ("Colchicaceae"). Występuje w Europie. W Polsce najczęściej jest spotykany w niższych położeniach górskich, poza górami występuje w przylegającym pasie wyżyn po Dolny Śląsk, w Wielkopolsce oraz na południowej części niżu.
Zagrożenia i ochrona.
W Polsce gatunek objęty częściową ochroną gatunkową na podstawie Rozporządzenia Ministra Środowiska z dnia 9 października 2014 r. w sprawie ochrony gatunkowej roślin. Po raz pierwszy został objęty ochroną częściową w 1957, a w latach 1995–2014 znajdował się pod ochroną ścisłą. Jego populacje stopniowo ulegały zmniejszaniu. Zagrożony jest nie tylko wskutek zbierania go do celów leczniczych i bezpośredniego niszczenia, ale również w wyniku zaorywania łąk i osuszania ich. Zagrożeniem dla gatunku jest również zarastanie nieużytkowanych polan i łąk w wyniku naturalnej sukcesji ekologicznej. Według Międzynarodowej Unii Ochrony Przyrody jest gatunkiem zagrożonym (kategoria zagrożenia VU).
Uprawa.
Lubi podmokłe gleby i słoneczne stanowiska. Rozmnaża się go z bulw w czerwcu-lipcu, sadzi się je do gleby w rozstawie co 20 cm (duże) lub 10 cm (małe).

</doc>
<doc id="155869" url="https://pl.wikipedia.org/wiki?curid=155869" title="Barwa oliwkowa">
Barwa oliwkowa

Barwa oliwkowa – brudnożółtozielona, kolor spotykany m.in. u owoców zielonej oliwki. Odcienie tego koloru używane są m.in. na mundurach, jako kamuflaż w większości armii świata, ponieważ optycznie zlewają się z naturalnymi barwami roślinności. Czasami odcienie barwy oliwkowej mylnie nazywane są kolorem khaki, który w rzeczywistości jest bardziej ziemisty (bliższy szarego).
Barwa oliwkowa uzyskiwana jest najczęściej – w przypadku metody subtraktywnej (CMYK) – przez zmieszanie barwników żółtego z czarnym lub – addytywną (RGB) – przez zmieszanie światła czerwonego z zielonym. W rzeczywistości uzyskanie oczekiwanego odcienia tego koloru w druku jest dość trudne ze względu na odstępstwa od idealnej triady CMY farb spotykanych w praktyce.
Odcień ludzkiej skóry, nazywany „oliwkowym”, jest zupełnie odmienny od opisanego powyżej. Mianem tym określa się osoby o ciemnej karnacji, ze skórą żółtawo-brązową, jak u mieszkańców Pakistanu, Bangladeszu i Indii.
Zobacz też.
lista kolorów w języku polskim

</doc>
<doc id="155872" url="https://pl.wikipedia.org/wiki?curid=155872" title="Szent-Györgyi Albert">
Szent-Györgyi Albert



</doc>
<doc id="155875" url="https://pl.wikipedia.org/wiki?curid=155875" title="Stopa procentowa">
Stopa procentowa

Stopa procentowa – koszt kapitału albo inaczej cena, jaka przysługuje posiadaczowi kapitału z racji udostępnienia go innym na określony czas. Koszt ten wyrażony jest zazwyczaj jako procent od pożyczonej sumy i mierzony jest w ujęciu rocznym.
Mówiąc o stopach procentowych, można mieć na myśli wiele różnych cen. Przykładowo: stopy banku centralnego (w Polsce są to: stopa referencyjna, stopa lombardowa, stopa depozytowa oraz stopa redyskonta weksli – ich wysokość ustala Rada Polityki Pieniężnej), stopy rynkowe (tak określa się oprocentowanie kredytów i depozytów na rynku międzybankowym), czy też oprocentowanie kredytów i depozytów udzielanych albo przyjmowanych przez banki klientom albo od klientów spoza sektora bankowego. Najczęściej odnosi się do nominalnych stóp procentowych, tj. kosztu kapitału wyrażonego w bieżących jednostkach pieniężnych. Czasem posługuje się także pojęciem realnej stopy procentowej (tj. stopy nominalnej pomniejszonej o wartość inflacji) oraz efektywnej stopy procentowej (uwzględniającej częstotliwość naliczania odsetek oraz stopę podatku od zysków kapitałowych).
Przy wyliczaniu oprocentowania kredytów i depozytów (ich stóp procentowych) banki posługują się stopą podstawową (lub bazową), której wartość ustalana jest indywidualnie w banku – na ogół w oparciu o stopy rynkowe.
Polityka pieniężna.
Docelowe stopy procentowe są istotnym narzędziem polityki pieniężnej i są brane pod uwagę w przypadku zmiennych, takich jak inwestycje, inflacja i bezrobocie. Banki centralne krajów zazwyczaj obniżają stopy procentowe, gdy chcą zwiększyć inwestycje i konsumpcję w gospodarce danego kraju. Jednak niska stopa procentowa jako polityka makroekonomiczna może być ryzykowna i może doprowadzić do powstania bańki gospodarczej, w której na rynek nieruchomości i giełdę wlewane są duże kwoty inwestycji. Wyższe stopy procentowe zwiększają koszt pożyczek, co może zmniejszyć fizyczne inwestycje i produkcję oraz zwiększyć bezrobocie. Wyższe stopy procentowe zachęcają do większych oszczędności i zmniejszają inflację. W gospodarkach rozwiniętych korekty stóp procentowych są zatem dokonywane w celu utrzymania inflacji w docelowym zakresie dla dobrej kondycji działalności gospodarczej lub ograniczenia stopy procentowej równolegle ze wzrostem gospodarczym w celu zachowania dynamiki gospodarczej.

</doc>
<doc id="155876" url="https://pl.wikipedia.org/wiki?curid=155876" title="Oprocentowanie">
Oprocentowanie



</doc>
<doc id="155877" url="https://pl.wikipedia.org/wiki?curid=155877" title="Riesz Frigyes">
Riesz Frigyes



</doc>
<doc id="155878" url="https://pl.wikipedia.org/wiki?curid=155878" title="Sztuka programowania">
Sztuka programowania

Sztuka programowania ("The Art of Computer Programming") – fundamentalna monografia autorstwa Donalda Knutha dotycząca analizy algorytmów.
W 1962, gdy został poproszony przez wydawnictwo Addison-Wesley o napisanie książki, był już uznanym specjalistą od kompilatorów. Do 1966 notatki sporządzone przez Knutha do książki o kompilatorach urosły do 3000 stron. Knuth postanowił wydać siedmiotomowe dzieło – "Sztuka programowania" – traktujące o analizie algorytmów. Materiał dotyczący kompilatorów ma być zawarty w tomie VII. W 1968 wydano pierwszy tom, a kolejne w latach 1969, 1973. Z części IV Knuth opublikował na razie fragmenty (są one również dostępne na jego stronie), części V, VI i VII jeszcze nie napisał.
W 1976, gdy przygotowywał nowe wydanie "Sztuki programowania", postanowił napisać program do składu tekstu i system do projektowania znaków METAFONT, ponieważ ówczesne rozwiązania nie były dla niego zadowalające. Po ośmiu latach zakończył pracę i TEX jest obecnie używany do składania tekstów przez matematyków i fizyków na całym świecie.
Części.
Tom I – Algorytmy podstawowe.
Tom I to wprowadzenie do analizy algorytmów, jest tu omówiony repertuar matematyczny używany w kolejnych tomach. Rozdział 1. można traktować jako podręcznik do matematyki dyskretnej. Omówione jest tu też programowanie w języku maszynowym i komputer MIX. W rozdziale drugim Knuth omówił podstawowe struktury danych – listy liniowe i drzewa.
Tom II – Algorytmy seminumeryczne.
Rozdział 3. poświęcony jest liczbom losowym, metodom ich generowania i testowania. W rozdziale 4. autor omówił systemy liczbowe, konwersje między nimi, arytmetykę liczb całkowitych, liczb zmiennopozycyjnych, wymiernych.
Tom III – Sortowanie i wyszukiwanie.
Tom III traktuje o sortowaniu wewnętrznym, optymalnym i zewnętrznym. Szczegółowo omówione są rodzaje wyszukiwań elementów w zbiorach i tablicach. Dodatkowo autor na przykładzie algorytmów sortowania i wyszukiwania odpowiada na takie pytania jak: W jaki sposób tworzyć dobre algorytmy? Jak matematycznie analizować efektywność algorytmów? Co to znaczy, że algorytm jest „najlepszy z możliwych”?
Tom IV – Algorytmy kombinatoryczne.
Tom IV nie został jeszcze wydany w całości. Obecnie Knuth planuje wydać Algorytmy kombinatoryczne w trzech lub czterech podtomach – Tom 4A – Enumeracja i Backtracking, Tom 4B – Grafy i Algorytmy sieciowe, Tom 4C i prawdopodobnie 4D – Optymalizacja i Rekursja. Dotychczas z tomu IV autor wydał 5 zeszytów obejmujących swoim zakresem część rozdziału 7, których wydanie jako tom 4A planowane jest na rok 2010.
Tom V – Algorytmy składniowe.
Tom jeszcze nie wydany. Nie są jeszcze znane szczegóły dotyczące tego tomu. Autor planuje zakończyć pracę nad tym tomem do roku 2015, wtedy też ma zamiar przeprowadzić rewizję tomów 1-3 w ostatecznej edycji. Następnie zamierza wydać skróconą formę tomów 1-5 w jednej książce.
Tom VI – Teoria języków.
Planowany. Nad tomem VI i VII Knuth ma zamiar rozpocząć pracę po ostatecznym zakończeniu prac nad tomami I–V i jeśli uzna, że materiał będzie wciąż istotny do omówienia.
Tom VII – Kompilatory.
Planowany.
Zawartość.
Autor zakłada u czytelnika znajomość podstaw programowania, wiedzę na temat podstawowych technik obliczeniowych (pętle, podprogramy), znajomość niektórych pojęć żargonowych (pamięć, przepełnienie, zmiennopozycyjny). Jak sam Knuth twierdzi: "Czytelnik powinien mieć na swoim koncie przynajmniej cztery napisane i przetestowane programy". Matematyka na poziomie szkoły średniej pozwala na zrozumienie podstaw materiału matematycznego książek, jednak do pełnego zrozumienia wymagana jest znajomość analizy matematycznej.
Książki zawierają dużą liczbę ćwiczeń o różnym stopniu trudności wraz z odpowiedziami. Każde zadanie jest ocenione ze względu na trudność w skali od 00 do 50, przy czym ocena 00 to zadanie trywialne, a 50 to prawdopodobnie jeszcze nierozwiązany problem badawczy. Dodatkowo oznaczone są zadania wymagające znajomości matematyki na poziomie wyższym.
Większość przykładów w książkach posługuje się archaicznym już językiem zwanym MIXAL (MIX Assembly Language), który jest uruchamiany na hipotetycznym komputerze MIX. Obecnie MIX jest zastępowany przez MMIX, wersję maszyny RISC, która zostanie wprowadzona w ostatecznym – czwartym – wydaniu "Sztuki programowania". Niektórzy czytelnicy są zakłopotani użyciem asemblera, jednak Knuth uważa to za konieczne i słuszne z kilku powodów, m.in. języki wysokiego poziomu nie umożliwiają przedstawienia szczegółów niskopoziomowych omawianych w książkach i wychodzą z mody mniej więcej co pięć lat. Istnieją darmowe emulatory MIX (GNU MDK), dostępne do pobrania w Internecie.
W 1999 miesięcznik naukowy American Scientist umieścił tę pracę na liście najlepszych dwunastu prac z dziedziny nauk przyrodniczych XX wieku, pośród dzieł m.in. Einsteina, Mandelbrota, Diraca, Neumanna, Wienera, Feynmana.
Sławna oferta Knutha przyznania nagrody pieniężnej w wysokości 2 dolarów 56 centów za wszelkie znalezione błędy typograficzne, techniczne czy historyczne spowodowała, że praca jest w wysokim stopniu dopracowana i stanowi fundament programistyczny długo po jej pierwszej edycji. W świecie informatyków mówi się, że bardzo mała liczba czeków wystawionych przez Knutha została zrealizowana.
Wydania.
Edycje polskojęzyczne.
Dostępne jest wydanie zbiorcze, trzytomowe – .
Powyższe wydania są tłumaczeniem najnowszych, trzeciej edycji (Tom I i II) i drugiej (Tom III) wydania anglojęzycznego. Tom I przetłumaczył Grzegorz Jakacki, Tom II – Adam Malinowski, Tom III – Krzysztof Diks i Adam Malinowski.

</doc>
<doc id="155879" url="https://pl.wikipedia.org/wiki?curid=155879" title="Dębowo">
Dębowo



</doc>
<doc id="155888" url="https://pl.wikipedia.org/wiki?curid=155888" title="Atom (protokół)">
Atom (protokół)

Protokół Atom (, APP) – protokół publikacji kanałów informacyjnych zbudowany na bazie protokołu HTTP i współdziałający ze standardem Atom.
Specyfikacja protokołu zawarta jest w .

</doc>
<doc id="155890" url="https://pl.wikipedia.org/wiki?curid=155890" title="Puchar Konfederacji w piłce nożnej 1992">
Puchar Konfederacji w piłce nożnej 1992

Turniej odbył się 15 października – 20 października 1992 pod nazwą The King Fahd Cup. Wzięły w nim udział cztery drużyny: Argentyny, USA, Wybrzeża Kości Słoniowej i gospodarzy Arabii Saudyjskiej.
Rozegrano 4 mecze – dwa półfinałowe oraz finał i mecz o 3 miejsce. Wszystkie mecze odbyły się w Rijadzie, na stadionie Króla Fahda.
Finał.
 
ZDOBYWCA PUCHARU KONFEDERACJI 1992
ARGENTYNA PIERWSZY TYTUŁ
Strzelcy.
2 gole
1 gol

</doc>
<doc id="155891" url="https://pl.wikipedia.org/wiki?curid=155891" title="ChatZilla">
ChatZilla

ChatZilla – klient IRC dla przeglądarek bazujących na Mozilli, jak np. Mozilla Firefox, napisany w językach XUL i JavaScript.
ChatZilla działała na systemach takich jak: Windows, macOS, Linux, Solaris, IRIX, BeOS, HP-UX, OS/2 i BSD. Obecnie zawiera większość funkcji spotykanych w klientach IRC. Wiadomości są wyświetlane z użyciem stylów CSS. ChatZilla jest dostępna dla Firefoksa jako opcjonalne rozszerzenie oraz jako samodzielny program uruchamiany w otoczeniu XULRunner.
W 2017 wraz z wydaniem Firefox 57, Chatzilla przestała działać z tą przeglądarką i została usunięta z katalogu dodatków Firefox. Autorzy zapowiedzieli, że nie będzie już kolejnych wersji i podziękowali użytkownikom.

</doc>
<doc id="155895" url="https://pl.wikipedia.org/wiki?curid=155895" title="Michael Park">
Michael Park

Michael Park (ur. 22 czerwca 1966 w Hereford, zm. 18 września 2005) – angielski sportowiec, pilot rajdowy.
Zadebiutował w rajdach w 1994, od 2000 startował z kierowcą estońskim Markko Märtinem, jeżdżącym w rajdach WRC w zespole Peugeota. 
Podczas Rajdu Wielkiej Brytanii w 2005, na 27. kilometrze 15 OS samochód prowadzony przez Markko Märtina wypadł z trasy i uderzył w drzewo stroną pilota. Uderzenie było tak gwałtowne, że Michael Park zginął na miejscu — w wieku 39 lat.
Znany jako "Beef" Michael Park pozostawił żonę i dwoje dzieci.
W miejscu tragedii na feralnym drzewie znajduje się tabliczka z napisem "In loving memory of Michael "Beef" Park".
W 2006 roku wzniesiono w Tallinnie pomnik upamiętniający Michaela Parka, zaprojektowany przez estońskiego rzeźbiarza Mati Karmina. 

</doc>
<doc id="155896" url="https://pl.wikipedia.org/wiki?curid=155896" title="Mikrosporangia">
Mikrosporangia



</doc>
<doc id="155903" url="https://pl.wikipedia.org/wiki?curid=155903" title="Spear of destiny">
Spear of destiny



</doc>
<doc id="155905" url="https://pl.wikipedia.org/wiki?curid=155905" title="Jean Jadot (duchowny)">
Jean Jadot (duchowny)

Jean Jadot (ur. 23 listopada 1909 w Brukseli, zm. 21 stycznia 2009) – belgijski duchowny katolicki, dyplomata watykański, wysoki urzędnik Kurii Rzymskiej.
Przyjął święcenia kapłańskie 11 lutego 1934. Pracował w służbie dyplomatycznej Stolicy Apostolskiej. W lutym 1968 został mianowany delegatem apostolskim w kilku państwach azjatyckich - Laosie, Singapurze i Malezji; równocześnie otrzymał nominację na arcybiskupa tytularnego Zuri i odebrał sakrę biskupią 1 maja 1968 z rąk kardynała Leo Suenensa (arcybiskupa Mechelen). Od sierpnia 1969 był pronuncjuszem w Tajlandii, w maju 1971 został przeniesiony na placówki afrykańskie; był równocześnie delegatem apostolskim w Gwinei Równikowej oraz pronuncjuszem w Kamerunie i Gabonie. Od maja 1973 do czerwca 1980 był delegatem apostolskim w USA; jego poprzednikiem na tej placówce był Luigi Raimondi, a następcą - Pio Laghi.
W czerwcu 1980 został mianowany proprezydentem watykańskiego Sekretariatu dla Niechrześcijan (obecnie pod nazwą Papieska Rada ds. Dialogu Międzyreligijnego), zastąpił zmarłego kardynała Sergio Pignedoliego. Po osiągnięciu wieku emerytalnego (75 lat) przeszedł w stan spoczynku w kwietniu 1984, został zastąpiony przez Francisa Arinze.

</doc>
<doc id="155906" url="https://pl.wikipedia.org/wiki?curid=155906" title="Karabin maszynowy Chauchat">
Karabin maszynowy Chauchat

Fusil-Mitrailleur Chauchat Mle15 – francuski ręczny karabin maszynowy z okresu pierwszej wojny światowej.
Historia.
Pierwsze ręczne karabiny maszynowe zostały skonstruowane na początku XX wieku. Początkowo nie były zbyt rozpowszechnione. Cięższe niż karabiny powtarzalne, o znacznie niższej szybkostrzelności niż ciężkie karabiny maszynowe, nie wydawały się zbyt potrzebne. Wprowadzano je więc do uzbrojenie w niewielkich ilościach. We Francji komisja złożona z płk. Chauchata, majstra Suterre oraz inż. Ribeyrolle i Gladiatora uznała za najlepszą propozycję karabin maszynowy skonstruowany przez węgierskiego konstruktora broni Rudolpha Frommera. Choć wstępny projekt nowej broni opracował Frommer, to ostateczny jego wersja była autorstwa Chauchata i Suterre'a, a Ribeyrolle i Gladiator byli pracownikami zakładów, które miały być producentami nowego karabinu maszynowego. Pierwsza, stosunkowo niewielka, seria ręcznego karabinu maszynowego Chauchat została wyprodukowana na początku 1914 roku.
Po wybuchu pierwszej wojny światowej szybko stała się ona wojną pozycyjną. W jej początkowym etapie okopy walczących stron były niezbyt oddalone od siebie. W trakcie nagłych ataków często zdarzało się, że obsługi ciężkich karabinów maszynowych nie zdążały obsadzić stanowisk. Pojawiła się potrzeba szerokiego wprowadzenia ręcznych karabinów maszynowych, które w razie nagłego ataku mogły szybciej wejść do akcji i dać czas na obsadzenie stanowisk broni ciężkiej.
Rozpoczęto masową produkcję Chauchata i wkrótce rozpoczęły się kłopoty. Ręczny karabin maszynowy Chauchat działał na zasadzie długiego odrzutu lufy. Oznacza to że po strzale lufa połączona z zamkiem cofa się aż do skrajnej tylnej pozycji. Następuje wtedy odryglowanie, lufa wraca do pozycji przedniej. Po powrocie lufy do pozycji przedniej wraca zamek (po drodze dosyłając do komory nabojowej kolejny nabój). Taka zasada działania skutkuje płynnym działaniem automatyki, ale wymaga precyzyjnego wykonania mechanizmów broni. W przypadku broni produkowanej masowo, często w prymitywnych warunkach, nie było mowy o zachowaniu odpowiednich tolerancji i w rezultacie karabiny Chauchat ustawicznie się zacinały.
Dodatkowym źródłem zacięć był magazynek. Ponieważ naboje francuskie 8x50R miały silnie stożkowy kształt, magazynek Chauchata miał kształt półkola. Dla zmniejszenia masy magazynka wycięto w bocznych ściankach duże otwory. W warunkach wojennych przez otwory do magazynka dostawały się zanieczyszczenia blokujące sprężynę. Chociaż skuteczność prowadzonego ognia była dużo wyższa niż karabinów powtarzalnych, to nie imponowała – szczególnie w porównaniu z ciężkimi karabinami maszynowymi. Wybrana zasada działania broni nie tylko powodowała ograniczenie szybkostrzelności, ale także wibracje, które – przy słabym dwójnogu – było przyczyną niskiej celności.
Ocena.
Po bitwie pod Verdun, jesienią 1916 roku, komisja – pod auspicjami generała Pétaina – przeprowadziła badania skuteczności broni. Zbadano przede wszystkim przyczyny zacięć. Większość (około 2/3) spowodowana była słabą, ażurową konstrukcją magazynków powodującą nie tylko blokady sprężyny magazynka, ale i zabłocenie amunicji. Kolejnym problemem było rozgrzewanie się lufy po wystrzeleniu kilkuset pocisków długimi seriami. W kolejnych miesiącach przedsięwzięto kroki zapobiegawcze, które wpłynęły na poprawę działania broni. Zaostrzono kontrolę jakości magazynków (produkowanych przez niewielkie cywilne warsztaty), wprowadzono też specjalne brezentowe ochraniacze. Wydano nowe regulaminy (nakazujące prowadzenie ognia krótkimi seriami), zwiększono liczbę obsługi pojedynczego rkm (z dwóch, do czterech żołnierzy – w tym dwóch opiekowało się amunicją), poświęcono też więcej uwagi na ich wyszkolenie. Zwiększono też stabilność broni poprzez wzmocnienie dwójnoga. W drugiej połowie wojny Chauchat stał się niezawodną bronią. Chwaliło ją sobie również Wojsko Polskie, używające jej w między innymi podczas wojny z bolszewikami. Problemy z Chauchatami mieli natomiast Amerykanie – przede wszystkim z powodu nieudanej konwersji na amerykańską amunicję kalibru 30-06 (7,62 × 63 mm).
Zadbany i używany zgodnie z regulaminem Chauchat był – wbrew obiegowym opiniom – jednym z najlepszych ręcznych karabinów maszynowych. Trzeba przyznać, że miał niewielu prawdziwych konkurentów (można wymienić Madsen oraz Hotchkiss Mle 1909), bił zaś wszystkich niskimi kosztami produkcji.
Warto natomiast porównać Chauchata do rozpowszechnionych u Niemców i Brytyjczyków lekkich karabinów maszynowych Lewis oraz 08/15 (używanych także przez Wojsko Polskie). Chauchat był od nich dwakroć lżejszy, mogła z niego strzelać jedna osoba a do skutecznej obsługi wystarczało 4 żołnierzy. Można było z niego prowadzić ogień w marszu, a nawet z biodra. Do obsługi jednego lkm potrzebnych było ponad dziesięciu żołnierzy, a do strzelania – co najmniej dwóch (zresztą prowadzenie ognia podczas marszu było praktycznie niemożliwe, a większość lkm-ów należało rozładować przed zmianą stanowiska ogniowego). Jedynym elkaemem mogącym dorównać Chauchatowi był wprowadzony pod koniec wojny niemiecki Bergmann M1915. Lekkie karabiny maszynowe przewyższały Chauchata gęstością ognia. Wspólną wadą niemal każdej produkowanej podczas wojny broni była natomiast słaba jakość wykonania.
Użycie.
Największym użytkownikiem była armia francuska, która wiosną 1916 wprowadziła Chauchata jako uzbrojenie każdej drużyny strzeleckiej. Kilkadziesiąt tysięcy dostarczono także sojusznikom. Największym odbiorcą była Armia Stanów Zjednoczonych, dysponująca ponad 30 000 egzemplarzy (ponad połowa przystosowana do amunicji 30-06 (7,62 × 63 mm). Chauchat używany był także (po kilka tysięcy sztuk) w armiach Rumunii, Belgii, Rosji, Serbii, Grecji i Włoch. Blisko 12 000 sztuk Chauchatów (przede wszystkim dostarczonych z Francji, ale także zdobytych na bolszewikach) było wyposażeniem drużyn strzeleckich Wojska Polskiego. Większość z nich została sprzedana w drugiej połowie lat trzydziestych do Hiszpanii. Kilka tysięcy francuskich zostało dostarczonych do Finlandii jako pomoc podczas wojny zimowej.
Chauchat był produkowany do 1924 roku, gdy rozpoczęto produkcję karabinu Châtellerault Mle 24. Ostatnie wiadomości o bojowym zastosowaniu rkm-u Chauchat pochodzą z lat 70. XX wieku z Indochin.
Chauchat w Wojsku Polskim.
W 1923 r. Chauchat wz. 1915 wszedł na wyposażenie kawalerii WP. Zakupowi tego karabinu sprzeciwiła się większość polskich dowódców, jednak został zakupiony gdyż od wyboru tej broni Francuzi uzależniali udzielenie kredytów dla polskiej armii.
Opis konstrukcji.
Ręczny karabin maszynowy Chauchat Modéle 1915 był zespołową bronią samoczynną. Zasada działania oparta o długi odrzut lufy. Ryglowanie przez obrót tłoka zaporowego. Zasilanie z łukowych magazynków o pojemności 20 nabojów o stożkowej łusce, które układały się w pełne półkole. Posiadał składany dwójnóg.

</doc>
<doc id="155907" url="https://pl.wikipedia.org/wiki?curid=155907" title="Ambystoma">
Ambystoma

Ambystoma – rodzaj płaza ogoniastego z rodziny ambystomowatych (Ambystomatidae).
Zasięg występowania.
Rodzaj obejmuje gatunki występujące od Labradoru, Zatoki Jamesa i ekstremalnie południowo-wschodniej Alaski, na południa przez południową Kanadę, większość Stanów Zjednoczonych i Sierra Madre Zachodnia oraz centralny płaskowyż Meksyku; najwyraźniej nieobecne na półwyspie Floryda, również w Nevadzie, południowej Kalifornii, południowo-zachodniej Arizonie (Stany Zjednoczone), Kalifornii Dolnej i tropikalnych nizinach Meksyku.
Morfologia.
Niektóre gatunki, jak ambystoma meksykańska ("Ambystoma mexicanum") posiadają zdolność rozmnażania się już w postaci larwalnej. Zjawisko to znane jest pod nazwą neotenii, a neoteniczna postać larwalna płazów z tego rodzaju nazywana jest aksolotlem.
"Ambystoma tigrinum" i "A. mavortium" w postaci larwalnej są bardzo podobne do "A. mexicanum" i zapewne dlatego z nim mylone. Larwy "A. tigrinum" i "A. movortium" znane są jako "water dog".
Systematyka.
Podział systematyczny.
Do rodzaju należą następujące gatunki:

</doc>
<doc id="155909" url="https://pl.wikipedia.org/wiki?curid=155909" title="Kalipso (księżyc)">
Kalipso (księżyc)

Kalipso (Saturn XIV) – księżyc Saturna, odkryty przez D. Pascu, K. Seidelmanna, W. Bauma i D. Currie w 1980 roku, z naziemnego obserwatorium.
Nazwa pochodzi od nimfy Kalipso, postaci z mitologii greckiej. Kalipso krąży w odległości około 295 tysięcy kilometrów od Saturna, w obrębie pierścienia E. Porusza się po tej samej orbicie, co dużo masywniejsza Tetyda, w punkcie Lagrange’a L5 na orbicie tego księżyca, jest więc tzw. księżycem trojańskim.

</doc>
<doc id="155910" url="https://pl.wikipedia.org/wiki?curid=155910" title="1980 S 25">
1980 S 25



</doc>
<doc id="155911" url="https://pl.wikipedia.org/wiki?curid=155911" title="Saturn XIV">
Saturn XIV



</doc>
<doc id="155912" url="https://pl.wikipedia.org/wiki?curid=155912" title="Kalipso">
Kalipso



</doc>
<doc id="155913" url="https://pl.wikipedia.org/wiki?curid=155913" title="Flaga Gwatemali">
Flaga Gwatemali

Flaga Gwatemali – używana od 26 grudnia 1997. Proporcje 5:8. Flaga i bandera cywilna są bez herbu.
Opis.
Barwy flagi pochodzą od flagi Zjednoczonych Prowincji Ameryki Środkowej, w których skład Gwatemala wchodziła w latach 1823–1838. Flaga ta miała trzy pasy poziome – niebieski, biały i niebieski. W 1871 Gwatemala przyjęła flagę o pasach pionowych, z emblematem w centrum pasa białego. Kształt tego emblematu zmieniano w 1968 i ponownie w 1997.
Kolory symbolizują sprawiedliwość i stałość (błękitny) oraz czystość (biały). Głównym elementem emblematu jest kwezal herbowy (), którego Aztekowie uznawali za posłańca bogów. Obecnie ptak uznawany jest za symbol dumy Indian, a ponieważ nie może żyć w niewoli, jest symbolem wolności. Siedzi na pergaminie z napisem w języku hiszpańskim „Libertad 15 de Septiembre de 1821” () upamiętniającym datę uzyskania niepodległości. Karabiny symbolizują wolę obrony wolności i suwerenności, a wieniec laurowy to symbol zwycięstwa.
W 1997 doszło do poprawki pisowni widniejącego na pergaminie słowa „Setiembre” na „Septiembre” ().

</doc>
<doc id="155914" url="https://pl.wikipedia.org/wiki?curid=155914" title="Flaga Hondurasu">
Flaga Hondurasu

Flaga Hondurasu – przyjęta 16 lutego 1866. 
Opis.
Flaga wzorowana jest na fladze Zjednoczonych Prowincji Ameryki Środkowej, która używana była przez Honduras przez pewien czas po wystąpieniu z unii. Pięć gwiazd upamiętnia państwa członkowskie federacji – Gwatemalę, Honduras, Kostarykę, Nikaraguę i Salwador, i .

</doc>
<doc id="155915" url="https://pl.wikipedia.org/wiki?curid=155915" title="Flaga Kostaryki">
Flaga Kostaryki

Flaga Kostaryki – jeden z symboli państwowych Kostaryki.
Wygląd i symbolika.
Wygląd.
Flaga składa się z pięciu poziomych pasów: niebieskiego, białego, czerwonego, białego i niebieskiego. Niebieskie i białe pasy zajmują po 1/6 flagi, natomiast pas czerwony jest grubszy i zajmuje 2/6. W wersji państwowej i wojskowej dodany jest herb. Zawiera on scenę ukazującą wulkany pomiędzy dwoma oceanami, na każdym żegluje po jednym statku. Nad wulkanami znajduje się siedem gwiazd.
Symbolika.
Niebieskie i białe pasy nawiązują do starej flagi Zjednoczonych Prowincji Ameryki Środkowej. Kolory flagi nawiązują do flagi francuskiej, i mają reprezentować wartości rewolucji francuskiej – wolność, równość i braterstwo. Ponadto każdy z kolorów ma własną symbolikę: niebieski oznacza niebo, cele do osiągnięcia, myślenie intelektualne, wytrwałość w dążeniu do celów, nieskończoność, wieczność i ideały duchowych i religijnych pragnień. Biały symbolizuje jasne myślenie, szczęście, mądrość, moc i piękno nieba siłę napędową inicjatyw do poszukiwania nowych przedsięwzięć oraz pokój Kostaryki. Czerwony pas na środku został dodany, by reprezentować „cywilizację stulecia”, słońce emitujące nad Kostaryką „pierwsze promienie jej prawdziwej niepodległości”, ciepło mieszkańców Kostaryki, ich miłość do życia, krew przelewaną za wolność i ich hojną postawę. Siedem gwiazd nad wulkanami reprezentuje siedem prowincji republiki.
Historia.
Podobnie jak inne państwa wewnątrz Zjednoczonych Prowincji, Kostaryka używała flagi złożonej z trzech poziomych pasów, niebieskiego, białego i niebieskiego z herbem pośrodku. Flaga ta była zainspirowana flagą Argentyny, pierwszego państwa, które uzyskało niepodległość od imperium hiszpańskiego. Po odłączeniu się od Federacji Kostaryka dalej używała flagi mocno inspirowanej dawną flagą federalną, jednak wersja z lat 1840–1842 używała odwróconych barw pasów. 29 września 1848 za sugestią Pacífici Fernández Oreamuno, żony pierwszego prezydenta Kostaryki, przez inspiracje ideałami francuskiej rewolucji, została utworzona nowa flaga, używająca kolorów flagi francuskiej. Jest ona w użyciu do dziś, a do wersji używanej przez rząd dodany został herb.

</doc>
<doc id="155916" url="https://pl.wikipedia.org/wiki?curid=155916" title="Flaga Salwadoru">
Flaga Salwadoru

Flaga Salwadoru składa się z trzech poziomych pasów: błękitnego, białego i błękitnego. Na środku białego pasa umieszczone jest godło Salwadoru.
Godło przedstawia masoński trójkąt – symbol równości, którego trzy kąty symbolizują trzy władze państwowe – ustawodawczą, wykonawczą i sądowniczą. Wokół niego napis "„Republica de El Salvador en la America Central”". Pięć wulkanów to pięć państw dawnej federacji położonych między Atlantykiem i Pacyfikiem. W trójkącie są symbole wolności (czapka frygijska), ideałów ludu (złote promienie) i pokoju (tęcza). Dewiza "Dios, Union, Libertad" (hiszp. „Bóg, Jedność, Wolność”) odzwierciedla wiarę w Boga, harmonię w rodzinie i wolność ludu. Czternaście grup liści oznacza 14 departamentów kraju.
Istnieją również bandera cywilna oraz alternatywna flaga narodowa bez herbu, a jedynie ze złotym napisem "„Dios, Union, Libertad”" (hiszp. „Bóg, Jedność, Wolność”) w środku.
Historia.
Flaga Salwadoru została przyjęta 15 listopada 1912, później powtórnie zatwierdzona 27 września 1973. Swoim wyglądem nawiązuje do flagi Zjednoczonych Prowincji Ameryki Środkowej, którą Salwador używał w latach 1822–1865.
W latach 1865–1912 obowiązywała inna flaga zbliżona wyglądem do flagi Stanów Zjednoczonych.
Konstrukcja i wymiary.
Proporcje flagi Salwadoru wynoszą 3:5.

</doc>
<doc id="155917" url="https://pl.wikipedia.org/wiki?curid=155917" title="Flaga Nikaragui">
Flaga Nikaragui

Flaga Nikaragui – jeden z symboli państwowych Nikaragui.
Wygląd i symbolika.
Flaga złożona jest z trzech poziomych pasów – niebieskiego, białego i niebieskiego. Na środku znajduje się godło.
Trójkątny kształt godła symbolizuje równość, pięć wulkanów pomiędzy dwoma oceanami reprezentuje pięć państw wewnątrz Zjednoczonych Prowincji Ameryki Środkowej pomiędzy Atlantykiem i Pacyfikiem.
Historia.
Niepodległość Ameryki Środkowej była pierwszy raz proklamowana 15 września 1812 roku. Flaga nowo powstałego państwa została przyjęta 21 sierpnia 1823 roku i bardzo podobna była do tej używanej dziś. Flaga była dalej używana jako flaga Nikaragui nawet po rozpadzie Zjednoczonych Prowincji. Zmieniono ją dopiero w 1854 na trzy poziome pasy – biało-żółto-szkarłatne, jednak niedługo później nadeszła wojna cywilna, która poskutkowała wprowadzeniem nowych flag. W 1908 zaczęto znowu używać starej flagi Zjednoczonych Prowincji Ameryki Środkowej, która oficjalnie przyjęta została w roku 1971. W trakcie rządów sandinistów równolegle używana była jeszcze flaga czerwono-czarna.

</doc>
<doc id="155918" url="https://pl.wikipedia.org/wiki?curid=155918" title="Cyberseks">
Cyberseks

Cyberseks lub seks komputerowy (, potocznie ) – wirtualny stosunek seksualny, w trakcie którego dwie lub więcej osób łączą się zdalnie poprzez sieć komputerową i wysyłają do siebie pobudzające seksualnie komunikaty, opisujące własne doznania. Może, ale nie musi, się to wiązać z masturbacją. Jest to forma odgrywania ról, w której uczestnicy udają, że mają stosunek seksualny, opisując swoje działania i odpowiadając partnerom spotkania w taki sposób, aby pobudzić ich seksualne odczucia i fantazje. Jakość stosunku cyberseksualnego zależy zwykle od zdolności opisujących do wywoływania żywych obrazów w umysłach partnerów; krytyczną rolę odgrywa tutaj wyobraźnia i umiejętność szybkiego pisania. Kanały używane do tego rodzaju spotkań nie zawsze są w specjalny sposób wydzielone – często wykorzystywane są tutaj powszechnie dostępne kanały z pogawędkami.
Charakterystyka.
Cyberseks jest zazwyczaj odgrywany w internetowych kanałach pogawędek (np. IRC, czaty na stronach internetowych) lub za pośrednictwem komunikatorów internetowych. Sprzyja też temu rosnąca popularność kamer internetowych, które dają możliwość bardziej realistycznego kontaktu „twarzą w twarz”. Medium cyberseksu mogą być też wyzywające seksualnie wiadomości pocztowe lub SMS-owe.
Kontakty takie służą często masturbacji lub są wprowadzeniem do rzeczywistego spotkania. Choć są one powszechne, bardzo trudno jest precyzyjnie oszacować rzeczywiste rozmiary zjawiska. Jest ono w naturalny sposób zależne od penetracji nowoczesnych technik, a szczególnie Internetu.
Cyberseks różni się od seksu telefonicznego wyższym stopniem anonimowości i łatwością znalezienia partnera. Ma on często miejsce między nieznającymi się osobami, które przypadkowo spotkały się w Sieci. W przeciwieństwie do seksu telefonicznego, cyberseks ma rzadko charakter komercyjny.
Cechy Internetu ułatwiające angażowanie się w cyberseks.
W piśmiennictwie angielskojęzycznym poświęconym cyberseksowi szeroko przytaczany jest tzw. silnik trzech A Coopera (ang. accessibility, affordability, anonymity). Dotyczy on trzech cech charakterystycznych dla Internetu, które szczególnie sprzyjają ekspresji seksualnej na łamach tego medium:
Motywy postępowania.
Uznaje się, że cyberseks to tylko jeden z typów aktywności seksualnej online. Ludzie mogą mieć różne motywy angażowania się w tego rodzaju aktywności. Wyróżnia się 6 podstawowych grup takich motywów:
Klasyfikacja użytkowników.
W badaniach z 1998 roku wypracowano klasyfikację osób angażujących się w aktywność seksualną online. Użytkowników podzielono na trzy kategorie:
Korzyści i niebezpieczeństwa.
Niebezpieczeństwem cyberseksu może być powodowanie kłopotliwych sytuacji w miejscu pracy, szkole i podobnych środowiskach. Co więcej, może być wykorzystywany do inicjowania więzi emocjonalnych, wykorzystywanych do manipulowania takimi osobami, czy szantażowania ich.
Podkreślane jest też ryzyko uzależnienia od tego rodzaju formy kontaktów erotycznych, które może prowadzić do rzeczywistej emocjonalnej i społecznej izolacji. Szczególną uwagę poświęca się zagadnieniu uzależnienia od cyberseksu.
Z drugiej strony, seks komputerowy jest niekiedy uważany za korzystny, gdyż zaspokaja część seksualnych potrzeb. Jest też czasem postrzegany jako bezpieczna metoda eksperymentów seksualnych. Cyberseks jest też niekiedy praktykowany przez rzeczywistych partnerów jako forma wzbogacania ich dotychczasowych doświadczeń seksualnych lub radzenia sobie z czasową rozłąką. Za inną zaletę cyberseksu jest uważana możność realizowania fantazji seksualnych, jakich w rzeczywistości dana osoba nie może lub nie chce zaproponować swojemu partnerowi. W kontekście cyberseksu podnosi się także fakt, że ułatwia on ujawnianie i poznawanie potrzeb przez grupy, których seksualność jest kulturowo krępowana. Do takich grup należą osoby homoseksualne, niepełnosprawne czy starsze. W tym kontekście Internet ułatwia wyrażenie siebie w sferze seksualnej bez ryzyka zakażenia chorobą weneryczną.
Zalety czytania opowiadań erotycznych:
Jednocześnie w badaniach z 2005 realizowanych przez TNS OBOP aż 97% osób badanych zadeklarowała, że wirtualny seks nie może być równie satysfakcjonujący jak seks z realnym partnerem.
Uzależnienie od cyberseksu.
Jest klasyfikowane jako jednoczesne uzależnienie od Internetu i seksu. Według Griffithsa kryteria diagnostyczne obejmują:
Uzależnienie od cyberseksu w znacznym stopniu wpływa na role pełnione w życiu realnym. Zmniejsza ono wydajność pracownika, zakłóca pełnienie roli małżonka czy rodzica dzieci. Wyczerpany cyberseksem użytkownik może nie mieć sił na seks z realnym partnerem, również ten partner może nie mieć ochoty na zbliżenie. Osobnym wątkiem jest poczucie bycia zdradzanym u partnera, który jest związany z osobą uzależnioną od cyberseksu.
Podejście do leczenia uzależnienia od cyberseksu jest multidyscyplinarne i opiera się na psychoterapii, względnie farmakoterapii.
Kontrowersje etyczne.
Cyberseks jest postrzegany przez niektórych obserwatorów jako żartobliwy, nieistotny i pozbawiony znaczenia akt, który nie ma żadnej prawdziwej wagi uczuciowej, ani nie pociąga za sobą emocjonalnych reperkusji. Inni uważają, że odczucia seksualne okazywane w wirtualnym stosunku są bardzo realne i mogą w równym stopniu stymulować emocjonalnie jak prawdziwy stosunek. Problem ten jest szczególnie istotny z tego powodu, że znaczącą część uczestników seksu komputerowego stanowią osoby niepełnoletnie (w większości kultur jest to wiek 18 lat), które nie są świadome faktu, że cyberseks może prowadzić do prawdziwego pożądania i wywoływać w stosunku do partnera spotkania uczucia, którym towarzyszy frustracja emocjonalna z powodu niemożności ich spełnienia. Seks komputerowy bywa też wyśmiewany ze względu na fakt, że jego anonimowi partnerzy nie mają pewności co do płci, wieku czy prawdziwej orientacji seksualnej osoby, z którą się kontaktują.
Wśród seksuologów i etyków trwa dyskusja, czy cyberseks jest formą partnerskiej niewierności. Chociaż najczęściej nie pociąga za sobą fizycznego kontaktu, krytycy utrzymują, że wywoływane nim emocje mogą powodować rzeczywiste problemy w stosunkach małżeńskich (partnerskich), zwłaszcza po przerodzeniu się okazjonalnego kontaktu w długotrwały, internetowy romans, zastępujący fizyczne i emocjonalne kontakty w realnym życiu.

</doc>
<doc id="155919" url="https://pl.wikipedia.org/wiki?curid=155919" title="VBulletin">
VBulletin

vBulletin (vB) – popularny komercyjny skrypt internetowego forum dyskusyjnego. Oprócz typowej funkcji forum dyskusyjnego skrypt używany jest również na stronach firm w celu zbierania komentarzy na temat działań i produktów.
Panel administratora.
Skrypt posiada rozbudowany panel administracyjny do konfigurowania różnych sekcji forum: grup, użytkowników, forów, uprawnień, klasyfikacji, ogłoszeń, stylów, języków, kalendarza, załączników, prefiksów tematów, ostrzeżeń/rang/tytułów/albumów użytkowników, emotikon, BB Code, avatarów, kanałów RSS, zadań cron (zaplanowanych zadań). vBulletin posiada możliwość instalacji modyfikacji, dostępnych za darmo na oficjalnym forum modyfikacji vBulletin.
Integracja z Facebookiem.
vBulletin jako pierwsze oprogramowanie forów społecznościowych na świecie wydało zaawansowaną aplikację pozwalającą na pełną integrację forum z platformą Facebook. Aplikacja, poza uproszczoną rejestracją i udostępnianiem treści forum dla znajomych, pozwala na całościowe przeglądanie, i udzielanie się na forum nie opuszczając strony Facebooka.
Aplikacje mobilne.
Od 2010 roku każdy właściciel forum opartym na vBulletin ma możliwość (za dodatkową opłatą) uruchomienia mobilnej wersji swojego forum jako osobnej aplikacji.
Usługa dostępna jest dla systemów iOS oraz Android.
Koszty i typy licencji.
Istnieją dwa typy licencji na dwa różne pakiety produktów:
Żadna z licencji nie jest wykupowana na konkretny okres, ale na daną wersję (np. vBulletin 4.x). Istnieje również możliwość zakupu licencji w innych walutach (euro oraz funt brytyjski).
Polskie tłumaczenie.
Skrypt posiada pełne tłumaczenie na język polski od strony użytkownika oraz panelu administratora. Tłumaczenie jest stale rozwijane.

</doc>
<doc id="155924" url="https://pl.wikipedia.org/wiki?curid=155924" title="Gordon Campbell">
Gordon Campbell

Gordon Thomas Calthrop Campbell (ur. 8 czerwca 1921 w Lossiemouth w hrabstwie Moray, zm. 26 kwietnia 2005), polityk brytyjski, członek Partii Konserwatywnej, minister w rządzie Edwarda Heatha.
Życiorys.
Był synem generała-majora J. A. Campbella. Wykształcenie odebrał w Wellington College. W 1939 r. wstąpił do Królewskiej Artylerii. Służył wojskowo w czasie II wojny światowej, był odznaczony Military Cross with bar za odwagę. Po wojnie pracował w brytyjskiej służbie dyplomatycznej, m.in. w Nowym Jorku i Wiedniu. W 1959 r. został wybrany do Izby Gmin jako reprezentant okręgu Moray and Nairn. W latach 1961–1962 był rządowym whipem. Następnie został szkockim whipem i Lordem Komisarzem Skarbu. W latach 1963–1964 był podsekretarzem stanu w ministerstwie ds. Szkocji.
Po zwycięstwie konserwatystów w wyborach 1974 r. Campbell został ministrem ds. Szkocji. Za jego kadencji doszło do konfliktów ministerstwa z lokalnymi władzami szkockich hrabstw na tle rybołówstwa i spraw naftowych, które przyczyniły się do spadku poparcia dla Campbella w jego okręgu wyborczym i w efekcie jego porażkę w wyborach w lutym 1974 r. na rzecz kandydatki Szkockiej Partii Narodowej.
W 1975 r. Campbell został kreowany parem dożywotnim jako baron Campbell of Croy i zasiadł w Izbie Lordów. W 1976 r. został przewodniczącym Rady Szkocji. W latach 1976–1984 był wiceprzewodniczącym Komitetu Doradczego ds. Zanieczyszczenia Morza. Był żonaty z Nicolą Madan, córki Geoffreya Madana i Marjorie Moble. Miał z nią troje dzieci.

</doc>
<doc id="155926" url="https://pl.wikipedia.org/wiki?curid=155926" title="Fokker F.VII/3m">
Fokker F.VII/3m



</doc>
<doc id="155927" url="https://pl.wikipedia.org/wiki?curid=155927" title="Fiodor">
Fiodor



</doc>
<doc id="155929" url="https://pl.wikipedia.org/wiki?curid=155929" title="Rak wodny">
Rak wodny

Rak wodny (łac. "noma", "cancrum oris") – bakteryjne, zgorzelinowe zapalenie śluzówek jamy ustnej, powodujące m.in. zniszczenie policzka i jamy ustnej, spotykane w przypadkach poważnego niedożywienia.
Patomechanizm i czynniki etiologiczne.
Proces zgorzelinowo-martwiczy, rozszerzając się, niszczy coraz rozleglejsze obszary tkanek jamy ustnej, warg, dziąseł i policzków. Najczęściej spotykanym rodzajem bakterii odpowiedzialnym za martwicę tkanek są bakterie z rodzaju "Fusobacterium". Szczególną postacią jest rak wodny noworodków (łac. "noma neonatorum"), pojawiający się u przedwcześnie urodzonych noworodków, objawiający się zgorzelinowym zapaleniem skóry twarzy i śluzówek jamy ustnej, powodowanych zwykle przez bakterie z rodzaju "Pseudomonas". Niekiedy nazwa ta jest używana w odniesieniu do zmian zgorzelinowych sromu (łac. "noma vulvae").
Nazwa gr.-łac. pochodzi od greckiego ("nome") – „pastwisko, pasza, żywność, pożeranie, pochłanianie” (analogia do „pożerania” tkanek przez chorobę), natomiast nazwa polska (podobnie jak druga nazwa łacińska) nawiązuje do makroskopowego podobieństwa zmian chorobowych, przypominających zniszczenie ust przez zaawansowany naciek nowotworowy. Nazwę "noma" wprowadził Baron w 1816 roku.
Historia.
Opisy choroby mogącej odpowiadać rakowi wodnemu znane są z pism starożytnych lekarzy. Pierwszy, bardziej szczegółowy opis tego schorzenia jako odrębnej jednostki chorobowej podał w 1595 niderlandzki chirurg i lekarz miejski Carel Baten zwany Carolusem Battusem (1540-1617). W XVIII i XIX w. było ono dość rozpowszechnione w Europie. Choroba występowała w gettach i w niemieckich nazistowskich obozach koncentracyjnych w czasie II wojny światowej. Obecnie stanowi problem w niektórych krajach afrykańskich i południowoamerykańskich, wśród niedożywionej ludności żyjącej w złych warunkach higienicznych (zwłaszcza dzieci). Często stanowi powikłanie choroby głodowej, oraz zakażenia wirusem HIV. Ocenia się, że na raka wodnego zapada corocznie ok. 100 000 osób, a śmiertelność wynosi ok. 70–90%.
Przebieg choroby i jej leczenie.
Współcześnie choroba przebiega w kilku etapach, zwykle dotyczy dzieci w wieku od 2 do 5 lat, cierpiących na objawy niedożywienia, zwłaszcza niedostatecznej podaży białek (kwashiorkor).
W pierwszej fazie pojawiają się objawy zapalenia dziąseł i błony śluzowej policzków ulegającej owrzodzeniom. Zmianom tym towarzyszy odrażający zapach. W późniejszym okresie martwica obejmuje tkanki miękkie policzka, powstają przetoki i dochodzi do obnażenia zębów i dziąseł oraz do utraty zębów. W przypadku przeżycia choroby, pozostają rozległe zniekształcenia twarzy i warg, wymagające leczenia chirurgicznego.
Leczenie schorzenia polega przede wszystkim na zapewnieniu właściwego odżywienia i higieny oraz leczeniu przeciwbakteryjnym (antybiotyki i inne chemioterapeutyki), a w dalszej kolejności na leczeniu chirurgicznym (w tym także chirurgii plastycznej).
Linki zewnętrzne.
Strony organizacji charytatywnych, opisujące i ilustrujące chorobę:

</doc>
<doc id="155930" url="https://pl.wikipedia.org/wiki?curid=155930" title="Wielka wojna północna">
Wielka wojna północna



</doc>
<doc id="155931" url="https://pl.wikipedia.org/wiki?curid=155931" title="EPIA">
EPIA

EPIA – zintegrowany chipset firmy VIA Technologies skonstruowany dla miniaturowych płyt głównych.
Występuje dla formatu Mini-ITX, Nano-ITX, oraz Pico-ITX. Produkowanie tak małych płyt głównych (wymiary Pico-ITX to 10cm x 7.2cm) jest spowodowane popularyzacją miniaturowych komputerów. 
EPIA posiada wbudowany procesor VIA C3, VIA C7 lub VIA EDEN oraz mostek północny z kartą dźwiękową VIA Vinyl Audio (5.1, AC'97). Posiada co najwyżej jeden port PCI.

</doc>
<doc id="155932" url="https://pl.wikipedia.org/wiki?curid=155932" title="Johann Ludwig Graf Schwerin von Krosigk">
Johann Ludwig Graf Schwerin von Krosigk

Johann Ludwig (Lutz) Graf Schwerin von Krosigk, urodzony jako Johann Ludwig von Krosigk (ur. 22 sierpnia 1887 w Rathmannsdorf (dziś Staßfurt), zm. 4 marca 1977 w Essen) – polityk niemiecki, zbrodniarz nazistowski.
Ministerstwo Finansów Lutza Schwerina von Krosigka było jednym z głównych filarów wsparcia fiskalnego nazizmu. Reżim notorycznie przywłaszczał sobie majątek prześladowanych i wywożonych do obozów koncentracyjnych Żydów. Niemiecki. Wyrokiem z Ministrowie przez Trybunał Norymberski za współpracę z reżimem nazistowskim Trzecia Rzesza.
Życiorys.
Urodził się w Rathmannsdorf w Anhalcie jako Johann Ludwig von Krosigk. Po śmierci rodziców został adoptowany przez wuja Adolfa Schwerina. W 1925 przyjął nazwisko "Schwerin von Krosigk". Studiował w Lozannie i Oksfordzie w latach 1905–1907. W Halle zdał egzamin państwowy z prawa. I wojnę światową ukończył w stopniu porucznika. W 1919 rozpoczął pracę w nowo utworzonym Ministerstwie Finansów.
W rządzie Franza von Papena od 1932 był ministrem finansów; później na prośbę Hindenburga pozostał w rządzie von Schleichera. Po przejęciu władzy przez NSDAP pozostał na tym stanowisku do 1945 r. W 1937 Hitler odznaczył go Złotą Odznaką Partyjną NSDAP i przyznał mu honorowe członkostwo. Otrzymał legitymację członka NSDAP o numerze 3805231.
Po samobójczej śmierci Goebbelsa prezydent III Rzeszy Karl Dönitz desygnował go na stanowisko kanclerza Niemiec, jednak Schwerin von Krosigk odmówił objęcia tego urzędu. Został ministrem spraw zagranicznych, ministrem finansów i „kierującym ministrem” z władzą kanclerza. Urząd pełnił od 1 do 23 maja 1945 roku we Flensburgu (który był jednocześnie siedzibą prezydenta, rządu i Naczelnego Dowództwa Wehrmachtu), kiedy to on i jego rząd zostali aresztowani przez Brytyjczyków, na żądanie Rosjan. Za formalny koniec jego urzędowania można uznać przejęcie 5 czerwca 1945 r. władzy najwyższej nad Niemcami przez głównodowodzących wojsk alianckich (patrz: Sojusznicza Rada Kontroli Niemiec). Po aresztowaniu był przetrzymywany w przerobionych na więzienie koszarach Flak-Kaserne Ludwigsburg. Skazany na 10 lat więzienia w tzw. procesie ministerstw, zwolniony w 1951 roku.
Posiadał arystokratyczny tytuł hrabiego (grafa).

</doc>
<doc id="155936" url="https://pl.wikipedia.org/wiki?curid=155936" title="Macierz dyskowa">
Macierz dyskowa

Macierz dyskowa - urządzenie zawierające zbiór od kilku do kilkuset dysków fizycznych, które pogrupowane są w kilka do kilkudziesięciu grup RAID.
Macierz dyskowa RAID jest zestawem kilku dysków fizycznych, które są widziane przez system operacyjny komputera jako pojedynczy dysk logiczny. Dysk logiczny, czy w naszym przypadku macierz dysków fizycznych, może znajdować się w którymś z czterech stanów: 
Istotnym elementem macierzy dyskowej RAID stanowi sterownik dysków, który w zasadniczy sposób wpływa na odporność na awarie i wydajność całego systemu. Aby zabezpieczyć swój komputer przed awarią jednego sterownika, zazwyczaj instaluje się znacznie większą ich liczbę. W systemie RAID niemal zawsze stosowane są sterowniki SCSI - Small Computer System Interface oraz kanały interfejsowe typu Fibre Channel, które odznaczają się wysoką wydajnością operacji zapisu, a także odczytu danych na dosyć rozległym obszarze instalacji dysków twardych.
System ochrony RAID charakteryzuje się pewną nadmiarowością, czyli redundancją informacji zapisywanej, podobny proceder ma miejsce w operacjach duplexingu i mirroringu. Stopień nadmiarowości jest zależny od poziomu RAID zastosowanego w naszym systemie. Każdy wybrany poziom zwiększa fizyczną pojemność pamięci. Klasyczny mirroring, który stanowi poziom RAID 1, tworzy każdemu dyskowi jego lustrzaną kopię na dysku drugim. Ochrona poziomu RAID 3 polega na tym, że wykorzystywany jest jeden dysk parzystości, który służy do zapisu informacji o tym, co zawierają pozostałe dyski macierzy. Dane, które zapisywane są na dyskach parzystości koduje się według pewnego ustalonego schematu, który wiąże je odpowiednio z danymi znajdującymi się na innych dyskach. Pozostałe poziomy RAID stosują mieszane procedury rejestracji danych oraz kontroli bitów parzystości, co umożliwia odtworzenie informacji pierwotnych przy pomocy danych zapisanych na pozostałych dyskach.
Standardy macierzy RAID.
Powstało kilka standardów macierzy dyskowych RAID, które zostały pierwotnie zdefiniowane w roku 1987 przez Uniwersytet Kalifornijski jako sześć poziomów ochrony ponumerowanych od 0 do 5, a następnie uzupełnionych o dwa kolejne poziomy RAID 6 oraz RAID 7. Błędnym jest stwierdzenie, że kolejne poziomy są równoznaczne z klasyfikacją na lepsze oraz gorsze, określają tylko różne zastosowane konfiguracje bezpieczeństwa. Każda z tych konfiguracji może być optymalnym rozwiązaniem dla konkretnych potrzeb zabezpieczania danych zawartych w naszym komputerze.
Dla pamięci dyskowych zewnętrznych macierze RAID można utworzyć w następujących konfiguracjach:
JBOD.
Nazwa tej konfiguracji wzięła się od angielskiego określenia Just a Bunch of Disks/Drives i jest standardową obsługą dysków twardych przy pomocy kontrolera macierzowego, który w tym wypadku pełni rolę najzwyklejszego kontrolera dysków twardych. Każdy z dysków obsługiwany jest oddzielnie jako pojedynczy napęd logiczny. Nie znajdziemy tutaj żadnych zabezpieczeń, dane nie są nadmiarowo zapisywane.
NRAID.
Non-RAID jest łączeniem dysków obsługiwanych przez kontroler macierzowy, w jeden wielki dysk logiczny, którego pojemność jest równa sumie pojemności składowych wszystkich dysków systemu. NRAID również nie gwarantuje bezpieczeństwa, ponieważ dane nie są zapisywane nadmiarowo.
RAID poziom 0.
W czasie zapisu na poziomie 0 dane dzielone są na bloki, które rozmieszcza się na wielu dyskach. Na dyskach nie są umieszczane żadne informacje nadmiarowe, oznacza to niemożność odtworzenia danych w wypadku awarii lub uszkodzenia dysku. Zaletę poziomu 0 stanowi fragmentacja danych, czyli striping, która wykorzystywana jest również w innych poziomach RAID. Jej działanie polega na podziale całej pamięci dyskowej na małe fragmenty o rozmiarze 512 kB lub kolejnych wielokrotności tego rozmiaru, powodując rozdzielenie zapisywania informacji na każdy z dysków macierzy równomiernie. Dzięki podziałowi danych przyspieszona jest szybkość odczytu i zapisu, ponieważ operacje te mogą odbywać się równocześnie i równolegle, wykorzystując w maksymalny sposób obszar dostępnej pamięci. Wadą tego poziomu jest brak bezpieczeństwa danych, a awaria któregoś z dysków oznacza utratę części informacji i niekiedy nieprzydatność reszty danych umieszczonych na innych dyskach.
RAID poziom 1.
W ochronie na pierwszym poziomie dane rozdzielane są pomiędzy dwa dyski znajdujące się w macierzy, przy czym dla każdego z dysków tworzona jest jego kopia zwierciadlana na dysku drugim. Przykładowo, jeżeli dana macierz składa się z czterech dysków, to dwa z nich mogą pełnić rolę dysków podstawowych, natomiast kolejne dwa są ich lustrzaną kopią. Poziom 1 cechuje się zatem pełną nadmiarowością, odpowiadającą koncepcji dysków lustrzanych, co umożliwia uzyskanie charakterystycznej dla stripingu wydajności poprzez zapis równoczesny na dwóch dyskach z redundancją danych.
RAID poziom 2.
Poziom 2 jest rzadko stosowanym poziomem ochrony, w którym podziału danych dokonuje się już na poziomie bitów zapamiętanych z wykorzystaniem kodu Hamminga. Następnie zakodowane dane rozmieszczane są w sposób równomierny na wszystkich dyskach macierzy. W obecnych czasach poziom ten stracił na znaczeniu, ponieważ obecnie produkowane dyski wyposażone są w logikę ECC - Error Correction Code, co bezpośrednio prowadzi do stosowania ochrony z poziomu RAID 3. Inne funkcje poziomu 2 są identyczne jak w przypadku poziomu 3. Jedynie komputery typu mainframe wykorzystują poziom 2.
RAID poziom 3.
Cechą charakterystyczną ochrony danych przy pomocy poziomu 3 jest rozdzielanie każdej informacji na pojedyncze bity lub bajty danych, które rozmieszczane są na wszystkich, oprócz jednego, dyskach macierzy RAID. Ochrona danych z poziomu 3 jest optymalna w aplikacjach z niewielką liczbą transakcji występujących przy dużym przepływie danych. Poziom ten wykorzystywany jest na stanowiskach graficznych CAD/CAM oraz przy przetwarzaniu multimediów i DTP. Poziom ten jest odpowiedni dla zwykłej wielostanowiskowej konwersacyjnej konfiguracji sieci, ponieważ operacje wejścia/wyjścia nie przebiegają w pełni równolegle. Jest to charakterystyczna cecha wielozadaniowego środowiska.
RAID poziom 4.
Funkcje poziomu 4 są podobne do analogicznych funkcji poziomu 3, jednak podziału danych dokonuje się na poziomie nie bitów, czy bajtów, ale bloków o wielkości sektora dyskowego. Informacja, która jest odczytywana na tym poziomie ochrony z dysków jest znacznie szybsza, ponieważ jednocześnie każdego dysku można pobierać cały sektor danych - overlaping. W operacji zapisu wymagane jest aktualizowanie dedykowanego dysku parzystości, co powoduje zmniejszenie szybkości przepływu informacji. Tego typu rozwiązanie jest korzystne zarówno dla serwerów plików, jak i baz danych charakteryzujących się małą liczbą operacji zapisu, która stosowana jest w środowisku wielu użytkowników systemu, a więc najczęściej w systemach informacyjnych.
RAID poziom 5.
W czasie transportu danych w konfiguracji z poziomu 5 duże bloki danych o rozmiarach sektora dyskowego są rozdzielane, a następnie rozmieszczane na każdym z dysków macierzy. Poziom 5 nie posiada odrębnego dysku parzystości. Każdy dysk posiada obszar zarezerwowany dla swoich danych kontrolnych. Ochrona danych na 5 poziomie cechuje się wysoką szybkością odczytu i zapisu, ponieważ jednocześnie blok informacji może być transmitowany z każdego dysku. Tego typu cechy ukierunkowują stosowanie takiego wariantu ochrony danych w systemach wielozadaniowych
Możliwym jest również zastosowanie kombinowanych systemów ochrony, które składają się z trzech najczęściej stosowanych poziomów 0,1 oraz 5. Dzięki tym kombinacjom możliwe jest wdrożenie następujących strategii bezpieczeństwa, które obejmują:
RAID 10 (nazywany także RAID 1+0).
Poziom ten stanowi połączenie RAID 0 oraz RAID 1. RAID 10 łączy w sobie zalety tych poziomów, takie jak wysoką wydajność i bezpieczeństwo, ale dziedziczy również wadę poziomu RAID 1, czyli wykorzystanie jedynie połowy pojemności dyskowej, na skutek pełnej nadmiarowości. Użytkownik dostaje więc dużą przestrzeń dyskową zgromadzoną w jednej całości i pracującą z wysoką wydajnością, jednak przy najwyższych kosztach macierzy.
Popularność systemów RAID sprawiła, że powstała organizacja normująca RAB - RAID Advisory Bard, która obejmuje swoim składem kilkadziesiąt wielkich korporacji, jak Hewlett Packard, IBM oraz Seagate. Organizacja ta ustandaryzowała nowe propozycje poziomów ochrony RAID: poziom 6 oraz poziom 7
RAID poziom 6.
Poziom 6 ochrony zbliżony jest w założeniach do poziomu RAID 5 i został on zaproponowany przez naukowców z Berkeley. Jego zaletą jest fakt, że konfiguracja dysków może prawidłowo pracować nawet po awarii w tym samym momencie dwóch fizycznych napędów dyskowych. Efekt ten osiągnięto przy pomocy wzajemnie niezależnych, podwójnych oraz odmiennie zbudowanych bloków parzystości, które umieszcza się w wielu napędach dyskowych. Informacje kontrolne z każdego dysku kopiowane są dodatkowo na dwa napędy dyskowe. Dzięki takiemu rozwiązaniu zapewniona jest lepsza odporność na awarie dysku fizycznego niż w przypadku ochrony zastosowanej na poziomie RAID 5.
RAID poziom 7.
Ostatnia koncepcja zaakceptowana przez RAB jest nazywana Storage Komputer RAID level 7. Poziom 7 jest najbardziej niezawodnym systemem pamięci dyskowej, który jest zarządzany przez przeznaczony jedynie do ochrony danych w pamięciach masowych komputer dedykowany. Maksymalna konfiguracja umożliwia zainstalowanie nawet do 48 różnych kanałów dyskowych napędów. System RAID 7 umożliwia współdziałanie dysków heterogenicznych, czyli takich o różnych parametrach eksploatacyjnych, w tym również dysków, które różnią się rodzajem zapisu danych ( dyski optyczne, magnetyczne, czy magnetooptyczne ). Za sprawą rejestracji kodów kontrolnych na specjalnie dedykowanych do tego celu stacjach dyskowych, możliwe jest odtwarzanie informacji nawet w wypadku awarii aż 4 dysków fizycznych.
PCI-to-SCSI.
Grupa macierzy typu PCI-to-SCSI obejmuje kontrolery zarówno jedno, dwu, nawet trzykanałowe Ultra2 oraz Ultra 160, które są wpinane w 32 bitowy lub 64 bitowy slot PCI. Jest możliwe tworzenie różnych macierzy poziomów 0, 1, 3, 5, NRAID, JBOD, a także mieszanych 10, 30, 50, w obrębie jednego kontrolera. Można również wskazać dysk zapasowy globalny lub lokalny - hot spare. Odbudowa automatyczna macierzy odbywa się w tle dzięki wykorzystaniu dysku hot spare albo po wymianie uszkodzonego dysku na nowy. Można również rozbudowywać macierz nie przerywając przy tym jej zwykłej pracy, co jest niestety niemożliwe w przypadku rozwiązań operujących wyłącznie na interfejsie IDE. Rozbudowa polega na dodaniu nowego dysku do macierzy, albo na wymianie starego dysku o małej pojemności na nowy dysk o większej pojemności. Użyteczną opcją stosowaną w wypadku tych kontrolerów jest podtrzymywanie bateryjne pamięci cache kontrolera nawet przez od 24 do 72 godzin w przypadku zaniku zasilania. Przy następnym uruchomieniu komputera nastąpi automatyczny zapis tych danych na odpowiednich dyskach. Najczęściej stosowanymi pojemnościami dysków w rozwiązaniach tego typu są 18 - 200 GB, takie jak stosuje się w wypadku RAID 5, chociaż spotyka się również rozwiązania o pojemnościach dochodzących nawet do 1,5 TB.
Istotnym elementem macierzy, które instalowane są w obudowach serwerów stanowią kieszenie przeznaczone na dyski twarde, które umożliwiają wymianę tych dysków w czasie normalnej pracy serwera, zapewniają im również komfortowe warunki pracy, dzięki łatwej rozbudowie o chłodzenie. 55% wszystkich usterek macierzy zbudowanej o interfejs SCSI wynika z awarii dysku twardego na skutek niewłaściwego mocowania, niewłaściwej obudowy, przegrzania, źle dobranych kabli sygnałowych oraz terminatorów.
Obecnie około 80% macierzy dyskowych, jakie są stosowane stanowią rozwiązania PCI-to-SCSI. Wyższe od macierzy z dyskami IDE koszty tego typu urządzeń rekompensowane są z nawiązką wyższymi transferami oraz większą elastycznością i możliwościami. Przykładem tej elastyczności może być rozbudowa w czasie pracy macierzy dyskowej. Wybór opisywanego rodzaju macierzy dyskowej może być również podyktowany większą liczbą sterowników przeznaczonych do konkretnego systemu operacyjnego. Duże znaczenia mają także uwarunkowania historyczne. Rozwiązania typu PCI-to-SCSI pojawiły się na rynku jako pierwsze i są najdłużej stosowane, a przez to również najlepiej znane zarówno użytkownikom jak i dystrybutorom. Nowe rozwiązania zawsze pociągają za sobą pewną nieufność oraz niechęć, która nie jest zawsze uzasadniona.
PCI-to-IDE.
Kontrolery PCI-to-IDE potrafią obsługiwać standardowo po dwa kanały, co umożliwia zbudowanie macierzy dyskowej, która składa się z czterech dysków. Jeżeli komputer wyposażony jest w dwa kontrolery tego typu to możliwe jest zbudowanie macierzy obsługującej nawet 8 dysków. Stosując na przykład 8 dysków o pojemności 200 GB uzyskamy pojemność macierzy rzędu aż 1,6 TB, w przypadku RAID 0 lub 800 GB w przypadku RAID 1. Tego typu objętości macierzy dyskowych w zupełności wystarczą na niewielkie potrzeby małych firm.
Opisywane kontrolery działają zupełnie niezależnie od standardowych kontrolerów zainstalowanych w płycie głównej komputera. Również w tym wypadku możliwa jest wymiana dysku twardego już w czasie jego pracy, o ile zainstalowaliśmy w obudowie komputera odpowiednie kieszenie. Można również wskazać dysk zapasowy, czyli hot spare, na którym nastąpi automatyczna odbudowa systemu w wypadku wykrycia usterki któregoś z dysków pracującej macierzy. Kontrolery PCI-to-IDE potrafią obsługiwać dyski począwszy od UltraATA/33, aż do UltraATA/133, a najnowsze konstrukcje obsługują również dyski SerialATA oraz SerialATA2. Kontrolery tego typu współpracują z większością nowych systemów operacyjnych, takich jak Windows 2000, czy Windows XP. Obsługują one RAID na poziomach 0, 1 oraz 0+1 zapewniając transfery rzędu dziesiątek Mb/s w przypadku RAID0 albo bezpieczeństwo zapisywania danych w przypadku RAID 1 oraz RAID 0+1. W ostatnim czasie na rynku pojawiła się nowa rodzina kontrolerów PCI-to-IDE, która obsługuje każdy poziom macierzy: 0,1,2,3,5, w tym macierze dwukanałowe i trzykanałowe wyposażone we własną pamięć typu cache oraz dodatkowy mikroprocesor podnoszący dodatkowo wydajność kontrolera. Pierwsze kontrolery tego typu wyprodukowały firmy Accusys, Adapter oraz Promise. Tego typu rozwiązania skierowane są zwłaszcza do klientów indywidualnych, a także do małych firm, których wymagania nie są duże i decydujące znaczenie mają względy finansowe danego rozwiązania.
SCSI-to-SCSI.
Macierze tego typu są najbardziej uniwersalne i stosowane są niezależnie od używanego systemu operacyjnego czy sprzętu komputerowego. W zasadzie nie mają żadnego ograniczenia pojemności, stosowane są w nich interfejsy Ultra2, Ultra160, a także Differentia oraz Fibre Chanel. Macierze SCSI-to-SCSI zapewniają swoim właścicielom najwyższy możliwy poziom bezpieczeństwa. Do standardu weszły już nadmiarowe zasilacze typu hot swap oraz wentylatory i kieszenie przeznaczona na dyski twarde. Coraz częściej stosowane są obudowy kontrolujące poprawność pracy każdego elementu macierzy razem z ich temperaturą oraz wysyłające te informacje prosto do kontrolera macierzowego. Macierze tego typu zgodne są ze specyfikacją SAF-TE, czyli z SCSI Accessed Fault - Tolerant Enclosures, która to norma standaryzuje sposób monitorowania stanu dysku, zasilacza oraz systemu chłodzenia. Opisywane dane, a także dane, które pochodzą z ciągłej samodiagnostyki kontrolera macierzy dają nam pełny obraz pracy całej macierzy, który może być bezustannie raportowany na ekranie administratora. Można także przesyłać te informacje w dowolne miejsca i do dowolnych osób znajdujących się w obrębie sieci LAN lub WAN.
Źródłem awarii w macierzy może także stać się sam kontroler, chociaż zazwyczaj jest on jednym z najbardziej niezawodnych podzespołów komputera. Aby jednak zwiększyć bezpieczeństwo przechowywania danych zaczęły być stosowane rozwiązania posiadające dwa nadmiarowe kontrolery macierzowe typu hot swap, które potrafią zapewnić ciągłość pracy macierzy RAID w wypadku awarii jednego z nich lub awarii któregoś z zainstalowanych w nim modułu pamięci. Doskonały przykładem są tutaj kontrolery serii Sentinel oraz Eon produkowane przez firmę Infortrend: są one nadmiarowymi parami, chociaż mogą być ze sobą łączone w przypadku rozbudowy systemu.
Kontrolery mają możliwość pracy równocześnie z wieloma serwerami, a to dzięki dowolności w definiowaniu kanałów jako Driver lub Host. Macierze posiadające takie właściwości są przeznaczone do pracy w dużych systemach komputerowych a także w sieciach typu SAN. W związku z tym można zaobserwować tendencję do stosowania interfejsu Fibre Chanel oraz dużej pojemności pamięci typu cache kontrolerów macierzowych, która dochodzi do nawet 1 GB.
RAIT.
RAIT z języka angielskiego oznacza Redundant Array of Inexpensive Tapes. Jak sama nazwa wskazuje jest to wersja pamięci dyskowej, która wykorzystuje taśmę magnetyczną. Pomimo tego, że taśma magnetyczna posiada ograniczenia, które wynikają z pewnej sekwencyjności zapisu danych na nośniku, dzięki równoległemu zapisowi informacji na kilka taśm w tym samym momencie możemy znacznie zwiększyć szybkość kopiowania, a odpowiednie mechanizmy nadmiarowości zapewniają odporność na błędy i zabezpieczają przed bezpowrotną utratą danych w wyniku awarii którejś z taśm.
Pojemność macierzy dyskowych rośnie szybciej niż pojemność pojedynczego dysku.
Większość producentów macierzy wprowadziła w 2006 roku opcjonalną możliwość instalacji w macierzach tańszych i mniej wydajnych ale znacznie pojemniejszych dysków SATA o pojemności 500 GB, a od października 2007 roku nawet 1000 GB (1 TB).

</doc>
<doc id="155937" url="https://pl.wikipedia.org/wiki?curid=155937" title="Leki przeciwdepresyjne">
Leki przeciwdepresyjne

Leki przeciwdepresyjne, antydepresanty, tymoleptyki, LPD (ATC N 06 A) − niejednolita grupa leków psychotropowych, które są stosowane w leczeniu zaburzeń psychicznych, a zwłaszcza zaburzeń depresyjnych występujących w przebiegu chorób afektywnych (zaburzeń nastroju). Ponadto znajdują one zastosowanie w leczeniu zaburzeń psychicznych takich jak: zaburzenia lękowe, w tym zaburzenia lękowo-depresyjne, zaburzenia obsesyjno-kompulsyjne, fobia społeczna, lęk napadowy, zespół lęku uogólnionego, agorafobia, a także zaburzenia jedzenia, zespół stresu pourazowego, zaburzenia adaptacyjne i bezsenność. Są one także stosowane w leczeniu neurastenii, bólu neuropatycznego i jako leki wspomagające w terapii bólu przewlekłego.
Rozwój terapii lekami przeciwdepresyjnymi.
Pierwsze prace, które były poświęcone lekom przeciwdepresyjnym, powstały w latach 50. XX wieku. W 1952 Delay i wsp. odnotowali przeciwdepresyjne działanie iproniazydu (pochodnej izoniazydu wykorzystywanego w leczeniu gruźlicy). Stwierdzono, że wykazuje on działanie hamujące rozkład neuroprzekaźników (współcześnie iproniazyd zaliczany jest do grupy inhibitorów monoaminooksydazy MAO). Następnie, w 1957 roku, w szwajcarskim szpitalu psychiatrycznym Roland Kuhn dokonał przełomowego odkrycia imipraminy, pierwszego z trójcyklicznych leków przeciwdepresyjnych. Wprowadzenie ich do lecznictwa psychiatrycznego otworzyło nowe perspektywy pacjentom cierpiącym z powodu depresji i pozwoliło ograniczyć częstość stosowania zabiegów elektrowstrząsowych. Późniejsze postępy w zakresie farmakoterapii depresji polegały na wprowadzaniu kolejnych leków, o bardziej ukierunkowanych mechanizmach działania, które ograniczały się do hamowania wychwytu zwrotnego określonych monoamin, przy mniejszym lub wybiórczym powinowactwie do receptorów synaptycznych. Pozwoliło to ograniczyć działania niepożądane, jakie obserwowano podczas terapii wcześniej stosowanymi lekami. Przykładami tutaj mogą być fluoksetyna, wprowadzona w 1986, i wenlafaksyna, wprowadzona w 1993. Przyjęło się określać takie leki mianem "atypowych antydepresantów" lub "antydepresantów drugiej generacji". Należy do nich większość obecnie stosowanych leków przeciwdepresyjnych. Aktualnie, leki przeciwdepresyjne należą do najczęściej stosowanych środków farmakologicznych. Dane pochodzące ze Stanów Zjednoczonych wskazują, że w 2013 leki przeciwdepresyjne były najczęściej przepisywanymi przez lekarzy lekami. W wielu krajach zachodnich od lat 90. XX wieku odnotowuje się wzrost ilości osób korzystających z leków przeciwdepresyjnych. Wzrost ten przypisuje się m.in. czynnikom socjoekonomicznym, jak również częstszemu rozpoznawaniu zaburzeń psychicznych, rozszerzeniu wskazań do stosowania owych leków (zwłaszcza o zaburzenia lękowe) i zmniejszaniu się problemu stygmatyzacji osób korzystających z tych leków.
Podział.
Ze względu na mechanizm działania i budowę chemiczną wyróżnia się:
Leki te hamują wychwyt zwrotny neuroprzekaźników (m.in. serotoniny, noradrenaliny, dopaminy lub w mniejszym stopniu innych monoamin) ze szczeliny synaptycznej, zwiększając w niej stężenie tych monoamin.
Mechanizm działania.
Mechanizmy działania leków przeciwdepresyjnych nie są w pełni poznane. Ich działanie wiąże się z korzystnym wpływem na procesy patogenetyczne leżące u podłoża zespołów depresyjnych i lękowych o różnych przyczynach, nie ma jednak wiarygodnych przesłanek, że działanie to dotyczy czynników etiologicznych. Ich bezpośrednie działania, w obrębie różnych systemów neuroprzekaźnikowych, obejmują:
Szeroko stosowany, przedstawiony powyżej, podział leków przeciwdepresyjnych uwzględnia tylko bezpośredni, pierwszy etap ich wpływu na ośrodkowy układ nerwowy. Natomiast, sprzężenia pomiędzy systemami neuroprzekaźników sprawiają, że ich dalsze, pośrednie skutki działania są znacznie bardziej złożone i trudniejsze do określenia. Niemniej jednak, istnieją dwa modele teoretyczne działania leków przeciwdepresyjnych, które uznaje się za najbardziej trafne:
Model wpływu na wrażliwość receptorów synaptycznych.
Po rozpoczęciu terapii lekiem przeciwdepresyjnym ilość neuroprzekaźnika w połączeniach synaptycznych stosunkowo szybko wzrasta. Wskutek tego, stopniowo dochodzi do obniżenia się progu wrażliwości receptorów synaptycznych, co określa się mianem desensytyzacji receptorów (ang. "desensitization"). Czasowa zbieżność tego skutku działania leków przeciwdepresyjnych, z obserwowaną po ich zastosowaniu redukcją objawów depresyjnych, pozwala przyjąć, że owe zmiany receptorowe są istotnym elementem mechanizmu ich terapeutycznego działania – innymi słowy, pośredniczą w uzyskiwaniu poprawy klinicznej. Jednocześnie przypuszcza się, że te same zmiany receptorowe skutkują korzystnym wpływem leków przeciwdepresyjnych na objawy lękowe oraz szybkie ustępowanie działań niepożądanych (zwykle, jeżeli są obecne działania niepożądane, to występują w pierwszych dniach stosowania leku, a następnie stopniowo ustępują). Upraszczając implikacje teorii receptorowej, zakłada się, że za występowanie depresji może odpowiadać stan wyczerpania zasobów neuroprzekaźników w połączeniach synaptycznych i towarzyszący mu efekt podwyższonej wrażliwości receptorów synaptycznych (ang. "up-regulation"). Opisany mechanizm działania leków przeciwdepresyjnych przypisuje się przede wszystkim lekom blokującym wychwyt zwrotny neuroprzekaźników (np. trójcyklicznym lekom przeciwdepresyjnym lub selektywnym inhibitorom wychwytu zwrotnego serotoniny) oraz tym, które hamują działanie monoaminooksydazy (MAO), enzymu odpowiadającego za rozkładanie cząsteczek neuroprzekaźników (np. moklobemid).
Model wpływu na ekspresję genów.
Teoria ta zakłada, że w depresji mają miejsce zaburzenia regulacji ekspresji genów odpowiadających za powstawanie czynników neurotropowych (ang. "neurotrophic factors"), zwłaszcza neurotroficznego czynnika pochodzenia mózgowego (BDNF), co prowadzi do atrofii, apoptozy kluczowych neuronów okolicy hipokampa. Zakłada się, że ekspresja tych genów uzależniona jest od aktywności neuroprzekaźników. Wdrożenie terapii lekiem przeciwdepresyjnym, poprzez wpływ na aktywność neuroprzekaźników, prowadzi do aktywacji odpowiednich genów i dezaktywacji innych. Pośród wielu zmian w ekspresji genów, jakie wywoływane są działaniem leków przeciwdepresyjnych, stwierdzono, że dochodzi do ekspresji genu kodującego BDNF. Teoria ta jest w znacznym zakresie zbieżna z powyżej wymienioną hipotezą dotyczącą stopnia wrażliwości receptorów, niemniej jednak jest bardziej złożona. Pozwala ona także wyjaśnić zjawisko lekooporności, nierzadko obserwowane w przebiegu zaburzeń depresyjnych.
Efekt placebo i wzmocniony efekt placebo.
Subiektywna ocena następstw stosowania leków przeciwdepresyjnych w pewnym stopniu zależna jest od efektów placebo i nocebo. Z tego powodu każdy lek przeciwdepresyjny poddawany jest badaniom klinicznym, podczas których porównywana jest jego skuteczność z efektami podawania placebo. Spośród badanych substancji wyłącznie te, których efektywność lecznicza jest istotnie wyższa niż placebo rekomendowane są do stosowania w terapii zaburzeń psychicznych. Tym niemniej zarzuca się, że badania kliniczne niezwykle rzadko obejmują grupy przyjmujące tzw. aktywne placebo, a więc placebo niezawierające aktywnego składnika leku z jakim jest porównywane, ale wywołujące podobne skutki uboczne do porównywanego z nimi leku. Z tego powodu, nieliczni autorzy sugerują, że korzyści wynikające ze stosowania leków przeciwdepresyjnych można przypisać głównie efektowi placebo lub wzmocnionemu efektowi placebo, do którego ma dochodzić wskutek zorientowania się przez pacjenta uczestniczącego w badaniu klinicznym do której z porównywanych grupy został on przydzielony (tj. czy podano mu lek czy placebo) np. w oparciu o obserwowane u siebie efekty uboczne. Rzekomym potwierdzeniem powyższej hipotezy mają być metaanalizy ukazujące związek pomiędzy efektem placebo a efektem działania antydepresantów takich jak fluoksetyna, badania nad innymi substancjami mogącymi wpływać na nastrój (dziurawcem zwyczajnym, lekami przeciwpsychotycznymi, stymulantami, lekami ziołowymi), badania porównawcze efektów działania leków przeciwdepresyjnych z placebo niezawierającym leku, ale wywołującym podobne skutki uboczne do antydepresantów (aktywne placebo), czy też sugestie, że zwiększanie dawki paroksetyny i maprotyliny nie wpływa na jakość leczenia. Badania te są jednak uznawane za kontrowersyjne i krytykowane m.in. z powodu niewłaściwego doboru uczestników badań, stosowania jednej miary natężenia depresji, czy też nieuwzględniania specyficznych grup pacjentów. Z tego powodu należy zachować ostrożność przy interpretowaniu efektu działania antydepresantów jako ograniczającego się do efektu placebo lub wzmocnionego efektu placebo. Powszechnie przyjmuje się, że dowody potwierdzające istotnie wyższą skuteczność leczniczą antydepresantami niż placebo, są przeważające.
Profil działania i możliwe działania niepożądane.
Tzw. leki przeciwdepresyjne są niejednolitą grupą substancji o zróżnicowanej budowie chemicznej, mechanizmach działania, cechach wpływu psychotropowego, rodzajach działań niepożądanych, farmakokinetyce i ryzyku interakcji z innymi lekami. Ponadto, reakcje na ten sam lek przeciwdepresyjny mogą być znacząco odmienne u różnych pacjentów (osobnicza zmienność w odpowiedzi na lek). Z tych powodów przewidzenie tego, jakie działania niepożądane wystąpią u poszczególnych pacjentów często jest utrudnione.
Większość działań niepożądanych obserwowanych w trakcie stosowania leków przeciwdepresyjnych ma charakter łagodny i przemijający. Zwykle występują one w ciągu pierwszych dni stosowania leku.
Częstość występowania objawów niepożądanych jest różna w zależności od grupy, do której należy zastosowany lek. Przykładowo, leki z grupy selektywnych inhibitorów wychwytu zwrotnego serotoniny zwykle są lepiej tolerowane, niż trójpierścieniowe leki przeciwdepresyjne. Stąd też, mimo wysokiej skuteczności trójcyklicznych leków przeciwdepresyjnych w eliminowaniu objawów depresyjnych, w praktyce obserwuje się trend odchodzenia od ich częstego stosowania.
Część leków przeciwdepresyjnych ma działanie redukujące niepokój i ułatwiające zasypianie, inaczej określane jako tzw. działanie sedacyjne, co wykorzystywane jest w leczeniu zaburzeń psychicznych, którym towarzyszy nasilony niepokój lub skłonność do bezsenności (np. trazodon). Niemniej jednak, u części pacjentów nadmierna sedacja może stanowić działanie niepożądane. Inne z leków przeciwdepresyjnych mogą działać aktywizująco i niekiedy utrudniać zasypianie. Niektóre leki przeciwdepresyjne mogą wzmagać łaknienie (częste np. w toku leczenia mianseryną, mirtazapiną), inne zaś mogą zmniejszać apetyt. Między innymi z takich powodów, mówi się o określonych profilach działania poszczególnych leków przeciwdepresyjnych. W razie wystąpienia działań niepożądanych właściwym postępowaniem określanym we współpracy z lekarzem może być m.in. korekta dawkowania, tymczasowe wprowadzenie leku redukującego działania niepożądane lub zmiana leku przeciwdepresyjnego.
Leki przeciwdepresyjne nie mają działania uzależniającego.
Przerwanie zażywania niektórych leków przeciwdepresyjnych po dłuższym okresie ich stosowania (szczególnie w wyższych dawkach) może u części pacjentów powodować przejściowe, zwykle trwające nie dłużej niż kilka dni, łagodne objawy odstawienne, na przykład pod postacią ospałości, lekkich bólów głowy lub lekkiego niepokoju, przygnębienia. Ponowne zastosowanie odstawionego leku wiąże się z ustąpieniem owych objawów. Stopniowe, zgodne z zaleceniami odstawianie leków przeciwdepresyjnych pozwala w większości przypadków uniknąć tych objawów.
Należy zastrzec, że istnieje grupa ludzi, których powyższy akapit nie dotyczy. Stopniowe schodzenie z dawki niewiele pomaga i mają poważne problemy z odstawieniem leków oraz z funkcjonowaniem. Objawy odstawienne mają dużo cięższy przebieg i mogą trwać wiele miesięcy. Problem jest rzadko podnoszony w środowiskach naukowych, ale istnieją już pojedyncze szczegółowe analizy przypadków. Jednak świadomość problemu wśród lekarzy jest bardzo niska, nie istnieją żadne oficjalne protokoły pomocy. Co więcej, pacjent nie jest informowany o takim ryzyku. Pacjenci dotknięci tym problemem są zmuszeni do tworzenia forów samopomocy np. survivingantidepressants.org. Polecana jest tam m.in. metoda redukcji 10% ostatniej dawki co miesiąc (dla porównania lekarze najczęściej zalecają tempo znacznie szybsze – 25-50% dawki podstawowej na tydzień – które sprawdza się u większości pacjentów).
Część leków przeciwdepresyjnych może niekorzystnie wpływać na funkcjonowanie seksualne. Często dotyczy to SSRI (zespół PSSD), w trakcie stosowania których popęd seksualny może być zmniejszony, może wystąpić niemożność osiągnięcia orgazmu lub zaburzenia erekcji. Szacunkową częstość występowania dysfunkcji seksualnych ocenia się w przypadku SSRI na 57-73%, mirtazapiny 24%, nefazodonu 8%, amineptyny 7%, moklobemidu 4%. Inne badanie wykazało przeciwny tj. terapeutyczny wpływ moklobemidu na dysfunkcje seksualne. Dysfunkcjom seksualnym związanym ze stosowaniem SSRI można także przeciwdziałać, łącząc je z buspironem, mianseryną, bupropionem, cyproheptadyną, amantadyną, johimbiną.
U osób chorujących na padaczkę część leków przeciwdepresyjnych może obniżać próg drgawkowy, przyczyniając się do wystąpienia napadów padaczkowych. W takiej sytuacji istotne jest dobranie takiego leku przeciwdepresyjnego, który nie podnosi ryzyka wystąpienia napadów drgawek. Przyjmuje się, że w takiej sytuacji najbezpieczniejsze jest stosowanie SSRI. Spośród leków przeciwdepresyjnych najwyższe ryzyko wywołania napadów padaczkowych powodują bupropion oraz maprotylina – ich stosowanie u pacjentów z padaczką nie jest zalecane. Lekami obniżającymi próg drgawkowy w umiarkowanym stopniu – a więc również podnoszącymi ryzyko wystąpienia napadów drgawkowych – są wenlafaksyna i mianseryna. W niewielkim stopniu próg drgawkowy obniżają mirtazapina i reboksetyna.
U osób cierpiących na chorobę afektywną dwubiegunową zastosowanie leku przeciwdepresyjnego bez jednoczesnego stosowania leku normotymicznego może wywołać tak zwane odwrócenie faz (to znaczy przejście z fazy depresji do fazy manii) lub wywołać manię w okresie remisji. Z tego względu standardy leczenia choroby afektywnej dwubiegunowej zalecają stosowanie leków przeciwdepresyjnych wyłącznie w połączeniu z lekami normotymicznymi, pozwalającymi zapobiec temu działaniu. Przyjmuje się, że ryzyko wywołania manii u pacjentów z chorobą afektywną dwubiegunową bez jednoczesnego stosowania leku normotymicznego jest mniejsze przy stosowaniu antydepresantów z grupy SSRI, natomiast jest ono wyższe w przypadku leków działających na dwa lub więcej systemy neuroprzekaźników (na przykład trójcyklicznych leków przeciwdepresyjnych). W niektórych przypadkach ryzyko to może wynosić do 20-40%.
Niektóre leki przeciwdepresyjne mogą blokować receptory muskarynowe, wywierając w ten sposób działanie antycholinoergiczne (cholinolityczne). Właściwości takie mają przede wszystkim trójcykliczne leki przeciwdepresyjne (amitryptylina, klomipramina), zaś w istotnie mniejszym stopniu dotyczy to innych leków przeciwdepresyjnych, jak maprotylina, paroksetyna, trazodon, mianseryna i mirtazapina. Efekt ten jest zależny od dawki leku. Możliwe działania niepożądane, które wiążą się z blokowaniem receptorów muskarynowych, to: wysychanie błon śluzowych, suchość skóry, zaburzenia akomodacji oczu (niewyraźne widzenie), utrudnione oddawanie moczu, niepokój, zaburzenia snu, obniżenie koncentracji uwagi, pamięci, przyśpieszenie rytmu serca (tachykardia), zaparcia. Ze względu na działanie cholinolityczne owych leków, przed ich zastosowaniem konieczna jest staranna kwalifikacja pacjentów przeprowadzana przez lekarza. W toku kwalifikacji należy uwzględnić szereg przeciwwskazań do stosowania leków o działaniu cholinolitycznym. Najważniejsze z nich, dotyczące zwłaszcza trójpierścieniowych antydepresantów, to: jaskra (szczególnie z zamkniętym kątem przesączania), zaostrzenie niewydolności krążenia, zaburzenia rytmu serca, zaburzenia oddawania moczu (w tym łagodny rozrost gruczołu krokowego), nasilone zaburzenia otępienne (szczególnie z zaburzeniami świadomości), stosowanie innych preparatów cholinolitycznych, nasilona nadczynność tarczycy.
Przyjmuje się, że trójcykliczne leki przeciwdepresyjne są przeciwwskazane u osób obciążonych chorobami serca, ze względu na ich możliwe działanie kardiotoksyczne.
Niektóre leki przeciwdepresyjne u niewielkiej części pacjentów mogą powodować uszkodzenie wątroby. Stąd, przy stosowaniu niektórych z tych leków zaleca się monitorowanie poziomu enzymów wątrobowych we krwi żylnej (aminotransferazy asparaginianowej i aminotransferazy alaninowej). W przypadku chorób wątroby szczególnej uwagi i kontrolnych badań ALAT wymaga zastosowanie agomelatyny.
Leki z tej grupy znajdują zastosowanie nie tylko w leczeniu zaburzeń depresyjnych, lecz także w zaburzeniach lękowo-depresyjnych, zaburzeniach obsesyjno-kompulsyjnych, zespole lęku uogólnionego, agorafobii, fobii społecznej, zaburzeniach adaptacyjnych, zaburzeniach stresu pourazowego, zaburzeniach jedzenia i innych. Korzystny wpływ tych leków na nastrój pacjentów (i część innych aspektów funkcjonowania) zwykle ujawnia się po upływie 10-28 dni ich systematycznego stosowania. Natomiast nieco wcześniej dochodzi zwykle do poprawy w zakresie napędu psychomotorycznego, co subiektywnie wyraża się w poczuciu dysponowania większym zasobem energii czy też większymi chęciami do podejmowania aktywności. Jednocześnie działania niepożądane, jeżeli wystąpią, to zwykle są obserwowane w ciągu pierwszych kilku dni od rozpoczęcia terapii. Najczęściej mają one łagodny charakter (np. przemijająca utrata łaknienia, nudności, biegunka, bóle głowy), jednakże u niewielkiej części pacjentów dochodzi do nasilenia niepokoju, pobudzenia lub akatyzji. Wymienione sytuacje wzmożenia napędu lub pobudzenia, które poprzedzają poprawę w zakresie nastroju, mogą przejściowo nasilać myśli lub tendencje samobójcze (ulotki informacyjne znajdujące się w opakowaniach z lekami przeciwdepresyjnymi zwykle zawierają skróconą informację na ten temat). W takich przypadkach kontakt z lekarzem i odpowiednie zmodyfikowanie leczenia zwykle pozwalają na usunięcie lub zredukowanie działań niepożądanych. Ryzyko opisanych komplikacji uwydatnia znaczenie odpowiedniej współpracy pacjent-lekarz w zakresie stosowanej farmakoterapii – szczególnie u pacjentów, u których wyjściowo obecne są myśli samobójcze.
Przeważająca część badań wskazuje, że stosowanie leków przeciwdepresyjnych, zwłaszcza z grupy SSRI, w leczeniu depresji jednobiegunowej prowadzi do redukcji myśli samobójczych oraz zachowań samobójczych. Przyjmuje się, że efekt ten uzyskiwany jest za pośrednictwem ich korzystnego wpływu na objawy depresji jednobiegunowej. Niemniej jednak, badania nad bezpieczeństwem stosowania leków przeciwdepresyjnych wciąż są prowadzone, przy czym wyniki części z nich wzbudzają kontrowersje.
Zespół serotoninowy stanowi rzadkie, zagrażające życiu powikłanie wynikające przede wszystkim z łącznego przyjmowania podnoszących poziom serotoniny leków przeciwdepresyjnych z innymi substancjami, które nasilają ich działanie. Inną jego przyczyną może być stosowanie w nieodpowiednich dawkach dwóch lub więcej leków przeciwdepresyjnych łącznie.
Objawy zespołu serotoninowego mogą pojawiać się w przeciągu kilku godzin. Zwykle obejmują: pobudzenie, drżenia, klonusy, gorączkę, wzmożoną potliwość, hiperrefleksję, sztywność mięśni, tachykardię, zaburzenia świadomości, biegunkę, nudności i wymioty.
Zespół serotoninowy wymaga intensywnego leczenia w warunkach szpitalnych. Postępowanie lecznicze obejmuje zwykle: natychmiastowe odstawienie leków mogących wywołać zespół (do poprawy stanu klinicznego zazwyczaj dochodzi w ciągu 24 godzin), monitorowanie podstawowych funkcji życiowych, ewentualną tlenoterapię i zastosowanie wentylacji mechanicznej w przypadku niewydolności oddechowej, podawanie leków przeciwgorączkowych i zmniejszających napięcie mięśniowe, nawadnianie (wlewy kroplowe) i obniżanie temperatury ciała, stabilizację ciśnienia tętniczego.
Nadużycie każdego z leków przeciwdepresyjnych wiąże się z ryzykiem poważnego zatrucia, potencjalnie zagrażającego życiu i wymaga niezwłocznego wezwania pomocy medycznej. Ryzyko to jest uzależnione od wielu czynników, m.in. rodzaju leku i jego dawki, wydolności organizmu i współistniejących schorzeń oraz jednoczesnego przyjęcia innych substancji. Intencjonalne nadużycia leków przeciwdepresyjnych mające charakter prób samobójczych są stosunkowo częste, co wiąże się ze specyfiką zaburzeń, w leczeniu których są one wykorzystywane. Za leki, których nadużycie jest szczególnie niebezpieczne i wiąże się z wysokim ryzykiem śmiertelnego zatrucia, uznaje się trójcykliczne leki przeciwdepresyjne. Ich nadużycie może prowadzić do rozszerzenia źrenic, gorączki, spadku ciśnienia tętniczego, drgawek, niedrożności jelit, zatrzymania moczu, zaburzeń świadomości, śpiączki, tachykardii i zagrażających życiu zaburzeń rytmu serca, częstoskurczu z szerokimi zespołami QRS i śmierci. Za ich toksyczne wpływ na mięsień sercowy odpowiadaj głównie ich właściwości cholinolityczne i blokowanie kanałów sodowych. Większość zagrażających życiu objawów pojawia się w ciągu pierwszych 6 godzin od spożycia leku. Za nieco mniej groźne, jednak również mogące prowadzić do śmiertelnych zaburzeń rytmu serca, uznaje się zatrucia wenlafaksyną. Niższe ryzyko śmiertelnego zatrucia przypisuje się selektywnym inhibitorom wychwytu zwrotnego serotoniny oraz niektórym lekom, w tym trazodonowi i tianeptynie.
Okres ciąży i karmienia piersią.
Preferowaną metodą leczenia zaburzeń depresyjnych lub lękowych w trakcie ciąży jest psychoterapia. W przypadków depresji o ciężkim przebiegu leczeniem z wyboru mogą być także zabiegi elektrowstrząsowe. Leczenie przy pomocy leków przeciwdepresyjnych wymaga systematycznej współpracy z lekarzem psychiatrą. Ich zastosowanie pociąga za sobą konieczność przeanalizowania oczekiwanych korzyści i ryzyka dla matki oraz płodu. Zasób badań dotyczących bezpieczeństwa leczenia antydepresantami u kobiet w ciąży jest niewielki. Pośród różnych dostępnych leków przeciwdepresyjnych, przyjmuje się, że najmniejsze ryzyko wiąże się ze stosowaniem SSRI z wyjątkiem paroksetyny, która podnosi ryzyko wystąpienia wad serca. Niektóre z leków przeciwdepresyjnych mogą być przyczyną niskiej masy urodzeniowej noworodka. Stosowanie niektórych z nich w czasie ciąży może także prowadzić u noworodka do przetrwałego nadciśnienia płucnego. W przypadku stosowania leków przeciwdepresyjnych przez kobietę w ciąży w okresie poprzedzającym poród, możliwe jest wystąpienie przejściowych objawów odstawiennych u noworodka, rozdrażnienia. Według klasyfikacji amerykańskiej Agencji Żywności i Leków większość leków przeciwdepresyjnych zaliczana jest do grupy "C" (leki, których szkodliwy wpływ na rozwój płodu nie został wykluczony). Tylko nieliczne leki przeciwdepresyjne zakwalifikowano do grupy "B" (leki, w przypadku których nie ma dowodów szkodliwego działania na rozwój płodu): maprotylina, bupropion, mianseryna.
Leki przeciwdepresyjne przyjmowane przez matkę w okresie karmienia piersią przenikają do mleka matki. Ich poziom w mleku matki zwykle jest znacznie mniejszy niż we jej krwi. Ich zastosowanie wymaga rozważenia przy udziale lekarza psychiatry bilansu możliwych korzyści i ryzyka wystąpienia działań niepożądanych u karmionego piersią dziecka. Za stosunkowo bezpieczne w tej sytuacji uznaje się leki przeciwdepresyjne z grupy selektywnych inhibitorów wychwytu zwrotnego serotoniny z wyjątkiem paroksetyny oraz grupy trójpierścieniowych leków przeciwdepresyjnych z wyjątkiem doksepiny. Do leków przeciwdepresyjnych preferowanych podczas karmienia piersią należą citalopram, escitalopram. Przyjmuje się, że jeżeli matka stosowała dany lek w czasie ciąży, to nie należy go odstawiać, ani zmieniać. Zwykle zaleca się, aby podczas karmienia piersią lek był podawany w minimalnej skutecznej dawce, w miarę możliwości raz na dobę, po nakarmieniu dziecka. Zaleca się także monitorowanie zachowania i stanu zdrowia dziecka pod kątem ewentualnych objawów ubocznych.
Skuteczność działania i sposób stosowania.
Szacuje się, że po zastosowaniu leku przeciwdepresyjnego istotną poprawę uzyskuje około 50-70% pacjentów leczonych z powodu depresji. U blisko połowy z pozostałych, zmiana leku również przynosi poprawę. Leki te charakteryzuje terapeutyczny wpływ m.in. na objawy zespołu depresyjnego. Znaczna część leków przeciwdepresyjnych wykazuje również terapeutyczny wpływ na różnego rodzaju objawy lękowe.
Wspólną cechą leków przeciwdepresyjnych jest pojawianie się terapeutycznych efektów ich działania (takich jak poprawa nastroju, przywrócenie pacjentowi zdolności odczuwania satysfakcji i chęci do podejmowania aktywności) zwykle po upływie od 10 do 28 dni ich systematycznego przyjmowania w dawkach zgodnych z zaleceniami lekarza. W konsekwencji, przedwczesne odstawienie leków przeciwdepresyjnych bez porozumienia z lekarzem uniemożliwia pacjentom odniesienie korzyści z podjętego leczenia. Dla przykładu, zgodnie ze standardami psychofarmakoterapii, ocena skuteczności leku przeciwdepresyjnego w przypadku leczenia depresji w chorobie afektywnej jednobiegunowej możliwa jest dopiero po upływie 4-6 tygodni przyjmowania danego leku.
Kolejną istotną właściwością leków przeciwdepresyjnych jest działanie polegające na zapobieganiu powtórnemu wystąpieniu dolegliwości (zapobieganie nawrotom zaburzeń depresyjnych). Stąd, przedwczesne odstawienie leków przeciwdepresyjnych bez porozumienia z lekarzem, wkrótce po uzyskaniu poprawy, jest częstą przyczyną nawrotów dolegliwości. Pacjenci, u których wystąpił epizod depresji, obarczeni są 50–85% ryzykiem nawrotu. Natomiast pacjenci, którzy przebyli dwa epizody depresji, obarczeni są 80–90% ryzykiem nawrotu. Kontynuacja stosowania leku przeciwdepresyjnego u owych pacjentów pozwala na zmniejszenie liczby nawrotów depresji o 2/3. W przypadku pacjentów, którzy przeszli jeden epizod depresji, zaleca się kontynuację leczenia farmakologicznego przez okres 6 miesięcy. W przypadku pacjentów, którzy przeszli dwa lub więcej epizody depresji w niedalekiej przeszłości (w ciągu ostatnich kilku lat) i u których w ich trakcie doszło do znacznego upośledzenia funkcjonowania, zwykle zaleca się kontynuowanie stosowania leków przeciwdepresyjnych przez okres 2 lat. W przypadku pacjentów, którzy przeszli wiele epizodów depresji, może być wskazane długoletnie stosowanie leków przeciwdepresyjnych. Ustalany, przy udziale lekarza specjalisty, plan leczenia, którego celem jest zapobieżenie nawrotom depresji, powinien w każdym przypadku uwzględniać współistniejące stany chorobowe, wiek pacjenta i szerokie spektrum czynników rzutujących przebieg depresji. W przypadku złej tolerancji stosowanego w profilaktyce leku przeciwdepresyjnego, konieczne może być zastosowanie innego leku z tej grupy, co zwykle pozwala złagodzić lub usunąć działania niepożądane.
Czynniki wyboru leku.
Podczas wyboru leku przeciwdepresyjnego przeprowadzanego przez lekarza przy współpracy z pacjentem, dla optymalnej skuteczności terapii i jej bezpieczeństwa, zasadne jest uwzględnienie szeregu czynników, między innymi:
Jednoczesne stosowanie z innymi preparatami.
W przypadku wielu rodzajów zaburzeń psychicznych praktykuje się łączenie terapii lekami przeciwdepresyjnymi ze stosowaniem innych leków. Niemniej jednak, ze względu na konieczność rzetelnego określenia wskazań medycznych, możliwość wystąpienia interakcji lekowych i działań niepożądanych, leczenie tego rodzaju – czyli polipragmazję w zaburzeniach psychicznych – prowadzą głównie lekarze specjaliści psychiatrii. Przykładami leków często przepisywanych łącznie z lekami przeciwdepresyjnymi są:
Należy zwrócić uwagę, że stosowanie wraz z lekami przeciwdepresyjnymi preparatów ziołowych, które zawierają ziele dziurawca, może prowadzić do poważnych, zagrażających życiu interakcji – wystąpienia zespołu serotoninowego. Przyczyną tego są obecne w dziurawcu, silnie działające substancje, które podobnie jak leki przeciwdepresyjne hamują wychwyt zwrotny monoamin oraz ich degradację.

</doc>
<doc id="155940" url="https://pl.wikipedia.org/wiki?curid=155940" title="No Doubt">
No Doubt

No Doubt – amerykańska grupa wykonująca szeroko pojętą muzykę rockową. Powstała w listopadzie 1986 roku w Kalifornii. Przez pierwsze lata grała na koncertach uniwersyteckich i jako support bardziej znanych zespołów w południowej Kalifornii.
W 1992 ukazała się ich debiutancka płyta pt. "No Doubt". Z czasem zaczęli cieszyć się większą popularnością. Światową sławę przyniósł im album "Tragic Kingdom" (1995 r.) z hitem „Don't Speak”.
Kolejną płytą w ich dyskografii był "Return of Saturn" wydany w 2000 z takimi przebojami jak „Ex-Girlfriend”, „Simple Kind of Life” czy „Bathwater”. Płyta ta nie cieszyła się takim powodzeniem jak jej poprzedniczka, dlatego członkowie zespołu szybko zaczęli pracę nad kolejną płytą "Rock Steady" która była mieszanką ska, pop, rock, i reggae, gdzie zespół stworzył dwa duety z artystami z Jamajki – Lady Saw i Bounty Killer.
W 2004 roku zespół postanowił zrobić przerwę, podczas której artyści zajęli się indywidualnymi projektami, co zaowocowało solowymi albumami Gwen Stefani "Love. Angel. Music. Baby." i "The Sweet Escape".
Na początku 2008 grupa ponownie weszła do studia, aby nagrać kolejną płytę. Producentem płyty został Mike Stent znany ze współpracy z artystami takimi jak Bjork, U2, czy Britney Spears. Płyta zatytułowana "Push and Shove" do sklepów trafiła 25 września 2012. Singlem promujący album została piosenka „Settle Down”. Premiera singla i teledysku do piosenki wyreżyserowanego przez znaną z wcześniejszych prac z zespołem Sophie Muller, odbyła się 16 lipca 2012 roku.

</doc>
<doc id="155941" url="https://pl.wikipedia.org/wiki?curid=155941" title="Liczba fi">
Liczba fi



</doc>
<doc id="155942" url="https://pl.wikipedia.org/wiki?curid=155942" title="Interakcjonizm symboliczny">
Interakcjonizm symboliczny

Interakcjonizm symboliczny – teoria socjologiczna, według której kluczowym mechanizmem kształtowania się struktur społecznych jest ciągła wymiana i ewolucja znaczeń symboli, odbywająca się w trakcie wszelkich procesów oddziaływań zachodzących między ludźmi. Teoria ta wywodzi się z amerykańskiego pragmatyzmu filozoficznego.
Terminu „symboliczny interakcjonizm” po raz pierwszy użył Herbert Blumer w 1937 roku. Nazwa ta obejmuje podstawowy obszar zainteresowania całej orientacji koncentrującej się na analizie procesów wzajemnych oddziaływań, pojętych jako wymiana symbolicznych znaczeń. Wymiana zachodzi między świadomymi, ciągle definiującymi sytuacje partnerami. Konsekwencją tych procesów jest ukształtowanie osobowości partnera i funkcjonowanie grup społecznych.
Twórcą koncepcji interakcjonizmu symbolicznego był George Herbert Mead, który dokonał syntezy teorii Williama Jamesa, Charlesa H. Cooleya i Johna Deweya, opisując społeczeństwo jako: "skonstruowane wzory uporządkowanego działania, które utrzymują się i zmieniają dzięki interakcji symbolicznej między jednostkami i wewnątrz nich".
Podstawowe założenia.
Czterema podstawowymi dla interakcjonizmu społecznego kategoriami analizy są:
Badania, publikacje i stowarzyszenia.
Interakcjonizm symboliczny zazwyczaj opiera się na badaniach z wykorzystaniem metod jakościowych.
Pismem w którym ukazują się aktualne dokonania teoretyków i badaczy interakcjonizmu symbolicznego jest „Symbolic interaction”.
W Polsce interakcjonizm symboliczny rozwija się w ramach sekcji Socjologii Jakościowej i Symbolicznego Interakcjonizmu Polskiego Towarzystwa Socjologicznego. Pismem w którym ukazują się w Polsce artykuły inspirowane interakcjonizmem symbolicznym jest Przegląd Socjologii Jakościowej.
Sekcja Interakcjonizmu Symbolicznego i Jakościowych Socjologii Polskiego Towarzystwa Socjologicznego liczy ponad 200 członków (2016 r.). Wspierała publikację książek z zakresu interakcjonizmu symbolicznego oraz numery czasopisma Przeglądu Socjologii Jakościowej. To międzynarodowe czasopismo wydawane jest przez Uniwersytet Łódzki. Ukazują się w nim publikacje na temat interakcjonizmu symbolicznego i paradygmatu interpretatywnego w naukach społecznych.
Do zarządu European Society for the Study of Symbolic Interaction należy od roku 2016 dwóch reprezentantów Polski, dr hab. Anna Kacperczyk (UŁ) i prof. dr hab. Krzysztof T. Konecki (UŁ).

</doc>
<doc id="155943" url="https://pl.wikipedia.org/wiki?curid=155943" title="Edward Grabowski (historyk literatury)">
Edward Grabowski (historyk literatury)

Edward Józef Grabowski (ur. 18 marca 1849 w Buniszkach koło Suwałk, zm. 2 marca 1912 w Warszawie) – polski krytyk i historyk literatury powszechnej, pedagog.
Życiorys.
Pochodził z rodziny ziemiańskiej, był synem Wincentego i Karoliny z Narbutów. Ukończył gimnazjum w Kownie, następnie studiował filologię i historię w Szkole Głównej Warszawskiej (1867–1871), przekształconej w 1869 w Cesarski Uniwersytet Warszawski. Zakończył edukację ze stopniem kandydata nauk filologiczno-historycznych Uniwersytetu Warszawskiego. Pracował jako nauczyciel historii literatury w szkołach żeńskich w Warszawie (1871–1876), od 1876 był związany ze Szkołą Techniczną przy Kolei Warszawsko-Wiedeńskiej w Warszawie (inspektor, wykładowca języka polskiego). Wykładowca historii literatury na Uniwersytecie Latającym. W l. 1909-1911 wykładał historię literatury powszechnej na Wydziale Humanistycznym Towarzystwa Kursów Naukowych w Warszawie. W 1908 został członkiem rzeczywistym Towarzystwa Naukowego Warszawskiego. Żonaty z Marią z Urbanowiczów, mieli córkę Helenę.
Przedstawił pierwszą w Polsce krytyczną analizę średniowiecznej literatury włoskiej, francuskiej i niemieckiej. Zajmował się opracowaniem wskazówek metodycznych do nauki o historii literatury powszechnej. Wraz z Piotrem Chmielowskim wydał antologię "Obraz literatury powszechnej w streszczeniach i przykładach" (dwa tomy, 1895–1896), ogłosił także przekłady dzieł "Historya literatury angielskiej wieku XVIII" Hermanna Hettnera (1883) i "Francya przed rewolucyą" Hipolyte Taine’a (1883).
Oprócz rozpraw w czasopismach (o literaturze włoskiej: o Camoensie i Molierze), brał udział w opracowaniu „Dziejów literatury powszechnej”
Był ponadto autorem m.in.:

</doc>
<doc id="155944" url="https://pl.wikipedia.org/wiki?curid=155944" title="Civilization (seria)">
Civilization (seria)

Civilization – seria strategicznych gier turowych polegających na rozwijaniu wybranych cywilizacji poprzez zakładanie miast, szkolenie jednostek, budowę obiektów oraz podbój innych cywilizacji. Charakterystyczną cechą serii jest władanie danym narodem od czasów prehistorycznych po niedaleką przyszłość. Do 18 lutego 2018 sprzedano łącznie ponad 33 miliony egzemplarzy gier serii. Gracz jest stawiany w roli przywódcy wielkiej cywilizacji. Począwszy od 4000 lat p.n.e. przejmuje kontrolę nad pojedynczym osadnikiem na środku dużej i przeważnie mało znanej mapy. Zakłada pierwsze miasto, które może wykorzystać, aby pozyskać więcej osadników lub żołnierzy, a także badać nowe technologie oraz aby rozwijać swoją cywilizację. Akcja jest turowa, dzięki czasu czas na działanie i podejmowanie decyzji w grze jest nieograniczony. Po naciśnięciu przycisku „następna tura” ruchy wykonują przeciwnicy. Zwycięstwo można osiągnąć na wiele sposobów, np. militarnie lub technologicznie, budując i wysyłając statek kosmiczny lub gromadząc bogactwo.
Seria jest sygnowana nazwiskiem twórcy pierwszej części – Sida Meiera, kanadyjskiego projektanta gier.

</doc>
<doc id="155945" url="https://pl.wikipedia.org/wiki?curid=155945" title="Młodzież">
Młodzież

Młodzież – kategoria społeczna osób młodych, czyli znajdujących się w stanie przejściowym między dzieciństwem, a dorosłością (dojrzałością). Jej definicje są zróżnicowane pod względem przedziału wiekowego, ponieważ w przeciwieństwie do okresu dojrzewania, okres młodzieńczy jest konstruktem społecznym różnie rozumianym w zależności od czasu i kultury. Jego początku i końca nie można połączyć z określonymi czynnościami, takimi jak podjęcie nieodpłatnej pracy lub nawiązywanie relacji seksualnych.
Pod względem faz rozwoju człowieka przyjmuje się granice wiekowe dla młodzieży między 11. a 19. rokiem życia. W okresie wiekowym, do którego zalicza się młodzież następuje gwałtowne dojrzewanie, wzrost. Jest to okres, w którym człowiek rozwija swoje umiejętności, zainteresowania, wiedzę o świecie (praktyczną i teoretyczną). Młodzieży przysługują prawa ustalone przez władze państwa (ograniczone władzą opiekuna).
Fazy rozwojowe.
Pojęcie młodzieży odnosimy w psychologii przede wszystkim do okresu dorastania. Okres ten jest ogromnie zróżnicowany u różnych osób i trudno wyznaczyć granice wiekowe dotyczące wszystkich jednostek w danej kulturze. W celach porządkowych przyjęto jednak granice między 11. a 19. rokiem życia. Początek tego okresu wyznaczają zmiany natury anatomiczno-fizjologicznej, jakie zachodzą w organizmie. One właśnie sygnalizują rozpoczęcie fazy dorastania. Fazę tę kończy osiągnięcie biologicznej dojrzałości: zdolności do dawania życia. Fazę pierwszą nazywa się także fazą pokwitania lub pubertalną.
Fazę drugą wyznaczają zmiany w sferze psychicznej, przede wszystkim w obrazie własnej osoby. Zakończenie tej fazy wiąże się z osiągnięciem dojrzałości psychicznej, czyli ze zdolnością do decydowania o sobie, odkryciem sensu własnego istnienia i odnalezieniem własnej tożsamości.

</doc>
<doc id="155947" url="https://pl.wikipedia.org/wiki?curid=155947" title="Silnik parowy Newcomena">
Silnik parowy Newcomena



</doc>
<doc id="155949" url="https://pl.wikipedia.org/wiki?curid=155949" title="Otto Steffens">
Otto Steffens

Otto Steffens (ur. 7 kwietnia 1826 w Gdańsku, zm. 12 sierpnia 1904 w Gdańsku) – prawnik, przedsiębiorca, przewodniczący Rady Miasta Gdańska.
Życiorys.
Studiował prawo w Berlinie i Heidelbergu. W Gdańsku pracował jako sędzia oraz radca prawny. Był współwłaścicielem firmy handlu zbożem i drewnem "Carl Gottlieb Steffens und Söhne", udziałowcem banku Danziger Privat-Actien-Bank, wiceprzewodniczącym rady nadzorczej kolei Malbork-Mława ("Marienburg-Mlawka-Bahn") (1885), oraz członkiem zarządu Korporacji Kupców Gdańskich ("Die Korporation der Kaufmannschaft zu Danzig").
W 1864 został członkiem Rady Miejskiej. W latach 1871-1880 pełnił funkcję jej wiceprzewodniczącego, a w latach 1881-1898 przewodniczącego. Wspierał działania nadburmistrza Leopolda von Wintera w jego dążeniu do stworzenia z Gdańska nowoczesnego miasta.
W 1896 został uhonorowany tytułem Honorowego Obywatela Miasta Gdańska. Jego imieniem nazwano park położony w Gdańsku na obecnym osiedlu Aniołki.

</doc>
<doc id="155950" url="https://pl.wikipedia.org/wiki?curid=155950" title="Województwo śląsko-dąbrowskie">
Województwo śląsko-dąbrowskie



</doc>
<doc id="155952" url="https://pl.wikipedia.org/wiki?curid=155952" title="Bitwa pod Chmielnikiem">
Bitwa pod Chmielnikiem

Bitwa pod Chmielnikiem (zwana bitwą z Tatarami) – pomiędzy siłami polskimi pod dowództwem wojewody krakowskiego Włodzimierza a wojskami mongolskimi pod dowództwem Bajdara podczas I najazdu mongolskiego na Polskę w XIII wieku.
Przyczyny i tło bitwy.
Bitwa była jednym z epizodów europejskiej ekspansji Mongołów, której kolejnym etapem miało być podbicie Królestwa Węgier. W celu uniemożliwienia przyjścia z odsieczą węgierskiemu królowi Beli IV Mongołowie zaatakowali polskie księstwa piastowskie i Siedmiogród.
Pierwsze uderzenie na Polskę, osłabioną rozbiciem dzielnicowym, miało miejsce na przełomie 1240/1241. W marcu 1241 rozpoczęło się jednoczesne uderzenie Mongołów na Polskę (ok. 10 tys. jazdy) i na Węgry. Zagony tatarskie pod wodzą Batu-chana, wnuka Czyngis-chana w rejonie Sandomierza podzieliły się i ruszyły na Kujawy oraz na Kraków. Siłami zmierzającymi w kierunku Krakowa dowodził Orda-iczen. Zadanie powstrzymania Tatarów przypadło wojskom wojewody krakowskiego Włodzimierza i wojewody sandomierskiego Pakosława.
Mongolska technika walki.
Typowe uzbrojenie wojownika tatarskiego: dwa łuki, włócznia, szabla, sztylety, hełm (czasami mocowano stalowe maski), drewniane tarcze obciągnięte skórą, oraz czasami topory i maczugi.
Cechą charakterystyczną wojsk tatarskich była ich bardzo duża mobilność. Jazda tatarska była w stanie pokonać do 100 km dziennie. Jednocześnie Tatarzy mogli skutecznie razić przeciwnika opancerzonego w ciężkie zbroje unikając bezpośredniego starcia.
Mongołowie na polu bitwy korzystali z technik walki poznanych podczas podboju Chin. Szczególnie skuteczne na europejskich polach bitew okazały się "gwiżdżące strzały" i gazy oraz ognie chińskie, płoszące konie. Znane im były również machiny oblężnicze.
Przebieg bitwy.
Do bitwy doszło o wschodzie słońca 18 marca 1241 pod Chmielnikiem na miejscu noszącym nazwę Wesołe Pole (należące do folwarku Łagiewniki).
Na czele sił polskich stali wojewoda krakowski Włodzimierz, wojewoda sandomierski Pakosław oraz kasztelan krakowski Klemens z Brzeźnicy i kasztelan sandomierski Jakub Raciborowic. Wojska polskie zostały ugrupowane w następującym szyku: lewe skrzydło stanowiło rycerstwo krakowskie, prawe skrzydło rycerstwo sandomierskie. Siły mongolskie podzielone zostały na dwa oddziały: pierwszy złożony z ludów podbitych, drugi o większych walorach bojowych złożony z lepiej wyszkolonych wojowników mongolskich.
W samej bitwie można wyróżnić dwie fazy. Pierwsza faza trwająca kilka godzin zakończona została ucieczką oddziałów mongolskich. Dowodzący oddziałami mongolskimi Bajdar zastosował manewr „pozorowanej ucieczki” by wprowadzić zamęt i rozprężenie w oddziałach polskich. Po pozorowanym odwrocie nastąpiła druga faza bitwy. Na zdezorientowanych Polaków uderzył drugi odwodowy oddział mongolski. Rozerwany szyk sił polskich podzielił się na dwie grupy. Pierwsza pod naporem Mongołów rozpierzchła się, druga w zachowanym szyku bojowym wycofała się w kierunku północnym, gdzie następnego dnia stoczyła krwawą bitwę pod Tarczkiem.
Podczas bitwy na polach wokół Chmielnika główny ciężar walki wzięło na siebie lewe skrzydło, złożone z rycerstwa krakowskiego. Rycerstwo sandomierskie ulokowane na prawym skrzydle, nie będące w centrum walk widząc nieuchronną klęskę wycofało się do Krakowa. Podczas bitwy polegli obaj kasztelani oraz wojewoda krakowski Włodzimierz.
Dalsza ekspansja mongolska.
Tatarzy zdobyli następnie Kraków (28 marca 1241) i, po połączeniu z oddziałem z Kujaw, ruszyli na Śląsk. Po zdobyciu Wrocławia i zakończonej klęską wojsk polskich bitwie pod Legnicą (9 kwietnia 1241), w której zginął Henryk II Pobożny (co na długo uniemożliwiło zjednoczenie ziem polskich), Tatarzy przechodząc przez Morawy połączyli się ze swoimi głównymi siłami na Węgrzech.

</doc>
<doc id="155955" url="https://pl.wikipedia.org/wiki?curid=155955" title="Marek Safjan">
Marek Safjan

Marek Henryk Safjan (ur. 28 sierpnia 1949 w Warszawie) – polski prawnik i nauczyciel akademicki, sędzia, profesor nauk prawnych, specjalista w zakresie prawa cywilnego, w latach 1997–2006 sędzia, w latach 1998–2006 prezes Trybunału Konstytucyjnego, a od 2009 sędzia Trybunału Sprawiedliwości Unii Europejskiej.
Życiorys.
W 1971 ukończył studia na Wydziale Prawa i Administracji Uniwersytetu Warszawskiego. W 1973 zdał egzamin sędziowski. Był uczestnikiem prac Centrum Obywatelskich Inicjatyw Ustawodawczych Solidarności. W 1980 uzyskał stopień doktora nauk prawnych, a w 1990 stopień doktora habilitowanego. Za pracę habilitacyjną pt. "Prawo wobec ingerencji w naturę ludzkiej prokreacji" otrzymał I nagrodę przyznaną przez czasopismo „Państwo i Prawo”. W 1998 otrzymał tytuł naukowy profesora. Jest również absolwentem studium prawa porównawczego w Strasburgu. Specjalizuje się m.in. w prawie cywilnym i prawie medycznym.
W latach 80. przyjął otrzymaną od Adama Strzembosza propozycję pracy na Katolickim Uniwersytecie Lubelskim, dołączając m.in. do Wojciecha Łączkowskiego, Hanny Suchockiej, Wiesława Chrzanowskiego czy Alicji Grześkowiak – kadry tworzącej w późniejszych latach – jak sam stwierdził – „struktury nowego, demokratycznego państwa”. Na lubelskim uniwersytecie pracował do 1998, kiedy to został prezesem Trybunału Konstytucyjnego. W latach 1993–1996 pełnił funkcję dyrektora Instytutu Prawa Cywilnego Uniwersytetu Warszawskiego, a w latach 1996–1997 funkcję prorektora tego uniwersytetu. Był tutorem, a także członkiem rady naukowej Collegium Invisibile. Pełnił też funkcję przewodniczącego rady naukowej Instytutu Wymiaru Sprawiedliwości. Na UW był zatrudniony na stanowisku profesora zwyczajnego, a późniejszych latach został pracownikiem nieetatowym tej uczelni.
W latach 1994–1998 był sekretarzem generalnym sekcji polskiej "Association Henri Capitant des amis de la culture juridique française", a w latach 1991–1997 przedstawicielem Polski w Komitecie ds. Bioetyki Rady Europy. Od 1994 członek "Académie internationale de droit comparé", a od 2010 jej wiceprzewodniczący. W 1995 został członkiem "Association internationale droit, éthique et science". Członek krajowy korespondent Polskiej Akademii Umiejętności, członek Komitetu Etyki w Nauce Polskiej Akademii Nauk, a także rady Helsińskiej Fundacji Praw Człowieka. Wszedł w skład rad naukowych „Studiów Prawniczych KUL” oraz „Roczników Nauk Prawnych” wydawanych na Wydziale Prawa, Prawa Kanonicznego i Administracji Katolickiego Uniwersytetu Lubelskiego.
W listopadzie 1997 objął urząd sędziego Trybunału Konstytucyjnego, a w styczniu 1998 został powołany przez prezydenta Aleksandra Kwaśniewskiego na stanowisko prezesa TK. 5 listopada 2006 zakończył dziewięcioletnią kadencję sędziego.
W lutym 2009 został nominowany do objęcia stanowiska polskiego sędziego w Trybunale Sprawiedliwości Unii Europejskiej. 6 października 2009 podczas uroczystej sesji inauguracyjnej złożył ślubowanie jako nowy sędzia TSUE, zastępując na tym stanowisku Jerzego Makarczyka. W kwietniu 2015 otrzymał nominację na drugą sześcioletnią kadencję.
Wszedł w skład Komitetu Wspierania Muzeum Historii Żydów Polskich Polin w Warszawie.
Życie prywatne.
Jest synem Doroty i Zbigniewa Safjanów. Jego żoną jest Dorota Safjan. Włada językiem angielskim, francuskim i rosyjskim. Publikował na łamach „Newsweeka”.
Odznaczenia i wyróżnienia.
W 2003 otrzymał Nagrodę im. Księdza Idziego Radziszewskiego Towarzystwa Naukowego KUL. W 2006 został laureatem Nagrody Kisiela, a w 2007 został uhonorowany w Strasburgu Medalem Pro merito za działalność jako prezes Trybunału Konstytucyjnego oraz za zaangażowanie w prace i działalność europejskich instytucji badawczych i akademickich. W 2007 otrzymał Wielką Odznakę Adwokatura Zasłużonym.
Wyróżniony tytułem doktora "honoris causa" Europejskiego Instytutu Uniwersyteckiego we Florencji (2012).

</doc>
<doc id="155956" url="https://pl.wikipedia.org/wiki?curid=155956" title="Ferdinand von Zeppelin">
Ferdinand von Zeppelin

Ferdinand Graf von Zeppelin (ur. 8 lipca 1838 w Konstancji nad Jeziorem Bodeńskim, zm. 8 marca 1917 w Berlinie) – niemiecki generał, inżynier i konstruktor lotniczy, w 1900 roku zbudował pierwszy sterowiec o konstrukcji szkieletowej.
Życiorys.
Uczył się w Stuttgarcie. Od 1858 był żołnierzem pułku wirtemberskiego. W 1860 wyjechał do Ameryki, gdzie przez jakiś czas walczył pod rozkazami generała Hookera po stronie Unii w wojnie secesyjnej. Uczestniczył m.in. w bitwie nad Antietam. Kiedy powrócił do Europy, w trwającej krótko wojnie w 1866 walczył przeciwko Prusom jako żołnierz armii Wirtembergii. W 1870 Wirtembergia działała wspólnie z Prusami i Związkiem Północnoniemieckim w wojnie francusko-pruskiej. W jej pierwszej fazie odznaczył się jako oficerem kawalerii, który dowodził patrolem w śmiałym wypadzie do Alzacji. W latach 80. był pułkownikiem ułanów. Od 1887 do 1889 pełnił funkcję posła króla Wirtembergii w Berlinie. W 1889 został awansowany na generała i zakończył służbę wojskową.
Będąc świadkiem użyteczności balonów w Ameryce i podczas oblężenia Paryża, w 1890 założył spółkę, której celem była produkcja sterowców. W latach 1892–1893 powstał pierwszy projekt stworzony wspólnie z . We Friedrichshafen nad Jeziorem Bodeńskim rozpoczęto pierwsze próbne loty dwusilnikowego sterowca liczącego około 15 metrów długości. W 1900 udało się osiągnąć widoczny sukces, a Zeppelin zyskał sławę, spotykając się m.in. z aprobatą cesarza Wilhelma II Hohenzollerna. Monarcha wyraził się z uznaniem o trwającym 12 godzin locie Zeppelina nad Szwajcarią i Bawarią, a w listopadzie 1908 nazwał go "największym Niemcem XX wieku". Od 1910 do 1914 sterowce spółki Zeppelin zaliczyły bezwypadkowe przeloty pasażerskie na długość około 160 000 km. Od 1913 wchodziły one do wyposażenia armii, zaś w trakcie I wojny światowej, która wybuchła w lipcu 1914, zwane powszechnie na cześć swego konstruktora „zeppelinami” sterowce dokonały nalotów bombowych m.in. na Antwerpię, Liège, Warszawę, Paryż, Londyn, Neapol, Humberside, wschód Anglii, Tyneside, oraz zajmowały się nalotami rozpoznawczymi.
Po śmierci Zeppelina jego spółka prowadziła w dwudziestoleciu międzywojennym usługi handlowe. W 1937 miał miejsce słynny wybuch sterowca "LZ 129 Hindenburg", po którym to wydarzeniu zaniechano użytkowania tego rodzaju statków powietrznych.
Upamiętnienie.
Nazwisko konstruktora nosiły sterowce "LZ 127 Graf Zeppelin" i "LZ 130 Graf Zeppelin II" (bliźniaczy do LZ 129 Hindenburg, więc największy w historii), a także noszą sterowce nowej generacji Zeppelin NT. 
Nazwę Graf Zeppelin, nadaną na cześć generała, nosił również nieukończony lotniskowiec III Rzeszy z okresu II wojny światowej, jedyny lotniskowiec w historii Niemiec.
W latach 1910-1945 nazwisko Ferdinanda von Zeppelina nosiła ulica w Olsztynie ("Zeppelin-Straße", dziś ulica 11 Listopada). Tę samą nazwę noszą ulice w Berlinie i innych miastach niemieckich.
Na cześć Grafa von Zeppelina nazwano też markę niemieckich zegarków.

</doc>
<doc id="155957" url="https://pl.wikipedia.org/wiki?curid=155957" title="Ambystomy">
Ambystomy



</doc>
<doc id="155958" url="https://pl.wikipedia.org/wiki?curid=155958" title="Chmielnik (województwo świętokrzyskie)">
Chmielnik (województwo świętokrzyskie)

Chmielnik – miasto w powiecie kieleckim, w województwie świętokrzyskim. Leży na skrzyżowaniu drogi krajowej nr 73 (Wiśniówka – Jasło), drogi krajowej nr 78 (Chałupki – Chmielnik) oraz drogi wojewódzkiej nr 765 (Chmielnik – Osiek), nad rzeką Wschodnią (prawy dopływ Czarnej Staszowskiej), na pograniczu Niecki Połanieckiej i Pogórza Szydłowskiego. Jest siedzibą miejsko-wiejskiej gminy Chmielnik. Ośrodek handlowo-usługowy. Przemysł materiałów budowlanych i spożywczy. Stacja kolejowa. Zachowany szesnastowieczny układ urbanistyczny, wytyczony przez czworoboczny rynek i sieć prostopadłych ulic.
Od połowy XVI w. do 1689 był jednym z ważniejszych centrów polskiego kalwinizmu. Miasto prywatne Królestwa Kongresowego, położone było w 1827 roku w powiecie szydłowskim, obwodzie stopnickim województwa krakowskiego.
W latach 1956–1961 miasto było siedzibą powiatu chmielnickiego. W latach 1975–1998 miasto administracyjnie należało do woj. kieleckiego.
Demografia.
Według danych z 31 grudnia 2010 miasto zajmowało powierzchnię 7,8 km² i liczyło 3891 mieszkańców, z czego liczba mężczyzn wynosiła 1863 osób (47,9%), zaś kobiet – 2028 (52,1%). Gęstość zaludnienia wynosiła 499 osób/km².
Historia.
Pierwsze wzmianki pochodzą z 1241, kiedy to miała miejsce bitwa pod Chmielnikiem z wojskami mongolskimi. Przy trasie na Szydłów znajduje się pamiątkowy obelisk. Początkowo osada będąca własnością książęcą (kasztelania sandomierska), w XIII w. stała się własnością Odrowążów.
Najstarszym zabytkiem Chmielnika jest kościół pw. św. Trójcy z cmentarzem przykościelnym założonym ok. 1356. Obecnie oglądać można jedynie prezbiterium (początki XIV w.) kościoła zniszczonego w okresie reformacji.
W czasach najazdów tatarskich Chmielnik był własnością Oleśnickich. Ich staraniom Chmielnik zawdzięcza prawa miejskie nadane przez króla Zygmunta Augusta w 1551. Około 1558 ówczesny właściciel miasta Jan Oleśnicki zamienił kościół na zbór kalwiński, zapoczątkowując protestancki epizod miasta. Ostatni proboszcz katolicki został wygnany z miasta około 1562. Nowe miasto Chmielnik usytuowano na wschód od istniejącej wsi o tej samej nazwie (obecnie Przededworze). Pod koniec lat 60. XVI wieku miejscowość stała się centrum braci polskich, którzy mieli tutaj własną szkołę i odbywali synody (ostatni w 1592).
W 1580 król Stefan Batory nadał przywilej organizowania kolejnych jarmarków. Około 1592 właściciele miasteczka przeszli kalwinizm i przekazali budynek zboru swoim współwyznawcom, ale bracia polscy pozostali w miasteczku, jeszcze około 1610 roku synody kalwińskie upominały właścicieli, by nie pozwalali arianom na własne nabożeństwa. Staraniem pastora Franciszka Płachty Secemińskiego większość mieszkańców przeszła na kalwinizm.
W 1630 Chmielnik przeszedł na własność kalwińskiej rodziny Gołuchowskich. Wybudowany w latach 1634–1636 nowy, obszerny i murowany zbór został spalony w okresie potopu szwedzkiego, ale staraniem rodziny Gołuchowskich został odbudowany. W Chmielniku odbywały się w synody kalwińskie, działała też szkoła na bardzo dobrym poziomie.
Zbór kalwiński istniał do roku 1689 kiedy to, po procesie wytoczonym kalwinistom, zamknięto go i szkołę, a budynek kościoła przekazano kościołowi katolickiemu. Choć kalwiniści są notowani w mieście przez jeszcze 30 lat, po zamknięciu zboru miasteczko podupadło.
XVII wieku sięga historia społeczności żydowskiej Chmielnika, w którym, na podstawie przywileju wydanego przez Krzysztofa Gołuchowskiego, zaczęli osiedlać się Żydzi sefardyjscy wygnani z Hiszpanii. Synagoga została wzniesiona w XVIII w. Zajęcie przez Żydów opuszczonych domów i sklepów wygnanych chmielnickich arian (1658) przyczyniło się do dalszego rozwoju ekonomicznego gminy żydowskiej.
Chmielnik był również miastem królewskim. Według ks. Jana Wiśniewskiego (1774) miasto zostało przekazane w darze od Rzeczypospolitej Stanisławowi Augustowi. Król ofiarował je wkrótce księciu Józefowi Poniatowskiemu (bratanek króla, znany z zamiłowania do kart), który w potrzebie finansowej sprzedał Chmielnik wojewodzie inowrocławskiemu – Andrzejowi Moszczeńskiemu. Według najnowszych badań historycznych epizod z podarowaniem miasta Poniatowskiemu nie ma potwierdzenia w źródłach historycznych. Nowy właściciel dokończył rozpoczętą przez Jerzego Ożarowskiego w 1730 trwającą 50 lat budowę nowego kościoła. W 1787 właścicielami Chmielnika zostali Chłapowscy.
Po III rozbiorze Polski (1795) miasto należało do Austrii (prowincja Nowa Galicja). W latach 1809–1815 w Księstwie Warszawskim, następnie w Królestwie Polskim.
W 1829 ostatni z Chłapowskich – Dezydery sprzedał Chmielnik Kazimierzowi Tańskiemu. Własnością tej rodziny dobra chmielnickie pozostawały do 1945.
W dniu 20 stycznia 1864 miała w Chmielniku miejsce potyczka Powstania Styczniowego. Powstańcami dowodził major Rumowski (Wagner).
W 1922 w Chmielniku powstał Bank Kupiecki, którego prezesem został handlowiec Herman Leszman.
Miasto zostało wyzwolone spod okupacji hitlerowskiej 13 stycznia 1945 roku przez żołnierzy 52 armii I Frontu Ukraińskiego Armii Czerwonej. Fakt ten upamiętniał Pomnik Wdzięczności postawiony na rynku miasta.
Zabytki.
Zabytki wpisane do rejestru zabytków nieruchomych:
Osiedla.
Chmielnik dzieli się na cztery osiedla – Słoneczne, Sady, ulicę Piastów (kiedyś osiedle „22 Lipca”) oraz Dygasińskiego. W obecnej chwili powstaje kolejne osiedle o nazwie „Za kościółkiem”, znajdujące się w północno-zachodniej części miasta.
Sport.
W mieście działa klub piłki nożnej, "Zenit Chmielnik", założony w 1946 roku.
Przypisy.
+48

</doc>
<doc id="155960" url="https://pl.wikipedia.org/wiki?curid=155960" title="Bitwa pod Silarus">
Bitwa pod Silarus



</doc>
<doc id="155962" url="https://pl.wikipedia.org/wiki?curid=155962" title="Nubia">
Nubia

Nubia – kraina historyczna w północno-wschodniej Afryce obejmująca środkowy bieg Nilu pomiędzy Asuanem a Chartumem (między VI a I kataraktą), obecnie na terenie południowego Egiptu i północnego Sudanu.
W okresie Nowego Państwa Nubia znana była pod nazwą Kusz, która wzmiankowana jest w Starym Testamencie w Księdze Rodzaju (Rodz. 10, 6–7).
Geografia.
Nubia obejmuje region pomiędzy Asuanem na I katarakcie na Nilu a miejscem niedaleko Chartumu na VI katarakcie, gdzie łączą się Nil Biały z Nilem Błękitnym. Nubia dzielona jest na Nubię Dolną pomiędzy I a II kataraktą, Nubię Górną pomiędzy II a IV kataraktą i Nubię Południową pomiędzy IV a VI.
Starożytna Nubia w okresie do ok. 4500 p.n.e. cieszyła się dużo bardziej wilgotnym klimatem i jej tereny pokrywała nie pustynia a sawanna. Klimat zmienił się jednak na suchy i przez ostatnie 5 tys. lat Nubia pozostaje regionem pustynnym z rzadkimi opadami deszczu.
Nazewnictwo.
Nazwa Nubia zaczęła być stosowana w okresie rzymskim. Wywodzi się najprawdopodobniej od starożytnego egipskiego "nb" (pol. złoto) i oznacza „Kraj Złota” lub też od greckiej nazwy "Noubades" (pol. Nobadowie) stosowanej dla określenia ludności, która sprowadziła się do Nubii w IV w. p.n.e.
Starożytni Egipcjanie nazywali Nubię Górną m.in. "Ta-Setiu" – „Krajem Łuczników” lub "Ta-Nahesi" – „Krajem Wędrownych Łuczników”. Jej północny region nazywano od okresu Średniego Państwa "Wawatem" a region południowy – Kuszem.
W okresie Nowego Państwa Nubia znana była pod nazwą Kusz, która wzmiankowana jest w Starym Testamencie w Księdze Rodzaju (Rdz 10,6–7).
Nubia Dolna nazywana była przez starożytnych Greków i Rzymian "Dodekaszoenos", a przez Arabów "Butn Al-Hajr" – „Brzuch Kamieni”. Grecy nazywali Nubię również "Etiopią" lub "Meroe".
Królestwa Nobatii, Makurii i Alodii określano mianem chrześcijańskiej Nubii, a nazwę "Nubia" stosowano dla całego regionu od średniowiecza do XIX wieku. W XIX wieku zaczęto stosować nazwę Sudan od arabskiego "Bilad as-Sudan" (pol. „Kraj Czarnych”).
Archeologiczne kultury nubijskie znane są pod nazwami: Grupa-A, Grupa-C, Grupa-X i Kerma.
Historia.
Prehistoria.
Tereny Sudanu zamieszkane były przez przedstawicieli Homo erectus do ok. 250 tys. lat temu, a najstarsze ślady człowieka anatomicznie współczesnego ("Homo sapiens") na terenie Nubii pochodzą sprzed co najmniej 150 tys. lat, czego dowodzi czaszka z Sinja. Osadnictwo w okolicach obecnego Chartumu było rozpowszechnione w okresie mezolitu pomiędzy 8000 a 4000 p.n.e., o czym świadczą znaleziska archeologiczne – pozostałości wyrobów ceramicznych.
Z okresu pomiędzy 4000 a 3000 p.n.e. pochodzą ślady pierwszej uprawy ziemi a ludy zamieszkujące tereny Nubii Dolnej – nazwane przez amerykańskiego archeologa George’a Reisnera (1867–1942) Grupą-A – były pod wpływem rodzącej się cywilizacji Egiptu. Władcy z okresu kultury archeologicznej Grupy-A przyjęli symbole władzy podobne do tych stosowanych przez współczesnych im władców Egiptu z okresu kultur archeologicznych Nagada II i Nagada III.
Klasyfikacja Reisnera została z czasem uściślona i obecnie wyróżnia się trzy okresy kultury Grupy-A: okres starożytny pomiędzy ok. 3700 a 3250 p.n.e., okres klasyczny 3250-3150 p.n.e. i okres końcowy 3150-2800 p.n.e. W okresie starożytnym i klasycznym rozwinęła się wymiana handlowa z prehistorycznym Egiptem – Nubijczycy zamieszkujący obszar przy III katarakcie sprowadzali z terenów dalej na południu złoto, kość słoniową, heban, kadzidło oraz skóry zwierząt, które dostarczyli Nubijczykom Grupy-A a ci wymieniali je z Egipcjanami na piwo, wino, oliwę i zboża, a także na narzędzia i miedź.
Relacje ze Starożytnym Egiptem.
Nubia była wielokrotnie najeżdżana przez Egipt ze względu na znajdujące się tam duże zasoby złota. Około 2500 p.n.e. Egipcjanie zajęli częściowo tereny Nubii Górnej ("Wawat") i zdominowali zamieszkałą tam ludność (w klasyfikacji Reisnera – Grupę–C). Już ok. 2575 p.n.e. faraon Snofru najechał Nubię i utworzył egipską placówkę w Buhen, a na zachód od Nilu powstały kamieniołomy gnejsu. Tereny Kuszu zamieszkiwała wówczas ludność kultury Kermy.
Około 2160 p.n.e., kiedy Egipt przechodził okres dezorganizacji – Pierwszy Okres Przejściowy (ok. 2250 – ok. 2050 p.n.e.) – nubijskie Królestwo Kerma ze stolicą w Kermie przechodziło okres rozkwitu.
Około 1915 p.n.e. faraon Senuseret I z XII dynastii opanował tereny Nubii, wznosząc fortece w Buhen, Anibie, Semnie i Kummie. Około 1826 p.n.e. Senuseret III podjął nieskuteczną próbę zajęcia nubijskiej wyspy na Nilu – Saï i wycofał się do Semny. Tereny na południe od II katarakty nazwał "Kuszem" a ich mieszkańcom – Kuszytom – zakazał przejścia na północ od Semny z wyjątkiem handlu w Iken.
Nubia utraciła ostatecznie niezależność ok. 1500 p.n.e. na rzecz Nowego Państwa, kiedy to została podbita przez faraonów XVIII dynastii, m.in. przez wojska Totmesa III. Nubią administrowali przez kolejne 500 lat zarządcy z Egiptu, którzy nosili tytuł „Syn Króla Kusz”. Nubia płaciła wówczas Egiptowi wysokie podatki, dostarczała niewolników i poborowych do wojska.
Królestwo Kusz.
W XI wieku p.n.e. Nubia odzyskała niepodległość, kiedy Egipt stracił na znaczeniu pod koniec Nowego Państwa. Zarządcy Kusz wspierani przez armie nubijską zerwali z Egiptem i stali się władcami samodzielnymi i od nich wywodzili się królowie Kusz. Powstało wtedy samodzielne królestwo Kuszytów ze stolicą w Napacie, którą ustanowił pierwszy potwierdzony w źródłach historycznych król Kusz – Alara (ok. 780–760 p.n.e.).
Kuszyci rozwinęli odrębną od egipskiej kulturę – posługiwali się własnym językiem, wypracowali własne formy architektoniczne i sztuki użytkowej. Swoich władców chowali pod piramidami o formie innej niż egipskie.
Po zajęciu Napaty przez faraona Psametycha II ok. 590 r. p.n.e., stolicę przeniesiono do Meroe. Lokalizacja nowej stolicy dalej na południe, pomiędzy VI a V kataraktą na terenach zasobnych w rudy żelaza i heban była sprzyjająca w przypadku kolejnej wojny z Egiptem. Meroe stało się ważnym ośrodkiem produkcji żelaza, wyrobu broni i narzędzi rolniczych. Narzędzia żelazne przyczyniły się do rozwoju rolnictwa – w regionie Meroe uprawiano proso i sorgo, a także hodowano bydło. Nadwyżki eksportowano, korzystając z dogodnej lokalizacji miasta na szlaku do Egiptu i nad Morze Czerwone. Meroe handlowało również piórami strusimi, złotem, kością słoniową, hebanem i skórami lampartów. Od III w. p.n.e. w Meroe chowano władców królestwa a jako pierwszy z władców spoczął tam król Arakamani. Prace wykopaliskowe w Meroe odsłoniły m.in. nekropolę królewską obejmującą kilkadziesiąt niewielkich grobów i piramid z komorami podziemnymi, budowanych z piaskowca, o wysokości od 10 do 30 m, a także pozostałości kilku pałaców królewskich, wielką świątynię Amona i inne budowle sakralne (poświęcone m.in. Izydzie), zabudowę miejską oraz resztki pieców hutniczych.
Upadek Kusz nastąpił po inwazji armii Aksum, najprawdopodobniej za panowania Elli Amidy (ok. 320 lub 325).
Trzeci Okres Przejściowy.
W latach 790–656 p.n.e. Nubia zawładnęła przejściowo Egiptem (XXV dynastia).
Ekspansję kuszycką na ziemie egipskie rozpoczął Kaszta, a jego syn Pianchi objął tron i zapoczątkował XXV dynastię. W 671 p.n.e. na Egipt najechali Asyryjczycy dysponujący bronią z żelaza i zmuszając kolejnych faraonów kuszyckich Taharkę i Tanutamona do ucieczki do rodzimej Napaty, wyparli Kuszytów.
Relacje ze Starożytnym Rzymem.
Podczas rzymskiego panowania w Egipcie w 27 r. p.n.e., za rządów królowej Kandake, jej wojska zaatakowały Rzymian. Po początkowych sukcesach (zdobycie Elefantyny, Syene i File) rzymskie wojska wyparły Nubijczyków i poprowadziły kontrofensywę zajmując Napatę. Po zawarciu układu pokojowego Rzymianie wycofali się z Nubii.
W kolejnych latach (wiek I–II n.e.) Nubia utrzymywała z Rzymem kontakty handlowe. Rzymskie wyroby luksusowe znajdowano w nubijskich grobach królewskich z tego okresu. W III wieku na terenie królestwa Meroe pojawiły się plemiona Nuba, od których pochodzi dzisiejsza nazwa Nubii.
Chrystianizacja.
Pod koniec III wieku do Nubii przybyli Nobadowie, nazywani również Grupą-X, których pochodzenie nie jest do końca wyjaśnione. Nobadowie toczyli walki z plemieniem Blemiów zakończone ostatecznym zwycięstwem za czasów króla Silko w drugiej połowie V wieku. Założyli królestwo Nobatię a ok. 540 królowie nobadyjscy przyjęli chrześcijaństwo i Nubia stopniowo ulegała chrystianizacji.
W VI wieku na terenie Nubii znajdowały się trzy królestwa: Nobatia ze stolicą w Pachoras, Makuria ze stolicą w Dongoli i Alodia ze stolicą w Sobie. Królestwa przeszły na chrześcijaństwo w latach 543–575, przystosowując dawne świątynie dla potrzeb nowej wiary i wznosząc nowe.
Islamizacja.
Najazdy Arabów w VII wieku spowodowały izolację Nubii od innych krajów chrześcijańskich. Jednak samo wyparcie chrześcijaństwa przez islam nastąpiło dopiero między XIV a XVI wiekiem, kiedy to terytorium Nubii zostało podbite przez muzułmanów.
Od XVI wieku Nubia znajdowała się w granicach sułtanatu Sennar. W latach 1821–1832 została podbita przez paszów Egiptu.
Prace archeologiczne i badania historyczne.
W latach 1958–1964 miała miejsce międzynarodowa akcja ratowania zabytków Nubii pod patronatem UNESCO, przy udziale Polski.

</doc>
<doc id="155963" url="https://pl.wikipedia.org/wiki?curid=155963" title="Émile Lahoud">
Émile Lahoud

Émile Jamil Lahoud (arab. اميل لحود, ur. 12 stycznia 1936 w Bejrucie) – generał, prezydent Libanu w latach 1998–2007, Maronita. Uważany za polityka prosyryjskiego, a miejscami nawet za marionetkę w rękach prezydenta tego kraju Baszara al-Assada (podobnie jak wcześniej Hafiza al-Assada). W 2004 roku został odznaczony Krzyżem Wielkim Orderu Zasługi Rzeczypospolitej Polskiej.
Rodzina.
Lahoud jest synem generała Jamila Lahouda (1901–1983), jednego z przywódców libańskiego ruchu niepodległościowego w okresie francuskiego kolonializmu. Jego matka była z pochodzenia Ormianką. Jest żonaty z Andrée Lahoud, z którą ma troje dzieci: Carine (żonę Eliasa Murra), Emila i Ralpha.

</doc>
<doc id="155964" url="https://pl.wikipedia.org/wiki?curid=155964" title="Borchardt">
Borchardt

Osoby
Inne

</doc>
<doc id="155967" url="https://pl.wikipedia.org/wiki?curid=155967" title="Baszszar al-Asad">
Baszszar al-Asad

Baszszar Hafiz al-Asad, arab. بشار حافظ الأسد, "Baššār Ḥāfiẓ al-ʾAsad" (ur. 11 września 1965 w Damaszku) – syryjski lekarz, polityk i wojskowy, od 2000 roku prezydent Syrii i przywódca Partii Baas. Syn Hafiza al-Asada, będącego prezydentem Syrii w latach 1971–2000.
Życiorys.
W 1988 roku ukończył studia na Wydziale Medycyny Uniwersytetu Damasceńskiego. Po otrzymaniu dyplomu ukończenia studiów w stopniu doktora rozpoczął pracę w armii. Podyplomową praktykę odbył w szpitalu wojskowym w Tischrin. Cztery lata później przeniósł się na studia podyplomowe w Londynie (Western Eye Hospital) ze specjalizacją okulistyczną. W 1994 roku w wypadku samochodowym zginął jego starszy brat Basil, mający być następcą ojca jako prezydent Syrii. W związku ze śmiercią brata Baszszar został zmuszony do powrotu i wstąpienia do akademii wojskowej. Od 1998 roku nadzorował politykę Syrii w Libanie w czasie trwania okupacji. Po śmierci ojca 10 czerwca 2000 został wybrany na prezydenta Syrii. W grudniu tego samego roku wziął ślub z Asmą Achras. W 2007 został ponownie wybrany na prezydenta.
Prezydentura.
Po śmierci ojca Hafiza al-Asada w 2000 roku Baszszar został przywódcą Partii Baas i armii. Wybrany na prezydenta w wyniku przeprowadzonego referendum (był jedynym kandydatem) otrzymał wg oficjalnych danych 99,7% głosów przy frekwencji 94,6%. W związku z wyborem na prezydenta Madżlis asz-Szab (parlament syryjski) obniżył minimalny wiek dla kandydata na prezydenta z 40 na 34 lata (wiek Asada, kiedy został wybrany), po wyborze Asad otrzymał także stopień generała. 27 maja 2007 roku Baszszar został ponownie wybrany jako prezydent na kolejną kadencję siedmiu lat, z oficjalnym wynikiem 97,6% głosów w referendum (brak innego kandydata).
W swojej polityce wewnętrznej jest znany z lekceważenia praw człowieka, częstych zaburzeń gospodarczych spowodowanych nakładanymi sankcjami i wszechobecnej korupcji. Po wyborze na prezydenta miał przyjąć bardziej liberalne podejście niż jego ojciec. W jednym z wywiadów stwierdził, że widzi demokrację w Syrii jako „narzędzie dla lepszego jutra”.
W swojej polityce zagranicznej al-Asad jest zdeklarowanym krytykiem Stanów Zjednoczonych i Izraela. Asad prowadzi politykę zbliżenia z Rosją. Asad podjął też decyzję o wycofaniu wojsk z Libanu po 29-letniej okupacji tego kraju.
W czasie wojny domowej w Syrii zdecydował o tłumieniu protestów skierowanych przeciw niemu, co spowodowało eskalację konfliktu i w efekcie śmierć tysięcy osób oraz olbrzymie straty materialne. Oskarżany o wydawanie rozkazów dokonywania zbrodni przeciwko ludzkości.
W pierwszych wielopartyjnych wyborach prezydenckich, które zostały przeprowadzone 3 czerwca 2014, odniósł zwycięstwo uzyskując 88,7% głosów przy 73-procentowej frekwencji. Tym samym prezydent zapewnił sobie trzecią, 7-letnią kadencję na stanowisku.
Stosunki z innymi przywódcami.
Z pierwszą oficjalną wizytą jako głowa państwa Baszszar al-Asad udał się do Francji na spotkanie z ówczesnym prezydentem Jacquesem Chiracem. W 2003 roku Asad był przeciwny inwazji na Irak, mimo wieloletniej wrogości pomiędzy tymi państwami. W celu zapobiegnięcia inwazji próbował wykorzystać swoje czasowe miejsce w Radzie Bezpieczeństwa ONZ, aby zablokować rezolucję w tej sprawie. Po inwazji został oskarżony przez Amerykanów o wspieranie rebelii szyitów w Iraku. Jeden z amerykańskich generałów oskarżył go o zapewnienie finansowania, logistyki i szkolenia irackich i zagranicznych fundamentalistów szyickich do ataków przeciwko wojskom USA.
Kiedy w lutym 2005 roku w wyniku zamachu bombowego w Bejrucie zginął były premier Libanu Rafik al-Hariri, o udział w zamachu oskarżono Syrię. Wydarzenie to spowodowało kryzys w stosunkach ze Stanami Zjednoczonymi. Asad był także krytykowany za obecność Syrii w Libanie, którą ostatecznie zakończył w 2005 roku; dzięki temu Stany Zjednoczone zniosły część sankcji nałożonych na Syrię za wkroczenie do tego państwa. Na pogrzebie papieża Jana Pawła II w 2005 roku Asad uścisnął dłoń izraelskiego prezydenta Mosze Kacawa.
Życie prywatne.
Podobnie jak większość klasy rządzącej w Syrii Asad jest alawitą. Mówi płynnie po angielsku, zna także język francuski w stopniu komunikatywnym. Jego żona Asma al-Asad jest Brytyjką syryjskiego pochodzenia. Ma troje dzieci: Hafiza (imię nadane po dziadku), Zajn i Karima.

</doc>
<doc id="155968" url="https://pl.wikipedia.org/wiki?curid=155968" title="Shader">
Shader

Shader – krótki program komputerowy, często napisany w specjalnym języku programowania ("shader language"), który w grafice trójwymiarowej opisuje właściwości pikseli oraz wierzchołków. Technologia ta zastąpiła stosowaną wcześniej w kartach graficznych jednostkę T&amp;L.
Cieniowanie pozwala na znacznie bardziej skomplikowane modelowanie oświetlenia i materiału na obiekcie niż standardowe modele oświetlenia i teksturowanie. Jest jednak dużo bardziej wymagające obliczeniowo i dlatego dopiero od wprowadzenia bibliotek API DirectX 8 (rok 2000) sprzętowa obsługa cieniowania pojawiła się wśród możliwości kart graficznych komputerów osobistych. Wcześniej cieniowanie stosowane było tylko w niektórych fotorealistycznych rendererach (np. Renderman), gdzie grafika nie jest jednak generowana w czasie rzeczywistym.
W stosunku do standardowych modeli oświetlenia, stosowanych do generowania grafiki w czasie rzeczywistym, cieniowanie umożliwia uwzględnienie między innymi:
Rodzaje cieniowania.
Obecnie, z uwagi na wymagania bibliotek DirectX w wersji 10, zniknął podział panujący dotychczas na "Pixel Shader" i "Vertex Shader". Obliczenia, jakimi te odrębne jednostki się zajmowały, są teraz wykonywane przez jednolite jednostki obliczeniowe, które są dynamicznie przydzielane do odpowiedniego typu zadań, w zależności od bieżącej potrzeby. Rozwiązanie takie zostało nazwane przez ATI "Stream Processors", a przez nVidię – "Unified Shaders". 
Biblioteki graficzne Direct3D i OpenGL używają trzech typów cieniowania:
Vertex Shader.
Cieniowanie wierzchołkowe – uruchamiane jest raz dla poszczególnych przetwarzanych wierzchołków. Jego zadaniem jest transformacja położenia wierzchołka w wirtualnej przestrzeni 3D na współrzędne 2D na ekranie. Cieniowanie wierzchołkowe może operować na takich własnościach wierzchołków jak położenie, kolor i współrzędne tekstur, ale nie może tworzyć nowych wierzchołków. Wyjście cieniowania wierzchołkowego jest wejściem dla następnego etapu w potoku, jakim jest albo cieniowanie geometryczne (jeśli jest obecne), albo rasteryzacja.
Geometry Shader.
Cieniowanie geometryczne – pozwala na dodawanie lub usuwanie wierzchołków z siatki wierzchołków (ang. "mesh"). Może być używane do proceduralnego tworzenia obiektów geometrycznych albo do dodawania objętościowych detali istniejących siatek wierzchołków. Te operacje mogłyby być zbyt kosztowne obliczeniowo dla CPU. Direct3D 10 i OpenGL 3.1 mają już zawarte wsparcie dla tego typu cieniowania. Jeśli cieniowanie geometryczne jest używane, to wtedy jego wyjście jest przekazywane na wejście rasteryzatora.
Pixel Shader, Fragment Shader.
Cieniowanie pikseli – jest jednostką odpowiadającą za wyliczanie koloru pikseli. Direct3D używa terminu "pixel shader", a OpenGL – "fragment shader". Piksele na wejście tego etapu cieniowania są pobierane z rasteryzatora, który wypełnia wielokąty przesyłane z potoku graficznego. Cieniowanie pikseli jest najczęściej używane do oświetlenia sceny i innych powiązanych efektów, np. bump-mappingu lub kolorowania.
Poniższa tabela przedstawia, które wersje jednostek cieniowania odpowiadają poszczególnym wersjom bibliotek DirectX.
Przetwarzanie równoległe.
Cieniowanie jest wykorzystywane do zaaplikowania przekształceń na dużym zbiorze elementów jednocześnie, np. na każdym pikselu ekranu albo dla każdego wierzchołka modelu. Wymaga to więc zastosowania przetwarzania równoległego. Najnowsze GPU mają architekturę wielordzeniową, specjalnie dostosowaną do tego rodzaju przetwarzania. Jest zatem możliwe używanie GPU nie tylko do obliczeń graficznych, ale także do obliczeń ogólnych (naukowych, inżynierskich itd.), co nosi nazwę GPGPU. Przykładowymi środowiskami programistycznymi do takich ogólnych obliczeń są: CUDA, BrookGPU, OpenCL i DirectCompute (część DirectX zarządzająca jednostkami obliczeniowymi ogólnego zastosowania, czyli Compute Shader).
Języki cieniowania.
Do współczesnych języków cieniowania należą:

</doc>
<doc id="155969" url="https://pl.wikipedia.org/wiki?curid=155969" title="Emile Lahoud">
Emile Lahoud



</doc>
<doc id="155972" url="https://pl.wikipedia.org/wiki?curid=155972" title="Prezydenci Egiptu">
Prezydenci Egiptu



</doc>
<doc id="155975" url="https://pl.wikipedia.org/wiki?curid=155975" title="Visby">
Visby

Visby – miejscowość ("tätort") w Szwecji, stolica regionu administracyjnego ("län") Gotland, siedziba gminy Gotland. Jest położona nad Morzem Bałtyckim, w zachodniej części wyspy Gotlandia.
Według danych Szwedzkiego Urzędu Statystycznego liczba ludności wyniosła: 23 402 (31 grudnia 2015), 24 309 (31 grudnia 2018) i 24 693 (31 grudnia 2019).
Miasto było wczesnośredniowiecznym ośrodkiem handlu bałtyckiego. Co roku latem jest tu organizowany festiwal pod nazwą Tydzień Średniowieczny.
Przemysł spożywczy, port lotniczy, kąpielisko morskie i ośrodek turystyczny.
Historia.
Początki historii Visby są nieznane, jednak już w X wieku stanowiło ośrodek handlowy. Rozkwit miasta nastąpił w XII wieku. Powstała wtedy katedra. W XIII wieku miasto otoczono murem obronnym. Najazd króla duńskiego Waldemara IV Atterdaga w 1361 spowodował, że miasto podupadło. W następnych latach było wielokrotnie najeżdżane przez piratów. W 1525 Niemcy spalili wszystkie kościoły w mieście z wyjątkiem katedry. W 1645 Visby wraz z całą Gotlandią wróciło we władanie Szwecji.
Od roku 1995 Visby znajduje się na liście światowego dziedzictwa UNESCO.
W mieście zachowało się ponad 200 średniowiecznych budynków z kamienia, ruiny 23 kościołów i katedra. Centrum otacza dobrze zachowany średniowieczny mur obronny o długości ok. 3,5 km i wysokości 11 metrów z ponad 50 wieżami.
Transport.
Pięć kilometrów na północ od miasta znajduje się Port lotniczy Visby.

</doc>
<doc id="155978" url="https://pl.wikipedia.org/wiki?curid=155978" title="Zdrobnienie">
Zdrobnienie

Zdrobnienie (deminutyw, deminutywum, deminutiwum, ) – wyraz utworzony za pomocą odpowiedniego formantu oznaczający rzecz albo osobę mniejszą od nazywanej wyrazem podstawowym. Zdrobnienie oznaczać może też pozytywny (lub lekko pogardliwy) stosunek do omawianego obiektu.
Zdrobnienia są także środkiem stylistycznym i mają często mocne zabarwienie emocjonalne (przeważnie pozytywne, czasem ironiczne):
Zdrobnienia w języku polskim.
Polszczyzna jest językiem bardzo bogatym pod względem ilości form zdrobniałych i możliwości ich tworzenia.
W języku polskim występują 2 grupy form deminutywnych:
Zdrobnieniom ulegają następujące części mowy:
Istnieją też zdrobnienia syntaktyczne, np. "półbutek".
Formanty deminutywne.
Formanty o podstawie "-k-".
1. Sufiksy (przyrostki): -ek ("kotek", "Janek", "dyrektorek"), -ka ("rączka", "Franka", "kolumienka"), -ko ("uszko");
Może też wystąpić kumulacja dwóch takich samych sufiksów:
2. Sufiks -ik (-yk), np. "pistolecik", "szewczyk";
3. Sufiks -czyk (powstały z przyrostka "-ik" poprzez absorpcję z formacji zakończonych na "-ec"), np. "chłopczyk", "kopczyk";
Może też wystąpić dalsza derywacja:
np. "stoliczek", "koszyczek";
4. Sufiks -ak (występuje zwłaszcza w północnej części Polski), np. "psiak", "kociak", "szczeniak" (dla określania istot młodych, niedorosłych), także "przedszkolak", "uczniak";
Może też nastąpić dalsze spieszczanie:
np. "przedszkolaczek";
5. Sufiks -uk (występuje rzadko, ma pochodzenie kresowe), np. "psiuk" (to samo, co "psiak");
6. W przeszłości używano też nieproduktywnych dziś formantów:
Obecnie w wyrazach utworzonych za pomocą tych formantów nie odczuwamy już form zdrobniałych.
Formanty o podstawie "-ch-".
1. Sufiks -ch, -cha ("Stach", "Kacha").
2. Sufiksy: -isz, -osz, -usz (formant wyabstrahowany; przykładowe formy spieszczonych imion: "Bronisz", "Miłosz", "Matusz").
Od formantów tych wywodzą się bardzo często używane sufiksy:
oraz mniej popularne:
Inne formanty.
W języku polskim występują także inne formanty, poprzez które utworzono bądź tworzy się zdrobnienia. Są to:
Sufiksy przymiotnikowe i przysłówkowe.
Do tworzenia zdrobnień od przymiotników i przysłówków służą następujące sufiksy:
Kategorie zdrobnień.
Zdrobnieniom podlegają:
Funkcje zdrobnień.
Zdrobnienia mogą pełnić w mowie bardzo różne funkcje:
Zdrobnienia w innych językach.
W wielu językach (w tym w języku polskim) zdrobnienie można utworzyć z prawie każdego rzeczownika, ale np. w języku angielskim tylko niektóre rzeczowniki mają zdrobnione formy. Ogólnie rzecz biorąc, w językach indoeuropejskich i ałtajskich do tworzenia zdrobnień służą sufiksy.
Język niemiecki.
W języku niemieckim tworzy się poprzez dodanie końcówek -lein, -chen ("das Kind" – dziecko → "das Kindlein", "das Kindchen" – dzieciątko; "das Haus" – dom → "das Häuschen" – domeczek). Ponadto powszechnymi zdrobnieniami w mowie dziecięcej (a także poufałymi w kręgu rodzinnym) są np.: "der Vati" – tatuś, "die Mutti" – mamusia, "der Opi" – dziadziuś, "die Omi" – babcia.
Język arabski.
W języku arabskim zdrobnienia tworzy się według wzoru 1u2aj3 (por. rdzeń trójspółgłoskowy), np.:
Języki salisz.
W językach salisz forma ta jest tworzona za pomocą reduplikacji wewnątrz rdzenia wyrazu, np. w języku st’át’imcets:
Zdrobnienie jako środek stylistyczny.
Zdrobnienie należy do słowotwórczych środków stylistycznych. Może pełnić w dziele literackim następujące funkcje:
Przykład użycia zdrobnień jako środka artystycznego wyrazu:

</doc>
<doc id="155979" url="https://pl.wikipedia.org/wiki?curid=155979" title="Aluzja literacka">
Aluzja literacka

Aluzja literacka – w tekście literackim nawiązanie, odwołanie do innego tekstu, stylu, zjawiska literackiego za pomocą określonych sygnałów rozpoznawalnych dla odbiorcy.
Przykładem aluzji literackiej może być nawiązanie do "Boskiej komedii" Dantego w tytule "Nie-Boskiej" Z. Krasińskiego lub plama na czole Balladyny podobna do niedających się zmyć plam z krwi na dłoniach Lady Makbet.
Aluzja wiąże utwór z tradycją literacką, stanowi komentarz do utworu, pomaga w interpretacji, lecz wymaga znajomości kultury literackiej.
Typologia aluzji.
Aluzja bezpośrednia.
Nawiązuje do cudzego tekstu w sposób wyraźnie zaznaczony. Istnieje wiele rodzajów aluzji bezpośredniej, różniących się nasileniem związków między tekstami:
Aluzja pośrednia.
Zachodzi wtedy, gdy związek między tekstami nie został bezpośrednio zasygnalizowany. Może przejawiać się w następujących formach:
Określenie świadomego czy nieświadomego charakteru reminiscencji należy do psychologii twórczości, nie da się na podstawie samego tekstu tego stwierdzić (może rozstrzygnąć wyznanie autora lub okoliczności uboczne)
Szczególną forma nawiązania do oryginalnego tekstu jest świadomy plagiat.
Żeby tekst bez bezpośrednio zaznaczonego związku był aluzją, musi:

</doc>
<doc id="155981" url="https://pl.wikipedia.org/wiki?curid=155981" title="Inwokacja">
Inwokacja

Inwokacja ( – wezwanie) – rozbudowana apostrofa otwierająca utwór literacki (zazwyczaj poemat epicki), w której zwykle autor zwraca się do muzy, bóstwa lub duchowego patrona z prośbą o natchnienie, pomoc w tworzeniu dzieła.
Przez wieki (także w epoce nowożytnej) za wzorcowe uważano inwokacje otwierające "Iliadę" ("Gniew Achilla, bogini, głoś, obfity w szkody" (...), tłum. Dmochowskiego) i "Odyseję" ("Muzo! Męża wyśpiewaj, co święty gród Troi / Zburzywszy, długo błądził i w tułaczce swojej" (...), tłum. Lucjana Siemieńskiego). Inwokacja stała się podstawowym środkiem stylistycznym otwierającym eposy. W średniowieczu zastąpiono bóstwa greckie symbolami chrześcijańskimi, a inwokacja rozpoczynała już nie tylko eposy bohaterskie, ale także krótsze utwory, dialogi etc. Przykładami mogą być np.: "Rozmowa Mistrza Polikarpa ze Śmiercią" ("Gospodzinie Wszechmogący, / Nade wszystko stworzenie większy, / Pomoży mi to działo złożyć, / Bych je mógł pilnie wyłożyć, / Ku Twej fały rozmnożeniu, / Ku ludzkiemu polepszeniu!") i "wiersz Słoty o chlebowym stole" ("Gospodnie, da mi to wiedzieć, / Bych mógł o tem co powiedzieć, / O chlebowem stole!"). W okresie renesansu chrześcijańskie symbole zostały zastąpione muzami (np. Jana Kochanowskiego "Muza"), a w baroku były to najczęściej zwroty do Matki Boskiej. Z kolei w poematach heroikomicznych przyjmowały formę parodii inwokacji eposów bohaterskich (np. początek "Antymonachomachii" Ignacego Krasickiego).
W literaturze polskiej najbardziej znaną inwokacją jest początek "Pana Tadeusza" Adama Mickiewicza. Autor początkowo kieruje słowa do ojczystej ziemi, następnie przechodzi do prośby skierowanej do Matki Boskiej o cud powrotu do ojczyzny.

</doc>
<doc id="155982" url="https://pl.wikipedia.org/wiki?curid=155982" title="Doroteusz">
Doroteusz

Doroteusz – imię męskie pochodzenia greckiego, oznaczające „dar od boga”; jego żeńskim odpowiednikiem jest Dorota. To samo znaczenie ma złożone z analogicznych członów, tylko w odwrotnej kolejności, imię Teodor.
Doroteusz imieniny obchodzi: 4 stycznia, 28 marca, 5 czerwca, 9 sierpnia i 9 września.

</doc>
<doc id="155983" url="https://pl.wikipedia.org/wiki?curid=155983" title="Papugowate">
Papugowate

Papugowate (Psittacidae) – rodzina ptaków z rzędu papugowych (Psittaciformes).
Zasięg występowania.
Rodzina obejmuje gatunki lądowe zamieszkujące Afrykę i Amerykę.
Charakterystyka.
Ptaki te charakteryzują się:
Odżywiają się zasadniczo pokarmem roślinnym: owocami, jagodami, orzechami, nektarem i pyłkiem. Niektóre są owadożerne, nieliczne żywią się mięsem kręgowców.
Podział systematyczny.
Do rodziny papugowatych zalicza się następujące podrodziny:
Według starszej klasyfikacji Wetmore’a (1960) do rodziny papugowatych należą wszystkie gatunki z rzędu papugowych.

</doc>
<doc id="155985" url="https://pl.wikipedia.org/wiki?curid=155985" title="Karmazyn (rasa kury)">
Karmazyn (rasa kury)

Karmazyn – rasa ogólnoużytkowej kury domowej. 
Pochodzenie.
Wyhodowana w amerykańskim stanie Rhode Island pod ang. nazwą "Rhode Island Red" („czerwone z Rhode Island”), stąd rasa ta nazywana bywa także rodajlend. Kura ta jest symbolem stanu Rhode Island.
Opis cech.
Wygląd.
Duże (2100 g masy ciała), niepłochliwe ptaki o czerwono-brązowym lub ciemnobrązowym upierzeniu. Brzegi piór czarno-metaliczne.
Zastosowanie.
Ogólnoużytkowa. Bywa zalecana – obok ras rodzimych – do hodowli ekologicznych (na otwartym wybiegu). Nadaje się również do chowu kurcząt na rzeź. 
Kury Rhode Island Red krzyżowane z kogutem Leghorn dają potomstwo o pokroju i cechach użytkowych typowych dla kur nieśnych, a skrzyżowane z kurami ras ogólnoużytkowych np. Plymouth Rock lub Sussex potomstwo autoseksingowe (colour sex).
Nieśność.
Znoszą rocznie około 210–230 jaj o brązowej skorupie i średniej masie 59 g.

</doc>
<doc id="155986" url="https://pl.wikipedia.org/wiki?curid=155986" title="Drogmir">
Drogmir



</doc>
<doc id="155987" url="https://pl.wikipedia.org/wiki?curid=155987" title="Dargomier">
Dargomier



</doc>
<doc id="155988" url="https://pl.wikipedia.org/wiki?curid=155988" title="Drohomir">
Drohomir



</doc>
<doc id="155989" url="https://pl.wikipedia.org/wiki?curid=155989" title="Drahomir">
Drahomir



</doc>
<doc id="155990" url="https://pl.wikipedia.org/wiki?curid=155990" title="Przetchlinka">
Przetchlinka

Przetchlinka (łac. "stigma", "spiraculum") – otwór w nieprzepuszczalnej powłoce organizmów lądowych, umożliwiający wymianę gazową. Wyróżnia się przetchlinki zwierzęce i roślinne.
U stawonogów są to otwory w powłokach ciała (na bokach odwłoka i tułowia), przez które powietrze dostaje się do układu oddechowego – tchawek lub płucotchawek. Często przesłonięte włoskami i innymi strukturami, by zapobiec dostawaniu się zanieczyszczeń, u wielu gatunków są aktywnie zamykane szczelną zastawką (przetchlinkowy aparat zamykający), by zapobiec utracie wody z wnętrza organizmu.
U larw wielu gatunków chrząszczy występuje aparat filtrujący – nazywany przetchlinką podwójną ("stigma bifurcata") – złożony z przedsionka, grupy włosków filtrujących oraz otworu oddechowego.

</doc>
<doc id="155991" url="https://pl.wikipedia.org/wiki?curid=155991" title="Płucotchawka">
Płucotchawka



</doc>
<doc id="155992" url="https://pl.wikipedia.org/wiki?curid=155992" title="Brandon Teena">
Brandon Teena

Brandon Teena (ur. 12 grudnia 1972 jako Teena Renae Brandon w Lincoln w Nebrasce w USA, zm. 31 grudnia 1993) – transpłciowy mężczyzna, zamordowany w wieku 21 lat z powodu transfobii.
Brandon, będący osobą transpłciową, pomimo urodzenia się w żeńskim ciele żył jak mężczyzna. Przeniósł się z rodzinnego Lincoln do niewielkiego miasteczka Falls City w stanie Nebraska, gdzie poznał miejscową dziewczynę Lanę Tisdel, w której z wzajemnością się zakochał, oraz jej przyjaciół – recydywistów Johna Lottera i Toma Nissena. W Boże Narodzenie 1993 Lotter i Nissen odkryli, że Brandon jest osobą transpłciową i zgwałcili go na odludziu niedaleko miasta. Brandon zgłosił gwałt miejscowemu szeryfowi, Charlesowi B. Laux, który jednak odrzucił zgłoszenie i nie podjął żadnych działań. Gdy Lotter i Nissen odkryli, że Brandon poszedł na policję, 31 grudnia 1993 roku zamordowali go, kobietę, u której mieszkał oraz jej chłopaka. 
Szeryf Laux po morderstwie został ostro skrytykowany za brak reakcji na zgłoszenie i za sposób traktowania Brandona – określał go jako „to”. Tom Nissen zdecydował się na współpracę z policją i zeznawał przeciwko Lotterowi, przez co uniknął kary śmierci. Obecnie odsiaduje wyrok dożywocia. John Lotter został skazany na wyrok śmierci. Obecnie czeka na jego wykonanie w celi śmierci w więzieniu w Nebrasce. Lana Tisdel po śmierci Brandona wyjechała z miasta, do którego wróciła kilka lat później. Obecnie wraz z matką wciąż mieszka w Falls City. Przed śmiercią Brandon stosował terapię hormonalną, miał również zamiar poddać się operacji korekty płci. Zamykany był w szpitalach psychiatrycznych, gdyż jego matka uznała, że jest chory. Pochowany został w rodzinnym Lincoln jako „Teena R. Brandon – córka, siostra i przyjaciółka”.
Brytyjski duet Pet Shop Boys nagrał o Brandonie Teena piosenkę "Girls Don't Cry" wydaną w 2006 roku na stronie B singla "I'm with Stupid".
Biografia w filmach.
W 1998 nakręcony został film dokumentalny pt. "The Teena Brandon Story", historii tej poświęcono też jeden z odcinków serialu "American Justice" zatytułowany "The Life and Death of Teena Brandon". Biografia Brandona Teeny stała się dwukrotnie tematem fabularnego filmu pt. "Boys Don't Cry" ("Nie czas na łzy") opartego na faktach i na książce "Historia Brandona Teeny" – w 1995 i w 1999. Drugi z nich, "Nie czas na łzy" w reżyserii Kimberly Peirce z Hilary Swank w głównej roli, zdobył wiele nagród, m.in. na gali Oscarów.

</doc>
<doc id="155993" url="https://pl.wikipedia.org/wiki?curid=155993" title="Teena Brandon">
Teena Brandon



</doc>
<doc id="155994" url="https://pl.wikipedia.org/wiki?curid=155994" title="Drogoradz (imię)">
Drogoradz (imię)

Drogoradz – staropolskie imię męskie, złożone z członów "Drogo-" ("drogi") i "-radz" ("radzić" – dawniej "troszczyć się, dbać o coś"). Mogło ono oznaczać "ten, kto troszczy się o to, co jest mu drogie".
Drogoradz imieniny obchodzi 18 czerwca, 18 lipca i 17 listopada.

</doc>
<doc id="155998" url="https://pl.wikipedia.org/wiki?curid=155998" title="Agawa">
Agawa

Agawa ("Agave" L.) – rodzaj roślin z rodziny szparagowatych (podrodziny agawowych). Liczy około 277 gatunków występujących naturalnie na obszarze od środkowych i południowych stanów USA do północnych rejonów Ameryki Południowej i Karaibów. Obszarem największej różnorodności rodzaju jest Meksyk. Niektóre gatunki agawy, w szczególności agawa amerykańska, zostały introdukowane na wszystkie kontynenty poza Antarktydą. W Europie wiele gatunków zostało introdukowanych na Wyspy Kanaryjskie, ponadto naturalizowane agawy występują w Hiszpanii, Portugalii, we Włoszech i na Półwyspie Bałkańskim. Wiele gatunków agaw to rośliny włóknodajne, spożywcze, lecznicze i ozdobne. Ze skróconych łodyg agawy niebieskiej produkuje się tequilę.
Nazwa naukowa rodzaju pochodzi od greckiego słowa αγαύος ("agavos" – wspaniały, godny podziwu). W mitologii greckiej Agaue była królewną tebańską, córką Kadmosa i Harmonii.
Systematyka.
Rodzaj należy do podrodziny agawowych "Agavoideae" w rodzinie szparagowatych "Asparagaceae".
W obrębie podrodziny Angiosperm Phylogeny Website wyróżnia kilka linii rozwojowych: 
Gromada okrytonasienne ("Magnoliophyta" Cronquist), klasa jednoliścienne ("Liliopsida" Brongn.), nadrząd "Lilianae" Takht., rząd "Amaryllidales" Link, rodzina agawowate ("Agavaceae" Endl.), podrodzina "Agavoideae" Herb., rodzaj agawa ("Agave" L.).
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), nadrząd "Lilianae" Takht., rząd agawowce ("Agavales" Hutch.), rodzina agawowate ("Agavaceae" Endl.), podrodzina "Agavoideae" Herb., plemię "Agaveae" Dumort., rodzaj agawa ("Agave" L.).

</doc>
<doc id="155999" url="https://pl.wikipedia.org/wiki?curid=155999" title="Isaiah Berlin">
Isaiah Berlin

Isaiah Berlin (wym. [Ajzeja Berlin]; , "Isaja Berlin"; ur. 6 czerwca 1909 w Rydze, Łotwa, zm. 5 listopada 1997 w Oksfordzie) – brytyjski historyk idei i filozof, pochodzący z rodziny rosyjskich Żydów; zwolennik liberalizmu, autor eseju "Dwie koncepcje wolności" (1958), przez niektórych uważanego za najbardziej wpływowy szkic z zakresu współczesnej filozofii politycznej.
Życiorys.
W styczniu 1921, gdy miał 11 lat, wraz z rodziną wyemigrował z Łotwy do Wielkiej Brytanii. Studiował na Uniwersytecie Oksfordzkim, w St. Paul’s School oraz w Corpus Christi College. W latach 30. XX w. był wykładowcą na tej uczelni. W czasie II wojny światowej pracował w służbie dyplomatycznej w Waszyngtonie. W 1957 otrzymał tytuł szlachecki. W tym czasie objął katedrę teorii społecznych i politycznych na Uniwersytecie Oksfordzkim. W latach 1966–1975 przewodniczył Wolfson College, a w 1974–1978 British Academy. Wykładał na wielu uniwersytetach amerykańskich (Harvarda, w Princeton, Columbia).
Dwie koncepcje wolności.
Fenomen wolności odgrywa dzisiaj fundamentalną rolę zarówno w dziedzinie społecznej, gospodarczej i psychologicznej, jak też w dziedzinie indywidualnego życia każdej jednostki ludzkiej. Można podać wiele różnych określeń tego pojęcia, dlatego że jest ono wieloaspektowe i różnie rozumiane. W klasycznym ujęciu (a rozumiem przez to filozofię perypatetycką, oraz opartą na niej filozofię arystotelesowsko-tomistyczną) wolność dzieli się na: wolność człowieka jako jednostki, autonomię i wolność społeczną, przy czym wolność konkretnego człowieka należy do jego natury, moralna autonomia to zadanie do wypracowania, a wolność społeczna to postulat. Wola ludzka jest z natury podporządkowana dobru, to znaczy, że zawsze je wybiera. Owo podporządkowanie nie przekreśla wolności woli, ponieważ może ona wybierać dobro na różne sposoby, dążyć do niego różnymi drogami i ma też wiele możliwości wyboru dóbr partykularnych. Człowiek może podlegać pewnym wpływom zewnętrznym, które również nie niweczą wolności jego woli, dlatego że korzeniem wolności jest rozumność. Dzięki niej człowiek może się samookreślić i zawsze wybrać jedną z przynajmniej dwóch dojrzanych przez rozum możliwości wyboru. W klasycznym (arystotelesowsko-tomistycznym) rozumieniu, sama możliwość wyboru nie jest jeszcze wewnętrzną autonomią człowieka. Przeciwnego zdania są zwolennicy liberalizmu a wśród nich Isaiah Berlin. Był on znawcą problematyki wolności i zagorzałym jej orędownikiem. Jego dzieła, a wśród nich sztandarowy esej „Dwie koncepcje wolności”, doczekały się wielu wydań, tłumaczeń i niemałej liczby opracowań.
Wolność negatywna.
Koncepcja wolności prezentowana przez Isaiaha Berlina ma u swojej podstawy ostrą krytykę determinizmu (przyrodniczego, historycznego i społecznego) oraz podstawowe pojęcia i pytania dotyczące wolności. W metodzie zaproponowanej przez angielskiego liberała istnieje fundamentalne rozróżnienie sądów dogmatycznych (inaczej metafizycznych, czyli założonych apriorycznie) od empirycznych (np.: „Człowiek jest wolny.”). Prawdziwość tych ostatnich może być potwierdzona albo przez ich wewnętrzną oczywistość, albo przez proste doświadczenie, oparte na oczywistości zewnętrznej (np. mowa potoczna, w której występują wspólne wszystkim pojęcia). Oczywisty dla wszystkich pluralizm wartości i celów ludzkich jest określany przez człowieka kategorią wolności i na tej podstawie wolność jednostki jest dla liberałów stwierdzona empirycznie. Zadaniem filozofii jest refleksja nad kategoriami pozaempirycznymi i nieformalnymi (np. społeczeństwo, cierpienie, czas, zmiana, szczęście, wolność). Były one dla Berlina sposobami widzenia i gromadzenia ludzkich doświadczeń. Metodą filozofii jest analiza wspomnianych kategorii, polegająca m.in. na rozpoznawaniu ich znaczenia. Empiryczny sąd o wolności jednostki koreluje z filozoficznym pytaniem: „Kiedy człowiek jest wolny?” Odpowiedź na nie miałaby opisywać brak ograniczeń, które mogłyby tę wolność naruszać i w ten sposób stałaby się fundamentem liberalnej koncepcji wolności negatywnej, nazywanej również wolnością „od”. Berlin stawia jeszcze inne pytania: „Dlaczego ja mam być komuś posłuszny?”, „Czy muszę być posłuszny?”, „Czy mogę być przymuszony?” itp. Wolność negatywna obejmuje kilka zagadnień: krytykę determinizmu, odrzucenie konieczności (poza koniecznością logiczną), usankcjonowanie stosowania przymusu, „zakres” (zasięg) wolności indywidualnej, „tworzywo wolności” (czyny jednostki) i podmiot wolności (jednostka „ja” i stosunek do niej innych wolnych jednostek). Według Berlina, wolna jednostka ludzka powinna mieć przed sobą możliwość wyboru jednej z przynajmniej dwóch opcji (działania, myślenia itp.), oraz wolną od wpływu innych jednostek „strefę”, w której może swój wybór bez kłopotu zrealizować. Owa możliwość wyboru i nienaruszalna sfera działania jest nazwana „basic freedom”. Liberaliści postulują ustanowienie takiego prawa, które gwarantowałoby jednostce nietykalność jej „basic freedom”, i to zarówno w wymiarze indywidualnym, jak też ekonomicznym i społecznym. W związku z powyższym, Berlin dostrzega nierozerwalny związek filozofii wolności z teorią polityki, która maiłaby się jego zdaniem zajmować refleksją nad kategorią wolności na tle społecznym. Według profesora z Oxfordu nie istnieje żadne Prawo Naturalne, a każde prawo stanowione, nawet słuszne i konieczne dla społeczności, ogranicza wolność jednostek. Władze państwowe mają zatem obowiązek „organizowania” możliwie największej wolności indywidualnej („basic freedom”) poszczególnych obywateli, przez ograniczenie do niezbędnego minimum praw stanowionych. W tym celu organa państwa mogłyby być wyposażone w środki nacisku, których jednak mogłyby używać jedynie do obrony nienaruszalnej wolności indywidualnej jednostek.
Wolność pozytywna.
Jednym z dwóch konstytutywnych i komplementarnych składników wolności jest według Berlina wolność pozytywna. Dla zwolennika „liberalnego realizmu”, nie ma ona jednak żadnej pozytywnej wartości bytowej. Angielski liberał, posądzany o pomijanie pozytywnego aspektu wolności, broni liberalnej autonomii we wprowadzeniu do powtórnego wydania swojego sztandarowego eseju. Klasycznie rozumiana autonomia spotyka się tam z jego zdecydowaną krytyką. W zestawieniu z filozofią wolności negatywnej, która zajmuje się odpowiedzią na pytanie: „Jak daleko sięga obszar mojego (jednostki) nieskrępowanego działania?”, koncepcja wolności pozytywnej odpowiada na inne pytanie „Gdzie jest źródło ewentualnych ograniczeń nieskrępowanej wolności jednostki?”. W świetle liberalnego indywidualizmu należałoby to pytanie sformułować raczej: „Kto może ograniczać, moją jednostkową wolność?”. Odpowiedź Berlina brzmi: „Oczywiście nikt”. O ile początkowo oxfordzki filozof zdaje się dostrzegać możliwość „odwrotu do wewnętrznej cytadeli”, czyli autonomicznego zmniejszania zakresu wolności polegającego na świadomej z niej rezygnacji, o tyle potem nazywa taki stan rzeczy „girlandami oplatającymi kajdany”. Przyjmować wolność pozytywną, oznacza u Berlina akceptować zmniejszenie wolności indywidualnej z poniższych przyczyn:
Pierwszą z możliwości angielski filozof odrzuca. Według niego, w normalnych okolicznościach jednostka ludzka nie jest w stanie świadomie zrezygnować ze swojej indywidualnej wolności (ani nawet zmniejszyć jej zakresu), mając jednocześnie przekonanie o wzroście wolności (Isaiah Berlin zawsze postulował nazywanie rzeczy po imieniu). Drugą z możliwości Berlin uznaje za niebezpieczną i zdecydowanie krytykuje, bowiem może nastąpić jedynie w sytuacji, gdy człowiek zatraci swoją jednostkową świadomość w kolektywnej lub ideologicznej „nad-świadomości”. Genezę „nad-świadomości” upatruje Berlin w racjonalizmie ideologicznym oraz w kolektywizmie i paternalizmie. Nie da się ukryć, wpływ ideologii i zbiorowości jest wśród ludzi dostrzegalny. Jednak empirycznie stwierdzane zjawisko odpowiedzialności historycznej i prawno-społecznej dowodzi, zdaniem Berlina prawdy, że wyżej wspomniany wpływ jest jedynie oddziaływaniem jednostek na jednostki. Jeśli przyjmiemy, że jednostka uznaje ograniczenia wolności narzucane przez inny podmiot za swoje własne, i utożsamia je z „wyzwoleniem”, to można dojść albo do wewnętrznie sprzecznej koncepcji dwóch jaźni w jednym podmiocie, albo do przyjęcia wyimaginowanego „ja transcendentnego”, również jest wewnętrznie sprzeczne. Jeśli natomiast jednostka sama rezygnuje z wolności negatywnej (bez względu na powód), to tym samym grzebie indywidualną wolność konstytuującą jej człowieczeństwo.
Krytyczne ujęcie berlinowskiej koncepcji wolności.
W rozumieniu klasycznym (od Arystotelesa i Tomasza z Akwinu), wolność negatywna (wolność „od”), wyraża się w konkretnych sytuacjach zdaniem: „Jestem wolny, kiedy nie muszę…”. Powinna ona być komplementarna względem wolności pozytywnej. Ta z kolei, zwana inaczej wolnością „do” lub autodeterminacją, w życiu przekłada się na zdanie typu: „Jestem wolny, kiedy mogę…”. Wolność negatywna istnieje mocą pozytywnej i jest w stosunku do tej ostatniej relatywna. Podobnie chcą myśleć liberaliści, którzy nawet posługują się klasycznymi terminami („wolność od”, „wolność do”). Ich poglądy na temat wolności, w zestawieniu z jej klasyczną koncepcją, przeradzają się na pierwszy rzut oka w apoteozę wolności negatywnej, przy jednoczesnej krytyce, lub zgoła kwestionowaniu wolności pozytywnej. Tymczasem w takim stanowisku tkwi błąd logicznej niekonsekwencji. Logika modalna wiąże praktyczną możliwość wystąpienia jakiegoś stanu rzeczy (zwanego „światem”) z funktorem możliwości („jest możliwe x”). Determinizm (o jakiejkolwiek podstawie) stanowczo krytykowany przez Berlina, jest opisywany przez logikę modalną funktorem konieczności („jest konieczne x”). Ponieważ prawo logiki modalnej stwierdza, że „jest możliwe x” to tyle co: nieprawda, że „jest konieczne NIE x”, a nie jest możliwa logicznie sytuacja, aby wyrażenia: „jest konieczne x” i „jest konieczne NIE x” byłby zarazem prawdziwe, w związku z tym przyjęcie możliwości zajścia jakiegoś stanu rzeczy nie jest sprzeczne z przyjęciem determinizmu. Prawda jest, że jeśli „muszę x” i istotnie „spełniam x”, to jest jasne, że jednocześnie „jest możliwe x”. Wniosek z tej logicznej analizy jest taki, że stan rzeczy wieńczący akt prawdziwie wolny jest czymś więcej niż możliwym stanem rzeczy. jest stanem rzeczy nie koniecznym. Skoro tak, to właściwym zdaniem opisującym wolność negatywną (a według Berlina jedynie prawdziwą) powinno być zdanie: „Jestem wolny, gdy nie muszę...”, które opisuje klasycznie rozumianą autodeterminację, czyli wolność pozytywną. W zestawieniu z klasyczną koncepcją wolności, filozofowie liberalizmu z Berlinem na czele przypisują wolności negatywnej klasyczne znaczenie wolności pozytywnej i na odwrót. Isaiah Berlin we wprowadzeniu do „Czterech esejów” wyraźnie odżegnuje się od zarzutów deprecjacji wolności pozytywnej. Stawia on filozoficzne pytania dotyczące fundamentalnego znaczenia wolności, przytaczane w pierwszej części niniejszej pracy. Ewentualne odpowiedzi na nie, nazywa ogólnie kategorią wolności negatywnej. Dokonując refleksji nad powyższą kategorią próbuje wyznaczyć jej charakterystyczne rysy, które niemal idealnie opisują wolność pozytywną w jej klasycznym rozumieniu. W ten oto sposób w klasycznej podwójnej i komplementarnej koncepcji wolności, u Isaiaha Berlina wolność „od” zajmuje miejsce wolności „do”. W świetle liberalistycznych koncepcji człowieka i społeczności, odpowiedź na klasyczne, definiujące wolność pytanie: „Co mogę?”, określa już nie jako nienaruszalną „freedom”, ale wyniesioną na piedestał „liberty”. Analogicznie, w szeregu zagrożeń, które wylicza i opisuje klasycznie rozumiana wolność „od”, u angielskiego liberała pojawia się autodeterminacja (czyli arystotelesowsko-tomistyczna „wolność do”). Jest ona dla Berlina równie niebezpieczna jak tyrania.

</doc>
<doc id="156000" url="https://pl.wikipedia.org/wiki?curid=156000" title="Isaiah berlin">
Isaiah berlin



</doc>
<doc id="156001" url="https://pl.wikipedia.org/wiki?curid=156001" title="Karmazyn (ryba)">
Karmazyn (ryba)

Karmazyn – nazwa kilkudziesięciu blisko ze sobą spokrewnionych gatunków atlantyckich ryb z rodziny Sebastidae. Część systematyków zalicza ją do rodziny skorpenowatych (Scorpaenidae) w randze podrodziny Sebastinae. Większość karmazynów wchodzi w skład rodzaju "Sebastes" (dawniej również "Sebastodes" i "Sebastichthys"), m.in.:
Zwykle nazwą "karmazyn" określany jest pierwszy z wymienionych gatunków: "Sebastes norvegicus".

</doc>
<doc id="156002" url="https://pl.wikipedia.org/wiki?curid=156002" title="Nomów księga wyjścia">
Nomów księga wyjścia



</doc>
<doc id="156003" url="https://pl.wikipedia.org/wiki?curid=156003" title="Higiena osobista">
Higiena osobista

Higiena osobista – jedna z dziedzin higieny; czynności najczęściej kojarzone z regularnym myciem ciała z użyciem mydła i detergentów, regularną zmianą i praniem odzieży oraz bezpośrednim unikaniem zabrudzenia.
Niektóre ze skutków zdrowotnych zaniedbań higieny osobistej:

</doc>
<doc id="156006" url="https://pl.wikipedia.org/wiki?curid=156006" title="Klaus Klitzing">
Klaus Klitzing



</doc>
<doc id="156009" url="https://pl.wikipedia.org/wiki?curid=156009" title="CMY">
CMY



</doc>
<doc id="156022" url="https://pl.wikipedia.org/wiki?curid=156022" title="Konto shell">
Konto shell

Konto shell (lub konto powłoki, z ang. "shell account") – konto w wieloużytkownikowym systemie operacyjnym przeważnie z rodziny Uniksów (np. Linux, FreeBSD, Solaris) pozwalające na dostęp do usług terminalowych świadczonych przez serwer.
Praca zdalna.
W praktyce umożliwia ono dostęp do konsoli zdalnego komputera (zwykle za pośrednictwem SSH lub telnetu) oraz wykonywania na nim standardowych poleceń trybu tekstowego. Wszelkie programy wykonywane są na serwerze udostępniającym usługę, a wprowadzanie danych i wyprowadzanie wyników odbywa się poprzez odległy terminal, na którym pracuje użytkownik.
Możliwe jest również tzw. przekierowanie X (ang. X forwarding), dzięki któremu można uruchamiać programy korzystające z X Window. Program jest wykonywany po stronie serwera, a obraz wyświetlany po stronie klienta.
Możliwości.
Możliwości konta shell są zależne od systemu operacyjnego, parametrów sprzętowych oraz praw i ograniczeń regulowanych przez administratora.
O prawach i ograniczeniach często decyduje charakter działalności danego serwera. Serwery "publiczne", oferujące swoje usługi szerokiej grupie użytkowników często są przeciążone i niejednokrotnie są wykorzystywane do ataków DoS, DDoS. Nadużycia prowadzą do nałożenia ograniczeń na konto użytkownika. Najczęściej ograniczenia dotyczą udostępnionej powierzchni dyskowej (patrz też: quota), oraz liczby możliwych uruchomionych procesów. Bardzo często zmniejszany jest zestaw dostępnych narzędzi (w szczególności kompilatorów i interpreterów) aby zminimalizować możliwości przeprowadzenia ataku. Wszystko to czyni pracę w systemie bardzo utrudnioną.
Zastosowania.
Konto shell zazwyczaj otrzymuje osoba, której jest ono potrzebne do pracy: w firmie (np. w prowadzeniu badań, administracji), bądź projektach grupowych. Wówczas zastosowanie konta jest zależne od wymagań pracodawcy albo osoby kierującej projektem. Dzięki rozwojowi informatyki komputery stały się tańsze, co sprawiło zwiększenie się grupy serwerów prywatnych. Serwery prywatne najczęściej prowadzone są przez hobbystów – administratorów, którzy mogą udostępniać konta shell zaufanym użytkownikom. Konta na serwerach prywatnych są najczęściej używane do prowadzenia rozmów przez IRC oraz "stawiania" tzw."sesji irc" – czyli uruchamiania klienta w ten sposób aby mógł działać w tle po wylogowaniu. W praktyce oznacza to, że użytkownik może przebywać na IRC przez wiele dni a czasami miesięcy. Można również uruchomić serwer do gry.

</doc>
<doc id="156023" url="https://pl.wikipedia.org/wiki?curid=156023" title="Ludwik de Laveaux (malarz)">
Ludwik de Laveaux (malarz)

Stanisław Ludwik de Laveaux (ur. 21 listopada 1868 w Jaronowicach, zm. 5 kwietnia 1894 w Paryżu) − polski malarz tworzący od 1890 roku na emigracji.
Życiorys.
Pochodził z francuskiego rodu osiadłego w Polsce w XVIII wieku.
W latach 1884–1886 i 1889–1890 studiował w Krakowskiej Szkole Sztuk Pięknych, w pracowni Józefa Mehoffera. W międzyczasie przez dwa lata pobierał naukę malarstwa w Akademii Sztuk Pięknych w Monachium u Otto Seitza. Podczas pobytu w kraju wielokrotnie uczestniczył w plenerach malarskich, towarzyszyli mu m.in. Włodzimierz Tetmajer, Wincenty Wodzinowski, Stanisław Radziejowski. 
Po ukończeniu studiów w 1890 roku na stałe wyjechał do Paryża, w następnym roku odbył podróż do Bretanii. Odbył kilka podróży do Londynu i Oksfordu. Trudne warunki materialne i postępujące ubóstwo przyczyniły się do rozwoju gruźlicy, na którą zmarł w wieku 25 lat, pochowano go na paryskim cmentarzu Pantin (Cimetière parisien de Pantin, działka 2, rząd 11, nr. 2) w Paryżu.
Znany z wielu romansów; najsłynniejszym był jego romans z hrabianką Iwoną Prośnieńską z Olkusza. Jego narzeczoną Marię Mikołajczykównę, Stanisław Wyspiański przedstawił w "Weselu" jako "Marysię", jego samego zaś umieścił jako "Widmo" (akt II, scena 5).

</doc>
<doc id="156025" url="https://pl.wikipedia.org/wiki?curid=156025" title="Daredevil">
Daredevil

Daredevil (prawdziwe nazwisko Matt Michael Murdock) – fikcyjna postać (superbohater) z komiksów wydawnictwa Marvel Comics oraz różnego rodzaju adaptacji. Został stworzony przez Stana Lee i Billa Everetta. Po raz pierwszy pojawił się w "Daredevil Vol. 1 #1" z kwietnia 1964 roku. Twórcy chcieli stworzyć koncepcję superbohatera, który podobnie jak Fantastyczna Czwórka, czy też Spider-Man nie był pozbawiony pewnych wad. W przypadku tej postaci „wadą” miała być niemożność widzenia, aczkolwiek z początku Lee obawiał się negatywnej reakcji osób niewidomych, co jak później się okazało bezpodstawne, gdyż z czasem zaczął otrzymywać od organizacji charytatywnych listy, w których wyrażano się pozytywnie o tym pomyśle. Marvelowskiego Daredevila nie należy mylić z postacią komiksową o tej samej nazwie, która ukazywała się w komiksach wydawanych przez Lev Gleason Publications w latach 40. i 50. XX wieku.
Daredevil to pochodzący z Hell’s Kitchen w Nowym Jorku, niewidomy od dzieciństwa mściciel, który nocami walczy z przestępczością na ulicach metropolii w kostiumie diabła. Charakteryzuje go niezwykle wyostrzony, radarowy słuch i zmodyfikowana biała laska, której używa w swoich akrobatycznych skokach. Pierwotnie jego kostium był żółty, później stał się czerwony. Jego pseudonim tłumaczy się na język polski jako „śmiałek”, „szaleniec”, lub „odważny do przesady” (ktoś, kto podejmuje jakieś działanie, nie zważając na zagrożenie lub trudności). Na co dzień Matt Murdock pracuje jako prawnik. Działalność Matta Murdocka ma związek z próbą pomszczenia śmierci jego ojca – znanego boksera, który został zamordowany przez gangsterów za odmowę wzięcia udziału w ustawianej walce. Znany jest także pod przydomkiem "The Man Without Fear" ("Człowiek Nie Znający Strachu").
Nad serią "Daredevila" pracowało wielu twórców komiksu. Stan Lee opuścił serię wraz z "Daredevil vol. 1 #50", natomiast Bill Everett opuścił serię już po pierwszym numerze. Schedę po nim przejęli tacy rysownicy jak: Joe Orlando, Wally Wood, Bob Powell, , Gene Colan, , Joe Quesada i inni, natomiast autorami scenariuszy byli m.in. Ann Nocenti, Kevin Smith, Brian Michael Bendis, Ed Brubaker. Postać Daredevila stała się popularna głównie za sprawą Franka Millera. Został on przydzielony do serii w 1979 roku (od "Daredevil vol. 1 #158"). Wraz z numerem "#168" został jej scenarzystą. Opuścił on serię trzy lata później, by powrócić do prac nad przygodami bohatera w wybranych projektach. Jedną ze szczególnych zmian, jakie wprowadził Miller, było uczynienie z postaci katolika.
Daredevil był również bohaterem różnego rodzaju adaptacji komiksów Marvel Comics. W pierwszej planowanej wersji aktorskiej tej postaci, tytułową rolę miał zagrać Ben Carruthers (towarzyszyć mu miała w roli Black Widow była żona Davida Bowiego – Angela Bowie) w serialu telewizyjnym o przygodach superbohatera, jednak jego emisja nie doszła do skutku. Kolejny raz Daredevil zagościł w filmie telewizyjnym "Hulk przed sądem" ("The Trial of the Incredible Hulk") z 1989, w reżyserii Billa Bixby'ego, a w rolę niewidomego mściciela wcielił się Rex Smith (występ postaci w filmie miał dać początek spin-offowi, który nie został zrealizowany). W filmie "Daredevil" z 2003 roku jego postać zagrał Ben Affleck. W serialu telewizyjnym dla platformy Netflix, "Daredevil", tytułową rolę superbohatera gra Charlie Cox.
Opis postaci.
Geneza bohatera została opowiedziana w historii "Daredevil: The Man Without Fear" autorstwa Franka Millera. Matt Murdock jako dziecko był samotnie wychowywany przez ojca Jacka „Battling Jack” Murdocka, byłego mistrza boksu. Obaj mieszkali w nowojorskim Hell’s Kitchen. Chłopiec idealizował swojego ojca, jednak ten pragnął by jego syn nie poszedł w jego ślady, gdyż były gwiazdor sportu stał się teraz narzędziem przestępców, biorącym udział w ustawianych walkach bokserskich, a także pracował jako żołnierz mafii, trudniący się zbieraniem długów.
Życie Matta zmieniło się w dniu, w którym udało mu się uratować na jezdni niewidomego starca przed potrąceniem go przez ciężarówkę. Kiedy jednak bliżej nieokreślona radioaktywna zawartość beczek, które wiozła ciężarówka, wylała się chłopcu na twarz, ten utracił całkowicie wzrok. Mimo iż chłopiec stał się odtąd ślepy, jego wszystkie pozostałe zmysły zostały wyostrzone, zwłaszcza zmysły węchu i dotyku, a także słuchu, który przeistoczył się u Matta w specyficzny „zmysł radaru”. Z początku Mattowi ciężko było żyć po utracie wzroku. Wszystko zmienił mężczyzna o przezwisku Stick (były mistrz ninja), który wyszkolił go w sztukach walki i pokazał, jak przydatne mogą być jego wyostrzone zmysły w życiu codziennym oraz poruszaniu się po dachach ogromnego miasta. Kiedy wydawało się, że życie Matta zaczyna wracać do normy, mafioso o przezwisku Fixer, będący przełożonym Jacka, nakazał mu poddać walkę. W czasie tego pojedynku bokserskiego Matt siedział na widowni, dlatego jego ojciec postanowił nie spełnić polecenia przełożonego i wygrał. Wściekły Fixer wydał wyrok śmierci na byłego mistrza, przez co Matt został sierotą. Kiedy nieco podrósł, wymierzył sprawiedliwość mordercy jego ojca.
Gdy Matt skończył studia prawnicze, postanowił dalej walczyć ze zbrodnią jako Daredevil – Człowiek Nie Znający Strachu. Jego przyjacielem, a później też wspólnikiem stał się Franklin „Foggy” Nelson, zaś ich sekretarką była piękna Karen Page (jedna z wielu kochanek Matta). Jeszcze w czasie uczęszczania do college'u poznał Elektrę – ciemnowłosą greczynkę, będącą "femme fatale" i doskonale wyszkoloną zabójczynią (postać wprowadzona przez Franka Millera). Kolejną ważną postacią poboczną był Ben Urich – reporter śledczy. W czasie swojej kariery superbohatera, Daredevil miał też wielu wrogów. Wśród nich byli: Wilson Fisk (lepiej znany jako Kingpin) – brutalny mafioso i jeden z największych przeciwników bohatera; Owl – złoczyńca wyposażony w ostre szpony i urządzenie pozwalające mu latać; Bullseye – psychopatyczny morderca, który może przekształcić dowolny obiekt w śmiercionośną broń miotaną; Purple Man – przestępca, którego skóra wydziela substancję, dzięki której może kontrolować innych; Mr. Fear – złoczyńca korzystający z gazu, który wywołuje u ofiar paniczny strach, lub Stilt-Man – złoczyńca wykorzystujący mechaniczne szczudła by przerastać i zgnieść swoich przeciwników.
W historii "Daredevil: Odrodzony" ("Daredevil: Born Again") Franka Millera z 1986 roku (składająca się z numerów "Daredevil vol. 1 #227"-"#233") Kingpin poznaje ukrytą tożsamość Daredevila za sprawą byłej dziewczyny Murdocka, Karen Page (przedstawiona na nowo przez Millera jako uzależniona od narkotyków gwiazda filmów pornograficznych), która sprzedaje Matta za działkę. Dysponując tą wiedzą, Kingpin zaczął burzyć życie Murdocka, kawałek po kawałku. W 1998 roku seria została wprowadzona na nowo. Wówczas pojawiła się kolejna ważna historii (składającej się z numerów "Daredevil vol. 2 #1"-"#8") pod tytułem "Daredevil: Diabeł stróż" ("Daredevil: Guardian Devil") autorstwa Kevina Smitha i Joe Quesady, będącą w dużej mierze kontynuacją "Daredevil: Born Again".
Moce i umiejętności.
Wraz z utratą wzroku przez Daredevila, jego cztery pozostałe zmysły zostały wyostrzone do nadludzkiego poziomu. Poza tym wykształcił się u niego tzw. „zmysł radaru”, który pozwala mu wykrywać kształty otaczającego go środowiska. Dzięki szkoleniu jakie dał mu Stick, Matt stał się znakomitym akrobatą, a także mistrzem sztuk walki. Jego bronią jest specjalnie zmodyfikowana biała laska, której używa do walki.

</doc>
<doc id="156026" url="https://pl.wikipedia.org/wiki?curid=156026" title="Fantastyczna Czwórka (ujednoznacznienie)">
Fantastyczna Czwórka (ujednoznacznienie)



</doc>
<doc id="156027" url="https://pl.wikipedia.org/wiki?curid=156027" title="Mnich (zakonnik)">
Mnich (zakonnik)



</doc>
<doc id="156028" url="https://pl.wikipedia.org/wiki?curid=156028" title="Prezentacja">
Prezentacja



</doc>
<doc id="156029" url="https://pl.wikipedia.org/wiki?curid=156029" title="UAZ 31512">
UAZ 31512

UAZ 31512 – samochód terenowy produkowany przez Uljanowskij Awtomobilny Zawod w Uljanowsku (Rosja), następca legendarnego UAZ-a 469B, od którego różnił się głównie wyposażeniem wnętrza (zmodernizowana tablica wskaźników, lepsze fotele) i lepszą jakością montażu.
Masowej produkcji modelu 31512 zaprzestano w roku 2004. Do 2007 roku produkowany był w niewielkiej liczbie, ostatecznie wyparty z produkcji po prezentacji modelu Hunter Classic.

</doc>
<doc id="156035" url="https://pl.wikipedia.org/wiki?curid=156035" title="Karol XIV Jan">
Karol XIV Jan

Karol XIV Jan (szw. Karl Johan; ur. 26 stycznia 1763 w Pau jako Jean Baptiste Bernadotte, zm. 8 marca 1844 w Sztokholmie) – w latach 1804-1811 marszałek Francji, w latach 1818-1844 król Szwecji i Norwegii (jako Karol III), wolnomularz. Był pierwszym przedstawicielem dynastii Bernadotte na szwedzkim tronie.
W 1798 roku ożenił się z Dezyderią Clary, byłą narzeczoną Napoleona Bonapartego. Miał z nią jednego syna – przyszłego króla Szwecji i Norwegii, Oskara I.
Biografia.
Francja.
Urodził się 26 stycznia 1763 roku w Pau jako najmłodsze, piąte dziecko prawnika, Jeana Henriego Bernadotte, oraz jego żony, Jeanne de Saint Vincent. Poród był bardzo trudny i obawiano się, że chłopiec nie przeżyje, dlatego już następnego dnia został ochrzczony. Otrzymał imiona Jan Chrzciciel (fr. Jean Baptiste) na cześć św. Jana Chrzciciela. Jego rodzina zaliczała się do drobnej burżuazji, natomiast jego dalsi przodkowie byli zwykłymi robotnikami, często pracującymi fizycznie.
Swą karierę wojskową rozpoczął już w armii królewskiej, w której dosłużył się stopnia sierżanta i adiutanta pułku. Po wybuchu rewolucji francuskiej pozostał w armii, która przekształciła się w armię rewolucyjną. Wówczas przyjął kolejne imię – Juliusz (fr. Jules) – na cześć Juliusza Cezara. Było to zgodne z ówczesną, klasycyzującą modą, odwołującą się do kultury starożytnych Greków i Rzymian. W służbie wojskowej Bernadotte szybko awansował, 18 lipca 1793 roku został kapitanem – co byłoby nie do osiągnięcia dla mieszczanina przed rewolucją. Stopień podpułkownika otrzymał 8 lutego 1794 roku drogą demokratycznego głosowania. Rewolucyjnym zwyczajem wybrali go żołnierze. Następnie został pułkownikiem i w tym stopniu służył pod rozkazami generała Jeana-Baptiste Klébera. 26 czerwca 1794 przyczynił się do zwycięstwa w bitwie pod Fleurus, w następstwie czego awansował na stopień generała brygady.
W 1798 roku został francuskim ambasadorem w Austrii. Tam rozważał nawiązanie współpracy Francji ze Szwecją i Turcją, a nawet brał pod uwagę możliwość odzyskania przez Polskę niepodległości. Swoją działalność dyplomatyczną w Austrii zakończył po tym, gdy nakazał wywiesić trójkolorową flagę, symbol niepoważanej wówczas na świecie rewolucji francuskiej. Dzięki temu Bernadotte zyskał sympatię wśród republikanów, jednakże stracił stanowisko ambasadora. Po powrocie do Francji, w 1799 roku, został ministrem wojny.
Nie poparł zamachu stanu 18 brumaire’a (który miał miejsce 9 listopada 1799 roku) i przez pewien czas usiłował nawet zawiązać spisek wojskowy w celu obalenia władzy Napoleona Bonapartego jako Pierwszego Konsula. Ostatecznie, gdy w 1802 roku odkryto spisek Bernadotte, Napoleon rozważał skazanie go na wyrok śmierci. Nie doszło do tego dzięki wstawiennictwu starszego brata cesarza, Józefa Bonapartego, którego żona – Julia – była szwagierką Bernadottego.
18 maja 1804 został nominowany do stopnia marszałka, a rok później objął komendę nad I Korpusem Wielkiej Armii. W 1806 Napoleon nadał mu tytuł diuka (księcia) utworzonego księstwa Pontecorvo.
Szwecja.
W 1810 roku do Paryża przybyło szwedzkie poselstwo, by uzyskać akceptację cesarza Napoleona na to, by następcą króla szwedzkiego Karola XIII, został, zgodnie z wolą Riksdagu Fryderyk Krystian, szwagier króla duńskiego Fryderyka VI. Konieczność wyłonienia następcy za życia króla wynikała z jego choroby, uniemożliwiającej mu sprawowanie władzy.
Wtedy jeden ze szwedzkich oficerów – pułkownik Carl Otto Mörner na własną rękę zasugerował, by następcą szwedzkiego tronu został napoleoński marszałek Jean Baptiste Jules Bernadotte. Pomysł ten spodobał się cesarzowi. 21 sierpnia 1810 roku zebrany w mieście Örebro Riksdag jednogłośnie zatwierdził ten projekt, gdyż posłowie szwedzcy liczyli na pomoc Francji w odzyskaniu zajętej przez Rosjan Finlandii.
Okres regencji.
W 1810 Bernadotte został adoptowany przez króla Szwecji Karola XIII i został ogłoszony następcą tronu Szwecji. Dokonał wówczas konwersji z rzymskiego katolicyzmu na luteranizm i przybrał imiona Karol Jan (szw. Karl Johan). W marcu 1811 roku przyjął oficjalnie tytuł regenta. Wobec choroby Karola XIII praktycznie od tego roku rządził krajem samodzielnie, z oficjalnym tytułem następcy tronu.
Bernadotte szybko przystosował się do obyczajów swojej nowej ojczyzny. Zapomniał też o ideałach młodości (rewolucja) i stał się rzecznikiem tendencji konserwatywnych. Okazało się też, że interesy Szwecji przedkłada nad interesy swojej starej ojczyzny – Francji. Dążył do odzyskania okupowanej przez Rosję Finlandii albo zajęcia należącej do Danii Norwegii.
W chwili przejęcia rządów nowy władca chciał zacieśnić przymierze z Francją. Ponieważ nie dawało ono oczekiwanych rezultatów, jesienią 1810 roku usiłował podjąć negocjacje z Wielką Brytanią i Rosją. Wywołało to oburzenie Napoleona. W 1812 roku armia francuska zajęła Pomorze Szwedzkie, co spowodowało, że Bernadotte zawarł antyfrancuskie traktaty z Wielką Brytanią i Rosją. Równocześnie podjął wysiłki, których celem było zwiększenie potencjału militarnego Szwecji poprzez pobór i podniesienie podatków na wojsko. W 1812 roku nastąpił atak Napoleona na Rosję. Po klęsce Napoleona Karol Jan Bernadotte zdecydował, że wojska szwedzkie wezmą udział w walkach po stronie VI koalicji antynapoleońskiej. Decyzją sojuszników Karol Jan został dowódcą połączonych armii antynapoleońskiej koalicji, a konkretnie Armii Północnej. Starał się jednak oszczędzać szwedzkich żołnierzy. W bitwie pod Lipskiem, w której ogólne straty sojuszników wynosiły 56 tysięcy poległych, Szwedów zginęło tylko 180. Spowodowało to jednak oburzenie Austrii, Rosji i Prus, które odmówiły Szwecji prawa zasiadania przy stole konferencji pokojowej. Wkrótce potem Karol Jan ze swoją armią pomaszerował nie za Ren, jak chcieli sojusznicy, ale na duński Holsztyn. W tej sytuacji Duńczycy po dwutygodniowych walkach zgodzili się podpisać pokój w Kilonii (1814 rok), oddający Szwecji Norwegię, oraz zapłacić milion talarów. W zamian mieli otrzymać Pomorze Szwedzkie. Po zawarciu pokoju kilońskiego wojska szwedzkie ruszyły za Ren.
Po pokoju kilońskim grupa norweskich patriotów, korzystając z osłabienia Danii, ogłosiła niepodległość Norwegii. Zgromadzenie narodowe 17 maja 1814 roku uchwaliło konstytucję i ogłosiło królem Chrystiana Fryderyka, dotychczasowego namiestnika z ramienia króla duńskiego. Nowe państwo nie uzyskało jednak poparcia żadnego z liczących się mocarstw. W tym samym roku kres jego istnieniu położyła interwencja wojsk szwedzkich. Karol Jan zgodził się jednak zatwierdzić konstytucję norweską. Oznaczało to, że Norwegia nie została potraktowana jako prowincja podbita i przyłączona, lecz doszło do unii personalnej – król szwedzki Karol XIII miał zostać królem Norwegii. Karol Jan nie zgadzał się na oddanie Danii Pomorza Szwedzkiego zgodnie z traktatem kilońskim, gdyż w jego interpretacji opór Norwegów był złamaniem traktatu. Ostatecznie decyzją sojuszników Pomorze zostało zajęte przez Prusy, a w ramach rekompensaty Szwecja otrzymała od Prus 4,8 mln talarów, a Dania – 0,6 mln.
Okres sprawowania władzy królewskiej.
5 lutego 1818 roku zmarł Karol XIII i Karol Jan Bernadotte zasiadł na tronie jako król. Władzę sprawował w sposób konserwatywny aż do swojej śmierci w 1844 roku. Okres jego rządów to okres rozkwitu romantyzmu szwedzkiego, w którym w odróżnieniu od polskiego dominowały akcenty konserwatywne. Sam król, mimo że był kiedyś rewolucjonistą i marszałkiem napoleońskim, zajmował postawę obrońcy decyzji kongresu wiedeńskiego. Za jego rządów wolności obywatelskie zostały mocno ograniczone. Głównym problemem wewnętrznym była inflacja okresu powojennego, która została przezwyciężona po reformie walutowej w 1834 roku. Dużo uwagi poświęcano rozwojowi szkolnictwa. W 1838 roku doszło do antyrządowych manifestacji opozycji w Sztokholmie.
26 stycznia 1844 roku, w dniu urodzin, doznał udaru mózgu. Zmarł po niecałych dwóch miesiącach, 8 marca 1844 roku, w Pałacu Królewskim w Sztokholmie.
Życie prywatne.
Małżeństwo i potomstwo.
W 1798 roku ożenił się z Dezyderią Clary, byłą narzeczoną Napoleona Bonapartego. Starsza siostra jego żony, Julia, była żoną Józefa Bonapartego.
Z żoną miał jednego syna:

</doc>
<doc id="156043" url="https://pl.wikipedia.org/wiki?curid=156043" title="Obrót synchroniczny">
Obrót synchroniczny

Obrót synchroniczny (rotacja synchroniczna) – zjawisko astronomiczne obserwowane w układach dwóch wzajemnie obiegających się ciał niebieskich polegające na tym, że okres obrotu jednego z nich wokół własnej osi jest równy okresowi obiegu wokół drugiego ciała.
Występowanie we Wszechświecie.
Obrót synchroniczny występuje najczęściej w układach planeta-księżyc, także gwiazda-bliska planeta lub gwiazda-gwiazda. Obok układów, w których tylko jedno ciało obraca się synchronicznie (np. Ziemi-Księżyc) spotyka się także układy "pełne", tj. takie, w których oba ciała obracają się synchronicznie (np. Pluton-Charon, wiele ciasnych układów podwójnych gwiazd).
Ciało wirujące synchronicznie jest zwrócone stale tą samą stroną do środka obrotu. Jeżeli jest to ciało, które obiega inne dużo masywniejsze ciało, wówczas środek obrotu leży w pobliżu środka większego ciała i ciało krążące synchronicznie jest zwrócone przez cały czas tą samą stroną do obieganego ciała. Z tego właśnie powodu z Ziemi widać tylko jedną stronę Księżyca. Zjawisko libracji na ogół jednak umożliwia widzenie nieco więcej niż połowę powierzchni takich ciał – w przypadku Księżyca jest to 59%.
Obrót synchroniczny jest zjawiskiem dość powszechnym we Wszechświecie. W Układzie Słonecznym podlegają mu wszystkie większe księżyce o uformowanej kulistej strukturze.
Mechanizm zjawiska.
Przyczyną tego zjawiska są siły pływowe. Powodują one deformację płynnej części satelity oraz w niewielkim stopniu planety, wokół której krąży satelita. Jeżeli satelita obraca się szybciej niż obrót synchroniczny, to deformacja opóźnia się względem obrotu i nie leży na osi łączącej środki mas obu ciał. W efekcie tego na ciało wirujące w kierunku "w" działa moment siły hamujący rotację ("h"). W przypadku obrotu wolniejszego od obrotu synchronicznego moment siły ma odwrotny kierunek i przyspiesza obrót planety. Efekt hamowania lub przyspieszania obrotu jest tym silniejszy, im większa jest „rozbieżność” pola grawitacyjnego, które objawia się jako siła pływowa, satelita ma znaczną część płynną i wykonuje obrót znacznie różniący się od obrotu synchronicznego. W polu centralnym „rozbieżność” maleje w 3 potędze odległości. Dlatego synchronizacja pojawia się w ciasnych układach podwójnych, a w przypadku planet w Układzie Słonecznym najsilniejsza jest w przypadku Merkurego. Pomimo tego Merkury nie jest w obrocie synchronicznym z obiegiem, ale jest w rezonansie (3:2) wykonując 3 obroty na 2 obiegi Słońca. Ze względu na większą odległość hamowanie obrotu własnego Wenus jest dużo słabsze. Dlatego obrót tej planety nie stał się jeszcze synchroniczny, chociaż doba gwiazdowa na Wenus jest już bardzo długa – 243 dni ziemskie.

</doc>
<doc id="156045" url="https://pl.wikipedia.org/wiki?curid=156045" title="Toyota Prius">
Toyota Prius

Toyota Prius – samochód osobowy klasy kompaktowej o napędzie hybrydowym Hybrid Synergy Drive produkowany przez japoński koncern motoryzacyjny Toyota Motor Corporation od 1997 roku.
Nazwa Prius pochodzi od łacińskiego słowa oznaczającego "wcześniejszy". Nazwa ta została wybrana ponieważ model Prius trafił do sprzedaży zanim świadomość ekologiczna zaczęła kształtować trendy w motoryzacji.
Do kwietnia 2016 roku Toyota sprzedała ponad 3,7 mln egzemplarzy.
16 listopada 2022 roku zaprezentowano piątą generację pojazdu. W Europie ma być ona dostępna wyłącznie w wariancie hybrydowym plug-in (ładowanym z gniazdka).
Pierwsza generacja.
Toyota Prius I została po raz pierwszy oficjalnie zaprezentowana w 1996 roku w Japonii. Produkcję pojazdu rozpoczęto w 1997 roku.
W 1995 roku podczas targów motoryzacyjnych w Tokio, koncern Toyota przedstawił prototyp pojazdu o napędzie hybrydowym. Testy drogowe auta rozpoczęto rok później. Sprzedaż pierwszego Priusa – modelu XW10 – rozpoczęto 10 grudnia 1997 roku. Pojazd zbudowany był w oparciu o model Echo, czyli przeznaczonej głównie na rynek amerykański wersji sedan Toyoty Yaris. Hybrydowy układ napędowy obejmował silnik spalinowy o pojemności skokowej 1.5 l i mocy 58 KM (43 kW) oraz silnik elektryczny o mocy 40 KM (30 kW).
Samochód dostępny był jedynie w Japonii, jednak pewna liczba egzemplarzy została sprowadzona przez prywatne osoby do Wielkiej Brytanii, Australii i Nowej Zelandii. Sprzedaż samochodu w Europie rozpoczęto we wrześniu 2000 roku.
Prius I stał się w chwili premiery pierwszym na świecie masowo wytwarzanym samochodem z hybrydowym napędem benzynowo-elektrycznym. Auto było drugim, po Hondzie Insight, seryjnym samochodem hybrydowym dostępnym w Stanach Zjednoczonych. Wkrótce po wprowadzeniu na rynek zdobył japoński tytuł Samochodu Roku 1997, zaś w roku 1998 – nagrodę Car of the Year odbywającej się w Japonii konferencji badaczy i dziennikarzy motoryzacyjnych (Automotive Researchers' and Journalists' Conference).
W okresie od grudnia 1997 do lutego 2000 roku w fabryce Takaoka w Toyota (prefektura Aichi), wyprodukowano 37 425 egzemplarzy. Produkcję wznowiono w maju 2000 roku w pobliskim zakładzie Motomachi i do czerwca 2003 roku wyprodukowano kolejnych 33 411 pojazdów.
Do sprzedaży w Stanach Zjednoczonych trafił model XW11. Ze względu na upodobania amerykańskich klientów, wariant ten był trochę mocniejszy (moc silnika spalinowego zwiększono do 72 KM, a elektrycznego do 44 KM (33 kW) i standardowo wyposażony w klimatyzację i elektryczne wspomaganie kierownicy.
W plebiscycie na Europejski Samochód Roku 2001 model zajął trzecie miejsce (za Alfą Romeo 147 i Fordem Mondeo).
Druga generacja.
Toyota Prius II została po raz pierwszy zaprezentowana w 2003 roku.
W stosunku do pierwszej generacji modelu, auto zostało całkowicie przeprojektowane i otrzymało nadwozie typu liftback o wielkości pośredniej między modelami Corolla, a Camry. Dzięki poprawionemu rozmieszczeniu elementów konstrukcji pojazdu, znacznie zwiększono ilość miejsca we wnętrzu pojazdu. Prace nad samochodem, którymi kierował główny konstruktor Shigeyuki Hori, zaowocowały zarejestrowaniem 530 patentów.
Produkcję pojazdu rozpoczęto w sierpniu 2003 roku w fabryce Tsutsumi w Toyota (prefektura Aichi), a w październiku 2004 roku również w zakładach Fujimatsu w Kariya (prefektura Aichi).
W pojeździe zastosowany został pierwszy w branży klimatyzator z elektryczną sprężarką. Wyposażony w mniejszy i lżejszy akumulator NiMH, model XW20 jest mocniejszy i bardziej ekonomiczny od XW10. Na rynku amerykańskim w stanach, które przyjęły kalifornijskie normy emisji, akumulatory roczników 2004 i późniejszych objęte są gwarancją na 240 tys. km lub 10 lat (w pozostałych stanach 160 tys. km lub 8 lat). Hybrydowy zespół napędowy ma gwarancję 160 tys. km lub 8 lat.
W latach 2005-2009 Prius drugiej generacji produkowany był z przeznaczeniem na rynek chiński w zakładach FAW-Toyota w mieście Changchun. W roku 2006 sprzedano tam 2152, a w roku 2007 – 414 egzemplarzy; przyczyną małej sprzedaży była wysoka cena, o ok. 15 tys. USD wyższa, niż w USA czy Japonii ze względu na wysokie cła na importowane części.
W plebiscycie na Europejski Samochód Roku 2005 model zajął pierwsze miejsce. Rok wcześniej, w 2004 roku, samochód zdobył tytuł "North American Car of the Year".
Trzecia generacja.
Toyota Prius III została po raz pierwszy zaprezentowana podczas targów motoryzacyjnych w Detroit w styczniu 2009 roku.
Pojazd jest tak naprawdę zmodyfikowaną pod względem stylistycznym drugą generacją modelu. Dzięki optymalizacji aerodynamiki nowej karoserii, współczynnik oporu udało się obniżyć do 0,25 (zdaniem General Motors, pomiary w tunelu aerodynamicznym wykazują dla wersji z 17-calowymi kołami wartość 0,3). Według magazynu Car &amp; Driver, niezależne pomiary wykonane w tunelu aerodynamicznym wykazały współczynnik oporu równy 0,26.
Silnik benzynowy o pojemności skokowej 1.8 litra (wcześniej – 1.5 l) rozwija moc 98 KM (73 kW), co przy wspomaganiu przez silnik elektryczny daje łączną moc 134 KM (100 kW) (wcześniej 110 KM / 82 kW). Większa pojemność skokowa zapewnia większy moment obrotowy i pozwala ograniczyć prędkość obrotową silnika, co zmniejsza zużycie paliwa podczas jazdy szosowej. Dzięki zastosowaniu elektrycznej pompy cieczy chłodzącej, silnik Priusa jako pierwszy seryjny silnik dla samochodów osobowych nie używa pasków klinowych, co dodatkowo zmniejsza zużycie paliwa. Zastosowane silniki elektryczne i inne podzespoły hybrydowej jednostki napędowej są również mniejsze i bardziej wydajne, niż w podobnych pojazdach – według Toyoty nowy falownik, silniki i przekładnia są o 20 procent lżejsze.
Tworząc Priusa III, Toyota użyła szeregu nowych ekologicznych tworzyw sztucznych wytworzonych z surowców roślinnych, zamiast z pochodnych ropy naftowej. Do ich produkcji wykorzystano przede wszystkim rośliny włóknodajne – ketmię konopiowatą i szczmiel biały. Ketmia konopiowata (kenaf) to roślina z rodziny ślazowatych, dająca włókno zbliżone do włókna juty. Szczmiel biały (ramia) jest byliną z rodziny pokrzywowatych, której włókno podobne jest do włókna lnu.
W połowie 2011 roku auto przeszło delikatny lifting. Zmodyfikowano reflektory przednie i lampy tylne, atrapę chłodnicy i zderzak. Listę dostępnego wyposażenia wzbogacono o zmodernizowany system informacyjno-rozrywkowy z opcjonalnym pakietem łączności Toyota Entune, ekranem dotykowym o przekątnej 6,1 cala, radioodtwarzaczem CD ze złączem USB dla odtwarzacza iPod, wejściem AUX, łączem Bluetooth dla telefonu i streamingiem audio. Prius może być również wyposażony w panel słoneczny na dachu służący wyłącznie do zasilania wentylatora chłodzącego wnętrze podczas postoju na parkingu. Wersje o najbogatszym wyposażeniu, takie jak sprzedawany w Stanach Zjednoczonych Prius Five, mogą być zaopatrzone w udogodnienia takie jak system nawigacyjny Premium HDD, wyświetlacz przezierny (tzw. HUD), pokazujący informacje na przedniej szybie pojazdu, dynamiczny tempomat z radarem, system Pre-Collision, napinający pasy bezpieczeństwa i uruchamiający hamulce przed nieuchronnym zderzeniem, czy system Lane Keep Assist, wspomagający utrzymanie się na stałym pasie ruchu. Samochód wyposażony jest w system VSPNS (Vehicle Proximity Notification System), emitujący syntetyczny dźwięk silnika spalinowego podczas jazdy z małą prędkością w trybie elektrycznym, który ostrzega pieszych (zwłaszcza niewidomych) o zbliżaniu się praktycznie bezgłośnego pojazdu.
Plug-in Hybrid.
Prius Plug-in Hybrid (ZVW35) jest rozwinięciem modelu trzeciej generacji (ZVW30), wyposażonym w akumulator litowo-jonowy o pojemności 4,4 kWh, zapewniającym zasięg jazdy w trybie elektrycznym (bez uruchamiania silnika spalinowego) 23 km. Pod koniec roku 2009 rozpoczęto globalny program demonstracyjny z udziałem 600 samochodów przedseryjnych, które udostępniono wybranym użytkownikom w Japonii, Europie, Kanadzie, Chinach, Australii, Nowej Zelandii i USA. Zebrane podczas programu doświadczenia i opinie użytkowników wykorzystano do udoskonalenia samochodów seryjnych.
Wersję seryjną pojazdu przedstawiono we wrześniu 2011 roku podczas targów motoryzacyjnych we Frankfurcie. Dostawy w Japonii ruszyły pod koniec stycznia 2012 roku, miesiąc później w USA, w krajach kontynentalnej Europy w czerwcu, a w Wielkiej Brytanii w sierpniu 2012 roku. W ciągu pierwszego roku sprzedaży, nabywców na całym świecie znalazło 27 181 egzemplarzy pojazdu, dzięki czemu Prius Plug-in Hybrid stał się drugim pod względem sprzedaży samochodem elektrycznym roku 2012, po Chevrolecie Volt. Do grudnia 2013 roku liczba egzemplarzy sprzedanych na całym świecie sięgnęła 48 600.
Czwarta generacja.
Toyota Prius IV została po raz pierwszy oficjalnie zaprezentowana podczas targów motoryzacyjnych we Frankfurcie w 2015 roku.
Pojazd został zbudowany na bazie nowej płyty podłogowej TNGA. Stylistycznie pojazd nawiązuje do napędzanej wodorem Toyoty Mirai. Wraz z czwartą generacją pojazdu zadebiutowała nowa generacja napędu hybrydowego. Nowy napęd hybrydowy jest mniejszy i lżejszy. Firma deklaruje, że zużycie paliwa spadło o 15%. Akumulator niklowo-metalowo-wodorkowy ma większą gęstość energii. Silniki elektryczne mają poprawiony stosunek mocy do masy. Planetarną przekładnię redukcyjną silnika elektrycznego zastąpiono mniejszą przekładnią walcową o oporach mniejszych o 20%. Sprawność termodynamiczna silnika benzynowego wzrosła z 38,5% do 40% – jest to najlepszy wynik na świecie dla silników benzynowych. W nowym Priusie dostępny jest pakiet systemów bezpieczeństwa czynnego Toyota Safety Sense oparty na współpracy radaru i kamery. 
W grudniu 2018 roku samochód przeszedł lifting na rok modelowy 2019.
Równolegle z nową generacją podstawowego modelu Priusa opracowywana jest nowa wersja Prius Plug-in Hybrid. Toyota opracowuje również bezprzewodowe, indukcyjne systemy ładowania akumulatorów, wykorzystujące cewki w podłożu i podłodze samochodu. Przeprowadzenie prób tego rozwiązania w Japonii, USA i Europie zaplanowano na rok 2014. Toyota rozważa również możliwość realizacji postulatów użytkowników Priusa PHV o zwiększenie zasięgu pojazdu w trybie elektrycznym.
Rankingi i nagrody.
W 2016 roku Prius czwartej generacji otrzymał 5 gwiazdek Euro NCAP.
W marcu 2016 roku Prius dostał tytuł Top Safety Pick + amerykańskiego instytutu Insurance Institute for Highway Safety (IIHS) za najwyższe noty w testach zderzeniowych oraz za pakiet systemów bezpieczeństwa czynnego Toyota Safety Sense.
W maju 2016 Prius otrzymał w Polsce nagrodę Fleet Awards w kategorii najlepszego samochodu flotowego z alternatywnym napędem.
W październiku 2016 Prius 4. generacji został uznany za najbardziej niezawodne auto na amerykańskim rynku w rankingu niezawodności amerykańskiej organizacji konsumenckiej Consumer Reports.
W lutym Toyota Prius wygrała w kategorii "Auto ekologiczne" w 15. edycji plebiscytu Auto Lider 2016.
W grudniu 2016 roku Toyota Prius otrzymała tytuł Best in Class przyznany za bezpieczeństwo przez Euro NCAP w kategorii dużych samochodów rodzinnych.
Plug-in Hybrid II.
Na targach New York International Motor Show 2016 Toyota pokazała Priusa Plug-in Hybrid drugiej generacji o zasięgu 50 km na samym silniku elektrycznym.
Piąta generacja.
W listopadzie 2022 roku Toyota zaprezentowała piątą generację Priusa, która zostanie wprowadzona na rynek w 2023 roku. W Europie Prius ma być dostępny wyłącznie jako hybryda typu plug-in od lata 2023 roku. Podstawą jest tak zwana platforma GA-C (wariant TNGA), która ma na celu zmniejszenie masy i zwiększenie sztywności.
Wysokość pojazdu została zmniejszona o 5 cm (1,42 m), długość została zmniejszona o 4,6 cm (4,49 m), ale rozstaw osi został zwiększony o 5 cm (2,75 m), a szerokość o około 2 cm (2,2 m); te wymiary skutkują różnymi proporcjami pojazdu i kształtem, który prasa postrzega jako podobny do coupé. Konstrukcja przodu i układ kokpitu są zbliżone do obecnych modeli, takich jak bZ4X czy szesnasta generacja Crowna. Akumulator litowo-jonowy wersji plug-in, który jest znacznie większy i ma 13,6 kWh, a także umożliwia większy zasięg elektryczny znajduje się teraz całkowicie pod tylnym siedzeniem, co oznacza, że ​​nie zajmuje już miejsca w bagażniku w porównaniu z poprzednią generacją. Ładowanie można również wykonać za pomocą opcjonalnego wariantu wyposażenia z dachem fotowoltaicznym, przy czym energia wytworzona w ciągu jednego roku wystarcza na około 1250 kilometrów.
Sprzedaż.
Toyota Prius sprzedawana jest w niemal 80 krajach i regionach. W maju 2008 liczba egzemplarzy sprzedanych na całym świecie przekroczyła 1 milion, w sierpniu 2010 – 2 miliony, a w czerwcu 2013 – 3 miliony. W październiku 2014 sprzedaż Priusa wyniosła 3 360 400 egzemplarzy. W lipcu 2015 sprzedaż Priusa wyniosła 3 527 100 egzemplarzy. W grudniu 2015 sprzedaż osiągnęła 3,6 mln egzemplarzy.
Do kwietnia 2016 roku Toyota sprzedała ponad 3,7 mln egzemplarzy.
Do końca stycznia 2017 roku globalna sprzedaż Priusa wyniosła 3,98 mln samochodów.
Hybrydowa jednostka napędowa.
Napęd samochodu Toyota Prius zapewnia opracowana przez Toyotę hybrydowa jednostka napędowa o nazwie Hybrid Synergy Drive o układzie szeregowo-równoległym. Źródłem energii jest w nim silnik benzynowy, pracujący w oszczędnym cyklu Atkinsona. Pod względem funkcjonalnym, zastosowany w niej układ elektromechaniczny, składający się z przekładni planetarnej i dwóch asynchronicznych, trójfazowych silników-generatorów elektrycznych, pełni rolę bezstopniowej, automatycznej skrzyni biegów, zapewniającej optymalne warunki pracy silnikowi spalinowemu.
Pracę układu napędowego nadzoruje komputer, który w zależności od zapotrzebowania steruje przepływem mocy, czyli prędkości obrotowej i momentu obrotowego. Podczas ruszania i przyspieszania, kiedy potrzebny jest duży moment obrotowy przy małej prędkości, nadwyżka prędkości obrotowej silnika spalinowego wykorzystywana jest przez mniejszy silnik elektryczny, pełniący wówczas rolę generatora. Wytwarzany przezeń prąd, wspomagany prądem z akumulatora, zasila większy silnik elektryczny, który wspomaga moment obrotowy silnika spalinowego. Podczas szybkiej jazdy po szosie wymagane są obroty wyższe od optymalnych dla silnika spalinowego przy niewielkim zapotrzebowaniu na moment obrotowy, sytuacja ulega więc odwróceniu. Nadwyżka momentu obrotowego silnika spalinowego wykorzystywana jest przez pełniący rolę generatora większy silnik elektryczny, a wytwarzany w nim prąd zasila mniejszy silnik elektryczny, którego prędkość obrotowa sumuje się w przekładni z prędkością obrotową silnika spalinowego. Nadwyżki energii elektrycznej wykorzystywane są do doładowywania akumulatora, którego znaczna pojemność umożliwia także ruszanie i jazdę na krótkich odcinkach bez uruchamiania silnika spalinowego. Do doładowywania akumulatora wykorzystywany jest również prąd wytwarzany w układzie podczas tzw. hamowania rekuperacyjnego; komputer uruchamia hamulce hydrauliczne dopiero przy silnym hamowaniu.
Takie rozwiązanie umożliwia znaczną oszczędność paliwa dzięki zapewnieniu optymalnych warunków pracy silnika spalinowego, wyłączaniu go, gdy nie jest potrzebny i odzyskiwaniu energii podczas hamowania. W praktyce Prius zużywa około dwukrotnie mniej paliwa, niż porównywalnej wielkości samochód z silnikiem konwencjonalnym.
Z drugiej strony konstrukcja HSD jest prostsza, niż konwencjonalnego napędu – nie ma tu sprzęgła, rozrusznika z tzw. bendiksem oraz napędzanego paskiem alternatora (ich funkcje pełnią oba silniki-generatory). W efekcie zapewnia to mniejszą masę oraz większą sprawność i niezawodność układu.
Porównanie układów napędowych.
Zużycie paliwa i emisja dwutlenku węgla.
Od chwili wprowadzenia na rynek, Toyota Prius należy do ścisłej czołówki samochodów osobowych pod względem oszczędności paliwa i wynikającej z jego spalania emisji dwutlenku węgla do atmosfery.
 Porównanie zużycia paliwa i emisji CO2dla poszczególnych modeli rodziny Prius z lat 2001–2012)
Sport.
Toyota Prius 2. generacji zapewniła Toyocie mistrzostwo konstruktorów w serii FIA Alternative Energies Cup. Mistrzostwo wywalczył Polak, Artur Prusak.
W sezonie 2016 FIA AEC Artur Prusak wygrał pierwszy rajd serii, VIII Eco Rallye Vasco Navarro.

</doc>
<doc id="156052" url="https://pl.wikipedia.org/wiki?curid=156052" title="Rene Pleven">
Rene Pleven



</doc>
<doc id="156055" url="https://pl.wikipedia.org/wiki?curid=156055" title="Midhat Frasheri">
Midhat Frasheri



</doc>
<doc id="156057" url="https://pl.wikipedia.org/wiki?curid=156057" title="Rewolucja rosyjska">
Rewolucja rosyjska

Termin rewolucja rosyjska może się odnosić do trzech wydarzeń w historii Rosji:

</doc>
<doc id="156060" url="https://pl.wikipedia.org/wiki?curid=156060" title="Puchar Konfederacji w piłce nożnej 2003">
Puchar Konfederacji w piłce nożnej 2003

Puchar Konfederacji 2003 został rozegrany w dniach 18–29 czerwca 2003 we Francji. Wydarzenia związane z finałem zeszły na dalszy plan po śmierci kameruńskiego piłkarza. Marc-Vivien Foé podczas półfinałowego meczu z Kolumbią niespodziewanie zasłabł i mimo natychmiastowej pomocy lekarskiej zmarł po przewiezieniu do szpitala.
Faza finałowa.
Finał.
Kamerun: Idris Kameni, Jean Joel Perrier Doumbe, Rigobert Song, Thimothee Atouba, Modeste Mbami, Geremi, Pius N’Diefi (67' Samuel Eto’o), Lucien Mettomo, Valery Mezague (91' Achille Emana), Mohamadou Idrissou, Eric Djemba-Djemba
Francja: Fabien Barthez, Bixente Lizarazu, William Gallas, Olivier Dacourt (90' Olivier Kapo), Marcel Desailly, Djibril Cissé, Ludovic Giuly, Sylvain Wiltord (65' Robert Pirès), Thierry Henry, Benoît Pedretti, Willy Sagnol (76' Lilian Thuram)
ZDOBYWCA PUCHARU KONFEDERACJI 2003
FRANCJA DRUGI TYTUŁ

</doc>
<doc id="156064" url="https://pl.wikipedia.org/wiki?curid=156064" title="Nikołaj Gumilow">
Nikołaj Gumilow

Nikołaj Stiepanowicz Gumilow (ros. "Николай Степанович Гумилëв"; ur. w Kronsztadzie, zm. 24 sierpnia 1921 lub później koło Petersburga) – jeden z czołowych rosyjskich poetów srebrnego wieku, współtwórca i praktyk akmeizmu, współzałożyciel czasopisma tego ruchu "Apołłon" i grupy akmeistów. Stracony za rzekomy udział w spisku białogwardyjskim.
Życiorys.
Urodził się w Kronsztadzie, w rodzinie lekarza marynarki wojennej. Od dzieciństwa był słabym i chorowitym dzieckiem, cierpiał na ciągłe bóle głowy, reagował negatywnie na hałas. Unikał uczestniczenia w zabawach z rówieśnikami, wolał samotność lub towarzystwo zwierząt – „rudego psa, papug, świnek morskich”. W 1894 roku wstąpił do szkoły, której dyrektorem był słynny poeta Innokientij Annienski, symbolista.
W latach 1900-1903 mieszkał w Gruzji, wysłany tam przez ojca. Tutaj w „Posłańcu Tyfliskim” 8 września 1902 roku opublikował swój pierwszy wiersz „Я в лес бежал из городов” (Do lasu pobiegłem z miasta). Zaczął uczęszczać do znanego gimnazjum Guriewicza, ale po roku zachorował i rodzice przysłali mu korepetytora, który zauważył upodobanie Gumilowa do zoologii i geografii.
Nikołaj Gumilow w 1907 wyjechał do Paryża, gdzie studiował literaturę francuską na Sorbonie. W czasopiśmie „Sirius” opublikował wtedy (1908) drugi tom wierszy "Romantyczne kwiaty" (Романтические цветы). Jego pierwsze utwory cechują nawiązania do poetyki parnasistów (w Rosji reprezentowanej przez Walerija Briusowa).
W 1908 roku odbył pierwszą podróż do Egiptu, która zainspirowała go Afryką. Motywy afrykańskie wprowadził do poezji rosyjskiej. Kolejne wyprawy zimą 1909/1910 i 1910/1911 do Abisynii zaowocowały cyklem wierszy "Pieśni abisyńskie" (Абиссинские песни), opublikowanych w zbiorze "Obce niebo" (Чужое небо, 1912).
W 1909 Gumilow przeniósł się na wydział historyczno-filozoficzny Uniwersytetu w Sankt Petersburgu, odbył też pojedynek z poetą Maksymilianem Wołoszynem o listy, które miał otrzymywać od poetki Cherubiny de Gabriak (w której wierszach się zakochał), w rzeczywistości nauczycielki Elizawiety Dmitriewej. Prawdopodobnie i wiersze i listy pisał sam Wołoszyn. W 1910 wydał zbiór wierszy "Perły" (Жемчуга), do którego przedmowę napisał Briusow. Stał się postacią znaną na petersburskiej scenie literackiej. Ożenił się w tym samym roku z Anną Achmatową (1889-1966) (mieli syna Lwa, późniejszego historyka i orientalistę). Wraz z nią i Osipem Mandelsztamem reprezentował kierunek poetycki znany pod nazwą akmeizmu, wspólnie założyli też w 1911 Gildię poetów (Цех поэтов). Tworzył programowe manifesty tego ruchu – akmeistyczny magazyn „Apollo” wydał "Manifest dziedzictwa symbolizmu i akmeizmu".
W 1913 roku Gumilow odbył podróż badawczą do Afryki wspólnie z naukowcami, myśliwymi i poszukiwaczami przygód. W 1913 urodził się także jego syn Orest Wysocki ze związku z Olgą Wysocką (1885-1966).
Od 1914 służył ochotniczo w pułku ułanów lejbgwardii. W czasie służby dwukrotnie został odznaczony Krzyżem świętego Jerzego. Wraz z rozpoczęciem I wojny światowej Gumilow publikuje swoje "Notatki kawalerzysty" (Записки кавалериста). Podczas wojny opublikował dwa zbiory poezji, w 1916 "Kołczan" (Колчан) i w 1918 "Ognisko" (Костер).
Na początku rewolucji Gumilow pozostał w swojej jednostce w Paryżu i Londynie. Wrócił jednak do Petersburga, gdzie od razu zaangażował się w życie literackie. W 1918 rozwiódł się z Achmatową i poślubił Аnnę Engelhardt (1895-1942), z którą miał córkę Helenę (obie zmarły z głodu w oblężonym Leningradzie). Został członkiem redakcji wydawnictwa literatury światowej (Всемирная литература). Dla jego potrzeb przetłumaczył Epos o Gilgameszu, dzieła Heinego i Coleridge’a na język rosyjski. Ponadto wykładał poezję i teorię przekładu na kursach dla młodych poetów. W 1921 został wybrany przewodniczącym oddziału Związku Poetów w Petersburgu. Opublikował też książkę "Słup ognisty" (Огненный столп).
Wkrótce po jej wydaniu został aresztowany przez Czeka i rozstrzelany w czasie nasilającego się czerwonego terroru pod wątpliwym zarzutem udziału w spisku kontrrewolucyjnym. Jego twórczość przez długie lata była w ZSRR zakazana.
Na język polski jego utwory tłumaczyli m.in. Leszek Engelking, Leopold Lewin, Seweryn Pollak i Adam Pomorski.
Bibliografia.
Źródła w języku angielskim
Źródła w języku rosyjskim

</doc>
<doc id="156065" url="https://pl.wikipedia.org/wiki?curid=156065" title="Samica">
Samica

Samica (♀), inaczej organizm żeński — organizm, który produkuje nieporuszające się komórki jajowe. Z wyjątkiem rzadkich schorzeń, większość ssaków płci żeńskiej, w tym samice ludzi, ma dwa chromosomy X. Cechy charakterystyczne dla samic różnią się w zależności od gatunku, przy czym niektóre gatunki zawierają dobrze zdefiniowane cechy żeńskie, takie jak obecność wyróżniających się gruczołów mlecznych. 
Powszechnie akceptowanym symbolem używanym do reprezentowania płci żeńskiej jest ♀ (Unicode: U+2640 Alt codes: Alt+12). 
Cechy charakterystyczne.
Komórki jajowe definiuje się jako większe gamety w heterogamicznym systemie reprodukcyjnym, podczas gdy mniejsze, zazwyczaj ruchome gamety, czyli plemniki, są produkowane przez samca. Samica nie może rozmnażać się płciowo bez dostępu do gamet samca i na odwrót. Niektóre organizmy mogą również rozmnażać się samodzielnie w procesie znanym jako rozmnażanie bezpłciowe. Przykładem rozmnażania bezpłciowego, które mogą wykonywać pewne gatunki samic, jest partenogeneza.
Nie ma jednego mechanizmu genetycznego stojącego za zróżnicowaniem płci w różnych gatunkach i wydaje się, że istnienie dwóch płci rozwijało się wielokrotnie niezależnie w różnych liniach rozwojowych. Modele rozmnażania płciowego obejmują:
Pomijając definiującą różnicę w rodzaju produkowanych gamet, różnice pomiędzy samcami i samicami w jednej linii nie zawsze można przewidzieć na podstawie różnic w innej.
Samice ssaków.
Cechą wyróżniającą dla gromady ssaków jest obecność gruczołów mlekowych. Gruczoły mleczne są zmodyfikowanymi gruczołami potowymi wytwarzającymi mleko, które jest wykorzystywane do karmienia młodych przez pewien czas po urodzeniu. Tylko ssaki produkują mleko. Gruczoły sutkowe są najbardziej widoczne u ludzi, ponieważ ciało kobiety przechowuje duże ilości tkanki tłuszczowej w pobliżu brodawek sutkowych, w wyniku czego powstają widoczne piersi. Gruczoły sutkowe są obecne u wszystkich ssaków, chociaż rzadko są one wykorzystywane przez samców danego gatunku.
Większość samic ssaków ma dwie kopie chromosomu X w przeciwieństwie do samców, którzy noszą tylko jeden X i jeden mniejszy chromosom Y. U ptaków i niektórych gadów, dla porównania, to samica jest heterozygotyczna i nosi chromosom Z i W, podczas gdy samiec nosi dwa chromosomy Z. Interseksualność może również stwarzać inne kombinacje, takie jak XO lub XXX u ssaków, które nadal uważane są za samice, o ile nie zawierają chromosomu Y, z wyjątkiem szczególnych przypadków niedoboru/ niewrażliwości testosteronu u osobników XY w macicy. Jednakże, schorzenia te często prowadzą do bezpłodności.

</doc>
<doc id="156073" url="https://pl.wikipedia.org/wiki?curid=156073" title="Horyniec-Zdrój">
Horyniec-Zdrój

Horyniec-Zdrój (do 6 lutego 1998 "Horyniec") – wieś w Polsce położona w województwie podkarpackim, w powiecie lubaczowskim, w gminie Horyniec-Zdrój. Leży na pograniczu Płaskowyżu Tarnogrodzkiego i Roztocza Wschodniego. W XVIII-XIX w. miasteczko.
Od 1976 r. Horyniec-Zdrój posiada status miejscowości uzdrowiskowej o nielicznym w Polsce typie uzdrowiska nizinnego.
Jest siedzibą gminy Horyniec-Zdrój (do końca 2001 pod nazwą "gmina Horyniec").
Historia.
Pierwotna nazwa Horyńca to „Oryńce”, informację taką możemy znaleźć w „Słowniku Geograficznym Królestwa Polskiego”. Trudno określić skąd taka nazwa pochodzi. Najstarsza wzmianka o Horyńcu pojawiła się w 1444 r., kiedy to książę mazowiecki i bełski Władysław darował osadę szlachcicowi Piotrowi Pieczykurowi z Wilcz. Później Horyniec należał do Lutosławskich i krótko do Gorelowskich.
Tradycja głosi, że w XVII w. osada należała przez pewien czas też do Sobieskich, a król Jan III bywał tu na polowaniach w swoim zameczku myśliwskim. Źródła potwierdzają, że w 1672 r. w okolicy pobił Tatarów.
Od lat 40. XVII w. przez ponad 100 lat Horyniec należał do możnej rodziny podolskiej, Telefusów herbu Łabędź. Kolejno do Andrzeja Telefusa, stolnika podolskiego, uczestnika wojen moskiewskich, a następnie do jego wnuka Piotra Felicjana, podczaszego halickiego i rotmistrza chorągwi pancernej, który zbudował tu murowany dwór i drewnianą cerkiew. Następnie od 1706 r. Horyniec należał do jednego z synów Piotra Felicjana, Stanisława Piotra Telefusa, stolnika i chorążego podolskiego oraz rotmistrza chorągwi pancernej, a po jego śmierci w 1747 r. z kolei do jego syna Józefa z Kumanowa na Horyńcu i Piasecznej Dunin Telefusa, chorążyca województwa podolskiego, jak się pisał. Tenże Józef Telefus 1 lipca 1748 r. na mocy przywilejów królewskich fundował na swych dobrach horynieckich miasto. Z tej okazji nadał określone w akcie fundacyjnym prawa dla mieszczan w Horyńcu. Józef Telefus zmarł ok. 1754 r. Miasto zostało sprzedane przez Telefusów ok. 1755 r. Mikołajowi Maciejowi Stadnickiemu herbu Szreniawa bez krzyża, kasztelanowi kamienieckiemu. Po jego bezpotomnej śmierci w 1768 r. dobra horynieckie odziedziczył jego brat Franciszek Ksawery, podczaszy latyczowski oraz chorąży czerwonogrodzki i podolski, a następnie jego syn Ignacy, ożeniony z Zofią z Poletyłów h. Trzywdar, podczaszanką podlaską, która po rozwodzie wniosła Horyniec swemu drugiemu mężowi, Aleksandrowi ks. Ponińskiemu h. Łodzia. Małżeństwo to ufundowało tu w 1818 r. klasycystyczną cerkiew. Szereg publikacji podaje błędną datę zakupu Horyńca przez Mikołaja Stadnickiego od rodziny Telefusów, datując go bezpodstawnie na lata 1706-1717, jeszcze przed jego urodzeniem.
Za sprawą Ponińskich Horyniec stał się uzdrowiskiem i znanym ośrodkiem kultury. Np. książę Leander Piotr Poniński, doprowadził do lokalizacji cmentarza (1852), budowy teatru (1843) i zapoczątkował powstanie Biblioteki Horynieckiej, która za sprawą jego następców przede wszystkim Aleksandra Ponińskiego stała się jedną z największych bibliotek na terenie Galicji. Po Ponińskich Horyniec odziedziczyła rodzina Karłowskich.
Duże straty Horyniec poniósł po I wojnie światowej z powodu walk polsko-ukraińskich. W dwudziestoleciu międzywojennym podniósł się z upadku; w 1938 r. liczba mieszkańców wyniosła ok. 2 tys., w tym 1100 Polaków, 700 Ukraińców i 200 Żydów z ok. 25 rodzin, kontrolujących życie gospodarcze miejscowości (to oni posiadali praktycznie wszystkie wille dla kuracjuszy, byli przedsiębiorcami, rzemieślnikami, handlarzami i lekarzami). We wrześniu 1939 r. w okolicy Horyńca walczyła 21 dywizja piechoty gen. Józefa Kustronia. Od października 1939 r. do czerwca 1941 r. Horyniec znajdował się na terenie ZSRR, w wyniku zbrojnej agresji ZSRR na Polskę. W okolicy powstało wtedy wiele umocnień tzw. Linii Mołotowa. W 1941 roku zajęty przez III Rzeszę. Po zakończeniu II wojny światowej Horyniec był miejscem schronienia dla wielu mieszkańców okolicznych wsi, nękanych przez UPA, z tego też powodu stał się celem jej ataków.
W latach 1954–1972 wieś należała i była siedzibą władz gromady Horyniec. W latach 1975–1998 miejscowość administracyjnie należała do województwa przemyskiego.
Uzdrowisko.
Lecznicze właściwości tutejszych źródeł siarczkowych znane były od dawna. Miała tu bywać w celach zdrowotnych Marysieńka Sobieska, a nawet sam król Sobieski. Udokumentowane początki uzdrowiska to jednak dopiero w 1888 r., kiedy to Aleksander Poniński urządził pierwszy, prymitywny zakład kąpielowy. Wykorzystywana była woda z dwóch źródeł: z jednego do kąpieli, z drugiego do picia. Kąpiele odbywały się w prostym drewnianym budynku, w którym urządzono trzy kabiny z trzema wannami każda. Kuracjusze (w sezonie nawet 300 osób) mieszkali w karczmie, w klasztorze, w oficynie dworskiej lub u okolicznych gospodarzy. W 1919 Mieczysław Orłowicz pisał w „Ilustrowanym Przewodniku po Galicyi”: "Mały, prymitywnie urządzony, prawie wyłącznie przez Żydów frekwentowany zakład kąpielowy siarczany o kilku łazienkach". Wspominał natomiast o dużym zakładzie kąpielowym w pobliskim Niemirowie.
W 1923 nowy właściciel, Stanisław Karłowski ponownie uruchomił uzdrowisko. Nowy zakład kąpielowy powstał w kompleksie posiadłości dworskiej. W miejscu, gdzie biły lecznicze źródła, powstał park zdrojowy. W latach 30. XX w. było tu już 16 pensjonatów oferujących 500 miejsc. Zdecydowaną większość kuracjuszy stanowili Żydzi, korzystający z miejscowych sklepów koszernych, domów wypoczynkowych i synagogi, znajdującej się „w parterowym drewnianym budynku, krytym blachą, oszalowanym i pomalowanym na niebiesko”, „ze strzelistą wieżyczką od strony wschodniej” oraz przyklejoną doń izbą lekcyjną.
Wszystkie urządzenia kąpielowe i większość pensjonatów zostały zniszczone w czasie II wojny światowej. Zakład kąpielowy spłonął, domy wypoczynkowe zaprzestały działalności, a z teatru pozostały ruiny. Od 1948 rozpoczęły się niezorganizowane zabiegi w domowych warunkach. Próby odtworzenia uzdrowiska nastąpiły w 1957. W 1962 wybudowano z inicjatywy Centrali Rolniczych Spółdzielni mały zakład przyrodoleczniczy. W 1969 powstało w adaptowanym pałacu Ponińskich sanatorium „Metalowiec”, (obecnie po sprywatyzowaniu pod nazwą „Bajka”). W 1973 zakład przyrodoleczniczy został przejęty przez P.P. „Uzdrowiska Polskie”. W 1976 Horyniec uzyskał status uzdrowiska. W 1971 rozpoczęto budowę nowego centrum uzdrowiskowego. Ulokowano je w północnej części wsi w pobliżu wielkiego kompleksu leśnego. W 1977 oddano do użytku pierwsze sanatorium „Rolnik”. W latach 1988-98 ukończono budowę Domu Zdrojowego z zakładem przyrodoleczniczym (z gabinetami zabiegowymi, basenem leczniczym, salą gimnastyczną, pijalnią wód i kuchnią borowinową) oraz hotelem. W 1994 na bazie sanatorium „Rolnik” powstało „Centrum Rehabilitacji Rolników” (CRR). W 2006 obok (CRR) otwarto krytą pływalnię „Wodny Świat”.
W latach 2013–2015 przeprowadzono rewitalizację Parku Zdrojowego przywracając mu wartość przyrodniczą i estetyczną w nawiązaniu do tendencji panujących w XIX i XX w. w nowoczesnym układzie architektonicznym.
Religia.
Miejscowość jest siedzibą rzymskokatolickiej parafii Niepokalanego Poczęcia Najświętszej Maryi Panny.
Turystyka.
Horyniec-Zdrój znajduje się na początku (lub końcu – zależnie skąd zaczniemy wędrować) zielonego szlaku turystycznego Szlaku im. św. Brata Alberta poprzez Werchratę do Narola, związanego z działalnością i życiem św. Brata Alberta Chmielowskiego i bł. Bernardyny Marii Jabłońskiej, urodzonej w Pizunach koło Narola.

</doc>
<doc id="156076" url="https://pl.wikipedia.org/wiki?curid=156076" title="Wapno (gmina)">
Wapno (gmina)

Wapno – gmina wiejska w województwie wielkopolskim, w powiecie wągrowieckim. W latach 1975–1998 gmina położona była w województwie pilskim.
Siedziba gminy to Wapno.
Według danych z 31 grudnia 2011 gminę zamieszkiwało 3117osób.
Gmina Wapno przynależy do makroregionu Pojezierza Wielkopolskiego. Obszar gminy położony jest w północno-wschodniej części województwa w odległości około 70 kilometrów od większych ośrodków miejskich jak: Poznań, Bydgoszcz, Piła, przy drodze i linii kolejowej Gniezno-Nakło nad Notecią.
Struktura powierzchni.
Według danych z roku 2011 gmina Wapno ma obszar 44,06 km², w tym:
Gmina stanowi 4,25% powierzchni powiatu.
Demografia.
Dane z 31 grudnia 2011r:
Gospodarka.
W strukturze gospodarki gminy dominuje rolnictwo. Gmina Wapno jest w pełni zwodociągowana, i stelefonizowana.
Posiada biologiczno-chemiczną oczyszczalnię ścieków, jest w znacznym stopniu skanalizowana (około 68% gospodarstw domowych)
Opieka społeczna.
Dom Pomocy Społecznej w Srebrnej Górze powstał w 1981 na bazie Ośrodka Szkoleniowo- Wypoczynkowego Urzędu Wojewódzkiego w Pile. Początkowo był to Państwowy Dom Rencistów, a na mocy ustawy o pomocy społecznej z 1990 przekwalifikowany został na Dom Pomocy Społecznej dla osób w podeszłym wieku .
Sołectwa.
Aleksandrowo, Graboszewo, Komasin, Podolin, Rusiec, Srebrna Góra, Stołężyn, Wapno Południe, Wapno Północ
Sąsiednie gminy.
Damasławek, Gołańcz, Kcynia, Żnin
Zabytki.
Obiekty umieszczone w wojewódzkim rejestrze zabytków
Aleksandrowo
Srebrna Góra
Stołężyn
Media lokalne.
Wieści Gminne - biuletyn samorządowy ukazuje się od 1998 

</doc>
<doc id="156078" url="https://pl.wikipedia.org/wiki?curid=156078" title="Atmosferyczny silnik parowy">
Atmosferyczny silnik parowy

Atmosferyczny silnik parowy (zwany też "silnikiem parowym Newcomena") – pierwszy praktycznie stosowany silnik parowy. Urządzenia te wykorzystywane były od początków XVIII wieku do ok. połowy XIX wieku w Anglii i innych krajach Europy m.in. do napędu pomp odwadniających kopalnie oraz dmuchaw zasilających powietrzem wielkie piece hutnicze.
Zasada działania.
Szkic obok przedstawia schemat atmosferycznego silnika parowego. Palenisko podgrzewa wodę znajdującą się w kotle, wytwarzając parę wodną pod niskim ciśnieniem, porównywalnym z atmosferycznym. Brak wytwarzania wysokiego ciśnienia pary w tym silniku odróżnia go od późniejszej maszyny parowej. Po otwarciu zaworu nad kotłem tłok podnosi się pod wpływem ciężaru przeciwwagi, wypełniając cylinder parą. Kiedy tłok osiągnie najwyższe położenie, zawór nad kotłem jest zamykany, a do cylindra rozpylana jest woda doprowadzona ze zbiornika znajdującego się w górnej części urządzenia. Rozpylona woda powoduje gwałtowne obniżenie temperatury i kondensację pary, która zamienia się w wodę, wytwarzając w cylindrze podciśnienie. Ciśnienie atmosferyczne działające od góry na tłok wykonuje pracę przesuwając tłok w dół (tłok jest „zasysany” przez podciśnienie). W dolnym położeniu tłoka ponownie otwarty zostaje zawór dostarczający parę i cykl rozpoczyna się od początku. W pierwszych maszynach tłoki uszczelniane były w cylindrach sznurami z włókien konopnych, nasyconymi łojem. Przy regularnym chodzie maszyny te wykonywały 12-15 cykli roboczych na minutę na długości 6-7 stóp angielskich. Do opalania kotłów w silnikach używano głównie węgla kamiennego. Przy ustabilizowanej, ciągłej pracy maszyny o cylindrze średnicy 32 cali, jaka w 1788 r. została uruchomiona w Tarnowskich Górach (patrz niżej) zużywano 1,6-1,8 tony węgla na dobę.

</doc>
<doc id="156079" url="https://pl.wikipedia.org/wiki?curid=156079" title="Jelcz-Laskowice">
Jelcz-Laskowice

Jelcz-Laskowice – miasto w województwie dolnośląskim, w powiecie oławskim, należące do aglomeracji wrocławskiej. Leży na prawym brzegu Odry w odległości 22 km od Wrocławia i 57 km od Opola. Przez miasto przeplywa również mniejsza rzeka – Młynówka Jelecka.
Historycznie leży na Dolnym Śląsku. W latach 1975–1998 miasto administracyjne należało do województwa wrocławskiego.
Według danych GUS z 31 grudnia 2019 r. miasto miało 15 745 mieszkańców.
Nazwa.
Nazwa miasta składa się z dwóch połączonych nazw osobnych miejscowości Jelcza oraz Laskowic. Pierwsza wzmianka o Jelczu w formie "Ialche" pochodzi z 1245 roku. Nazwa ta została utworzona od nazwy osobowej "Jalec" lub "Jelc(z)" przez dodanie doń sufiksu dzierżawczego -"jь", lub pochodzi od rzeczownika pospolitego "jelec", odnoszącego się do ryby z rodziny karpiowatych. Pierwsza wzmianka o Laskowicach w formie "Lazcouichi" pochodzi z 1203 roku. Nazwa ta może wywodzić się od nazwy osobowej "Lasek" lub od rzeczownika pospolitego "lasek".
Geografia.
Położenie.
Jelcz-Laskowice to jedno z licznych miast znajdujących się na Nizinie Śląskiej, które leży w południowo-zachodniej części Polski. Odległość od Wrocławia w kierunku południowo-wschodnim wynosi ok. 25 kilometrów, 20 kilometrów od Oleśnicy w kierunku południowym i 10 kilometrów na północny wschód od miasta Oławy. W latach 1975–1998 miejscowości Jelcz i Laskowice Oławskie, z których powstało miasto, administracyjnie należały do woj. wrocławskiego, w latach 1945–1975 – również. Miasto powstało 1 stycznia 1987 r. z połączenia Jelcza (uprzemysłowionej wsi – znajdowała się tu duża fabryka autobusów oraz samochodów ciężarowych – Jelcz) i Laskowic Oławskich (zaplecze mieszkaniowe dla przedsiębiorstwa).
Jest węzłem samochodowym leżącym na trasach łączących Jelcz Laskowice z Wrocławiem, Oławą i Oleśnicą i ważną stacją na linii północnej Wrocław – Opole.
Główną rzeką jest Odra płynąca fragmentem południowej granicy miasta. Pozostałe, mniejsze cieki wodne to Bierzwienna, Młynówka Jelecka i wyznaczająca północną granicę administracyjną miasta Laskowicka Woda.
Według danych z 1 stycznia 2011 r. powierzchnia miasta wynosiła 17,06 km².
Rzeźba terenu.
Obszar znajduje się na styku dwóch mezoregionów Niziny Śląskiej, która jest w obrębie zasięgu zlodowacenia odrzańskiego, nazywanego dawniej środkowopolskim. Pozostałością tego zlodowacenia są ostańce, ozy, kemy i wzgórza morenowe. W części południowo-zachodniej występują pokrywy pylaste typu lessów, na których wytworzyły się urodzajne gleby brunatnoziemne i czarnoziemne. Dolina Odry natomiast ma charakter pradoliny o szerokości 8–12 km z łąkowym tarasem zalewowym i wyższymi tarasami piaszczystymi.
Mezoregion Pradoliny Wrocławskiej to przede wszystkim plejstoceńskie i holoceńskie osady rzeczne w postaci tarasów holoceńskiego wysłanego madami i wyższych plejstoceńskich – piaszczystych. Jednostka geologiczna, która zajmuje cały omawiany obszar, to monoklina przedsudecka, której dzieje sięgają końca ery paleozoicznej (liczą więc ponad 200 milionów lat). Najstarsze osady to łupki i zlepieńce piaskowców z karbonu, które zalegają na głębokości ok. 2000 metrów. Wyżej natomiast znajdują się permskie lądowe czerwone piaskowce, morskie łupki i wapienie. Z ery mezozoicznej pochodzą triasowe wapienie muszlowe, gipsy i anhydryty oraz piaskowce arkozowe. Bliżej powierzchni znajdują się osady trzeciorzędowe, mioceńskie i plioceńskie iły i piaski oraz utwory czwartorzędowe: gliny zwałowe i piaski z głazami narzutowymi.
Historia.
Początki wsi.
Pierwsze wzmianki na piśmie dotyczące miejscowości wchodzących w skład obecnego miasta Jelcz-Laskowice sięgają początków XIII wieku, kiedy to 28 czerwca 1203 roku książę Henryk Brodaty nadał prawa do wsi Laskowice Leonardowi Włostowicowi (wnukowi Piotra Włostowica). Natomiast nazwa Jelcz pojawiła się w bulli papieża Innocentego IV z 9 sierpnia 1245 roku, kiedy to wieś przypisana została do posiadłości kościelnych biskupa wrocławskiego Tomasza I. Fakty te świadczą o tym, że już wcześniej musiały istnieć tu osady, a później wsie o pokaźnych rozmiarach i dużej wartości, skoro interesowali się nimi biskupi i książęta. W 1268 roku na wyspie pośrodku Odry zostaje ukończony zamek kamienno-ceglany, który ze względu na swoje strategiczne położenie na przedpolu Wrocławia odgrywał bardzo istotną rolę aż do końca XVII wieku. Jego kolejnymi właścicielami byli: Henryk IV Probus, rycerze z rodu Borszniców następnie szlachta rodu Kotulińskich. Ci zaś sprzedali zamek Jelcz humaniście Janowi Metzlerowi, a ten, popadłszy w ogromne długi, 15 maja 1508 roku sprzedał swoje dobra wrocławskiemu kupcowi Konradowi Sauermanowi. Nazwa Jelcz pochodzi najprawdopodobniej od nazwy ryby jelec, zamieszkującej ówcześnie okoliczne wody. Natomiast nazwa Laskowice wywodzić się może od lasów, kiedyś obficie porastających te tereny lub też od laski opolnej – dawnego symbolu władzy pierwszych Słowian zamieszkujących te tereny.
Od XIV wieku dobrami laskowickimi zawiadywał ród Pretficzów, który za długi w wieku XVII odsprzedał swoje posiadłości bogatym sąsiadom z Jelcza, Sauermanom. Ci po pewnym czasie noszą już bardziej arystokratyczne nazwisko von Saurma-Jeltsch.
Powstanie miasta dla fabryki.
Dnia 8 sierpnia 1942 roku, na konferencji w kwaterze Adolfa Hitlera pod Kętrzynem (), Alfried Krupp von Bohlen und Halbach uzyskał zgodę führera na wzniesienie nowych zakładów zbrojeniowych pomiędzy wsiami Miłoszyce () i Jelcz (). Gdy dodatkowo z rozkazu Hitlera firma Krupp stała się wyłączną własnością tej rodziny, z początkiem 1943 roku ruszyły prace budowlane.
Dla potrzeb budowy „Bertha-Werke” utworzono w Laskowicach Oławskich () obóz pracy przymusowej zlokalizowany między Laskowicami i Miłoszycami, rozszerzony później o dodatkowy teren z barakami dla więźniów za folwarkiem Saurmów w Laskowicach. Obóz ten funkcjonował przez rok 1942, aż do utworzenia właściwego obozu Fünfteichen (Miłoszyce) będącego filią obozu „Groß-Rosen” (w Rogoźnicy k. Strzegomia).
Oprócz zamkniętych obozów pracy przymusowej, na terenie ówczesnej wsi Jelcz (dzisiejsza lewa strona ul. Wrocławskiej w kierunku Łęgu), oraz dzisiejszych osiedli spółdzielni mieszkaniowej (SML-W), zlokalizowane były również inne budynki i budowle stanowiące zaplecze dla budowanej fabryki „Bertha-Werke”. Na terenie tzw. „starego osiedla JZS” znajdował się kompleks kilku połączonych krytymi przejściami, parterowych, murowanych baraków szpitalnych, a po przeciwnej stronie drogi z Laskowic do Jelcza i Oławy wybudowano osiedle z ok. 120 baraków z prefabrykatów drewnianych przeznaczonych dla pracowników cywilnych „Bertha-Werke”. Osiedle to dysponowało m.in. zapleczem kuchennym i zbiorowymi łaźniami, których fundamenty były ostatecznie likwidowane w latach 80. XX w. m.in. przez właścicieli budujących domy jednorodzinne na osiedlu przylegającym do „Osiedla Metalowców SML-W” w kierunku linii kolejowej. Zlikwidowano wtedy (wysadzono materiałami wybuchowymi) również prawie wszystkie bunkry i ukrycia przeciwlotnicze służące temu kompleksowi mieszkalnemu (jedno ukrycie pozostało do dzisiaj w sąsiedztwie wytwórni betonu Zakładu Gospodarki Komunalnej). Baraki drewniane zostały po zakończeniu wojny rozebrane i w większości przewiezione do Warszawy. Jako ciekawostkę można przytoczyć informację, że co najmniej jeden z tych baraków przewieziony został do pobliskiej Dziupliny i tam zmontowany jako świetlica wiejska.
KL Fünfteichen założony 15 października 1943 r., a zlikwidowany 21 stycznia 1945 r. został zajęty przez armię radziecką 23.01.1945 r. Jednocześnie Sowieci rozpoczęli „zagospodarowywanie” terenu nieznacznie zniszczonej fabryki „Bertha-Werke” Kruppa. Od tej pory, aż do końca pierwszego kwartału 1947 roku, trwał demontaż i wywózka maszyn oraz kompletnych linii produkcyjnych do ZSRR (prawdopodobnie w okolice Smoleńska). Według informacji ówczesnej polskiej obsługi stacji PKP w Laskowicach Oławskich, teren fabryki opuściło ponad 160 składów (transportów) kolejowych z jej wyposażeniem. Po przejęciu fabryki przez polską administrację w drugiej połowie 1947 roku, na jej terenie zainstalowały się trzy polskie przedsiębiorstwa handlowe, które prowadziły swoją działalność aż do utworzenia Jelczańskich Zakładów Samochodowych.
W pierwszych latach powojennych następowało zasiedlanie Jelcza, Miłoszyc, Laskowic i innych miejscowości. Na początku zajmowano się przede wszystkim rolnictwem, ale po utworzeniu pierwszych polskich przedsiębiorstw, a w szczególności Zakładów Samochodowych znalazła się praca dla wielu ludzi w przemyśle. Zakłady Samochodowe powstały dokładnie 28 marca 1952 roku na terenie byłej fabryki zbrojeniowej „Bertha-Werke” Kruppa. Początki zakładów to jedynie naprawa samochodów ciężarowych różnych marek i typów. Dopiero parę lat po uruchomieniu zakładu rozpoczęto produkcję. Początkowo były to cysterny, meblowozy i przyczepy do traktorów. W połowie lat 50. XX w. zakłady wypuszczały pierwsze modele „stonki”, czyli autobusu do przewozów pracowniczych. W roku 1958, przy współpracy z Czechosłowacją, rozpoczęła się produkcja autobusów do komunikacji międzymiastowej. Jelczańska załoga przystąpiła jednocześnie do produkcji samochodów Żubr. W styczniu 1972 roku zapadły ważne decyzje, iż Jelczańskie Zakłady Samochodowe mają się stać jedynym w Polsce producentem nowoczesnych autobusów o dużej pojemności i samochodów ciężarowych dużej ładowności. W końcu 1972 roku zdecydowano się na podpisanie umowy licencyjnej z upadającym francuskim Berlietem. Jednym z powodów utworzenia miasta było zapewnienie Jelczańskim Zakładom Samochodowym możliwie stałej kadry pracowniczej, zamieszkałej na miejscu, a tym samym zmniejszenie i radykalne ograniczenie kosztownych dojazdów do pracy. Jednak w Zakładach będących synonimem dynamicznego rozwoju brakowało pracowników. Mimo że pracę mieli mieszkańcy Jelcza, Laskowic i Miłoszyc, zaczęto organizować dojazdy pracowników z Oławy i innych odległych miejscowości. Do ogłoszenia upadłości w 2008 r. Jelcz SA był producentem nowoczesnych autobusów miejskich, dalekobieżnych oraz turystycznych.
Obecnie w fabryce dawnej spółki akcyjnej Jelcz produkowane są samochody ciężarowe specjalne i specjalizowane. Produkuje je Jelcz sp. z o.o., której głównym odbiorcą są Siły Zbrojne Rzeczypospolitej Polskiej.
Podczas powodzi 21 maja 2010 zostało zalanych około 150 gospodarstw w miejscowości Jelcz-Laskowice.
Zabytki.
Do wojewódzkiego rejestru zabytków wpisane są:
W 1. rocznicę śmierci Jana Pawła II, postawiono mu w Jelczu-Laskowicach pomnik ufundowany przez władze miasta. Pomnik wykonał kamieniarz Bogdan August. Pomnik jest postawiony na placu Jana Pawła II. Za pomnikiem posadzono „Dąb papieski”, który wyrósł z nasion poświęconych przez papieża, dąb usechł. Na wiosnę 2007 r. Urząd Gminy Jelcz-Laskowice w miejscu dębu papieskiego, zasadził nowe drzewko.
Demografia.
Dane z 31 grudnia 2013
Piramida wieku mieszkańców Jelcza-Laskowic w 2014 roku.
Transport.
Przez miasto przebiega droga wojewódzka nr 455 łącząca miejscowość z Wrocławiem i Oławą oraz linia kolejowa nr 277. Komunikację z Wrocławiem zapewnia PKS, lecz miejskie przewozy organizuje PKS Oława. Licznie modernizowane oraz budowane przystanki autobusowe, przyczyniły się do zwiększenia liczby kursów, a co za tym idzie do dostępności transportu dla mieszkańców.
Prywatni przewoźnicy, a także Polregio i Koleje Dolnośląskie. W mieście znajduje się czynna stacja kolejowa Jelcz-Laskowice będąca graniczną stacją Wrocławskiej Kolei Aglomeracyjnej.
Klimat (1979–2013).
Średnie miesięczne ciśnienie atmosferyczne waha się od 1014,5 hPa (kwiecień) do 1019,0 hPa (styczeń), największy zanotowany wzrost ciśnienia 24 hPa, największy spadek 28 hPa.
Średnia roczna prędkość wiatru wynosi 3,9 m/s. Najmniejsze średnie zachmurzenie osiąga 47% (VIII), największe 74% (XII), średnie roczne 60%.
Średnia roczna temperatura powietrza osiąga +8,9 °C. W przebiegu rocznym najchłodniejszy jest styczeń (–0,9 °C), najcieplejszy lipiec (+18,8 °C). Najwyższą maksymalną temperaturę zanotowano 10 sierpnia 1992 (+37,4 °C), najniższą temperaturę minimalną 14 stycznia 1987 (–28,8 °C).
Absolutna amplituda temperatury powietrza osiągnęła 66,2 °C. W ciągu roku występuje 47 dni gorących, czyli takich, w których maksymalna temperatura przekracza 25 °C, z czego 8 to dni upalne z temperaturą powyżej 30 °C; czasami zdarzają się w Jelczu-Laskowicach dni bardzo upalne, podczas których maksymalna temperatura przekracza 35 °C. Najdłuższe fale upałów nad miastem wystąpiły:
Najwięcej dni upalnych (z temperaturą maksymalną powyżej 30 °C) zanotowano w 1994 r. – aż 23 dni, z czego 14 w lipcu 1994.
Latem występują bardzo rzadko tzw. tropikalne noce, kiedy temperatura minimalna nie spada poniżej 20 °C. Zdarzają się one na przełomie lipca i sierpnia. Najwyższą minimalną temperaturę w Jelczu-Laskowicach zanotowano 29 VII 2013 r. i było to 21,0 °C.
Dni mroźnych, z ujemną temperaturą maksymalną (poniżej 0 °C) jest w Jelczu-Laskowicach tylko 25 rocznie. Średnia roczna suma opadu wynosi 495 mm.
Największe średnie miesięczne sumy opadu 78 mm (VII), najmniejsze 23 mm (II). Notowanych jest średnio 103 dni z opadem w roku (z maksimum w lecie).
Przemysł.
W Jelczu-Laskowicach funkcjonują następujące zakłady przemysłowe:
Oraz ponad 1200 prywatnych podmiotów gospodarczych, głównie w dziedzinie usług, handlu i produkcji towarów rynkowych.
Sport.
Miasto posiada:
W przeszłości (od 1959 roku do początku lat 90. XX wieku) przy Jelczańskich Zakładach Samochodowych istniał wielosekcyjny klub sportowy Moto Jelcz Oława. W Jelczu znajdowała się siedziba klubu, a w Oławie obiekty sportowe (m.in. stadion piłkarski). Obecnie klub działa wyłącznie w Oławie.
Części miasta.
1. Laskowice
2. Jelcz

</doc>
<doc id="156080" url="https://pl.wikipedia.org/wiki?curid=156080" title="Thomas Newcomen">
Thomas Newcomen

Thomas Newcomen (ur. 1664 w Dartmouth, zm. 5 sierpnia 1729 w Londynie) – angielski wynalazca.
Ze względu na swoje pionierskie osiągnięcia jest często określany ojcem rewolucji przemysłowej. Najważniejszym jego wynalazkiem jest atmosferyczny silnik parowy zwany też silnikiem parowym Newcomena.

</doc>
<doc id="156082" url="https://pl.wikipedia.org/wiki?curid=156082" title="Zweigelt">
Zweigelt

Zweigelt, blauer zweigelt, zweigeltrebe − czerwony szczep winorośli z gatunku "Vitis vinifera", wyhodowany w Austrii w 1922 i głównie tam uprawiany.
Pochodzenie, historia, synonimy.
Zweigelt został wyhodowany w Klosterneuburgu w 1922 roku poprzez skrzyżowanie szczepów st. laurent i blaufränkisch przez winiarza austriackiego, doktora Fritza Zweigelta. Odmiana została pierwotnie nazwana przez hodowcę rotburger, Nazwę zweigelt wprowadzono później, dla uhonorowania hodowcy. Inne synonimy to m.in. blauer zweigelt i zweigeltrebe.
Z zweigelta wyhodowano szczepy roesler (austriacki) i cabernet moravia (czeski).
Charakterystyka.
Odmiana wcześnie wypuszcza pąki i dojrzewa dość wcześnie. Daje wysokie plony i udaje się nawet w chłodnych klimatach. Plenność, jeśli nie jest kontrolowana, może jednak powodować niską jakość wina. 
Zweigelt daje wina bardzo owocowe, o wyraźnym posmaku czereśni i wiśni albo jagód, porównywane z włoskim dolcetto i kalifornijskim zinfandelem (primitivo). Te cechy są wykorzystywane do wzbogacenia win kupażowanych z kilku odmian. Wina z owoców ze starannie uprawianych krzewów dobrze nadają się do starzenia w dębowych beczkach i mają duży potencjał dojrzewania.
Regiony uprawy.
Austria.
Najpopularniejszy czerwony szczep uprawiany w Austrii (6476 ha w 2009, czyli ok. 14% powierzchni winnic), szczególnie w Dolnej Austrii (Weinviertel) i Burgenlandzie.
Inne kraje Europy.
Zweigelt uprawiany jest na mniejszą skalę na Słowacji (pod nazwą zweigeltrebe), Węgrzech (np. wzdłuż granicy austriackiej i w regionie Villány) i w Czechach, przede wszystkim na południu, ale również w okolicach Mielniku. Istnieją nasadzenia m.in. w Wielkiej Brytanii, Niemczech (ok. 100 ha), 
Nowy Świat.
Wśród państw z nasadzeniami zweigelta są m.in. Kanada (Kolumbia Brytyjska) oraz Japonia (231 ha, przede wszystkim wyspa Hokkaido).

</doc>
<doc id="156083" url="https://pl.wikipedia.org/wiki?curid=156083" title="Komitat Bács-Kiskun">
Komitat Bács-Kiskun

Komitat Bács-Kiskun () – największy powierzchniowo (dwunasta część powierzchni państwa) komitat współczesnych Węgier. Należy do regionu unijnego "Południowa Nizina Węgierska" ("Dél-Alföld"). Od północy graniczy z komitatem Pest, od zachodu ogranicza go Dunaj, od południa granica państwa, od wschodu natomiast Cisa oraz komitat Csongrád.
Podział administracyjny.
Komitat dzieli się na 11 powiatów:
Osadnictwo.
2/3 ludności komitatu zamieszkuje 20 miast. Największą liczbą mieszkańców dysponuje stolica komitatu, Kecskemét, gdzie zamieszkuje prawie 1/5 ludności komitatu. Najgęściej zaludniona jest Kalocsa (353 osób/km²), najrzadziej zaludniony jest natomiast Újsolt (6 osób/km²). Średnia gęstość zaludnienia w miastach 126, oraz w gminach 36 osób/km².
Geografia.
Komitat Bács-Kiskun w całości leży w Międzyrzeczu Dunaju i Cisy ("Duna Tisza köze"). Obszar komitatu to równina, na której różnica pomiędzy najwyższym a najniższym punktem wynosi jedynie 80 m. Geograficznie możemy ją podzielić na trzy mniejsze krainy ("Duna-menti síkság", "Duna-Tisza közének homokhátsága", "Bácskai Löszhát"). Obszar ubogi w minerały. Liczba godzin słonecznych wysoka w porównaniu do średniej krajowej, ilość opadów natomiast niska. Średnia temperatura roczna 10–10,5 °C.
Najważniejsza osobliwość: Park Narodowy Małej Kumanii (Kiskunsági Nemzeti Park).
Gospodarka.
Największy udział w gospodarce komitatu ma rolnictwo i gałęzie z nim związane. Cztery większe miasta (Kecskemét, Kiskunfélegyháza, Kiskunhalas i Baja) dysponują wielobranżowym przemysłem. Znaczną rolę w rozwoju gospodarki odgrywają tu, przebiegające przez obszar komitatu, autostrada oraz dwie ważne linie kolejowe. Południowa część jest bogatsza w złoża mineralne. Można tam znaleźć ropę naftową i gaz ziemny niskiej i średniej jakości. Ważny jest przemysł przetwórczy. Kecskemét zajmuje szczególne miejsce wśród miast regionu. To tu znajduje się większość firm przemysłowych. Jest to jedno z najdynamiczniej rozwijających się miast w kraju. Bács-Kiskun jest zróżnicowany pod względem stopnia rozwoju. Północna część komitatu (okolice Kecskemét i Kiskunfélegyháza) jest dużo lepiej rozwinięta od części środkowej i południowej.
W północnej części można tu znaleźć najważniejszy w kraju obszar uprawy moreli, z której wyrabiana jest węgierska specjalność: wódka owocowa ("Kecskeméti Fütyülös Barack" pálinka). W większej części komitatu uprawia się także żyto, winogrona, oraz w okolicach naddunajskich kukurydzę i jęczmień.
Komunikacja.
Przez komitat przebiega autostrada M5 oraz główna droga krajowa nr 5. Do stolicy komitatu biegnie wiele drugorzędnych lecz ważnych dróg krajowych. Poza tym przebiegają tu dwie ważne linie kolejowe: międzynarodowa Budapeszt-Subotica-Belgrad, oraz krajowa Budapeszt-Cegléd-Segedyn.
Historia.
Współczesny komitat Bács-Kiskun powstał 1 stycznia 1950 w wyniku połączenia południowej części komitatu Pest-Pilis-Solt-Kiskun oraz pozostałej po traktacie trianońskim w granicach państwa części komitatu Bács-Bodrog.
Ludność.
Praktycznie jednorodna etnicznie. Komitat zamieszkany prawie wyłącznie przez Węgrów. W okolicach Hajós i Baja można znaleźć małe skupiska ludności chorwackiej i niemieckiej. Przyrost naturalny jest ujemny, jednak w stolicy komitatu stopa urodzeń jest dodatnia, co jest ewenementem na skalę krajową.

</doc>
<doc id="156085" url="https://pl.wikipedia.org/wiki?curid=156085" title="Komitat Baranya">
Komitat Baranya

Komitat Baranya () – komitat na południu Węgier, na granicy z Chorwacją. Komitat leży w Kraju Zadunajskim, w widłach Drawy i Dunaju. Obejmuje fragmenty dolin tych rzek oraz niskie góry Mecsek i Villány wraz z ich pogórzami.
Klimat regionu wykazuje wpływy śródziemnomorskie, przede wszystkim wysoką przeciętną temperaturę i duże nasłonecznienie. Bardzo długi jest okres wegetacji roślin. W komitacie uprawia się owoce, także południowe (np. figi). Leży tu region winiarski Villányi-Siklós.
Do bogactw naturalnych Baranyi należą złoża uranu eksploatowane koło Kővágószölös, węgiel kamienny wydobywany koło Komló oraz wody mineralne (uzdrowisko Harkány).
Niektóre gminy są dwu- lub nawet trójjęzyczne – poza Węgrami komitat zamieszkują Chorwaci i Niemcy.
Podział administracyjny.
Komitat dzieli się na 10 powiatów:
Miasta komitatu.
Miasta komitatu (według liczby mieszkańców; stan na 2001 r. – dane spisowe):
Gminy wiejskie komitatu.
Gminy wiejskie komitatu (alfabetycznie)

</doc>
<doc id="156089" url="https://pl.wikipedia.org/wiki?curid=156089" title="Podnawka">
Podnawka

Podnawka ("Echeneis naucrates") – gatunek ryby okoniokształtnej z rodziny podnawkowatych (Echeneidae). Jest gatunkiem kosmopolitycznym występującym w ciepłych morzach.
Charakterystyka.
Ciało podnawki jest wydłużone i smukłe, o długości maksymalnie 110 cm, jednak typową długością ciała jest 66 cm. Długość podnawki stanowi jedenasto- albo dwunastokrotność jej szerokości. Ponadto długość ciała jest około 5,5 razy większa niż długość jej głowy. Natomiast długość przyssawki stanowi trzykrotność jej szerokości, a liczba poprzecznych listew waha się między 20 a 24, choć niektóre źródła podają od 21 do 28 listew. Ponadto przyssawka podnawek sięga prawie środka płetwy piersiowej. Płetwa odbytowa posiada 29–41 miękkich promieni, a druga płetwa grzbietowa – 32-42. Płetwy piersiowe podnawki są spiczasto zakończone. Są one osadzone wysoko. Posiadają one 21-24 promienie. Ciało podnawki jest barwy ciemnobrązowej, z horyzontalną pręgą pośrodku. Po bokach podnawki często spotykane są ciemnoniebieskie smugi. U dorosłych osobników płetwa ogonowa, płetwa odbytowa i druga płetwa grzbietowa są prawie czarne, jasne są jedynie końce najdłuższych promieni płetwy ogonowej i płetwy odbytowej. Łuski pokrywające ciało podnawki są małe, cykloidalne. Dorosłe osobniki obu płci są trudne do rozróżnienia.
Występowanie.
Podnawka występowała pierwotnie w Oceanie Indyjskim, Oceanie Atlantyckim i Oceanie Spokojnym. Podnawka jest gatunkiem kosmopolitycznym rozprzestrzenionym w ciepłych morzach. Obecnie nie występuje jednak we wschodnim Pacyfiku. Przedstawicieli tego gatunku można znaleźć w zachodniej części Atlantyku – od Nowej Szkocji, Kanady, Bermudów, do Urugwaju, oraz we wschodnio-centralnej części Oceanu Atlantyckiego u wybrzeży Madery.
Ekologia.
Osobniki tego gatunku występują w otwartych ciepłych wodach. Żyją w strefie pelagialnej. Podnawki przebywają najczęściej na głębokości od 1 do 85 m. Osobniki opisywanego gatunku występują często w pobliżu raf koralowych. Młode ryby osiągnąwszy 3 cm długości, zaczynają się przyczepiać za pomocą swej przyssawki do większych morskich zwierząt. Najczęściej są to drapieżniki, takie jak rekiny, żółwie morskie czy delfiny. Podnawki mogą być w ten sposób transportowane na duże odległości. 
Dieta podnawek różni się znacząco w zależności od rozmiaru i sytuacji. Młode ryby często pełnią funkcję czyścicieli w stałych pozycjach (tzw. ) wykorzystywanych przez inne ryby do pozbywania się pasożytów. Te żywią się przede wszystkim drobnymi pasożytniczymi skorupiakami takimi jak widłonogi, równonogi i małżoraczki. 
Ryba podróżująca wraz z innym zwierzęciem morskim nadal odżywia się pasożytami, jednak wzbogaca swoją dietę o resztki pożywienia pozostawione przez nosiciela, a także o drobne kręgowce złapane za pomocą filtrowania wody przez zęby podczas podróży. Bez nosiciela ryba pozostaje w pobliżu brzegu, często w grupach, i żywi się skorupiakami, kałamarnicami i drobnymi rybami innych gatunków. W skład diety podnawek wchodzą m.in. kraby z rodziny Diogenidae, a także kałamarnice z rodziny Loliginidae. 
Rozród podnawek został na razie mało poznany. Tarło odbywa się najczęściej w miesiącach wiosennych i letnich. Aczkolwiek w wodach Morza Śródziemnego osobniki tego gatunku trą się późnym latem oraz na jesieni. Ikra podnawek jest mała, kulista, pelagiczna. Sperma wydostaje się na zewnątrz ciała samca przez specjalnie wykształcony przewód. Zapłodnienie jest zewnętrzne. Po zapłodnieniu jaja są zamykane w twardej skorupce, która chroni je przed uszkodzeniami i wysychaniem. Młode osobniki osiągają rozmiary od 4,7 do 7,5 mm długości. Ich ciało nie jest w pełni wykształcone. U młodych podnawek zaczynają wykształcać się małe zęby na górnej szczęce oraz duże zęby na szczęce dolnej. Przedstawiciele opisywanego gatunku osiągają dojrzałość płciową w wieku od trzech do pięciu lat.
Znaczenie dla gospodarki.
Znaczenie podnawki dla gospodarki jest zarówno pozytywne, jak i negatywne. Ponieważ mięso podnawki jest tłuste, osobniki tego gatunku były cenionymi rybami konsumpcyjnymi. Obecnie ich mięso, choć jadalne, nie ma większego znaczenia gospodarczego. 
W niektórych miejscach o tropikalnym klimacie, np. u wybrzeży Zanzibaru, północnej Australii czy nad Morzem Karaibskim, podnawki używane są do połowu żółwi. W przeszłości ten sposób połowu był stosowany w wielu rejonach świata: rybacy przywiązywali linę do podnawki i wypuszczali ją w morze, a gdy ta przyczepiła się do większego nosiciela – wyciągali obie ryby z wody.
Podnawki czasem przyczepiają się za pomocą swej przyssawki do spodów statków; starożytni Grecy wierzyli, że są one w stanie zatrzymać statek lub nawet go uszkodzić; podobne sugestie pojawiają się także we współczesnych źródłach. Zostało zarejestrowanych także kilka przypadków, kiedy podnawka przyczepiła się do człowieka.
Aktualne kierunki badań naukowych.
Ze względu na słabo poznane oddziaływania pomiędzy rekinami a podnawkami badania naukowe dotyczą symbiotycznego związku między rekinami należącymi do gatunku "Negaprion brevirostris" oraz podnawkami. Badania te skupiają się na zjawisku czyszczenia jamy gębowej rekinów "N. brevirostris" przez podnawki. Inny nurt badań naukowych dotyczy mechanizmu działania przyssawki podnawki oraz oporu, jaki muszą pokonywać osobniki tego gatunku przyczepione do ciała większego zwierzęcia.

</doc>
<doc id="156091" url="https://pl.wikipedia.org/wiki?curid=156091" title="Interwencja główna">
Interwencja główna

Interwencja główna – instytucja procesu cywilnego, dająca osobie trzeciej możliwość wytoczenia powództwa o rzecz lub prawo, o które toczy się spór sądowy między innymi osobami. Możliwość ta istnieje aż do zamknięcia rozprawy w pierwszej instancji. Jest to szczególny wypadek współuczestnictwa w sporze.
W Polsce interwencja główna jest unormowana w art. 75 Kodeksu postępowania cywilnego. 
Skutkiem wytoczenia interwencji głównej jest rozpoczęcie nowego procesu między interwenientem a stronami dotychczasowego procesu. Dotychczasowy proces może zostać zawieszony do czasu prawomocnego zakończenia nowego procesu, co z reguły jest celowe, ponieważ wynik procesu z interwencji głównej wskazuje na właściwe strony spornego stosunku prawnego. Sąd może również uznać za stosowne połączenie obu spraw do łącznego rozpoznania, gdyż są one ze sobą w związku, bądź rozpatrywać obie sprawy oddzielnie, czego nie wykluczają przepisy, ale co jest niewłaściwe zarówno z punktu widzenia ekonomii procesowej, jak i dążenia do niesprzeczności rozstrzygnięć wydawanych przez sądy.

</doc>
<doc id="156093" url="https://pl.wikipedia.org/wiki?curid=156093" title="Qutrit">
Qutrit



</doc>
<doc id="156101" url="https://pl.wikipedia.org/wiki?curid=156101" title="Probierczyk">
Probierczyk

Probierczyk – postać fikcyjna z komedii Williama Szekspira "Jak wam się podoba" (ang. "As You Like It"), błazen na dworze księcia Fryderyka. 
Towarzyszy Rozalindzie i Celii w ich ucieczce z dworu księcia Fryderyka do Lasu Ardeńskiego. Zakochuje się w wieśniaczce Audrey, którą „odbija” Williamowi. Uosobienie sprytu i swoistej rubaszności - postać na wskroś renesansowa. 
Imię według tłumaczenia Czesława Miłosza. W przekładzie Stanisława Barańczaka - Lakmus, w oryginale - Touchstone.

</doc>
<doc id="156104" url="https://pl.wikipedia.org/wiki?curid=156104" title="Black Celebration">
Black Celebration

Black Celebration – szósty album studyjny zespołu Depeche Mode (ósmy w USA) wydany 17 marca 1986.
Od strony muzycznej i tekstowej to ciemna, ponura i pesymistyczna płyta. Jest przełomem w twórczości zespołu. Teksty i nowy styl muzyki pokazują, że działalność grupy wkracza w kolejny etap ewolucji. Na uwagę zasługują utwory: 
„Black Celebration”, „A Question of Lust”, „A Question of Time” oraz „Stripped”.
Album Black Celebration został również wydany w Polsce w 1986 roku przez KAW Tonpress.
Reedycja z 2007 roku.
CD1, oraz Live in Birmingham, April 1986 (DTS 5.1, Dolby Digital 5.1, PCM Stereo):
Bonusowe utwory (PCM Stereo):
Dodatkowy materiał filmowy:

</doc>
<doc id="156105" url="https://pl.wikipedia.org/wiki?curid=156105" title="Dżugaszwili">
Dżugaszwili



</doc>
<doc id="156106" url="https://pl.wikipedia.org/wiki?curid=156106" title="Josif Dżugaszwili">
Josif Dżugaszwili



</doc>
