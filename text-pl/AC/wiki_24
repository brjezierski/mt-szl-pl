<doc id="156107" url="https://pl.wikipedia.org/wiki?curid=156107" title="Wojna brazylijsko-argentyńska">
Wojna brazylijsko-argentyńska

Wojna brazylijsko-argentyńska – konflikt zbrojny między Brazylią a Zjednoczonymi Prowincjami Rio de La Plata toczący się w latach 1825–1828.
Tło.
Wykorzystując zamęt, jaki powstał w wyniku ruchów narodowowyzwoleńczych w Ameryce Południowej, Brazylia podjęła próby rozszerzenia swojego terytorium. W szczególności zainteresowana była uzyskaniem dostępu do estuarium La Platy. Pierwszą próbę podjęła w 1811, wysyłając wojska do Banda Oriental. Wskutek brytyjskiej presji politycznej zostały one jednak wycofane. Pięć lat później, w 1816, Brazylijczycy spróbowali ponownie – ich ekspedycja rozgromiła lokalne oddziały José Gervasio Artigasa (w bitwie nad Tacuarembó); w 1821 obszar Banda Oriental został oficjalnie włączony do Brazylii jako "Província Cisplatina". Argentyna uważała, że zajęcie przez Brazylijczyków wschodniego brzegu La Platy zagraża bezpieczeństwu Buenos Aires. Wyczekiwała więc sposobności, by zagrozić brazylijskiemu panowaniu nad tymi terenami; Argentyńczycy dążyli też do przywrócenia pod swoje panowanie dawnych ziem wicekrólestwa La Platy (m.in. terytorium Paragwaju).
Powstanie w Banda Oriental.
19 kwietnia 1825 r. grupa 33 wygnanych lokalnych patriotów z Banda Oriental przeprawiła się z brzegu argentyńskiego na brazylijski z zamiarem wzniecenia rewolty. Ze względu na panujące niezadowolenie wokół przywódcy grupy, Juana Antonio Lavalleji, szybko zaczęło zbierać się wielu gauchów; dołączyli też do niego lokalni przywódcy. Powstańcy zajęli miasta Soriano (24 kwietnia) i Canelones (2 maja), po czym oblegli w Montevideo główny garnizon brazylijski (8 maja). Brazylijczycy rozpoczęli zaopatrywanie garnizonu morzem, równocześnie składając protesty dyplomatyczne na ręce argentyńskiego rządu. Wobec braku reakcji powstańcy, czując poparcie Argentyny, w połowie sierpnia oblegli kolejne miasto, Colonia del Sacramento. Tymczasowy rząd urugwajski w końcu sierpnia ogłosił przyłączenie terytorium do Argentyny, która ogłosiła oficjalną aneksję w październiku, na co Brazylia odpowiedziała w grudniu formalnym wypowiedzeniem wojny.
Przebieg wojny.
W konflikcie większe sukcesy odniosły siły argentyńsko-urugwajskie. 25 września 1825 r. Fructuoso Rivera – mimo porażki, którą odniósł na początku miesiąca – zaskoczył Brazylijczyków, uderzając na ich bazę zaopatrzeniową w hacjendzie koło Rincón. Ich oddziały usiłowały odbić zdobycz, ale Rivera wciągnął je w walkę na mokradłach. Brazylijczycy stracili ponad 100 zabitych, a 250-osobowy oddział Rivery uszedł, uprowadzając osiem tysięcy koni i inne zaopatrzenie. W następstwie potyczki z Montevideo wyruszyła kolumna tysiąca żołnierzy pod wodzą Bento Manuela Ribeiry, która miała spotkać się z maszerującą z północy podobną kolumną generała Bento Gonçalvesa da Silvy. Lavalleja usiłował zapobiec spotkaniu się kolumn, co mu się nie powiodło. Oddziały Lavalleji i brazylijskie spotkały się nad Sarandí. Lavalleja odniósł zwycięstwo, co doprowadziło do oczyszczenia z wojsk brazylijskich interioru (pozostały tylko izolowane garnizony nad morzem i oddziały na północy). Zwycięstwo nad Sarandí spowodowało oficjalną deklarację Argentyny o przyłączeniu Banda Oriental.
Ani Brazylia, ani Argentyna nie były przygotowane do długiej wojny, dla której nie było poparcia społecznego; rządy nie dysponowały też odpowiednimi zasobami. Brazylia posiadała silniejszą flotę, ale jej większe jednostki mogły z trudem operować na płytkich wodach estuarium La Platy. Próby blokady Buenos Aires były mało efektywne, bo Brazylijczycy nie zatrzymywali statków neutralnych. Ich flota musiała też zaopatrywać izolowane garnizony w Montevideo i Colonia del Sacramento. W starciach na morzu osiągnęła jednak pewne sukcesy: w styczniu Brazylijczycy zdobyli mały szkuner „Libertad del Sur”; 9 lutego flotylle argentyńska i brazylijska spotkały się w nierozstrzygniętej bitwie koło przylądka Collares. Dowódca argentyński, William Brown, zaatakował następnie Colonia del Sacramento, ale został odparty, tracąc brygantynę „General Belgrano”; w ponownym ataku, cztery dni później, Argentyńczycy spalili brazylijską brygantynę „Real Pedro”, za cenę trzech dużych łodzi i 200 ludzi. Potyczki na morzu trwały przez cały rok 1826; najważniejsza z nich miała miejsce 29 lipca, gdy Brown zaatakował i po zaciętej walce zmusił do odwrotu brazylijską eskadrę usiłującą prowadzić bliską blokadę Buenos Aires, za cenę swojego okrętu flagowego „25 de Mayo”; w końcu roku Argentyńczycy podjęli też, z pewnymi sukcesami, działania korsarskie. W październiku i listopadzie kawaleria argentyńska dokonała zagonów w góry Sierra de la Ventana; równocześnie trwały utarczki między argentyńskimi stronnictwami politycznymi, unionistami i federalistami.
W grudniu 1826 armia argentyńsko-urugwajska, w trzech kolumnach, wyruszyła znad Arroyo Grande z celem zajęcia Bagé i brazylijskiej prowincji Rio Grande do Sul. Bagé zostało zajęte bez walki 26 stycznia 1827, ale w lutym doszło do potyczek z siłami brazylijskimi. Przy nieznacznych stratach z obu stron, Brazylijczycy rozpoznali kierunek marszu armii argentyńskiej i zastąpili jej drogę pod Ituzaingó. Stoczona 20 lutego 1827 bitwa pod Ituzaingó była największym starciem wojny (6300 ludzi i 20 dział po stronie brazylijskiej, 7700 i 16 dział po stronie sprzymierzonych). Siły argentyńsko-urugwajskie pokonały armię brazylijską, ale zwycięstwo nie było jednak decydujące, a straty wyrównane i w marcu atakujący wycofali się z Brazylii. Równolegle, 8 lutego, eskadra admirała Browna rozgromiła eskadrę brazylijską w bitwie koło wyspy Juncal (na Urugwaju). W kwietniu więcej szczęścia mieli Brazylijczycy, którzy przechwycili eskadrę Browna, gdy ta usiłowała wyjść na pełne morze z zamiarem zaatakowania linii komunikacyjnych; Argentyńczycy stracili dwa okręty, a trzeci był poważnie uszkodzony (kolejne dwa okręty Argentyńczycy stracili w grudniu tego samego roku). Ponowna próba inwazji Brazylii przez siły lądowe zakończyła się niepowodzeniem i, wobec zmęczenia i demoralizacji armii argentyńskiej, w maju 1827 front lądowy praktycznie zamarł do końca roku. W następnym roku Argentyńczycy stracili kilka jednostek w serii morskich potyczek, a w kwietniu ich oddziały zostały rozproszone przez brazylijski atak pod Las Cañas; niemniej Brazylijczycy mieli też swoje kłopoty (w czerwcu w Rio de Janeiro zbuntował się garnizon złożony z niemieckich najemników).
Efekty.
Wobec braku rozstrzygnięć na lądzie, jak i w wyniku potyczek morskich, oba państwa, wyczerpane wojną i borykające się z poważnymi problemami wewnętrznymi, pogodziły się z niemożnością osiągnięcia pełnej wygranej. W sierpniu 1828 r., dzięki mediacji brytyjskiej, strony konfliktu podpisały w Rio de Janeiro układ pokojowy. Banda Oriental od 1830 została przekształcona w niepodległy kraj – Urugwaj – który "de facto" stał się państwem buforowym. Oznaczało to ograniczenie ekspansji Brazylii, ale otrzymała ona prawo do wolnej żeglugi po La Placie, co umożliwiło jej wykorzystanie Parany i Paragwaju do transportu dóbr z wnętrza kontynentu. Do ponownego konfliktu między Brazylią i Argentyną doszło w czasie wojny domowej w Urugwaju, gdy obie strony wsparły przeciwne stronnictwa w tym kraju.

</doc>
<doc id="156110" url="https://pl.wikipedia.org/wiki?curid=156110" title="Marcin V">
Marcin V

Marcin V (łac. "Martinus V", właśc. Oddone Colonna; ur. między 26 stycznia a 20 lutego 1369 w Genazzano, zm. 20 lutego 1431 w Rzymie) – papież w okresie od 11 listopada 1417 do 20 lutego 1431.
Błąd w imieniu.
W związku z faktem, że w średniowieczu wiele katalogów przekręcało imię papieży Maryna I (na „Marcin II”) i Maryna II (na „Marcin III”), kolejni papieże, którzy przyjęli imię Marcin zachowywali błędną numerację (Marcin IV powinien w rzeczywistości nazywać się "Marcinem II", a Marcin V "Marcinem III").
Życiorys.
Pochodził z rzymskiego rodu arystokratycznego Colonnów. Studiował prawo w Perugii. Papież Urban VI nadał mu tytuł protonotariusza, Bonifacy IX powierzył mu urząd administratora wakującej diecezji suburbikarnej Palestrina (1401), a Innocenty VII mianował kardynałem diakonem San Giorgio in Velabro. Uczestniczył w konklawe 1406 i został współpracownikiem wybranego wówczas papieża Grzegorza XII, który mianował go protektorem zakonu serwitów, ale w maju 1408 wypowiedział mu posłuszeństwo i dołączył do organizatorów Soboru w Pizie. Brał czynny udział na soborach w Pizie i w Konstancji, gdzie stał po stronie pizańskiego antypapieża Jana XXIII, do czasu jego ucieczki. Z nominacji tego antypapieża pełnił urząd wikariusza generalnego w Umbrii (1411), archiprezbitera bazyliki laterańskiej (1412) i przez krótki czas ponownie administratora diecezji Palestriny (1412).
Wybór na papieża.
W 1417 został obrany papieżem podczas konklawe na soborze w Konstancji, po odsunięciu od rządów trzech papieży – antypapieża Jana XXIII, antypapieża Benedykta XIII i Grzegorza XII; tym samym zakończono trwającą od kilkudziesięciu lat wielką schizmę zachodnią. W wyborze papieża, który przyjął imię Marcina V (ze względu na elekcję dokonaną w dniu św. Marcina), brał udział arcybiskup gnieźnieński Mikołaj Trąba. Wkrótce potem nowy papież ustanowił abpa Trąbę pierwszym prymasem Polski.
Pontyfikat.
22 kwietnia 1418 Marcin V zakończył obrady soboru w Konstancji, nie uznając zasady wyższości soboru nad papieżem. Liczbę kardynałów obiecał ograniczyć do dwudziestu kilku. Podpisał pięcioletnie konkordaty z Niemcami, Włochami, Hiszpanią i Francją. Po opuszczeniu Konstancji przebywał w Mantui i Florencji, do Rzymu przyjechał pod koniec września 1420. Początkowym problemem był dla papieża kondotier, Braccio da Montone. Początkowo Marcin przeciągnął go na swoją stronę, mianując go władcą Perugii, by potem pokonać go w bitwie pod L’Aquilą, 2 czerwca 1424. W konsekwencji zbuntowała się Bolonia, a wraz z nią, całe północne Włochy. Papież stłumił zbrojnie powstanie w 1429.
Dokonał rekonstrukcji Kurii Rzymskiej, zatrudniając także dawnych urzędników obediencji awiniońskiej. Pracował nad odbudową znaczenia papiestwa, zwalczał koncyliaryzm wśród kardynałów. 22 września 1423 zwołał sobór do Pawii, przeniesiony następnie – ze względu na epidemię – do Sieny. Widząc żądania reform, docelowo osłabiających rolę papieża w Kościele, Marcin V rozwiązał sobór i zapowiedział zwołanie kolejnego na 1431 w Bazylei. 16 maja 1425 papież ogłosił konstytucję reformatorską o sposobie sprawowania władzy przez kurię i zasadach rezydowania biskupów.
Wzywał do krucjat przeciwko husytom w Czechach, czym zapoczątkował w 1420 roku wojny husyckie. W korespondencji z królem Polski Władysławem Jagiełłą jawnie nawoływał do fizycznej eksterminacji husytów. W 1427 wprowadził kult Imienia Jezus, postulowany przez reformatora franciszkańskiego, Bernardyna ze Sieny, którego przyjął na audiencji. W kazaniach ostro występował przeciwko Żydom, przyczyniając się do ich pogromów w 1422 i 1427.
Przeprowadził renowację bazylik św. Pawła i św. Jana na Lateranie, odnowił akwedukty i ulice, nakazał rozebrać pozostałości dawnych obwarowań rezydencji rodów magnackich. Przywrócił świetność Ogrodom Watykańskim. Zmarł na udar mózgu w wieku 62 lat i został pochowany w bazylice św. Jana na Lateranie.
Przez historyków jest określany mianem „trzeciego twórcy państwa kościelnego”.

</doc>
<doc id="156111" url="https://pl.wikipedia.org/wiki?curid=156111" title="Need For Speed">
Need For Speed



</doc>
<doc id="156113" url="https://pl.wikipedia.org/wiki?curid=156113" title="Leonard Kleinrock">
Leonard Kleinrock

Leonard Kleinrock (ur. 13 czerwca 1934 w Nowym Jorku) – amerykański informatyk, który wniósł istotny wkład teoretyczny do rozwoju sieci komputerowych.
W 1957 otrzymał stopień bakałarza w City College of New York, stopień magistra w 1959, a stopień doktorski w 1963 r. w MIT. Następnie został zatrudniony w University of California Los Angeles (UCLA), gdzie w latach 1991-1995 pełnił funkcję przewodniczącego wydziału nauk komputerowych. Jest laureatem wielu zawodowych nagród i wyróżnień.
Najbardziej znana jest jego wczesna praca dotycząca teorii kolejek, która znalazła zastosowania w wielu dziedzinach, w tym jako kluczowa, matematyczna podstawa przełączania pakietów - podstawowej techniki Internetu. Jego pierwszym wkładem na tym polu była praca doktorska z 1962 r., wydana w formie książkowej w 1964 r.; później opublikował szereg dalszych prac z tej dziedziny.
Jego teoretyczna praca dotycząca trasowania hierarchicznego, z końca lat 70., napisana wspólnie z jego studentem Faroukiem Kamounem, ma kluczowe znaczenie w zarządzaniu współczesnym Internetem.
Odegrał też istotną rolę w rozwoju ARPANET; jego laboratorium w Boelter Hall, w UCLA, było jednym z dwóch pierwszych węzłów ARPANETu (obok Stanford Research Institute (SRI), laboratorium Douglasa Engelbarta).

</doc>
<doc id="156117" url="https://pl.wikipedia.org/wiki?curid=156117" title="Boromir">
Boromir

Boromir (ur. w 2978, zm. w 3019 roku Trzeciej Ery) – postać ze stworzonej przez J.R.R. Tolkiena mitologii Śródziemia.
Był Dúnadanem z Gondoru, starszym synem namiestnika Gondoru Denethora II i Finduilas oraz bratem Faramira. Należał do grupy dziewięciu członków Drużyny Pierścienia.
Życiorys.
Kierował się dobrem swego kraju. Uwielbiany w swej ojczyźnie, szlachetny i dumny, był jednym z wielkich wodzów Gondoru, następcą Denethora II, cenionym w Gondorze i Rohanie.
Urodził się w 2978 roku. Matka Boromira – Finduilas – zmarła młodo, gdy miał 10 lat. Od młodości pasjonowała go walka i broń, w przeciwieństwie do Faramira, który miał zamiłowanie do nauki. Boromir wspierał swojego brata i bronił przed gniewem ojca, faworyzującego następcę. Jako najstarszy syn Namiestnika nosił Róg Gondoru.
Boromir dowodził obroną Osgiliath przed armiami Saurona latem 3018 roku. Dzięki jego obronie mostu w Osgiliath Nazgûle zmierzające do Shire zostały na pewien czas zatrzymane, co dało hobbitom więcej czasu w podróży. Następnie udał się do Rivendell, by znaleźć wyjaśnienie snu, który wcześniej kilkakrotnie przyśnił się jego bratu i raz jemu samemu. Denethor wysłałby zapewne Faramira, lecz Boromir sam pragnął wyruszyć; Denethor z niechęcią wyraził na to zgodę.
Zagadkowy sen:
&lt;poem&gt;
Znajdź miecz, który był złamany,
Imladris kryją go jary.
Tam lepsza znajdzie się rada
Niźli Morgulu czary.
Tam też się znak ukaże,
Że bliska już jest godzina…
Lśni zguba Isildura –
Niziołek się nie ugina.
&lt;/poem&gt;
Dotarł na miejsce po studziesięciodniowej podróży. Wziął udział w Naradzie u Elronda, gdzie proponował, aby Pierścień, jako broń w walce z Mordorem, trafił do jego ojczyzny i ułatwiał zwycięstwa w bitwach. Podczas dyskusji nie zmienił swego zdania. Został członkiem Drużyny Pierścienia.
Wraz z Drużyną przeszedł przez krainy, o których w Gondorze zapomniano lub wiedziano niewiele. W Lothlórien na pożegnanie otrzymał od Galadrieli złoty pas. Na Amon Hen pragnął przekonać Froda do skierowania się do Minas Tirith, następnie skuszony przez Jedyny Pierścień bezskutecznie próbował go przejąć.
Niedługo potem poległ broniąc w pojedynkę Merry’ego i Pippina, śmiertelnie zraniony strzałami Uruk-hai wysłanych przez Sarumana na poszukiwanie Pierścienia. Aragorn, Legolas i Gimli złożyli jego ciało w łodzi, którą spuścili Anduiną. Trzy dni później łódź zobaczył Faramir. Śmierć Boromira przyczyniła się do szaleństwa Denethora II i utraty przez niego nadziei na zwycięstwo.
Imię Boromir jest formą mieszaną quenyi oraz sindarinu i oznacza "Wierny klejnot".
Ekranizacje.
W pierwszej, animowanej ekranizacji Władcy Pierścieni autorstwa Ralpha Bakshiego wygląd Boromira został całkowicie zmieniony. Jego "rogaty" hełm, broda i strój nie miały nic wspólnego z rycerzem Gondoru opisanym przez Tolkiena.
W trylogii filmowej "Władca Pierścieni" Petera Jacksona postać Boromira odgrywał Sean Bean, który początkowo starał się o rolę Aragorna. Sean przyjął rolę Boromira, bo jak sam mówił – Boromir jest postacią dobrą – i chciał dla odmiany zagrać dobrego bohatera. Wcześniej był znany głównie z ról złoczyńców.
W adaptacji Jacksona Boromir ginie od strzał Lurtza, dowódcy Uruk-hai, podczas gdy w książce cała gromada orków strzela w niego i zabija. Wiele scen z udziałem Boromira znajduje się w rozszerzonej wersji Drużyny Pierścienia, a w Dwóch wieżach – scena jego przemówienia do swoich żołnierzy na murach zdobytego Osgiliath.

</doc>
<doc id="156120" url="https://pl.wikipedia.org/wiki?curid=156120" title="Johann Strauss">
Johann Strauss



</doc>
<doc id="156128" url="https://pl.wikipedia.org/wiki?curid=156128" title="As We May Think">
As We May Think

As We May Think - esej Vannevara Busha, opublikowany w "The Atlantic Monthly" 1 lipca 1945 roku, w którym autor argumentował, że po zakończeniu wojny należy podjąć naukowe wysiłki do znacznego zwiększenia fizycznych możliwości dotarcia do całej zgromadzonej uprzednio wiedzy.
Artykuł opisywał hipotetyczne urządzenie, podobne w pewnych szczegółach do rozwiązań w dzisiejszej World Wide Web, ale z propozycjami, które do dzisiaj nie zostały w pełni poprawnie rozwiązane. System o nazwie memex był oparty na technikach, które wówczas były jeszcze w dużej mierze przyszłością, jak wysokiej rozdzielczości mikrofilmy, taśmy, ekrany, kamery, wszystko połączone elektromechanicznymi urządzeniami sterującymi.
Po artykule w "The Atlantic Monthly" ukazał się w listopadzie tego samego roku artykuł w "Life magazine", który zawierał ilustracje pulpitu urządzenia.

</doc>
<doc id="156129" url="https://pl.wikipedia.org/wiki?curid=156129" title="Platformówki">
Platformówki



</doc>
<doc id="156131" url="https://pl.wikipedia.org/wiki?curid=156131" title="Komitat Békés">
Komitat Békés

Komitat Békés () – jeden z komitatów na Węgrzech. Na północy graniczy z komitatem Hajdú-Bihar, od zachodu z komitatami Jász-Nagykun-Szolnok i Csongrád, od południa i wschodu z Rumunią. Komitat wchodzi w skład regionu unijnego „Południowa Nizina Węgierska” ("Dél-Alföld").
Osadnictwo.
Osadnictwo jest typowe dla Wielkiej Niziny Węgierskiej. Znamienna jest mała liczba stosunkowo rozległych i ludnych gmin, ale występuje tu też wiele pojedynczych domów na stepie ("tanya"). 70% ludności mieszka w miastach, w tym 17% w stolicy komitatu.
Miasta komitatu.
Miasta komitatu (wg liczby mieszkańców; stan na 2001 r. – dane spisowe):
Gminy wiejskie komitatu.
Gminy wiejskie komitatu (alfabetycznie)
Podział administracyjny.
Komitat dzieli się na 8 powiatów:
Geografia.
Komitat Békés leży na Wielkiej Nizinie Węgierskiej, na pograniczu Międzyrzecza Kereszu i Maruszy ("Maros Körös köze")
oraz Wielkiego i Małego Sárrét ("Nagy-Sárrét" i "Kis-Sárrét"). Główną rzeką regionu jest Keresz, do którego wpadają Berettyó, Czarny Keresz i Szybki Keresz.
Krajobraz jest tu równinny, a ziemia uprawna niezwykle dobra. Klimat wyjątkowo zmienny w porównaniu do rozpiętości średniej krajowej. Średnia roczna opadów to 645 mm. Najważniejsze bogactwo mineralne to gaz ziemny – wydobywa się tu 1/5 krajowej produkcji.
Historia.
Obszar ten był zamieszkany już w V i IV wieku p.n.e. Przed przybyciem Węgrów te tereny zamieszkiwało wiele różnych plemion: Scytowie, Celtowie, Gepidowie, Sarmaci, Awarowie. Po osiedleniu się Węgrów stolicą powstałego wówczas na tych terenach komitatu zamkowego stało się miasto Békés.
Na początku XV wieku wybudowano tu zamek w Gyula, które było wtedy ważniejszym ośrodkiem komitatu. Później król Maciej Korwin przemianował je na stolicę komitatu. Zamek w Gyula odgrywał bardzo ważną rolę w walkach przeciwko Turkom, został zajęty w 1566 roku. Po nawale tureckiej obszar pozostał wyludniony.
Na początku XVIII wieku, po wypędzeniu Turków i upadku powstania Rakoczego komitat zaczął się stopniowo ponownie zaludniać. Przybywali tu nie tylko Węgrzy, ale także Słowacy (Békéscsaba, Endrőd, Szarvas, Tótkomlós), Serbowie (Battonya), Niemcy (Németgyula, Elek) i Rumuni (Kétegyháza). Ludność obca w większej części zasymilowała się do połowy XIX wieku. W 1858 wybudowano magistralę kolejową łączącą miasto Békéscsaba z Pesztem. Komitat rozwijał się, głównie rolniczo, ze względu na sprzyjające ku temu warunki.
Po I wojnie światowej do komitatu napłynęła ludność z miast, które przeszły pod władzę Rumunii, co spowodowało gwałtowny rozwój miasta Békéscsaba.
W roku 1950 liczba ludności komitatu wynosiła 472 000, co jest wartością do tej pory najwyższą. Począwszy od tego roku stolicą komitatu jest Békéscsaba. W latach sześćdziesiątych XX wieku, podobnie jak w innych częściach kraju, zaczęto rozwijać tu przemysł, co spowodowało wzrost liczby ludności miejskiej.

</doc>
<doc id="156133" url="https://pl.wikipedia.org/wiki?curid=156133" title="Warcraft (seria)">
Warcraft (seria)

Warcraft – seria gier komputerowych (RTS z elementami cRPG oraz gry typu MMORPG), opowiadań, książek, komiksów i mangi wydawanych przez Blizzard Entertainment.
Opis.
Akcja gier i książek toczy się w fikcyjnych światach Azeroth i Draenor zamieszkanych przez ludzi, gnomy, elfy, krasnoludy, trolle, orków i wiele innych fantastycznych ras.
Fabuła gier z tej serii opiera się na konflikcie między wojskami orków i ludzi (') rozwiniętego w grze ' do konfliktu między hordą złożoną z orków, trolli, ogrów oraz goblinów a przymierzem złożonym z ludzi, elfów, krasnoludów oraz gnomów. W późniejszych częściach do walk włączają się także nocne elfy, taureni, nieumarli, krwawe elfy oraz rasa draenei.
Gry z serii były wielokrotnie nagradzane, m.in. tytułem najlepszej gry strategicznej roku.
Jedną z odsłon serii "Warcraft" jest gra typu MMORPG – "World of Warcraft", która doczekała się szeregu oficjalnych dodatków.
Gry.
"Warcraft Adventures: Lord of the Clans".
W zamierzeniu miała to być gra przygodowa osadzona w świecie Azeroth. Producent, Blizzard Entertainment zlecił rosyjskiej firmie, Animation Magic znajdującej się w Sankt Petersburgu, stworzenie 22 minut sekwencji animowanych, artworki, a także kodowanie engine’u graficznego gry oraz realizację efektów dźwiękowych. Cztery lub pięć miesięcy później Blizzard stworzył sieć Battle.net i rozpoczął sprzedaż gry "". Wtedy Blizzard zaczął tworzenie gry, które zostało zawieszone 12 miesięcy później.

</doc>
<doc id="156136" url="https://pl.wikipedia.org/wiki?curid=156136" title="Nomów księga kopania">
Nomów księga kopania



</doc>
<doc id="156137" url="https://pl.wikipedia.org/wiki?curid=156137" title="Komitat Hajdú-Bihar">
Komitat Hajdú-Bihar

Komitat Hajdú-Bihar () – komitat we wschodnich Węgrzech, graniczący z Rumunią.
Zachodni pas terenów komitatu leży w dolinie Cisy, należącej do Międzyrzecza Dunaju i Cisy. Środkowa i wschodnia część komitatu to pas równin należących do Kraju Zacisańskiego ("Tiszántul"): Hortobágy, południowy skrawek Nyírség, Hajduság i północna część Wielkiego Sárrét ("Nagy-Sárrét"). Główne rzeki komitatu to Cisa, Kösely, Konyári-Kálló, Berettyó i Szybki Keresz. Na terenie komitatu rozciąga się część wielkiej sieci kanałów melioracyjnych powstałych w toku regulacji Cisy.
Teren komitatu stanowi wielką równinę, opadającą z północy (170 m n.p.m.) na południe (85 m n.p.m.). Lessowe gleby zapewniają dobre warunki dla rolnictwa.
Na obszarze komitatu leży słynna puszta Hortobágy, powstała po osuszeniu wielkich bagnisk w dolinie Cisy.
Komitat powstał w 1950 z połączenia komitatu Hajdú z częścią komitatu Bihar pozostałą przy Węgrzech po traktacie w Trianon. Przyłączono do niego również skrawki komitatu Szabolcs.
Podział administracyjny.
Komitat dzieli się na 9 powiatów:
Miasta komitatu.
Miasta komitatu (liczba mieszkańców według spisu z 2001):

</doc>
<doc id="156140" url="https://pl.wikipedia.org/wiki?curid=156140" title="Komitat Fejér">
Komitat Fejér

Komitat Fejér () – komitat w środkowych Węgrzech.
Komitat Fejér leży na granicy Średniogórza Zadunajskiego i Wielkiej Niziny Węgierskiej. Na północy obejmuje zachodni skrawek Lasu Bakońskiego i południowe zbocza wzgórz Vértes, na południu – większą część równiny Mezőföld. Na wschodzie granicę komitatu stanowi Dunaj. Główne rzeki komitatu to Séd, Sárvíz i Váli-víz.
Podział administracyjny.
Komitat dzieli się na 9 powiatów:
Miasta komitatu.
Miasta komitatu (liczba mieszkańców według spisu z 2001):

</doc>
<doc id="156141" url="https://pl.wikipedia.org/wiki?curid=156141" title="Rezerwat przyrody Majówka">
Rezerwat przyrody Majówka

Majówka – leśny rezerwat przyrody w gminie Sieroszewice, w powiecie ostrowskim, w województwie wielkopolskim, położony ok. 15 km na południowy wschód od Ostrowa Wielkopolskiego.
Utworzony w 1958 roku, obejmuje obszar 8,04 ha (akt powołujący podawał 7,95 ha) grądu trzcinnikowego w pobliżu Strzyżewa. Średni wiek drzew wynosi około 120 lat. Rezerwat posiada otulinę o powierzchni 1,09 ha.
Przedmiotem ochrony jest wielowarstwowy i różnowiekowy bór mieszany świeży z udziałem jodły ("Abies alba") i świerka ("Picea abies") na północnej granicy występowania naturalnego.
Obszar rezerwatu podlega ochronie czynnej.
Całość rezerwatu znajduje się na terenie Obszaru Chronionego Krajobrazu Dolina rzeki Prosny.
Ochrona ścisła:
Ochrona częściowa:

</doc>
<doc id="156142" url="https://pl.wikipedia.org/wiki?curid=156142" title="Cesar Sanchez">
Cesar Sanchez



</doc>
<doc id="156143" url="https://pl.wikipedia.org/wiki?curid=156143" title="Nomów księga odlotu">
Nomów księga odlotu



</doc>
<doc id="156145" url="https://pl.wikipedia.org/wiki?curid=156145" title="Györ-Moson-Sopron">
Györ-Moson-Sopron



</doc>
<doc id="156146" url="https://pl.wikipedia.org/wiki?curid=156146" title="Rezerwat przyrody Niwa">
Rezerwat przyrody Niwa

Rezerwat przyrody Niwa – leśny rezerwat przyrody położony w gminie Sieroszewice, w powiecie ostrowskim, w województwie wielkopolskim.
Utworzony został 28 stycznia 1959 roku w celu ochrony boru mieszanego z udziałem świerku na północnej granicy występowania naturalnego. Rezerwat obejmuje obszar o powierzchni 16,52 ha (akt powołujący podawał 17,08 ha) w obrębie wsi Namysłaki. Obszar rezerwatu podlega ochronie czynnej. Całość rezerwatu znajduje się na terenie Obszaru Chronionego Krajobrazu rzeki Prosny.
Na terenie rezerwatu rosną ponad 140-letnie drzewostany sosnowe. Teren jest interesujący dla naukowców, jako obszar badań nad regeneracją lasów grądowych. Sosnę jednak sukcesywnie się usuwa wprowadzając odnowienia świerkowe, dębowe, bukowe i modrzewiowe. Długoletnie rozplenianie się sosny wpłynęło w rezerwacie na zdegenerowanie biocenoz grądowych.
W trakcie badań mykologicznych stwierdzono tu występowanie 115 gatunków grzybów. Obecne były m.in. sromotnik bezwstydny, podgrzybek czerwonawy i piestrzyca kędzierzawa.
Na terenie rezerwatu znajdują się następujące rośliny objęte ochroną:

</doc>
<doc id="156147" url="https://pl.wikipedia.org/wiki?curid=156147" title="Komitat Győr-Moson-Sopron">
Komitat Győr-Moson-Sopron

Komitat Győr-Moson-Sopron () – komitat na północnym zachodzie Węgier, na granicy z Austrią i Słowacją. Zalicza się do unijnego regionu statystycznego „Północno-zachodnie Węgry” ("Északnyugat-Magyarország").
Komitat leży na Małej Nizinie Węgierskiej. Obejmuje bagna Hanság, równinę Raby (Rábaköz) i wielką wyspę rzeczną na Dunaju o nazwie Mała Wyspa Żytnia. W zachodniej części komitatu leżą wzgórza Sokoró. Na zachodnim krańcu, na granicy z Austrią koło miasta Sopron leży niewielkie pasmo Gór Szoprońskich. Główne rzeki komitatu to Dunaj i jego odnoga Dunaj Moszoński oraz Litawa, Raba, Rábca i Marcal. Przez północno-zachodnią część komitatu przebiega Einser-Kanal ("Hansági-főcsatorna"), łączący Jezioro Nezyderskie z Dunajem poprzez rzekę Rábca. Tereny komitatu mają przeważnie charakter stepowej równiny. Przez komitat przebiegają ważna szlaki kolejowe i drogowe łączące Węgry z Austrią i zachodem Europy
Komitat Győr-Moson-Sopron obejmuje części dawnych komitatów Győr, Moson, Pozsony i Sopron, pozostałe przy Węgrzech po traktacie w Trianon. Resztki trzech pierwszych połączono w 1923 w komitat "Győr, Moson es Pozsony", w 1945 przemianowany na "Győr-Moson". Podczas reformy administracyjnej w 1950 przyłączono do niego komitat Sopron. Obecna nazwa obowiązuje od 1 października 1990.
Podział administracyjny.
Komitat dzieli się na 7 powiatów:
Miasta komitatu.
Miasta komitatu (według liczby mieszkańców; stan na 2001 r. – dane spisowe):
Gminy wiejskie komitatu.
Gminy wiejskie komitatu (alfabetycznie)

</doc>
<doc id="156148" url="https://pl.wikipedia.org/wiki?curid=156148" title="Rezerwat przyrody Dąbrowa koło Biadek Krotoszyńskich">
Rezerwat przyrody Dąbrowa koło Biadek Krotoszyńskich

Dąbrowa koło Biadek Krotoszyńskich – leśny rezerwat przyrody położony w gminie wiejskiej Ostrów Wielkopolski, w powiecie ostrowskim, w województwie wielkopolskim, ok. 15 km na zachód od Ostrowa Wielkopolskiego.
Utworzony na mocy zarządzenia Ministra Leśnictwa i Przemysłu Drzewnego z 26 kwietnia 1963 roku, obejmuje obszar 16,20 ha (akt powołujący podawał 16,62 ha) naturalnych lasów dębowych z domieszką grabów, w pobliżu Chruszczyn, w oddziale leśnym nr 76 leśnictwa Kamionka. Są to lasy typowe dla południowej Wielkopolski. Wokół rezerwatu utworzono otulinę o powierzchni 13,14 ha.
Przedmiotem ochrony jest naturalny, urozmaicony las dębowy ze starodrzewem. Występują tu: las świeży, las mieszany świeży, las wilgotny i bagno. Dęby mają ponad 275 lat, wysokość do 30 metrów, a obwody do 330-420 cm. W domieszce występuje sosna zwyczajna w wieku ponad 180 lat, a także osiki, brzozy, buki, olsze czarne, świerki i kruszyna pospolita. W podszycie występują: trzcinnik leśny, borówka czarna, turzyca pigułkowata, kłosówka miękka, gwiazdnica wielkokwiatowa, kostrzewa olbrzymia, gajowiec żółty oraz przytulia wonna. Stwierdzono tu występowanie 187 gatunków roślin naczyniowych (2004), m.in. były to: gnieźnik leśny, gwiazdnica bagienna, szczaw gajowy, klon polny i jarząb brekinia. Najliczniej gniazdowały na tym terenie szpak i zięba, a także: świstunka, sikora bogatka, modraszka zwyczajna, muchołówka żałobna, rudzik, dzięcioł czarny, dzięcioł średni, grubodziób zwyczajny i wilga. Zalatywały natomiast: gołąb siniak, turkawka zwyczajna, zniczek, raniuszek zwyczajny i dudek.
Całość rezerwatu znajduje się na terenie Obszaru Chronionego Krajobrazu Dąbrowy Krotoszyńskie Baszków-Rochy.
Gatunki roślin chronionych.
Ochrona ścisła:
Ochrona częściowa:

</doc>
<doc id="156149" url="https://pl.wikipedia.org/wiki?curid=156149" title="Mehdi Frasheri">
Mehdi Frasheri



</doc>
<doc id="156150" url="https://pl.wikipedia.org/wiki?curid=156150" title="Komitat Borsod-Abaúj-Zemplén">
Komitat Borsod-Abaúj-Zemplén

Komitat Borsod-Abaúj-Zemplén () – komitat na północnym wschodzie Węgier, na granicy ze Słowacją. Powstał z połączenia części dawnych komitatów Borsod, Gömör és Kishont, Abaúj-Torna i Zemplén, pozostałych przy Węgrzech po traktacie w Trianon. Zalicza się do unijnego regionu statystycznego „Północne Węgry” ("Észak-Magyarország").
Komitat obejmuje wschodnią część Średniogórza Północnowęgierskiego (Góry Bukowe, wzgórza Cserehát i Góry Zemplińskie) oraz północną część doliny Cisy (równiny Bodrogköz i Borsod). Głównymi rzekami komitatu są – poza Cisą – Bodrog, Hornád i Sajó.
Klimat w komitacie jest najbardziej kontynentalny na całych Węgrzech. Sporą część komitatu pokrywają lasy. W rolnictwie najważniejsza jest produkcja wina w tokajskim regionie winiarskim na glebach pochodzenia wulkanicznego. W okolicy Miszkolca działa wiele zakładów przemysłowych, w tym przemysłu ciężkiego. Wydobywa się tu węgiel brunatny (największe złoża w kraju) i rudę żelaza.
Na północy, przy granicy słowackiej, mieszkają nieliczni Słowacy.
Podział administracyjny.
Komitat dzieli się na 15 powiatów:
Miasta komitatu.
Miasta komitatu według liczby mieszkańców (dane na podstawie spisu z 2001):
Gminy wiejskie komitatu.
Gminy wiejskie komitatu (alfabetycznie)

</doc>
<doc id="156151" url="https://pl.wikipedia.org/wiki?curid=156151" title="Hajdu-Bihar">
Hajdu-Bihar



</doc>
<doc id="156152" url="https://pl.wikipedia.org/wiki?curid=156152" title="Komitat Heves">
Komitat Heves

Komitat Heves () – komitat w północno-wschodnich Węgrzech.
Północna część komitatu leży w obrębie Średniogórza Północnowęgierskiego, obejmując góry Mátra z pogórzem, zachodnią część Gór Bukowych z pogórzem oraz dzielące je obniżenie rzek Tarna i Laskó. Południowa część komitatu zajmuje równinę Heves na obszarze Międzyrzecza Dunaju i Cisy i sięga do Cisy. W granicach komitatu leży wielki sztuczny zbiornik Cisa na Cisie.
Przez komitat przebiegają magistrala kolejowa i autostrada M3, łączące Budapeszt ze wschodem kraju, a Węgry – ze wschodnią Europą.
Komitat Heves wyodrębnił się w XIII wieku i przetrwał bez zmian terytorialnych do 1950. W ramach wielkiej reformy administracyjnej odłączono niewielkie tereny przygraniczne do sąsiadujących komitatów.
Podział administracyjny.
Komitat dzieli się na 7 powiatów:
Miasta komitatu.
Miasta komitatu (liczba mieszkańców według spisu z 2001):

</doc>
<doc id="156153" url="https://pl.wikipedia.org/wiki?curid=156153" title="Borsod-Abauj-Zemplen">
Borsod-Abauj-Zemplen



</doc>
<doc id="156154" url="https://pl.wikipedia.org/wiki?curid=156154" title="Komitat Nógrád">
Komitat Nógrád

Komitat Nógrád () – komitat na północy Węgier, graniczący ze Słowacją. Zalicza się do unijnego regionu statystycznego „Północne Węgry” ("Észak-Magyarország").
Komitat Nógrád w całości leży w Średniogórzu Północnowęgierskim. Obejmuje wschodnią część wzgórz Börzsöny, pasmo niskich gór Cserhát, północne podnóże gór Mátra i ich zachodnie przedgórze (obniżenie zajęte przez górną część doliny rzeki Zagyva). Zagyva odwadnia południową część komitatu, z kolei największą rzeką północy komitatu jest graniczna Ipeľ ("Ipoly"). Teren komitatu zajmują wzgórza i góry średnie.
Komitat Nógrád ukształtował się w XIII wieku, po czym jednak oddzielały się z niego inne komitaty. Jego obecny obszar tworzą części komitatów Nógrád i Hont pozostałych przy Węgrzech po traktacie w Trianon.
Podział administracyjny.
Komitat dzieli się na 6 powiatów:
Miasta komitatu.
Miasta komitatu według liczby mieszkańców (dane na podstawie spisu z 2001):
Gminy wiejskie komitatu (alfabetycznie)

</doc>
<doc id="156155" url="https://pl.wikipedia.org/wiki?curid=156155" title="Komitat Komárom-Esztergom">
Komitat Komárom-Esztergom

Komitat Komárom-Esztergom () – komitat na północy Węgier, nad granicą ze Słowacją. Zalicza się do unijnego regionu statystycznego "Węgry Północno-Zachodnie" ("Északnyugat-Magyarország").
Północno-zachodnia część komitatu Komárom-Esztergom leży na Małej Nizinie Węgierskiej. Części południowa i wschodnia leżą na Średniogórzu Zadunajskim. Południowy pas ziem komitatu zajmuje północne przedgórze Lasu Bakońskiego i wzgórz Wertesz. We wschodniej połowie komitatu znajdują się wzgórza Gerecse, zachodnia część wzgórz Pilis i obniżenie między nimi. Komitat sięga na wschodzie do Zakola Dunaju.
Komitat Komárom-Esztergom powstał w 1923 z połączenia części komitatów Komárom i Esztergom pozostałych przy Węgrzech po traktacie w Trianon. W 1938 podzielono go między odtworzony komitat Esztergom i nowo utworzony Komárom-Pozsony. W 1945 przywrócono komitat w poprzednich granicach pod nazwą Komárom, którą 1 października 1990 zmieniono na obecną.
Podział administracyjny.
Komitat dzieli się na 7 powiatów:
Miasta komitatu.
Miasta komitatu (liczba mieszkańców według spisu z 2001):

</doc>
<doc id="156156" url="https://pl.wikipedia.org/wiki?curid=156156" title="12. rozdanie nagród Złotych Malin">
12. rozdanie nagród Złotych Malin

Złote Maliny przyznane za rok 1991

</doc>
<doc id="156157" url="https://pl.wikipedia.org/wiki?curid=156157" title="Rezerwat przyrody Wydymacz">
Rezerwat przyrody Wydymacz

Wydymacz – leśny rezerwat przyrody położony w pobliżu wsi Antonin, w gminie Przygodzice, powiecie ostrowskim, województwie wielkopolskim, ok. 10 km na południe od Ostrowa Wielkopolskiego. Administracyjnie należy do Nadleśnictwa Antonin. Obszar rezerwatu podlega ochronie czynnej.
Utworzony w 1987 roku, obejmuje obszar 47,86 ha (akt powołujący podawał 45,93 ha) ze stawem Wydymacz (10,80 ha). Przedmiotem ochrony jest zespół łęgu jesionowo-olszowego, stanowiska roślin chronionych (m.in. wawrzynek wilczełyko) oraz drzewa pomnikowe.
Ochrona ścisła:
Ochrona częściowa:
Całość rezerwatu znajduje się na terenie Parku Krajobrazowego Dolina Baryczy. Od zachodu rezerwat graniczy z Obszarem Chronionego Krajobrazu Wzgórza Ostrzeszowskie i Kotlina Odolanowska.
Na terenie rezerwatu można spotkać wiele roślin egzotycznych wprowadzonych tam jeszcze przez właściciela dóbr antonińskich księcia Antoniego Radziwiłła. W waloryzacji ornitologicznej rezerwatów województwa wielkopolskiego Wydymacz zajął drugie miejsce.
Przez rezerwat przebiega ścieżka przyrodniczo-dydaktyczna oraz drogi rowerowe, w tym szlak z Ostrowa do Antonina.

</doc>
<doc id="156158" url="https://pl.wikipedia.org/wiki?curid=156158" title="Gyor-Moson-Sopron">
Gyor-Moson-Sopron



</doc>
<doc id="156159" url="https://pl.wikipedia.org/wiki?curid=156159" title="Komitat Veszprém">
Komitat Veszprém

Komitat Veszprém () – komitat w zachodnich Węgrzech.
Północna część komitatu leży na Małej Nizinie Węgierskiej, w dolinach Raby i Marcal, południowa – na Średniogórzu Zadunajskim. Środkową część komitatu stanowią góry Lasu Bakońskiego. Południowy pas tworzą Wzgórza Balatońskie na północnym brzegu jeziora Balaton.
Komitat Veszprém powstał w XI wieku. Ostatnie zmiany terytorialne zostały dokonane w 1950 i polegały na przyłączeniu terenów na północ od Balatonu (z komitatów Zala i Vas) i oderwaniu terenów na południe od Balatonu (do komitatów Fejér i Somogy).
Podział administracyjny.
Komitat dzieli się na 9 powiatów:
Miasta komitatu.
Miasta komitatu (liczba mieszkańców według spisu z 2001):

</doc>
<doc id="156160" url="https://pl.wikipedia.org/wiki?curid=156160" title="Teatr Narodowy (Warszawa)">
Teatr Narodowy (Warszawa)

Teatr Narodowy – najstarszy istniejący do dziś teatr w Polsce, założony w 1765 w Warszawie przez króla Stanisława Augusta Poniatowskiego. 
Teatr Narodowy jest dzisiaj jednym z czterech teatrów o statusie instytucji narodowej, o szczególnym znaczeniu dla polskiej kultury – podlega bezpośrednio Ministrowi Kultury i Dziedzictwa Narodowego. Minister powołuje jego dyrektora. Oprócz Teatru Narodowego w Warszawie, podobny status posiada jeszcze jeden teatr dramatyczny, Narodowy Stary Teatr im. Heleny Modrzejewskiej w Krakowie oraz dwa teatry operowe Teatr Wielki – Opera Narodowa w Warszawie, z którym Teatr Narodowy dzieli gmach przy placu Teatralnym oraz Polska Opera Królewska.
Dyrektorem Teatru jest Krzysztof Torończyk (od 1998 roku), dyrektorem artystycznym Jan Englert (od 2003 roku).
Historia.
Początki (1764–1778).
Początki Teatru Narodowego sięgają epoki Oświecenia. 19 listopada 1765 roku w nieistniejącym dziś budynku Operalni przy ul. Królewskiej, odbyła się premiera "Natrętów" Józefa Bielawskiego, komedii opartej na pomyśle zaczerpniętym z Molière’a. Był to pierwszy spektakl powołanego przez króla Stanisława Augusta Poniatowskiego stałego, zawodowego i publicznego zespołu. Nosił nazwę „Aktorowie Narodowi Jego Królewskiej Mości” i funkcjonował w tym samym budynku co zespół francuski, niemiecki i włoski. Wyróżniał się tym, że grał w ojczystym języku, sztuki rodzimych autorów. Dopiero po kilkunastu latach usankcjonowano nazwę Teatr Narodowy.
Powołanie narodowej sceny było jednym z elementów projektowanej przez króla reformy edukacji, obyczaju i życia kulturalnego upadającej Rzeczypospolitej. Pierwsza sztuka ośmieszała w swej treści różnorodne typy sarmackiego myślenia i propagowała nowe postawy (komedie były gatunkiem utworów scenicznych szczególnie hołubionym przez reformatorów). Kolejne wystawione w Operalni komedie, zwłaszcza Bohomolca i Bielawskiego, przeciwstawiały sobie dwie generacje – starych, zacofanych, ubranych w kontusz sarmatów i młodych, ubranych we francuskie stroje, wygłaszających postępowe idee.
Operalnia Saska na rogu ulicy Królewskiej i Marszałkowskiej służyła teatrowi jedynie przez kilka lat. Szybko popadła w ruinę i została rozebrana w 1772 roku. Zespół przeniósł się do Pałacu Radziwiłłów na Krakowskim Przedmieściu, a potem, w roku 1778 do budynku na placu Krasińskich.
Wojciech Bogusławski.
Oblicze Teatru Narodowego ukształtował na przełomie XVIII/XIX wieku Wojciech Bogusławski – aktor, reżyser, tłumacz, pedagog, dyrektor teatrów. Dlatego, chociaż w chwili powołania Teatru Narodowego Bogusławski miał zaledwie kilka lat, uznaje się go za „ojca teatru polskiego”. Szczególnie gorący był okres jego drugiej dyrekcji warszawskiej. Przypadła ona na lata obrad Sejmu Czteroletniego, który miał doprowadzić do naprawy systemu politycznego Rzeczypospolitej. W 1794 roku wybucha powstanie Kościuszkowskie będące reakcją na drugi rozbiór Polski (1793). W 1795 roku następuje trzeci rozbiór Polski, która podzielona między Rosję, Prusy i Austrię znika z mapy Europy na 123 lata. W wizji Bogusławskiego teatr miał być orężem w walce o patriotyczne, obyczajowe i estetyczne wychowanie widzów. Był to model teatru obywatelskiego, politycznego i zaangażowanego w życie narodu. Jak każdy naród, który przez wiele lat nie miał swojej państwowości, i Polacy, przywiązując ogromną wagę do zachowania języka i obyczaju, w kultywowaniu tradycji widzieli sposób na zachowanie tożsamości narodowej.
Warszawskie Teatry Rządowe.
14 kwietnia 1810 dekretem Fryderyka Augusta powołana zostaje Rządowa Dyrekcja Teatrów, której statut opracowywany jest pod kierunkiem Wojciecha Bogusławskiego. W 1822 zmienia się jej nazwę na Dyrekcję Teatrów i Wszelkich Widowisk Dramatycznych i Muzycznych w Królestwie, a w 1833 na Warszawskie Teatry Rządowe. Mocą dekretu rządowego teatry podległe Dyrekcji Rządowej otrzymują prawa i obowiązki „instytucji dobra publicznego”, o budżecie z „funduszów specjalnych”. Te fundusze zasila wywalczony przez Wojciecha Bogusławskiego podatek widowiskowy na rzecz teatru. W ten sposób instytucję sceny narodowej utrzymuje całe społeczeństwo i carski budżet. Warszawskie Teatry Rządowe będą istnieć do lipca 1915 roku.
Wiek XIX.
W 1833 roku Antonio Corazzi ukończył nowy gmach teatralny swojego projektu i Teatr Narodowy wyprowadził się z budynku przy placu Krasińskich. Ostatnie przedstawienie, opera "Hrabia Ory" Gioacchina Rossiniego, odbyło się 21 lutego 1833. Trzy dni później, w niedzielę 24 lutego, operą Rossiniego "Cyrulik sewilski" teatr rozpoczął działalność w nowej siedzibie.
Po klęsce powstania listopadowego władze rosyjskie niechętnie patrzyły na kontynuowanie działalności Teatru pod szyldem Teatru Narodowego. Z rozkazu cara nazwano go Teatrem Wielkim. Nowa siedziba uprawomocniała coraz wyraźniejszy od początku wieku podział na trzy zespoły: opery, baletu i dramatu, z których każdy miał swojego kierownika. Zespół dramatyczny otrzymał miano Teatru Rozmaitości i zajął prawe skrzydło budynku – mieści się tam, po kilku przebudowach, do dziś. Rosyjscy prezesi Warszawskich Teatrów Rządowych (carscy generałowie) i nader czujna cenzura ograniczała repertuar do sztuk obyczajowych, fars, dramatów historycznych, wykluczając klasykę polską czy dramat romantyczny. O poziomie teatru w tym czasie nie decydował repertuar, lecz świetni aktorzy. W dziejach warszawskiego teatru ten okres znany jest jako „epoka gwiazd” – w Teatrze Narodowym grała między innymi Helena Modrzejewska (późniejsza gwiazda Ameryki). Teatr był wtedy jedynym, obok kościoła, miejscem, gdzie publicznie mówiono po polsku.
Dwudziestolecie międzywojenne i II wojna światowa.
Po opuszczeniu Warszawy przez Rosjan, w lipcu 1915 roku przestają istnieć Warszawskie Teatry Rządowe. W 1919 roku, po odzyskaniu niepodległości, scenę Rozmaitości trawi pożar. Po odbudowie, w 1924 roku, z inicjatywy Juliusza Osterwy, wybitnego aktora i pierwszego dyrektora narodowej sceny po wojnie, powrócono do tradycji Wojciecha Bogusławskiego i zmieniono nazwę z Rozmaitości na Teatr Narodowy.
Do wybuchu II wojny światowej Teatr Narodowy był prowadzony m.in. przez: Juliusza Osterwę, Jana Lorentowicza, Ludwika Solskiego, Aleksandra Zelwerowicza i Wilama Horzycę. Teatr Narodowy zwrócił się w tym czasie w stronę współczesnego dramatu polskiego. Grano m.in. Szaniawskiego i Stefan Żeromskiego (np. słynna inscenizacja Uciekła mi przepióreczka w reżyserii Juliusza Osterwy z 1925 roku). Z powodzeniem grano komedie Fredry. Dla Teatru Narodowego pracował wybitny scenograf Wincenty Drabik. W zespole byli zatrudnieni na stałe lub okresowo najlepsi aktorzy lat międzywojennych: Stanisława Wysocka, Irena Solska, Kazimierz Junosza-Stępowski, Józef Węgrzyn, Karol Adwentowicz. Reżyserowali m.in.: Leon Schiller, Aleksander Zelwerowicz, Karol Adwentowicz. W 1928 roku w salach Redutowych Teatru Wielkiego stworzono kameralną scenę dramatyczną – Teatr Nowy. Obie sceny narodowe grały do pierwszych dni września 1939 roku, kiedy teatr spłonął w czasie oblężenia Warszawy. Prowizorycznie zabezpieczony, spalił się znów w czasie Powstania Warszawskiego, w 1944 roku, wraz z całą Warszawą. Ze wspaniałego budynku została fasada i fragmenty bocznych skrzydeł.
Odbudowa po wojnie.
Gmach Teatru Narodowego oddano po wojnie Wojsku Polskiemu, które sfinansowało jego odbudowę. Instytucja wznowiła swoją działalność 12 października 1949 (w rocznicę bitwy pod Lenino), dramatem "Jegor Bułyczow i inni" Maksyma Gorkiego. Do współpracy zaproszono Leona Schillera. Reżyser powtórzył swoją inscenizację sprzed paru lat, "Krakowiaków i Górali" Wojciecha Bogusławskiego – śpiewogrę, która wystawiona w Teatrze Narodowym w 1794 odegrała dużą rolę w czasie insurekcji kościuszkowskiej.
Dyrekcja Erwina Axera.
W 1954 roku dyrekcję Teatru Narodowego powierzono Erwinowi Axerowi, młodemu reżyserowi zainteresowanemu współczesnym dramatem i skupiającemu wokół siebie nie tylko publiczność, ale także wpływową część środowiska teatralnego. W 1956 roku Chruszczow potępił stalinizm i nacisk ideologiczny w krajach bloku wschodniego osłabł. Nowy dyrektor wykorzystał moment politycznej odwilży nie tylko dla wprowadzenia nowego repertuaru, a także dla zerwania z obowiązującą estetyką socrealizmu. W 1956 roku na scenie pojawił się po latach przerwy wielki dramat romantyczny – Kordian Juliusza Słowackiego. Axer wystawił również Ostry dyżur Jerzego Lutowskiego, współczesny dramat, poruszający problematykę polskiej historii najnowszej (temat Armii Krajowej).
Dyrekcja Wilama Horzycy.
Teatr Narodowy w tym kształcie spotykał się z aprobatą. W 1957 roku Axer oddał jednak dyrekcję, proponując jednocześnie znakomitego następcę: Wilama Horzycę, twórcę polskiego teatru monumentalnego, wyprowadzonego z ducha romantyzmu i modernizmu, i współdyrektora sceny narodowej w latach 1937–1939 (najpierw dzielił dyrekcję z Ludwikiem Solskim, później z Aleksandrem Zelwerowiczem). Horzyca wystawia m.in. Księcia Homburgu Kleista i Za kulisami Norwida. Ambicją dyrektora było uczynienie z Teatru Narodowego polskiego odpowiednika Comédie-Française, z klasyką polską i obcą, jako głównymi filarami repertuaru.
Działania Horzycy nie zdobyły jednak uznania widzów i recenzentów, którzy nadrabiali teraz zaległości z pierwszej połowy lat 50. i zachłystywali się teatrem absurdu, egzystencjalizmem, awangardą francuską i amerykańską. Dyrekcja Horzycy została przerwana jego śmiercią w 1959 roku.
Po śmierci Horzycy powszechna stała się opinia, że Teatr Narodowy ma pecha: dyrekcje zmieniały się zbyt często, niezależnie od wyników artystycznych, ocen krytyki i środowiska teatralnego. Po dyrekcji Horzycy zostało jednak we władzach przekonanie o wyjątkowej roli Teatru Narodowego, o jego wielkim znaczeniu dla kultury.
Dyrekcja Kazimierza Dejmka.
W roku 1961 dyrektorem Teatru Narodowego został Kazimierz Dejmek. Reżyser przejął teatr po Władysławie Daszewskim, scenografie, który prowadził Scenę Narodową po śmierci Horzycy, czyniąc z niej scenę popularną.
Dyrekcja Dejmka to jeden z mitów polskiego środowiska teatralnego. Zapewne dlatego, że lata 1962–1968 stały się w historii tej sceny rewolucją. Dejmek starał się stworzyć żelazny repertuar, złożony z kanonu światowej (Sofokles, Molière, Shakespeare, Czechow) i polskiej klasyki (Słowacki, Mickiewicz, Norwid), najlepszego dramatu współczesnego, zbudować (przy pomocy krytyków teatralnych i historyków teatru) model organizacyjny teatru, jak i określić zadania Sceny Narodowej (np. kształcenie aktorów, tworzenie wzorców wymowy, gromadzenie dokumentacji teatralnej, prace wydawnicze itd.). Dejmek, przesiąknięty ideami socjalistycznymi, zafrapowany schillerowskim teatrem popularnym i monumentalnym, sprawił, że scena Narodowego znalazła się w centrum polskiego życia artystycznego i szerzej – społecznego. Powstały m.in. Wilki z nocy Rittnera, w reżyserii Henryka Szletyńskiego, Grube ryby Bałuckiego w reżyserii Mariana Wyrzykowskiego. Dejmek wyreżyserował w Narodowym m.in. Żywot Józefa Reja i Kordiana Słowackiego. Nie stronił też od tekstów współczesnych – wystawił m.in. Namiestnika Hochhutha, dramat odnoszący się do postawy Watykanu wobec zagłady Żydów w czasie II wojny światowej. Premiera Namiestnika odbyła się w kwietniu 1966, a zatem w kontekście konfliktu władz państwowych z Kościołem katolickim wokół obchodów Tysiąclecia Państwa Polskiego i Tysiąclecia chrztu Polski.
Sprawa "Dziadów".
Dyrekcja Dejmka zakończyła się przedstawieniem Dziadów Adama Mickiewicza, które dały asumpt do tzw. „wydarzeń marcowych” – studenckiej i politycznej rewolucji w 1968 roku.
Mimo pochlebnych początkowo recenzji działaczy partyjnych i pozytywnej opinii delegacji pisarzy i dramaturgów Związku Radzieckiego zaczęły docierać od służb bezpieczeństwa sygnały, że fragmenty spektaklu Dejmka mają bardzo dwuznaczną wymowę. Doszło do tego, że spektakl uznano za religiancki, a do tego antyrządowy i co jeszcze gorsze – antyradziecki. Ostatecznie zakazano grać spektakl. Na ostatnim przedstawieniu, 30 stycznia 1968 roku, pojawiła się elita Warszawy i tłum młodzieży, który manifestacyjnie i owacyjnie demonstrował swoje poparcie dla inscenizacji Kazimierza Dejmka. Po spektaklu studenci zorganizowali pochód pod pomnik Adama Mickiewicza, za co zostali rozpędzeni przez milicję. Użyto pałek. Wydarzenia wokół przedstawienia nabrały szybko posmaku wielowątkowej i wielokierunkowej afery. W marcu zorganizowano na Uniwersytecie wiec w obronie studentów wyrzuconych za demonstrację w obronie Dziadów. W następnych dniach odbyły się studenckie manifestacje w Krakowie, Wrocławiu, Katowicach i Gdańsku, także strajki okupacyjne na uczelniach. Już w połowie marca odbył się wiec aktywu partyjnego, na którym I sekretarz PZPR, Gomułka, wygłosił antysemickie i antyinteligenckie przemówienie, częściowo poświęcone inscenizacji Dziadów. W tle studenckich protestów trwała bowiem walka o władzę wewnątrz PZPR. Wypowiedź Gomułki stała się sygnałem do usuwania osób pochodzenia żydowskiego z partii i stanowisk – czystki, która zmusiła do emigracji z Polski tysiące osób pochodzenia żydowskiego.
Dyrekcja Adama Hanuszkiewicza.
Następna dyrekcja to najdłuższa epoka w powojennej historii Teatru: Adam Hanuszkiewicz, aktor, reżyser dyrektorował Narodowemu przeszło czternaście lat (1968–1982). W serii głośnych inscenizacji nowy dyrektor dokonywał rozliczeń z polską tradycją teatralną i dramatyczną. Hanuszkiewicz starał się, by przedstawienia były czytelne przede wszystkim dla młodzieży – bardziej chłonącej świat mass-mediów niż wysoką sztukę. Adaptował teksty, dbał o atrakcyjną obsadę, ozdabiał je modnymi gadżetami. W Antygonie Sofoklesa grali młodzi, ubrani w codzienne, współczesne stroje aktorzy, a w Balladynie Słowackiego Goplana jeździła na motocyklu. Za jego kadencji do czołówki zespołu aktorskiego należeli m.in. Andrzej Łapicki, Wojciech Siemion, Piotr Fronczewski, Zofia Kucówna, Daniel Olbrychski.
Dyrekcja Hanuszkiewicza cieszyła się poparciem władz, powodzeniem u publiczności i dużej części prasy (podległej jednak władzy), ale wzbudzała poważne opory tych, którzy inaczej rozumieli funkcje Teatru Narodowego.
W 1973 roku Adam Hanuszkiewicz otworzył drugą scenę Teatru Narodowego, Teatr Mały, który będzie funkcjonować trzydzieści sześć lat, do roku 2009. Scenę inaugurowano Antygoną Sofoklesa – przedstawieniem dyplomowym PWST. Kolejne głośne premiery to Białe małżeństwo Różewicza w reżyserii Tadeusza Minca i Miesiąc na wsi Turgieniewa i Fedra Racine’a w reżyserii dyrektora. Teatr Mały stał się przede wszystkim teatrem aktorskim. Wystawiano w nim spektakle psychologiczne, wyciszone, bardzo starannie i skromnie reżyserowane.
W latach 1994–2003 scena byłą prowadzona przez Mieczysława Marszyckiego i Pawła Konica. Teatr Mały stał się wtedy jedną z najciekawszych scen impresaryjnych w Polsce, miejscem artystycznej konfrontacji różnych dziedzin twórczości.
Stan wojenny.
Mimo iż Hanuszkiewicz nie realizował ostrych politycznie przedstawień został zmuszony do dymisji w czasie stanu wojennego, który wprowadzono 13 grudnia 1981 roku. Była to forma kary za brak poparcia władz oraz wyklaskiwanie przedstawień z aktorami, którzy poparli reżim.
W 1983 roku dyrekcję teatru objęli Jerzy Krasowski i Krystyna Skuszanka. Na znak protestu z teatru odeszła część aktorów. Teatr Narodowy i ówczesna dyrekcja cieszyła się natomiast dużym poparciem władz. Teatr pozostawał tym samym w konflikcie ze środowiskiem teatralnym, które określało go mianem „reżimowego”, „teatru wysługującego się władzom”.
Pożar i kolejna odbudowa.
9 marca 1985 wybuchł pożar, który zniszczył scenę i jej otoczenie oraz widownię. 
Po zmianie ustroju w 1989 ówczesna minister kultury i sztuki Izabella Cywińska podjęła decyzję o rozwiązaniu zespołu do momentu zakończenia odbudowy gmachu. W 1990 powołano Instytut Teatru Narodowego, który zajmował się archiwum teatru oraz w swym zarządzie miał Teatr Mały. Z różnorakich przyczyn, zarówno ekonomicznych jak i politycznych, odbudowa trwała aż do 1996. Zakończenie budowy, znakomite wyposażenie techniczne i nadanie teatrowi nowej struktury Teatr Narodowy zawdzięcza w dużej mierze Kazimierzowi Dejmkowi, jego byłemu dyrektorowi, który w latach 1993–1996 sprawował funkcję ministra kultury.
Dyrekcja Jerzego Grzegorzewskiego.
Teatr Narodowy otwarto ponownie 19 listopada 1996 roku, w rocznicę pierwszej, osiemnastowiecznej premiery. Odzyskanie przez Teatr Narodowy miejsca w świadomości polskich widzów po 15 latach i odbudowa jego znaczenia na scenie krajowej określiło kierunek działań dwóch kolejnych dyrektorów, Jerzego Grzegorzewskiego (1997–2003) i Jana Englerta (od 2003).
Grzegorzewski chciał ukazać ciągłość historyczną Teatru Narodowego, wpisać go w teatralną tradycję Polski, ukazać jego najlepsze korzenie. Przejawiało się to w repertuarze i wyborze współpracujących z teatrem reżyserów – byłych dyrektorów Narodowego, a nawet w oprawie graficznej druków teatru (afiszy, programów). Z myślą o młodej widowni stworzono oryginalny program edukacyjny. Do wygłaszania wykładów poświęconych dziejom polskiego i światowego teatru i dramatu zaproszono najwybitniejszych polskich intelektualistów, a bohaterami wieczorów poetyckich byli m.in. Tadeusz Różewicz, Czesław Miłosz i Zbigniew Herbert. Za dyrekcji Grzegorzewskiego Teatr Narodowy odzyskał pozycję jednej z najważniejszych scen w kraju. Znaczenia nadawała mu również twórczość samego dyrektora – jednego z najważniejszych polskich reżyserów końca XX wieku.
Na afiszu Narodowego pojawiły się również nazwiska innych reżyserów, takich jak Henryk Tomaszewski, Maciej Prus, Kazimierz Kutz. W Teatrze Narodowym zaczęli regularnie występować aktorzy związani do tej pory ze sceną krakowską, m.in.: Jerzy Trela, Jerzy Radziwiłowicz, Beata Fudalej. Świetne kreacje stały się udziałem aktorów starszego pokolenia: Jerzego Łapińskiego, Ignacego Gogolewskiego i Igora Przegrodzkiego.
Pierwszą premierą nowego dyrektora była Noc listopadowa Wyspiańskiego (1997). Wybór dramatu miał być drogowskazem na dalsze sezony. Grzegorzewski pragnął uczynić z Narodowego Dom Wyspiańskiego, nawiązując do modernistycznego dramatopisarza i malarza, który łączył tradycję teatru romantycznego z wizją teatru przyszłości. Wyspiański uważany jest za jednego z wybitnych przedstawicieli Wielkiej Reformy Teatralnej, wizjonera nowoczesnej inscenizacji. Z pełnym przekonaniem można twierdzić, że z wizji teatru Wyspiańskiego różnorodne inspiracje czerpali najważniejsi polscy inscenizatorzy dwudziestego wieku (Jerzy Grotowski, Tadeusz Kantor, Konrad Swinarski, Andrzej Wajda). Grzegorzewski, reżyser i scenograf, wystawił na scenie narodowej również Sędziów i Wesele Wyspiańskiego oraz adaptację Studium o „Hamlecie”. Ostatni spektakl Grzegorzewskiego On. Drugi Powrót Odysa, też podejmował dialog z myśleniem Wyspiańskiego o sztuce, życiu i śmierci.
W repertuarze Grzegorzewski chętnie umieszczał też dzieła innych wybitnych polskich pisarzy XX wieku: Witolda Gombrowicza (Ślub, Operetka), Tadeusza Różewicza (Kartoteka, Na czworakach – oba w reż. Kazimierza Kutza).
Rozważania o losie artysty, o relacjach między sztuką i życiem budziły jednak gorące spory wśród publiczności. Autorskie inscenizacje Grzegorzewskiego nie wpisywały się dla wielu krytyków i ludzi teatru w wyobrażenia o Teatrze Narodowym, który nie może być podporządkowany jednej, nawet wielkiej osobowości, tworzącej w określonej estetyce.
Najważniejsze realizacje.
Wiek XVIII
Wiek XX
Wiek XXI

</doc>
<doc id="156161" url="https://pl.wikipedia.org/wiki?curid=156161" title="Komitat Szabolcs-Szatmár-Bereg">
Komitat Szabolcs-Szatmár-Bereg

Komitat Szabolcs-Szatmár-Bereg () – najdalej wysunięty na wschód komitat na Węgrzech. Od północnego wschodu graniczy z Ukrainą, od południowego wschodu z Rumunią, od południowego zachodu z komitatem Hajdú-Bihar, od północy z komitatem Borsod-Abaúj-Zemplén oraz ze Słowacją. Zalicza się do unijnego regionu statystycznego „Północna Nizina Węgierska” ("Észak-Alföld").
Komitat Szabolcs-Szatmár-Bereg leży w Kraju Zacisańskim. Większość powierzchni komitatu zajmuje pagórkowata wysoczyzna Nyírség, pokryta piaszczystymi i lesowymi wydmami, której najwyższym punktem jest wzgórze Hoportyó (184 m n.p.m.) na południe od Nyírbátor. Wschodnią część komitatu, na wschód od Cisy i Kraszny, zajmuje podmokła Równina Satmarsko-Berehowska z krainami Tiszahát i Erdöhát. Na północno-zachodnim skraju komitatu, w dolinie górnej Cisy, leży region Rétköz. Zachodni kraniec sięga doliny Cisy. Największą rzeką komitatu jest Cisa, daleko mniejsze są jej dopływy Kraszna, Samosz i Lónya.
Tutejszy klimat jest kontynentalny. Tutejsze zimy są najzimniejsze na obszarze Wielkiej Niziny Węgierskiej.
Dzisiejszy komitat Szabolcs-Szatmár-Bereg powstał w 1950 roku w wyniku przyłączenia do komitatu Szabolcs części komitatów Ung, Bereg, Ugocsa i Szatmár, pozostałych przy Węgrzech po traktacie w Trianon. Do 1990 nosił nazwę "Szabolcs-Szatmár".
Podział administracyjny.
Komitat dzieli się na 11 powiatów:
Miasta komitatu.
Miasta komitatu (liczba ludności według spisu z 2001):

</doc>
<doc id="156162" url="https://pl.wikipedia.org/wiki?curid=156162" title="Nograd">
Nograd



</doc>
<doc id="156163" url="https://pl.wikipedia.org/wiki?curid=156163" title="Nógrad">
Nógrad



</doc>
<doc id="156164" url="https://pl.wikipedia.org/wiki?curid=156164" title="Komitat Jász-Nagykun-Szolnok">
Komitat Jász-Nagykun-Szolnok

Komitat Jász-Nagykun-Szolnok () – komitat w środkowej części wschodnich Węgier, podzielony na dwie części rzeką Cisą. Od północy graniczy z komitatem Heves i na niewielkiej długości z komitatem Borsod-Abaúj-Zemplén, od wschodu graniczy z komitatami Hajdú-Bihar i Békés, od południa z komitatem Csongrád, od południowego zachodu – z Bács-Kiskun, od zachodu z – komitatem Pest. Zalicza się do unijnego regionu statystycznego „Północna Nizina Węgierska” ("Észak-Alföld").
Komitat w całości leży na Wielkiej Nizinie Węgierskiej. Część na zachód od Cisy, obejmująca równinę Jazygii ("Jaszság"), leży w Międzyrzeczu Dunaju i Cisy, część na wschód od Cisy zajmuje równinę Wielkiej Kumanii ("Nagykunság") w Kraju Zacisańskim ("Tiszántul"). Główną rzeką komitatu jest Cisa z dopływami Zagyva, Keresz, Hortobágy i Berettyó. W północnej części Wielkiej Kumanii rozciąga się część sieci kanałów melioracyjnych powstałych podczas regulacji Cisy.
Obszar komitatu Jász-Nagykun-Szolnok jest całkowicie równinny. Opady występują w niewielkiej ilości, często powtarzają się susze. Duża liczba godzin słonecznych. Dobry klimat i dobre gleby pozwoliły na intensywne rolnictwo. W komitacie uprawia się pszenicę, ryż, kukurydzę i słonecznik zwyczajny oraz hoduje się trzodę chlewną, owce i bydła rogate. Ważniejszy przemysł: produkcja wełny oraz przetwórstwo spożywcze.
Komitat Jász-Nagykun-Szolnok został w 1876 utworzony z regionów "Jászság", "Nagykunság", południowych gmin regionu Heves i "Külső-Szolnok" oraz gmin nadcisańskich. Już nieco wcześniej obszar ten ukształtował się jako jednostka administracyjna, jednak było to tylko przejściowe. Nazwa komitatu nawiązuje do regionów etnicznych ("Jász"-, "Nagykun"-) i do głównego ośrodka miejskiego – Szolnok.
Podział administracyjny.
Komitat dzieli się na 7 powiatów:
Miasta komitatu.
Miasta komitatu (liczba ludności według spisu z 2001):

</doc>
<doc id="156165" url="https://pl.wikipedia.org/wiki?curid=156165" title="Komitat Tolna">
Komitat Tolna

Komitat Tolna () – komitat w środkowych Węgrzech.
Komitat Tolna leży na Wysoczyznach Zadunajskich. Części zachodnia i środkowa są pagórkowate (wzgórza Somogy i Tolna). Część zachodnia, przyległa do Dunaju, jest płaska. Do północnego krańca tego pasa należy południowo-wschodni skraj równiny Mezőföld, zaś do południowego – bagna Sárköz. Głównymi rzekami komitatu są Dunaj i jego dopływy Sió, Sárvíz, Kapos i Koppány.
Komitat Tolna istnieje od XI wieku w mniej więcej tych samych granicach.
Podział administracyjny.
Komitat dzieli się na 5 powiatów:
Miasta komitatu.
Miasta komitatu (liczba ludności według spisu z 2001):

</doc>
<doc id="156166" url="https://pl.wikipedia.org/wiki?curid=156166" title="Komitat Vas">
Komitat Vas

Komitat Vas () – komitat na zachodzie Węgier, nad granicą z Austrią i Słowenią.
Komitat Vas leży w przeważającej części na Małej Nizinie Węgierskiej. Zachodnie granice komitatu sięgają przedgórza Alp (góry Kőszeg i wzgórza Órseg). Główną rzeką komitatu jest Raba z dopływami Sorok, Gyöngyös, Répce i Marcal.
Komitat Vas powstał jako jeden z pierwszych na Węgrzech. Po traktacie w Trianon zachodnia część komitatu przypadła Austrii (południowy Burgenland), a południowa – Jugosławii (Prekmurje).
Podział administracyjny.
Komitat dzieli się na 9 powiatów:
Miasta komitatu.
Miasta komitatu (liczba ludności według spisu z 2001):

</doc>
<doc id="156168" url="https://pl.wikipedia.org/wiki?curid=156168" title="Komitat Zala">
Komitat Zala

Komitat Zala () – komitat na zachodzie Węgier, nad granicą z Chorwacją i ze Słowenią.
Komitat Zala leży na Wschodnim Przedgórzu Alp. Obejmuje wzgórza Göcsej, Zalai i Keszthelyi. Główną rzeką części północnej jest Zala, południowej – Mura z dopływami Kerka i Cserta. Powierzchnia komitatu jest pagórkowata.
Komitat Zala powstał w XI wieku. Po traktacie w Trianon oderwano od niego południowo-zachodni pas (Prekmurje i Medimurje), który przyłączono do Jugosławii. W 1950 tereny na północ od Balatonu przyłączono do komitatu Veszprém.
Podział administracyjny.
Komitat dzieli się na 6 powiatów:
Miasta komitatu.
Miasta komitatu (liczba mieszkańców według spisu z 2001):

</doc>
<doc id="156169" url="https://pl.wikipedia.org/wiki?curid=156169" title="Komitat Somogy">
Komitat Somogy

Komitat Somogy () – komitat na zachodzie Węgier, graniczący z Chorwacją.
Komitat Somogy leży na Wysoczyznach Zadunajskich. Na północnej granicy komitatu leży jezioro Balaton. Na południe od niego leżą wzgórza Marcali i Külsö-Somogy, a dalej na południe – równina Felso-Somogy. Południową granicę komitatu wyznacza Drawa.
Podział administracyjny.
Komitat dzieli się na 11 powiatów:
Miasta komitatu.
Miasta komitatu (liczba ludności według spisu z 2001):

</doc>
<doc id="156170" url="https://pl.wikipedia.org/wiki?curid=156170" title="Kara śmierci w Niemczech">
Kara śmierci w Niemczech

Kara śmierci obowiązywała w Niemczech od średniowiecza aż do XX wieku.
W okresie średniowiecza wyroki w księstwach Rzeszy wykonywano na różne sposoby, od ścięcia, przez powieszenie aż do bardzo wówczas powszechnego łamania kołem. Potem najpowszechniejszą metodą stała się dekapitacja (ścięcie).
Po zjednoczeniu Niemiec w 1871 roku wprowadzono prawo, na mocy którego wszystkie wyroki śmierci mają być wykonywane przez ścięcie (mieczem, toporem lub na gilotynie). Tak było aż do czasów objęcia władzy przez Adolfa Hitlera (Prusy stosowały wyłącznie ścięcie toporem, zaś inne landy także gilotynę, która przywędrowała do Niemiec w początkach XIX wieku wraz z Napoleonem).
Trudno oszacować liczbę osób straconych, nawet w samych tylko Niemczech, w okresie dyktatury nazistowskiej. Ostatni wyrok przez ścięcie toporem wykonano w 1938 roku w Berlinie. W tym samym roku Hitler zadekretował, iż od tej pory wyroki mają być wykonywane przez powieszenie lub na gilotynie (w samych tylko latach 1944–1945 odbyło się 10 tysięcy dekapitacji).
Po wojnie wyroki śmierci nadal wykonywano w strefach okupacyjnych. Na terenach stref okupacyjnych aliantów zachodnich ostatnia egzekucja skazanego za przestępstwo pospolite miała miejsce 18 lutego 1949 o godz. 6 rano. Richard Schuh skazany za morderstwo i rozbój został ścięty na gilotynie na dziedzińcu więzienia w Tybindze, a jego ciało zostało przekazane Instytutowi Anatomii tamtejszego uniwersytetu. Ostatnia egzekucja na terenie Berlina Zachodniego miała miejsce 11 maja 1949, kiedy to Berthold Wehmeyer został zgilotynowany za morderstwo, gwałt i rozbój. 24 maja 1949 weszła w życie Konstytucja Niemiec znosząca karę śmierci na obszarze Republiki Federalnej Niemiec tworzonej z terenów brytyjskiej, amerykańskiej i francuskiej strefy okupacyjnej. Pomimo protestów rządu RFN, na terenie państwa nadal wykonywano wyroki śmierci na zbrodniarzach wojennych skazanych przez Międzynarodowy Trybunał Wojskowy w Norymberdze i amerykański Trybunał Wojskowy w Dachau niepodlegające jurysdykcji tego państwa. Ostatnie z nich miały miejsce 7 czerwca 1951, kiedy to w więzieniu Landsberg (tym samym, w którym osadzony po puczu monachijskim Adolf Hitler napisał Mein Kampf) powieszono: Oswalda Pohla skazanego w procesie SS-WVHA, Otto Ohlendorfa, Ericha Naumanna, Paula Blobela i Wernera Braune skazanych w procesie Einsatzgruppen oraz Hansa Theodora Schmidta skazanego w procesie załogi Buchenwaldu i Georga Schallermaira skazanego w odrębnym procesie (000-50-2-121 US vs. Georg Schallermair) w ramach procesów załogi KZ-Außenkommando Mühldorf – podobozu KL Dachau.
W NRD egzekucje skazanych na karę śmierci wykonywano znacznie dłużej i aż do 1966 roku wykorzystywano do tego celu gilotynę. Po raz ostatni w Niemczech został w ten sposób uśmiercony 8 lipca 1966 w więzieniu w Lipsku Horst Paul Silvester Fischer – zbrodniarz nazistowski, lekarz SS w obozie koncentracyjnym Auschwitz-Birkenau. Wykonanie kary śmierci było w NRD objęte ścisłą tajemnicą i nawet w przypadkach egzekucji przeprowadzonych po pokazowych procesach w akt zgonu jako przyczynę śmierci wpisywano atak serca. Ostatni wyrok śmierci wydany przez sąd cywilny wykonano prawdopodobnie 15 września 1972 roku na skazanym za ośmiokrotnie morderstwo i wykorzystywanie seksualne dzieci. Egzekucji poprzez „nieoczekiwany strzał w tył głowy” dokonał wschodnioniemiecki kat Hermann Lorenz. Niemiecki oddział Amnesty International jako ostatni przypadek podaje egzekucję Karla Gorny’ego, wykonaną według ich źródeł 31 stycznia 1975. 26 czerwca 1981 roku wykonano ostatni wyrok wydany przez sąd wojskowy. W więzieniu przy Alfred-Kästner-Straße w Lipsku stracony został przez Hermanna Lorenza poprzez „nieoczekiwany strzał w tył głowy” przy użyciu pistoletu Walther P38 Werner Teske skazany za planowanie zdrady. Karę śmierci na terenie NRD zniesiono całkowicie 18 grudnia 1987.

</doc>
<doc id="156171" url="https://pl.wikipedia.org/wiki?curid=156171" title="13. rozdanie nagród Złotych Malin">
13. rozdanie nagród Złotych Malin

Złote Maliny przyznane za rok 1992

</doc>
<doc id="156172" url="https://pl.wikipedia.org/wiki?curid=156172" title="Język tonga (Zambia i Zimbabwe)">
Język tonga (Zambia i Zimbabwe)

Język tonga, znany również jako chitonga lub citonga – jeden z języków bantu, używany przez lud Tonga głównie w regionie południowym Zambii oraz w części Zimbabwe.

</doc>
<doc id="156173" url="https://pl.wikipedia.org/wiki?curid=156173" title="Komarom-Esztergom">
Komarom-Esztergom



</doc>
<doc id="156174" url="https://pl.wikipedia.org/wiki?curid=156174" title="Komitat Pest">
Komitat Pest

Komitat Pest () – komitat stołeczny położony wokół Budapesztu na Węgrzech.
Pest jest najlepiej rozwiniętym regionem Węgier, głównie przez fakt, że w jego granicach leży aglomeracja Budapesztu.
Doskonale rozwinięta infrastruktura (autostrady, kolej), przemysł, usługi i turystyka. Nowoczesne, wysokotowarowe rolnictwo. Wokół Budapesztu znajdują się liczne fabryki i siedziby krajowych i międzynarodowych firm.
Przeważająca część komitatu Pest leży w Międzyrzeczu Dunaju i Cisy na Wielkiej Nizinie Węgierskiej i stanowi typową dla tego regionu wielką równinę. Północny skraj komitatu, na północ od Budapesztu, leży na Średniogórzu Północnowęgierskim, obejmując zachodnie stoki wzgórz Börzsöny, zachodni skrawek wzgórz Cserhát i wzgórza Gödöllő. Do komitatu należy także niewielki podmiejski obszar Budapesztu na zachód od Dunaju, obejmujący wzgórza Pilis i Góry Budzińskie na Średniogórzu Zadunajskim oraz skrajny północny skrawek równiny Mezőföld. W komitacie Pest leży niemal całe wybrzeże Zakola Dunaju.
Komitat Pest w swojej obecnej postaci powstał w 1950 z podziału wielkiego komitatu Pest-Pilis-Solt-Kiskun i stanowi jego północną połowę. Pest był już wcześniej samodzielnym komitatem – powstał w XI wieku na wschodnim brzegu Dunaju, wokół ówczesnego Pesztu, w XV wieku został połączony z komitatem Pilis na zachodnim brzegu Dunaju (wokół Budy), w XVII wieku przyłączono region Solt (uprzednio w komitacie Fejér), a w 1876 – Małą Kumanię. Po traktacie w Trianon przyłączono do komitatu Pest pozostałą przy Węgrzech część komitatu Hont (na północ od Zakola Dunaju).
Podział administracyjny.
Komitat Pest dzieli się na 15 powiatów:
Miasta komitatu.
Miasta komitatu (liczba ludności według spisu z 2001):

</doc>
<doc id="156177" url="https://pl.wikipedia.org/wiki?curid=156177" title="Wierszalin">
Wierszalin

Wierszalin – opuszczona osada w Polsce położona w województwie podlaskim, w powiecie sokólskim, w gminie Krynki, około 1,5 km od wsi Stara Grzybowszczyzna.
Osadę założył w latach 30. XX w. Eliasz Klimowicz znany jako „prorok Ilja” (Eliasz), który założył grupę religijną i był jej samozwańczym prorokiem. Wierszalin miał być według Klimowicza nową stolicą świata, ściągali tu licznie pielgrzymi m.in. z Nowogródczyzny i Wołynia. Drewniany dom i zabudowania gospodarcze zachowały się i są pod opieką Nadleśnictwa Krynki.
Nazwę Wierszalin przyjął teatr z Supraśla, a Krzysztof Wojciechowski nakręcił w 1997 film "Historia o proroku Eliaszu z Wierszalina". Zaś białoruski pisarz z Grodna, wydarzeniom, które rozgrywały się w tej miejscowości przed II wojną światową poświęcił powieść swojego życia: "Raj w Wierszalinie" (, 1974); w efekcie został wyrzucony z partii oraz ze Związku Literatów Białoruskich.

</doc>
<doc id="156178" url="https://pl.wikipedia.org/wiki?curid=156178" title="Sergiusz I (papież)">
Sergiusz I (papież)

Sergiusz I (ur. w Palermo, zm. 8 września 701 w Rzymie) – święty Kościoła katolickiego, 84. papież w okresie od 15 grudnia 687 do 8 września 701.
Życiorys.
Był Syryjczykiem, z rodu pochodzącego z Antiochii, ale urodził się w Palermo na Sycylii. Przybył do Rzymu w okresie pontyfikatu Adeodata II. Otrzymał w tym okresie święcenia kapłańskie, a jeden z następców Adeodata Leon II mianował Sergiusza prezbiterem kościoła św. Zuzanny na Kwirynale.
Po śmierci papieża Konona w 687 doszło do podwójnej elekcji; jedno ze stronnictw wysunęło archidiakona Paschalisa, drugie – archiprezbitera Teodora. Paschalis był popierany przez egzarchę raweńskiego, gdyż ten przekupił go 100 funtami złota. Ostatecznie papieżem został Sergiusz, jako kandydat kompromisowy, zatwierdzony przez Teodora, a następnie także przez Paschalisa (który po cichu namawiał egzarchę Jana Platyna, do unieważnienia elekcji, do czego jednak nie doszło).
Pontyfikat.
W okresie pontyfikatu Sergiusza I doszło do poważnego sporu z Bizancjum. Papież odmówił uznania uchwał zwołanego przez cesarza Justyniana II soboru trullańskiego (w 692, gdzie m.in. ograniczono władzę papieską i potępiono celibat), cesarz w odpowiedzi nakazał uwięzić papieża. Nie doszło jednak do aresztowania, w obronie papieża stanął lud Rzymu oraz wojsko; wysłannicy cesarscy zostali wypędzeni.
Interesował się także sprawami Kościoła na Zachodzie – nadał paliusz arcybiskupowi Canterbury Bertwaldowi, przywrócił na stanowisko biskupa, Wilfryda z Yorku, a także konsekrował biskupa Rawenny, Damiana.
Papież Sergiusz I nakazał odrestaurować bazylikę św. Piotra oraz swój dawny kościół tytularny św. Zuzanny; 8 stycznia 688 uroczyście przeniesiono szczątki papieża Leona I Wielkiego do grobowca w bazylice św. Piotra. Sergiusz wprowadził zmiany liturgiczne – zwyczaj śpiewu "Agnus Dei" ("Baranku Boży") do mszy, święto Ofiarowania Pańskiego do kalendarza liturgicznego, święto Podwyższenia Krzyża Świętego, procesje maryjne w święta Zwiastowania, Zaśnięcia, Narodzin i Oczyszczenia.
Udzielił sakry biskupiej późniejszemu świętemu, Willibrodowi.
Został pochowany w bazylice św. Piotra. Uznany za świętego, wspominany jest w katolickim kalendarzu liturgicznym 8 września.

</doc>
<doc id="156179" url="https://pl.wikipedia.org/wiki?curid=156179" title="Szarlotta (wielka księżna Luksemburga)">
Szarlotta (wielka księżna Luksemburga)

Szarlotta, właśc. Charlotte Adelgonde Élise Marie Wilhelmine (ur. 23 stycznia 1896 w zamku Berg, zm. 9 lipca 1985 w Fischbach) – wielka księżna Luksemburga, ostatnia monarchini tego kraju z dynastii Nassau.
Życiorys.
Szarlotta została wielką księżną w wieku 23 lat, 14 stycznia 1919 roku, kiedy abdykowała jej starsza siostra – Maria Adelajda. Wkrótce po tym, 22 września 1919 roku, ponad 77,8% głosujących w referendum poparło dalsze istnienie monarchii.
6 listopada 1919 roku księżna poślubiła swego kuzyna księcia Feliksa Burbon-Parmeńskiego (28 października 1883 – 8 kwietnia 1970). Ich matki były rodzonymi siostrami, córkami Michała I Uzurpatora, króla Portugalii, i księżniczki Adelajdy Löwenstein-Wertheim-Rosenberg.
Ich dziećmi byli:
W 1932 roku została odznaczona Orderem Orła Białego.
W trakcie niemieckiej inwazji na Luksemburg 10 maja 1940 roku księżna wraz z rodziną udała się na emigrację – najpierw do Francji, a następnie do Londynu, potwierdzając tym samym wolę dalszej walki u boku aliantów. Swoją postawą zaskarbiła sobie uznanie poddanych w okupowanym kraju. Powróciła do ojczyzny w 1944 roku.
12 listopada 1964 roku abdykowała na rzecz swego syna Jana (który w czasie wojny służył w armii brytyjskiej). Zmarła na raka 9 lipca 1985 roku w Fischbach.

</doc>
<doc id="156181" url="https://pl.wikipedia.org/wiki?curid=156181" title="Tablice rejestracyjne">
Tablice rejestracyjne



</doc>
<doc id="156183" url="https://pl.wikipedia.org/wiki?curid=156183" title="Teatr Wierszalin">
Teatr Wierszalin

Teatr Wierszalin, początkowo Towarzystwo Wierszalin – polska grupa teatralna z siedzibą w Supraślu.
Historia.
Nazwa zespołu pochodzi od prawosławnej wspólnoty religijnej z lat I wojny światowej na Białostocczyźnie. Wierszalin został założony przez Piotra Tomaszuka i Tadeusza Słobodzianka razem z absolwentami znajdującego się w Białymstoku Wydziału Sztuki Lalkarskiej PWST im. Al. Zelwerowicza w Warszawie. W 1991 towarzystwo zostało przekształcone w teatr, w 1994 otrzymał budynek na siedzibę w Supraślu. Jeden z teatrów antropologicznych, nawiązujący do mitów, wierzeń, tradycji i folkloru, przetwarzający je w teatr nowatorski. Od 2006 Teatr Wierszalin jest wojewódzką instytucją kultury, finansowaną przez Urząd Marszałkowski oraz Ministerstwo Kultury i Dziedzictwa Narodowego RP. Premiery "Wierszalina" są wydarzeniami artystycznymi polskiego teatru.
Teatr trzykrotnie otrzymał nagrodę Fringe First na międzynarodowym festiwalu teatralnym w Edynburgu. W 1994 Wierszalin odebrał dyplom uznania za wybitne zasługi dla kultury polskiej na świecie przyznawany przez Ministra Spraw Zagranicznych RP. W 1998 Sekcja Krytyków Teatralnych Polskiego Ośrodka Międzynarodowego Instytutu Teatralnego, w uznaniu zasług w popularyzacji polskiego teatru na świecie, przyznał Wierszalinowi swoją Nagrodę im. Stanisława Ignacego Witkiewicza. W 2000 Teatr zaprezentował na wystawie Expo w Hanowerze spektakl "Ofiara Wilgefortis".
„Dziady cz. I” Teatru Wierszalin – premiera na antenie TVP Kultura: (17.11.2020) „Dziady – Noc pierwsza” (24.11.2020) część druga mickiewiczowskiej opowieści, przygotowanej przez Teatr Wierszalin.
W 2002 Teatr Wierszalin odbył ze spektaklem „Dziady”„objazd mickiewiczowski wzorem Reduty na Litwie”.

</doc>
<doc id="156186" url="https://pl.wikipedia.org/wiki?curid=156186" title="Poczta">
Poczta

Poczta (daw. "poszta", z , z , od ) – ogólnie dostępna instytucja, przeważnie państwowa, zajmująca się obrotem przesyłek, a także wykonywaniem niektórych usług na rzecz telekomunikacji oraz usług pieniężno-bankowych. Od połowy XIX wieku usługi w zakresie łączności dzielono na pocztowe i telekomunikacyjne, a od połowy XX wieku zaczęto pocztę nazywać łącznością pocztową.
Usługi telekomunikacyjne pod koniec XX wieku stały się na tyle szeroką dziedziną gospodarki, że w wielu krajach oddzieliły się od tradycyjnej poczty. W Polsce na przykład przedsiębiorstwo państwowe Polska Poczta, Telegraf i Telefon, założone w 1928 podzielone zostało w 1991 na Telekomunikację Polską i państwowe przedsiębiorstwo użyteczności publicznej Poczta Polska.
Terminu poczta używa się również na określenie sposobu transportu przesyłek (np. poczta konna, poczta lotnicza, przesyłki konduktorskie) lub ich charakteru (np. poczta dyplomatyczna, poczta uniwersytecka, poczta wojskowa).
Szczególnym rodzajem poczty jest poczta polowa – instytucja wojskowa, zapewniająca w czasie wojny jednostkom wojskowym i żołnierzom wymianę korespondencji z ludnością cywilną i między żołnierzami.
Terminem „poczta” określa się też przesyłki pocztowe (zwłaszcza korespondencję), budynek, w którym mieści się poczta, a dawniej także pojazdy pocztowe.
Termin „poczta” wywodzi się od łacińskiej nazwy stacji wymiany koni (stworzonej w czasie Cesarstwa Rzymskiego) – "mutatio postia". W wieku XVI zostaje zapożyczony do języka polskiego wyraz "posta", który po polonizacji występowało w postaci "poszta". Pierwsza w Polsce linia pocztowa utworzona w roku 1558 biegła do Włoch (z Krakowa przez Wiedeń), nadzór nad nią sprawował Prospero Provana. Później dostała się w ręce Montelupich.

</doc>
<doc id="156191" url="https://pl.wikipedia.org/wiki?curid=156191" title="Terakotowa Armia">
Terakotowa Armia

Terakotowa Armia () – zbiór ok. 8,1 tys. figur naturalnej wielkości, wykonanych z terakoty (wypalonej gliny), przedstawiających żołnierzy, oficerów i konie znajdujących się w grobowcu chińskiego Pierwszego Cesarza Qin.
Armia znajduje się w odległości 1,5 km na wschód od sarkofagu, na terenie dzisiejszej prowincji Shaanxi. W trakcie pogrzebu cesarza w 210 p.n.e. cała armia również została umieszczona w podziemnych pomieszczeniach, których wysokość wynosiła ok. 3 m. Ich posadzki zostały wybrukowane cegłą, a konstrukcję dachu wykonano z drewna. Z biegiem czasu dach zawalił się, a figury zasypała ziemia. Powierzchnia, na której je odnaleziono ma 210 m długości na 60 m szerokości. Cały kompleks budowli składających się na mauzoleum zajmuje ponad 100 km2, a jego najważniejszym punktem jest wzniesienie, pod którym umieszczono komnaty grobowe otoczone przez podziemny mur obronny. 
Według wierzeń, Terakotowa Armia miała strzec cesarza i pomóc mu odzyskać władzę w życiu pozagrobowym.
Figury ustawione są w rowach w szyku bojowym, są to naturalnej wielkości (od 1,62 do 2,02 m) postaci piechurów, łuczników, kuszników, generałów, urzędników, akrobatów, muzyków, tancerzy, medyków i pracowników cywilnych. Oprócz ludzi w mauzoleum znajdują się figury zwierząt, m.in. koni pociągowych, wierzchowców, bocianów, żurawi oraz kaczek. Są też wojskowe wozy i karoce, żołnierze byli wyposażeni w dużą ilość autentycznej broni z brązu, w tym mieczy oraz grotów włóczni i strzał.
Rzeźby żołnierzy mają zindywidualizowane rysy, pierwotnie wszystkie figury były pomalowane w kolorach jasnoczerwonym, niebieskim, różowym i złotym. Kolory zachowały się do czasu odkrycia w 1974 roku, jednak pod wpływem powietrza barwy zaczęły stopniowo zanikać, niektóre w kilkanaście sekund. Każdy żołnierz ma charakterystyczną rangę wojskową i właściwą dla jego jednostki broń.
Do 2017 r. odkryto w mauzoleum około 8100 glinianych figur, a przebadano ok. 400 m2 terenu.
Historia.
Figury zostały przypadkowo znalezione podczas kopania studni w marcu 1974 roku przez trzech mężczyzn: Yang Xinman, Yang Peiman i Yang Peiyan. O odkryciu został powiadomiony urząd w Lintong, który zarządził wydobycie na powierzchnię kilku posągów w celu wysłania ich do Xi’an. Rok później potwierdzono przynależność żołnierzy do terakotowej armii, a w miejscu odkrycia w 1976 r. rozpoczęły się wykopaliska, których pierwsza tura trwała do 1979 roku. Od 1979 figury były stopniowo udostępniane zwiedzającym. Muzeum Terakotowej Armii Pierwszego Cesarza Qin w Xi’anie, składające się z trzech krypt o głębokości od 4 do 8 metrów, zostało otwarte w obecnym kształcie w roku 1994.
Wykonanie.
Prace przy budowie mauzoleum trwały 38 lat i jak zapisał Sima Qian, w budowę było zaangażowanych 700 tys. rzemieślników i robotników z całego imperium, w tym niewolników, których zabito i pochowano w odległości pół kilometra od kompleksu grobowego. Każda figura posiada cechy indywidualne, każda twarz jest inna i przedstawia inne emocje, żołnierze przedstawieni są w różnych pozycjach, prawdopodobnie do każdej figury pozował inny człowiek. Z powodu niepowtarzalności, rekonstrukcja uszkodzonych egzemplarzy jest trudna i żmudna. Nogi każdej z rzeźb są lite, natomiast korpus i głowa puste w środku, dzięki temu zachowują pion. Analizy mikroskopowe i badania porównawcze materiałów wykazały, że wszystkie rzeźby wykonano z tej samej gliny.
Z trzech sektorów, w których odnaleziono glinianą armię, największym jest ten opisywany numerem 1. Znajduje się w nim kompletny pułk piechoty, liczący 3210 żołnierzy, w tym 200 kuszników i łuczników. Wyposażeni zostali w różnego rodzaju prawdziwą broń (wykonaną z drewna i brązu) i 6 wozów bojowych, każdy zaprzężony w parę glinianych koni. Sektor 2 (odkryty w 1976 r.) zawiera oddział kawalerii i oddziały pomocnicze, natomiast w sektorze 3 (odnaleziony kilka tygodni po drugim) znajduje się prawdopodobnie dowództwo glinianej armii.
Terakotowa Armia od 1987 roku znajduje się na liście światowego dziedzictwa UNESCO.

</doc>
<doc id="156193" url="https://pl.wikipedia.org/wiki?curid=156193" title="Karl Donitz">
Karl Donitz



</doc>
<doc id="156194" url="https://pl.wikipedia.org/wiki?curid=156194" title="Qin Shi Huang Di">
Qin Shi Huang Di



</doc>
<doc id="156197" url="https://pl.wikipedia.org/wiki?curid=156197" title="Michael Howard">
Michael Howard

Michael Howard, właśc. Michael Hecht (ur. 7 lipca 1941 w Gorseinon w Walii) – brytyjski polityk, w latach 2003–2005 lider brytyjskiej Partii Konserwatywnej, wcześniej minister w rządach Margaret Thatcher i Johna Majora.
Życiorys.
Syn żydowskich imigrantów z Rumunii. Ukończył studia historyczne na Uniwersytecie Cambridge. Na stanowisku szefa torysów zastąpił Iaina Duncana Smitha. Jest deputowanym do Izby Gmin z okręgu Folkestone and Hythe, wchodził w skład gabinetu Johna Majora.
Howard był autorem wypowiedzi o „polskich obozach koncentracyjnych”, która wywołała wiele negatywnych komentarzy, a także pomysłu zniesienia, obowiązującego od 1701, zakazu wyznawania przez brytyjskiego monarchę katolicyzmu.
Wczesne lata życia.
Syn rumuńskiego sprzedawcy Bernarda Hechta i Walijki Hildy Kershion. Jego rodzina zmieniła nazwisko na „Howard”, kiedy Michael miał 6 lat. Michael odebrał wykształcenie w Llanelli Grammar School oraz w Peterhouse w Cambridge. W 1962 został przewodniczącym Cambridge Union Society. Początkowo studiował ekonomię, później rozpoczął studia prawnicze. W 1964 został powołany do korporacji Inner Temple. Specjalizował się w prawie pracy. Pod koniec lat 60. wstąpił do Bow Group, której przewodniczącym został w 1970.
Związany z Partią Konserwatywną startował bez powodzenia w okręgu Liverpool Edge Hill w 1966 i 1970. Po tych niepowodzeniach kontynuował prawniczą. W 1982 otrzymał tytuł Radcy Królowej. W latach 70. był zwolennikiem członkostwa Wielkiej Brytanii w EWG i członkiem Britain in Europe Group. W czerwcu 1982 Partia Konserwatywna nominowała go swoim kandydatem w okręgu Folkestone and Hythe. Wybory, które odbyły się w 1983, Howard wygrał bez problemu.
W latach 60. pracował przy głośnej sprawie rozwodowej modelki Sandry Paul. W 1975 Howard poślubił Sandrę. Ma z nią dwoje dzieci – syna Nicholasa (ur. 1976) i córkę Larissę (ur. 1977).
Kariera polityczna.
Howard bardzo szybko piął się po szczeblach partyjnej i rządowej kariery. Już w 1985 został parlamentarnym podsekretarzem stanu w ministerstwie handlu i przemysłu, odpowiedzialnym za sprawy finansowe City of London. Po wyborach 1987 został ministrem stanu ds. samorządu lokalnego. Na tym stanowisku odpowiadał za prowadzenia kontrowersyjnej „Sekcji 28” Local Government Act 1988, która zakazywała władzom samorządowym "promocji homoseksualizmu, albo publikowania materiałów mających na celu promocję homoseksualizmu" w szkołach. Odpowiadał również za uchwalenia Local Government Finance Act 1988, który zmieniał przepisy podatkowe.
W latach 1988–1989 był ministrem ds. wody i planowania został w styczniu 1990 członkiem gabinetu jako minister zatrudnienia. Po rezygnacji Margaret Thatcher w listopadzie 1990 Howard utrzymał swoje stanowisku w rządzie Johna Majora. Po wyborach 1992 został ministrem środowiska. W 1993 został ministrem spraw wewnętrznych. Na tym stanowisku podjął nieudaną próbę zmiany przepisów prawa karnego.
Po przegranych wyborach 1997 John Major zrezygnował z funkcji lidera konserwatystów. Howard i William Hague ogłosili, że będą wspólnie ubiegać się o przewodnictwo partii – Howard miał być liderem, a Hague przewodniczącym. Jednak już następnego dnia po tej deklaracji Hague zdecydował się startować na własną rękę. Howard odpadł już w pierwszej turze głosowań. Zaszkodziła mu krytyka jego działalności jako szefa resortu spraw wewnętrznych. Howard poparł następnie Hague'a, który wygrał wybory i powierzył Howardowi stanowisko ministra spraw zagranicznych w gabinecie cieni. Stanowisko to piastował do 1999, kiedy wycofał się do tylnych ław parlamentu.
Lider opozycji.
Porażka konserwatystów w wyborach 2001 sprawił, że Howard powrócił do aktywnej działalności politycznej. Nowy lider konserwatystów, Iain Duncan Smith, powierzył mu stanowisko Kanclerza Skarbu w gabinecie cieni. Po usunięciu Smitha ze stanowiska lidera partii wybory w listopadzie 2003 wygrał Howard i stanął na czele gabinetu cieni. Uważany był za efektywniejszego lidera Opozycji niż jego poprzednicy. Często krytykował politykę gabinetu Tony’ego Blaira, zwłaszcza w kwestii zaangażowania Wielkiej Brytanii w Iraku.
W 2003 "The Spectator" przyznał Howardowi tytuł Parlamentarzysty Roku, głównie za jego działania na stanowisku opozycyjnego Kanclerza Skarbu.
Do wyborów w maju 2005 Howard poprowadził Partię Konserwatywną pod hasłami zmiany polityki karnej oraz prawa imigracyjnego i podatkowe. Wybory zakończyły się jednak kolejną porażką konserwatystów, jednak partia Howarda zyskała 33 miejsca w Izbie Gmin. Przewaga Partii Pracy stopniała ze 167 do 66 miejsc w parlamencie. Następnego dnia po wyborach Howard ogłosił, że nie poprowadzi Partii Konserwatywnej w następnych wyborach i jak najszybciej zrezygnuje ze stanowiska lidera partii.
17 marca 2006 Howard ogłosił, że nie wystartuje w kolejnych wyborach parlamentarnych. 22 lutego 2007 został honorowym patronem Uniwersyteckiego Stowarzyszenia Filozoficznego w dublińskim Trinity College.

</doc>
<doc id="156200" url="https://pl.wikipedia.org/wiki?curid=156200" title="Teatr monumentalny">
Teatr monumentalny

Koncepcja tworzenia spektaklu jako widowisko teatralne, obejmujące wszelkie składniki spektaklu: tekst, reżyseria, scenografia. Idea wywodzi się od Adama Mickiewicza zauważona przez Leona Schillera w 1909 roku. Dostrzegł on kontynuację idei Mickiewicza u Wyspiańskiego, przyjmującego słowa Konrada z "Wyzwolenia": "Teatr mój widzę ogromny, Wielkie powietrzne przestrzenie", nazwał go również Teatrem Ogromnym. Adam Mickiewicz w 1843 roku we Francji postulował o utworzenie teatru stanowiącego przeciwieństwo salonów i buduarów teatru mieszczańskiego. Teatr Monumentalny miał być według Mickiewicza teatrem docierającym do wszystkich warstw społecznych, przeznaczony dla masowej widowni, zreformowany dzięki scenografii i oświetleniu, przeniesiony z tradycyjnych budowli teatralnych. Wyspiański w tym celu chciał wybudować amfiteatr na Wawelu. 
Była to koncepcja wzbogacenia Wielkiej Reformy teatralnej o nowatorskie tendencje międzywojennej awangardy, położenie nacisku na polityczne i społeczne zadania teatru. Repertuar miał być wybitny, przemyślany, ku pokrzepieniu serc.
Koncepcja teatru monumentalnego w latach międzywojennych była nowatorskim i oryginalnym, zrealizowanym dziełem, stanowiącym najważniejsze osiągnięcie naszego teatru.

</doc>
<doc id="156203" url="https://pl.wikipedia.org/wiki?curid=156203" title="Juan Albert Viloca">
Juan Albert Viloca

Juan Albert Viloca-Puig (ur. 17 stycznia 1973 w Barcelonie) – hiszpański tenisista.
Kariera tenisowa.
Jako zawodowy tenisista Viloca występował w latach 1992–2004.
Osiągnął w karierze 2 finały w zawodach rangi ATP World Tour w 1997 roku, najpierw w Gstaad, a potem w Meksyku.
Uczestniczył również we wszystkich 4 turniejach wielkoszlemowych, najdalej dochodząc do II rundy.
W rankingu gry pojedynczej Viloca najwyżej był na 47. miejscu (14 lipca 1997), a w klasyfikacji gry podwójnej na 204. pozycji (3 listopada 2003).

</doc>
<doc id="156204" url="https://pl.wikipedia.org/wiki?curid=156204" title="Tamara Łempicka">
Tamara Łempicka

Tamara de Lempicka (ur. 16 maja 1898 w Warszawie, zm. 18 marca 1980 w Cuernavace) – polska malarka epoki art déco.
Życiorys.
Urodziła się jako Tamara Rozalia Gurwik-Górska. Była córką mecenasa Borysa Gurwicz-Górskiego (Борис Гурвичъ-Горский), rosyjskiego Żyda i jego żony Malwiny z domu Dekler, pochodzącej ze zasymilowanej zamożnej, wpływowej żydowskiej rodziny. Gdy miała zaledwie kilka lat ojciec porzucił rodzinę. Tamara wychowywana była przez matkę i dziadków, Bernarda i Klementynę Deklerów w Warszawie, którzy należeli do elity towarzyskiej i kulturalnej – zaprzyjaźnieni byli między innymi z Ignacym Janem Paderewskim i Arturem Rubinsteinem. Ich rodzinny grobowiec znajduje się na cmentarzu żydowskim przy ul. Okopowej w Warszawie.
Od 1907 zaczęła symulować problemy zdrowotne i szantażem wymuszała coroczne wakacje we Włoszech oraz przeniesienie do szkoły w Lozannie. W trakcie owych wakacji, na które jeździła z babcią, zapoznała się ze sztuką renesansowych mistrzów, których obrazy oglądała we Florencji, Rzymie i Wenecji. Wpływ tych dzieł jest widoczny w dwóch pierwszych okresach twórczości Łempickiej. Przejawia się on w używanych przez nią czystych kolorach, dokładnym rysunku oraz draperiach i cieniach.
W 1916 w kaplicy Zakonu Kawalerów Maltańskich w Petersburgu poślubiła prawnika Tadeusza Łempickiego, który był synem bratanicy Cypriana Kamila Norwida. 16 września 1916 urodziła córkę, Marie-Christine Łempicką, w późniejszych latach znaną jako Kizette de Lempicka-Foxhall. Podczas rewolucji październikowej Tadeusz Łempicki został aresztowany przez bolszewików. Aby uwolnić męża, Łempicka uzyskała pomoc szwedzkiego konsula, który następnie pomógł jej uciec z Rosji. Małżonkowie spotkali się ponownie w Kopenhadze.
Małżonkowie zamieszkali w Paryżu, jednak Łempicki nie mógł utrzymać rodziny, ze względu na trwającą po pobycie w więzieniu traumę. Trudna sytuacja materialna spowodowała, że Tamara Łempicka zaczęła malować w celach zarobkowych. Pomimo twierdzeń Tamary Łempickiej, iż w kwestii warsztatu jest samoukiem, przez krótki okres uczęszczała do pracowni kubistycznego malarza, André Lhote′a.
Pierwszy raz jej prace zostały wystawione w 1922 przez Salon d′Automne dzięki siostrze artystki, Adriannie, która zasiadała w komisji dopuszczającej obrazy na wystawę. Malarstwo Łempickiej spotkało się z pozytywnym odbiorem, a ona sama wkrótce stała się sławna jako portrecistka Tamara de Lempicka. Jest to najbardziej kojarzony z Tamarą Łempicką okres jej twórczości – wyidealizowane portrety i akty o lekko kubicznych formach i nasyconych barwach. Z tego okresu też pochodzi jej autoportret "Tamara w zielonym Bugatti", przeznaczony na okładkę czasopisma „Die Dame” i uważany za jeden z typowych obrazów art déco.
W tym czasie słynna była ze swoich romansów (była biseksualna). W związku z jej rozwiązłym życiem, Tadeusz Łempicki w 1927 wystąpił o rozwód, powrócił do Warszawy i ożenił się w kościele ewangelicko-reformowanym w Łodzi z Ireną Spiess, bratanicą Stefana Spiessa. Kilka lat po rozwodzie artystka zaczęła chorować na depresję. W 1933 roku wyszła ponownie za mąż, za dziedzica austriackiego imperium browarniczego, barona Raoula Kuffnera.
Na początku II wojny światowej wyjechała z mężem do Beverly Hills w Kalifornii. W 1943 przeprowadzili się do Nowego Jorku, gdzie malarka kontynuowała twórczość artystyczną w swoim charakterystycznym stylu. Prasa amerykańska nie traktowała jej jednak poważnie, skupiając się głównie na tworzonej przez nią samą wokół siebie historii. W tym czasie podejmowała liczne eksperymenty, m.in. z abstrakcją geometryczną, był to jednak niewiele znaczący epizod w jej twórczości. Wyznacznikiem trzeciego etapu jej malarstwa stała się szpachla, narzędzie niewykorzystywane w sztuce przed impresjonizmem. Łempicka zaczęła tworzyć monochromatyczne obrazy w beżowych lub brązowych odcieniach. Były to obrazy o rozmytych konturach i bezpretensjonalnych tematach jak np. "Praczka", "Gołębie".
Po śmierci barona Kuffnera w 1962 przeniosła się do Houston w Teksasie. Jej nowe dzieła nie zostały dobrze przyjęte, przez co artystka zrezygnowała z wystawiania swoich prac. W 1978 przeniosła się do Cuernavaca w Meksyku. Zmarła tam podczas snu 19 marca 1980. Zgodnie z życzeniem malarki jej ciało zostało skremowane, a prochy rozrzucone z helikoptera nad wulkanem Popocatepetl.
W Polsce znajduje się kilkanaście jej obrazów, można je oglądać m.in. w kolekcji muzeum Villa la Fleur. Obrazy Łempickiej były eksponowane w Polsce rzadko, m.in. na wystawie w warszawskiej Zachęcie w 1928 roku, a także na Powszechnej Wystawie Krajowej w Poznaniu w 1929 roku. W 2008 roku Muzeum Narodowe w Warszawie w ramach wystawy „Wyprawa w dwudziestolecie”, wyeksponowało jeden obraz Tamary Łempickiej, "Znużenie" ("Kobieta siedząca na krześle") z 1927.
Od 2014 obraz Tamary Łempickiej "Martwa natura" z 1949 jest w zbiorach Muzeum Mazowieckiego w Płocku.
W 2018 r. jej obraz "La Musicienne" został sprzedany na aukcji w Nowym Jorku za ponad 9 mln $, stając się najwyżej wylicytowanym obrazem polskiego artysty w historii. Rekord ten został pobity w 2019 r. Obraz pt. "La tunique rose" sprzedano za 13,3 mln $ (52 mln zł). Kolejny rekord został pobity w 2020 r. Obraz "Portrait de Marjorie Ferry" został sprzedany za 16,28 mln £ (82 mln zł).
W 2022 roku Muzeum Narodowe w Lublinie zorganizowało wystawę jej prac pt. „Kobieta w podróży”. Od 2022 do 2023 w Muzeum Narodowym w Krakowie zorganizowano wystawę dzieł malarki pt. „Łempicka”.

</doc>
<doc id="156205" url="https://pl.wikipedia.org/wiki?curid=156205" title="Teatr Ósmego Dnia">
Teatr Ósmego Dnia

Teatr Ósmego Dnia (T8D) – teatr alternatywny działający w centrum Poznania (Osiedle Stare Miasto) od 1964 roku.
Historia.
Teatr Ósmego Dnia powstał w 1964 roku jako teatr studencki założony przez Lecha Raczaka oraz Tomasza Szymańskiego (pierwszego kierownika zespołu oraz późniejszego wieloletniego dyrektora Teatru im. Aleksandra Fredry w Gnieźnie) pod nazwą Studencki Teatr Poezji Ósmego Dnia. Pierwotna nazwa zespołu nawiązywała do „Zielonej Gęsi” Konstantego Ildefonsa Gałczyńskiego („siódmego dnia Pan Bóg odpoczywał, a ósmego stworzył teatr”). Od 1979 działa jako alternatywny teatr zawodowy. Realizowane spektakle były niezwykle ostrymi, ironicznymi komentarzami na temat PRL-u. Podczas stanu wojennego zespół występował na ulicach i w kościołach.
Po sześciu latach działalności w 1985 został formalnie rozwiązany, a większość aktorów wyemigrowała do Włoch. W 1989 roku działalność teatru w Poznaniu została wznowiona. Z Teatrem współpracowali Stanisław Barańczak (kierownik literacki zespołu) i Jan A.P. Kaczmarek, który kierował w nim Orkiestrą Ósmego Dnia. W latach 2000–2014 dyrektorem naczelnym i artystycznym teatru była Ewa Wójciak. Od roku 2015 dyrektorem Teatru jest Małgorzata Grupińska-Bis.
Lech Raczak oraz aktorzy Teatru Ósmego Dnia – współtwórcy przedstawień tej sceny – są laureatami Nagrody im. Konrada Swinarskiego, przyznawanej przez redakcję miesięcznika „Teatr” za całokształt działalności artystycznej (nagroda za sezon 1993/1994). W 2008 roku teatr otrzymał Nagrodę im. Stanisława Ignacego Witkiewicza, przyznaną przez Sekcję Krytyków Teatralnych Polskiego Ośrodka Międzynarodowego Instytutu Teatralnego z okazji Międzynarodowego Dnia Teatru, w uznaniu zasług w popularyzacji polskiego teatru na świecie.
Zespół.
Aktorzy występujący w spektaklach salowych i plenerowych:
scenografia: Jacek Chmaj

</doc>
<doc id="156206" url="https://pl.wikipedia.org/wiki?curid=156206" title="Pistolet maszynowy Steyr MPi 69">
Pistolet maszynowy Steyr MPi 69

Steyr MPi 69 – austriacki pistolet maszynowy kalibru 9 × 19 mm.
Historia konstrukcji.
Prace nad pierwszym powojennym pistoletem w Austrii rozpoczęły się w drugiej połowie lat sześćdziesiątych. Pierwszy projekt autorstwa inż. Mosera został dopracowany przez Hugo Stowassera. Po próbach rozpoczęto w zakładach Steyr Daimler Puch AG produkcję nowej broni przyjętej do uzbrojenia armii austriackiej jako "Maschinepistole Mpi 69". Pierwsze partie nowego pistoletu maszynowego zostały dostarczone w 1971 roku.
Steyr MPi 69 ma komorę zamkową ze stali i komorę spustową z polimeru. Nietypową cechą jest brak rękojeści napinania zamka. Jej rolę spełnia napinacz, do którego przypięty jest przedni koniec pasa nośnego.
Na początku lat osiemdziesiątych rozpoczęto produkcję pistoletu maszynowego MPi 81, będącego modernizacją MPI 69. Posiada on konwencjonalną rękojeść napinania zamka. Zastosowano też w nim lżejszy zamek, co zwiększyło szybkostrzelność.
Opis konstrukcji.
Pistolet maszynowy MPi 69 jest bronią samoczynno-samopowtarzalną. Automatyka broni działa na zasadzie odrzutu zamka swobodnego. Broń strzela z zamka otwartego. Mechanizm spustowy z możliwością strzelania ogniem pojedynczym i seriami. Broń nie posiada przełącznika rodzaju ognia, zastosowano dwuchodowy mechanizm spustowy (krótkie ściągnięcie spustu na drodze ok. 10 mm powoduje oddanie strzału pojedynczego, przy długim ściągnięciu spustu broń strzela ogniem ciągłym). Zasilanie z magazynków 25 i 32-nabojowych dołączanych do gniazda w chwycie pistoletowym. Przyrządy celownicze składają się z muszki i celownika przerzutowego (nastawy 100 i 200 metrów). Kolba wysuwana (wykonana z odpowiednio wygiętego pręta).

</doc>
<doc id="156207" url="https://pl.wikipedia.org/wiki?curid=156207" title="Bim Bom">
Bim Bom



</doc>
<doc id="156214" url="https://pl.wikipedia.org/wiki?curid=156214" title="Skun">
Skun



</doc>
<doc id="156216" url="https://pl.wikipedia.org/wiki?curid=156216" title="Roots reggae">
Roots reggae

Roots reggae, tłumaczone czasami jako korzenne reggae lub muzyka korzeni – główny nurt muzyki reggae, powstały na początku lat siedemdziesiątych XX wieku w Kingston na Jamajce.
Głównym wyznacznikiem gatunku jest tematyka utworów, zawierająca najczęściej duchowe przesłanie rastafariańskie lub traktująca o szeroko pojętej niesprawiedliwości społecznej czy też rasowej. Liczne dyskusje wzbudza natomiast warstwa muzyczna; zdecydowana większość utworów utrzymana jest w podniosłym, patetycznym nastroju opartym na skali molowej, wobec czego niektórzy skłonni są tylko takie pieśni zaklasyfikować jako roots. Niezależnie od tego, wspólne cechy łączące wszystkie utwory to pulsująca linia basu oraz wyraźnie zaakcentowany skank gitarowy, przy jednoczesnym zachowaniu instrumentalnego minimalizmu i surowości brzmienia.
Historia.
Kluczową rolę w powstaniu gatunku odegrała wizyta cesarza Etiopii Haile Selassiego w stolicy Jamajki, która doprowadziła do wzrostu znaczenia społeczności rastafariańskiej na wyspie. Głoszone przez rasta idee trafiały przede wszystkim do ubogich mieszkańców slumsów, a to właśnie spośród nich wywodziła się zdecydowana większość wykonawców reggae. Dodatkowo, drastycznie pogarszająca się sytuacja ekonomiczna kraju sprzyjała stopniowemu wypieraniu beztroskich przebojów wczesnego reggae przez utwory zaangażowane społecznie. Wokalistom takim jak Burning Spear, Ijahman Levi, Winston Holness czy też Yabby You udało się wówczas przełamać opór ze strony producentów, początkowo przeciwnych wydawaniu trudniejszego w odbiorze materiału w obawie przed słabymi wynikami sprzedaży. Za pośrednictwem charyzmatycznego bębniarza rasta Counta Ossiego przeniknęło do muzyki reggae brzmienie afrykańskich bębnów Nyabinghi, pierwotnie akompaniujących śpiewom religijnym w czasie rastafariańskich zgromadzeń modlitewnych (zob. chanty Nyabinghi).
Roots reggae znalazło się u szczytu popularności w drugiej połowie lat siedemdziesiątych; „korzenne” utwory miała wówczas w swoim repertuarze niemal cała czołówka zespołów reggae zarówno na Jamajce (m.in. Bob Marley &amp; The Wailers, Black Uhuru, Culture, Inner Circle, Israel Vibration, The Abyssinians, The Congos, The Mighty Diamonds, Third World, Twinkle Brothers), jak i w Wielkiej Brytanii (Aswad, Misty in Roots, Steel Pulse). Po śmierci Marleya w maju 1981 roku gatunek stracił na popularności, ustępując miejsca nowoczesnemu dancehallowi opartemu na agresywnych nawijkach DJ-skich. Trend ten, utrzymujący się przez całe lata osiemdziesiąte, paradoksalnie przybrał największą siłę na samej Jamajce, podczas gdy tradycje roots były podtrzymywane przez białych wykonawców w Europie.
Lata dziewięćdziesiąte przyniosły nieoczekiwany renesans „korzennych” tekstów (aczkolwiek śpiewanych przeważnie do riddimów elektronicznych). Stało się to głównie za sprawą licznego grona młodych jamajskich artystów, którzy na nowo odkrywali przesłanie Rastafari, utożsamiając się przeważnie z odłamem („domem”) Bobo Ashanti. Nurt ten znany jest jako modern roots reggae, zaś do jego najważniejszych przedstawicieli należą m.in. Anthony B, Buju Banton, Capleton, Chezidek, Fantan Mojah, Garnett Silk, Jah Cure, Jah Mali, Jah Mason, Junior Kelly, Luciano, Lutan Fyah, Ras Shiloh, Sizzla Kalonji, Turbulence, Yami Bolo.
Terminem heavy roots reggae określa się ciężkie, majestatyczne utwory zdominowane przez wyjątkowo głęboką, przytłaczającą linię basu. Głównym ośrodkiem powstawania tego typu muzyki jest brytyjska scena sound systemowa, ukształtowana w latach 80. (stąd też twórczość tego nurtu bywa nazywana mianem UK Dub). Niewątpliwym prekursorem i guru gatunku pozostaje Jah Shaka, mieszkający w Londynie jamajski producent, dubmaster i operator sound systemu. Spośród licznych jego naśladowców wymienić warto takie postaci jak Aba Shanti I, Jah Free, Jah Warrior, King Earthquake czy też zespoły Iration Steppas i The Disciples.
Charakterystyczne zwroty.
Są to najczęściej elementy tzw. języka rasta (por. słownik Rastafari), często mylnie utożsamianego z językiem jamajskim.

</doc>
<doc id="156217" url="https://pl.wikipedia.org/wiki?curid=156217" title="Quake 3">
Quake 3



</doc>
<doc id="156218" url="https://pl.wikipedia.org/wiki?curid=156218" title="Doom 2">
Doom 2



</doc>
<doc id="156219" url="https://pl.wikipedia.org/wiki?curid=156219" title="Flaga Iranu">
Flaga Iranu

Flaga Iranu – we współczesnej formie została ustanowiona 29 lipca 1980 i jest odzwierciedleniem zmian, które zaszły w Iranie po rewolucji islamskiej.
Na fladze w postaci horyzontalnych pasów występują od góry do dołu trzy kolory:
Tego typu wzór był wprowadzony od początku XX wieku i występował także na fladze szachów Iranu.
Białe wzory na zielonym i czerwonym kolorze, to słowa "Allahu Akbar" ("Bóg jest wielki") powtórzone 22 razy (dwa rzędy po 11 wyrażeń) dla upamiętnienia daty zwycięstwa rewolucji – 22 Bahman 1357 AP (11 lutego 1979).
Na białym pasie umieszczone jest godło Iranu w kolorze czerwonym – stylizowany napis Allah.
Historia.
Poprzednia flaga Iranu, za rządów dynastii Pahlawi, miała podobny wzór, jednak w centrum umieszczony był symbol lwa i słońca. Została ona wprowadzona po przyjęciu konstytucji w 1906, jednak już wcześniej władcy używali sztandarów z lwem i słońcem w kolorystyce biało-zielono-różowej.
W roku 1925 barwę różową zastąpiono czerwoną.
Symbol lwa i słońca w centrum flagi występował w różnych formach, powszechnie używano również flagi pozbawionej godła. Po obaleniu Pahlawich w 1979, przez krótki okres używano flagi złożonej jedynie z trzech pasów.

</doc>
<doc id="156223" url="https://pl.wikipedia.org/wiki?curid=156223" title="Polder (ujednoznacznienie)">
Polder (ujednoznacznienie)



</doc>
<doc id="156225" url="https://pl.wikipedia.org/wiki?curid=156225" title="Bashar al-Asad">
Bashar al-Asad



</doc>
<doc id="156227" url="https://pl.wikipedia.org/wiki?curid=156227" title="Baszar Asad">
Baszar Asad



</doc>
<doc id="156230" url="https://pl.wikipedia.org/wiki?curid=156230" title="Teatr ludowy (amatorski)">
Teatr ludowy (amatorski)

Teatr ludowy – amatorski teatr wiejski.
Teatr ludowy w Polsce.
Teatr ludowy w Polsce rozwijał się od połowy XIX w., a jego szczególny rozkwit miał miejsce na przełomie XIX i XX w. Pierwszą organizacja zrzeszającą tego rodzaju zespoły był powstały w 1907 r. Związek Teatrów i Chórów Włościańskich we Lwowie, później przekształcony w Związek Teatrów Ludowych (1919). Związek pomagał zespołom ludowym działającym na wsiach, w szkołach i wśród żołnierzy, organizując kursy, udostępniając rekwizyty, dekoracje. Od 1920 wydawał pismo „Teatr Ludowy”. W 1929 roku Jędrzej Cierniak założył Instytut Teatrów Ludowych w Warszawie. 
W latach 20. XX w. na wsi dochodzi do największego rozkwitu teatru, powstaje ponad 10 tysięcy zespołów, prezentujących się przy każdej nadarzającej się okazji, jak: okoliczności państwowe, rocznice, święta, itd. Po II wojnie światowej w miastach również dochodzi do rozkwitu teatru ludowego. Powstają zespoły przy parafiach i partiach robotniczych. PRL upowszechnia ten rodzaj teatru, popiera i dofinansowuje, ale jest odgórnie kontrolowany. Z czasem zlikwidowano wszystkie niezależne amatorskie zespoły istniejące przed wojną, które wystawiały spektakle niezgodne z linią Partii. Zmienia się to po śmierci Stalina w 1956 roku. W 1962 roku zawiązuje się Związek Teatrów Amatorskich, a w 1972 przejmuje go Towarzystwo Kultury Teatralnej, które działa na bazie Instytutu Teatrów Ludowych z 1919 roku. Pod koniec XX wieku teatry amatorskie przenoszą się w budynki regionalnych domów kultury działające pod skrzydłami dyrektorów owych ośrodków, choć zdarzają się przypadki niezależnej działalności teatrów amatorskich w żaden sposób z nikim niezwiązanym.

</doc>
<doc id="156233" url="https://pl.wikipedia.org/wiki?curid=156233" title="Jan XIX">
Jan XIX

Jan XIX (łac. "Ioannes XIX", właśc. Romanus, ur. w Tusculum, zm. 20 października 1032 w Rzymie) – papież w okresie od 19 kwietnia 1024 do 20 października 1032.
Życiorys.
Jego prawdziwe imię to Romanus; był bratem Benedykta VIII i Alberyka III. Papieżem został dzięki poparciu swoich krewnych – hrabiów Tusculum, którzy traktowali papiestwo jako swoją własność. Był człowiekiem świeckim, dlatego podczas jednego dnia otrzymał wszystkie potrzebne święcenia, co było sprzeczne z prawem kanonicznym. Zatrudnił w Pałacu Laterańskim swojego drugiego brata, Alberyka, pełniącego wcześniej funkcję sędziego miejskiego.
Wysłał do Polski koronę dla Bolesława Chrobrego, czym umożliwił i poparł koronację pierwszego króla Polski w 1025; ponadto utworzył biskupstwo w Kruszwicy. Popierał reformy kluniackie i utrzymywał przyjazne stosunki z Odilonem, opatem Cluny. Za udzielanie rozmaitych godności kościelnych żądał wysokich sum, więc podejrzewano, że zamierza sprzedać Konstantynopolowi prymat papieski, czyli tytuł patriarchy ekumenicznego. Cesarz Bazyli II przybył do Rzymu z hojnymi datkami, co skłaniało Jana do przystania na propozycję. Spowodowało to jednak stanowczy sprzeciw opatów z Cluny, więc Jan musiał zrezygnować ze swoich zamiarów.
26 marca 1027 roku papież dokonał koronacji Konrada II na cesarza, w obecności Rudolfa III i Kanuta Wielkiego. Nowy cesarz nie przysiągł strzec Państwa Kościelnego, ani nie odnowił "przywileju ottoniańskiego". Wymusił natomiast na Janie, by ten ogłosił, że Akwileja ma stać się "metropolią wszystkich Kościołów Włoch".
Papież zmarł w Rzymie, a pochowano go w bazylice św. Piotra.

</doc>
<doc id="156234" url="https://pl.wikipedia.org/wiki?curid=156234" title="Nabój .45 ACP">
Nabój .45 ACP

.45 Automatic Colt Pistol (.45 ACP) – amerykański 11,43 × 23 mm nabój pistoletowy. Przepisowy nabój pistoletowy armii amerykańskiej do 1985 roku.
Kiedy w trakcie kampanii na Filipinach prowadzonej w latach 1898-1900 okazało się, że używany przez amerykańską armię nabój rewolwerowy 38 Long nie posiada wystarczającej mocy obalającej, do użytku ponownie wprowadzono rewolwery o kalibrze 0,45 cala. Postanowiono wtedy także rozpocząć prace nad nową bronią krótką (nie podjęto jeszcze decyzji, czy będzie to rewolwer, czy pistolet). Po początkowym zahamowaniu prac spowodowanym zakończeniem walk na Filipinach w roku 1907 ogłoszono konkurs na nową broń krótką. Zwycięzcą okazał się skonstruowany przez Johna M. Browninga pistolet wprowadzony do uzbrojenia jako Colt M1911, zasilany amunicją, która otrzymała oznaczenia .45 ACP (Automatic Colt Pistol). Nowa amunicja szybko stała się popularna w obu Amerykach. Nabój .45 ACP był przepisowym nabojem pistoletowym armii amerykańskiej do wprowadzenia do uzbrojenia w 1985 roku pistoletu M9 (Beretta 92) kalibru 9 × 19 mm Parabellum. Po wprowadzeniu nowej broni nabój .45 ACP jest nadal używany przez niektóre formacje armii amerykańskiej (posiada niższą prędkość wylotową niż nabój 9 × 19 mm, więc lepiej nadaje się do broni wytłumionej, a pełnopłaszczowe pociski kalibru 11,43 mm mają większą zdolność obalającą niż pociski 9 mm).

</doc>
<doc id="156238" url="https://pl.wikipedia.org/wiki?curid=156238" title="William Joseph Bell">
William Joseph Bell

William Joseph Bell (ur. 6 marca 1927 w Chicago, zm. 29 kwietnia 2005 w Los Angeles) – amerykański scenarzysta, autor scenariuszy i producent znanych oper mydlanych – "Żaru młodości" ("The Young and the Restless") i "Mody na sukces" ("The Bold and the Beautiful").
Początkowo pracował w zespole scenarzystów serialu "As the World Turns" pod kierunkiem Irny Phillips, zwanej „królową oper mydlanych”. W 1964 roku wspólnie z Phillips był współtwórcą serialu "Inny świat" ("Another World"). W latach 1966-1975 pracował jako główny scenarzysta serialu "Dni naszego życia" ("Days of Our Lives") i przyczynił się do odzyskania przez serial popularności. W 1973 roku zainicjował nowy serial – "Żar młodości" "(The Young and the Restless)", który z czasem stał się jednym z najwyżej cenionych w telewizji amerykańskiej. Pozostawał jego naczelnym scenarzystą do 1998. Duży sukces odniósł także z kolejną operą mydlaną – "Modą na sukces" "(The Bold and the Beautiful)" (od 1987).
Przy pracy nad serialami współpracował z żoną, Lee Phillip Bell, a później także z dziećmi (Williamem Juniorem, Bradleyem i aktorką Lauralee).

</doc>
<doc id="156239" url="https://pl.wikipedia.org/wiki?curid=156239" title="Teatr amatorski w Polsce">
Teatr amatorski w Polsce

Teatr amatorski – spektakle i widowiska realizowane przez wykonawców, którzy nie mają wykształcenia aktorskiego. Teatr nie jest zazwyczaj głównym zajęciem aktorów amatorów, a traktowany jest przez nich raczej jako hobby. 
Rys historyczny.
Od czasów renesansu na dworach magnackich powstawały teatry zawodowe, półzawodowe lub amatorskie, natomiast na dworach mniej zamożnej szlachty - tylko amatorskie. W połowie XIX wieku teatr amatorski w Polsce odgrywał dużą rolę w budowaniu świadomości narodowej i podtrzymaniu kultury polskiej w czasach zaborów. Często się zdarzało, że granica pomiędzy amatorami a zawodowcami zacierała się pod względem doboru repertuaru, czy zastosowania techniki zawodu aktorskiego.
Pod koniec wieku XIX można było zaobserwować rozwój teatru ludowego na terenach wiejskich. Organizowano duże widowiska, spektakle plenerowe z udziałem kilkuset wykonawców. W 1919 roku powstał Związek Teatrów Ludowych, a w 1929 roku Jędrzej Cierniak założył Instytut Teatrów Ludowych w Warszawie. W latach dwudziestych na wsi nastąpił rozkwit sztuki teatralnej, powstało ponad 10000 zespołów, prezentujących się przy okazji okoliczności państwowych, rocznic, świąt itp.
Po II wojnie światowej scena ludowa rozwijała się także w miastach. powstawały zespoły przy parafiach i partiach lewicowych, zwanych partiami robotniczymi. PRL upowszechniała ten rodzaj teatru, popierając i dofinansowując wykonawców ludowych, ale teatr amatorski był odgórnie kontrolowany. Z czasem zlikwidowano wszystkie niezależne amatorskie zespoły istniejące przed wojną, prezentujące punkt widzenia niezgodny z linią partii. Zmiany w tym względzie nastąpiły dopiero po śmierci Stalina w 1956 roku. W 1962 roku zawiązał się Związek Teatrów Amatorskich, a w 1972 został przyjęty do Towarzystwo Kultury Teatralnej.
Pod koniec XX wieku teatry amatorskie przeniosły się pod opiekę regionalnych Domów Kultury, choć zdarzają się przypadki niezależnej działalności teatrów amatorskich w żaden sposób z nimi niezwiązanych.
Festiwale teatrów amatorskich.
Obecnie w Polsce odbywa się wiele festiwali teatru amatorskiego. Do najstarszych z nich należą:

</doc>
<doc id="156242" url="https://pl.wikipedia.org/wiki?curid=156242" title="Teatr telewizji">
Teatr telewizji



</doc>
<doc id="156243" url="https://pl.wikipedia.org/wiki?curid=156243" title="I bitwa pod Breitenfeld">
I bitwa pod Breitenfeld

Bitwa pod Breitenfeld – starcie zbrojne między wojskami katolickimi a wojskami protestanckimi mające miejsce 17 września 1631 roku w trakcie wojny trzydziestoletniej.
Tło historyczne.
W 1618 roku wybuchła w Niemczech wojna zwana trzydziestoletnią, która początkowo była konfliktem religijnym pomiędzy katolikami i protestantami. Niemcy w tym czasie podzielone były na księstwa. Protestanccy książęta w walce z Imperium Habsburgów uzyskali pomoc ze strony króla Danii Chrystiana IV w 1624 roku, a następnie ze strony króla szwedzkiego Gustawa Adolfa w roku 1630. Gustaw na czele 30-tysięcznej, zdyscyplinowanej, świetnie uzbrojonej armii, wylądował w tym samym roku w północnych Niemczech. W skład armii oprócz Szwedów wchodziły także najemne oddziały ze Szkocji i Niemiec. Po stronie przeciwnej było 40 000 żołnierzy dowodzonych przez Johana von Tilly, orędownika Ligi Katolickiej. 20 maja 1631 r. żołnierze Ligi Katolickiej splądrowali i zrównali z ziemią Magdeburg, w czasie dokonanej rzezi zamordowano 20 000 mieszkańców, dopuszczono się też gwałtów na kobietach. Masakra wstrząsnęła i zszokowała rozmiarem zniszczeń całe Niemcy. Elektor saski pod wpływem tego zdarzenia przepuścił wojska Gustawa Adolfa przez swoje ziemie w kierunku Lipska, któremu zagrażał Johan von Tilly. Do wojsk Gustawa Adolfa dołączyły oddziały saskie, które napotkały Szwedów w miejscowości Duben. Po połączeniu oddziałów siły króla szwedzkiego liczyły 44 000 ludzi.
Przed bitwą.
Rankiem 17 września 1631 r. obie strony stanęły naprzeciw siebie w pobliżu Breitenfeld. Tilly dowodzący wojskami katolickimi (w tym 30 000 piechoty i 10 000 jazdy) ustawił własne formacje w poprzek wzniesienia w typowej formacji hiszpańskiej. Lewym skrzydłem dowodził Pappenheim a prawym Fürstenburg. Natomiast stan wojsk protestanckich (26 000 Szwedów, Finów i Szkotów oraz 18 000 Sasów) dowodzonych przez Gustawa Adolfa przedstawiał się następująco: centrum szwedzkie stanowiło sześć brygad piechoty wspieranych pułkiem kawalerii, a dodatkowe brygady piechoty i pułk kawalerii stanęły w rezerwie. Na prawym skrzydle ustawione zostało 6 pułków kawalerii wspartych plutonami muszkieterów oraz w odwodzie cztery szwadrony i jeden pułk kawalerii. Lewą stronę stanowiły 3 pułki kawalerii, dwa plutony muszkieterów oraz wysunięty do przodu kontyngent saski. Lewym skrzydłem dowodził gen. Gustav Horn, prawym gen. Johan Banér.
Bitwa.
Przygotowania obu stron do walki trwały do południa. Bitwa rozpoczęła się po dwugodzinny wzajemnym ostrzale artyleryjskim. Straty zadawane przez artylerię szwedzką, spowodowały, że lewe skrzydło dowodzone przez Gottfrieda Pappenheima ruszyło do ataku. Rozkaz do ataku został wymuszony przez żołnierzy. Wojska katolickie w sile 5000 ludzi siedmiokrotnie wykonywały karakol, jednak atak zakończył się niepowodzeniem. Wprowadzenie do walki przez gen. Banera szwedzkich odwodów, spowodowało, że wojska katolickie lewego skrzydła poniosły dotkliwe straty i zmuszone zostały do wycofania. Odwrót zakończył się bezładną ucieczką w kierunku Lipska. Inaczej, przedstawiała się sytuacja na prawym skrzydle, gdzie kawaleria katolicka natarła na Sasów, zmuszając ich do odwrotu. Sasi uciekając odsłonili lewe skrzydło Szwedów. W tym momencie Tilly nakazał swojej piechocie atak na flankę przeciwnika. Jednak manewr oskrzydlający nie powiódł się i piechota Tilly'ego poniosła wielkie straty. Pułki Gustawa Adolfa celnym ogniem muszkietów zatrzymały atak przeciwnika. Tymczasem na lewym skrzydle uciekający Sasi splądrowali obóz swoich szwedzkich sojuszników. Po przegnaniu Sasów kawaleria Tilly'ego dostała rozkaz uderzenia na Szwedów z tyłu. Atak nie powiódł się, podobnie jak natarcie piechoty, odrzuconej celnym ogniem artylerii i muszkietów szwedzkich. Uciekającego przeciwnika ścigała kawaleria prowadzona przez Gustawa Adolfa. Strona katolicka poniosła dotkliwe straty a od zupełnej klęski uchronił ją zapadający zmrok. Ranny Johan von Tilly uciekł do Halle. Szwedzi zwycięstwo osiągnęli przede wszystkim przy pomocy piechoty ustawionej w dwie linie oraz zdolności manewrowej swoich oddziałów.
Strona katolicka straciła 7000 zabitych i 6000 rannych lub wziętych do niewoli. W ręce zwycięskich Szwedów dostała się też cała artyleria, tabory i 90 sztandarów pułkowych. Straty szwedzkie natomiast wynosiły mniej niż 2000 zabitych, zaś saskie 2 000.
W wyniku ran odniesionych w bitwie 19 września 1631 zmarł Adolf, książę Holsztynu, jeden z dowodzących wojsk cesarskich.
Konsekwencje.
Zwycięstwo Szwedów pod Breitenfeld zmieniło układ sił w wojnie trzydziestoletniej. Historyk protestantyzmu uznał, że zwycięstwo to ochroniło protestancką Europę od: "groźby władzy jezuitów". Sukces Gustawa Adolfa przyczynił się do znacznego wzrostu siły i prestiżu Szwecji, czyniąc z niej jedną z wiodących potęg europejskich w ciągu następnych pięćdziesięciu lat. Rok po bitwie Gustaw poprowadził swoje oddziały do kolejnego zwycięstwa w bitwie pod Lützen, w której jednak sam poległ. Późniejsza klęska wojsk szwedzkich w bitwie pod Nördlingen spowodowała zaniechanie planów utworzenia konfederacji protestantów pod przywództwem Szwecji.

</doc>
<doc id="156245" url="https://pl.wikipedia.org/wiki?curid=156245" title="Anguirus">
Anguirus

 – drugi po Godzilli fikcyjny olbrzymi potwór ("kaijū"), stworzony przez japońską wytwórnię filmową Tōhō. Po raz pierwszy pojawił się w filmie "Godzilla kontratakuje" z 1955 roku jako pierwszy przeciwnik Godzilli. W późniejszych filmach był jego sprzymierzeńcem.
Imię.
Japońskie imię Anguirusa nawiązuje do japońskiej nazwy ankylozaura – , na który oparto projekt potwora. 
Oryginalna angielska nazwa nadana Anguirusowi przez Tōhō to "Angilas", co było widać na międzynarodowych materiałach prasowych filmu "Godzilla kontratakuje". Gdy film został wydany w Stanach Zjednoczonych przez Warner Bros. w 1959 roku jako "Gigantis, Fire Monster", materiały reklamowe zapisywały nazwę potwora jako "Angurus", który był również określany w amerykańskiej wersji językowej. W połowie lat 70. Toho objął prawami autorskimi nowe poprawione angielskiej imię potwora – "Anguirus", które stało się oficjalnym zlatynizowanym imieniem Anguirusa. Jednak tylko angielski dubbing do "Terroru Mechagodzilli" wykorzystał to imię. Angielskie dubbingi do filmów "Zniszczyć wszystkie potwory", "Rewanż Godzilli" i "Godzilla kontra Gigan" określają go jako "Angilas", podczas gdy w filmie "" wymowa brzmi jak "Angweenus". Inna alternatywna nazwa – "Anguillas", pojawiła się w niemieckim zwiastunie "Zniszczyć wszystkie potwory" i amerykańskiej wersji gry "Godzilla" na Game Boya.
Kilka amerykańskich publikacji z lat 70., w tym 34. numer "The Monster Times" i książka dla dzieci "Godzilla" autorstwa Iana Thorne’a określało Anguirusa oferowało imię "Anzilla" jako alternatywną nazwę, a jej pochodzenie jest nieznane.
Opis.
Anguirus jest czworonożnym jaszczurem, którego grzbiet pokryty kolczasty pancerz. Na czubku głowy ma kryzę z rogów, na nosie posiada róg. Jego podłużna twarz upodabnia go do krokodyla i ma wystające zęby, z czego najbardziej prominentne są dwa kły. Posiada długi kolczasty ogon, na który przypada większość jego długości ciała. Jego tylne kończyny są dłuższe od przednich, co pozwala mu stanąć w pozycji pionowej, jednak zwykle porusza się na czworaka. W filmie "" Anguirus ma możliwość zwijania się w kulę jak pancernik, przez co w filmie jest żartobliwie tak określany, zaś na końcu ogona ma maczugę podobną do tej u ankylozaura.
Historia.
Seria Shōwa.
W swoim debiucie "Godzilla kontratakuje" był przeciwnikiem Godzilli. Ich walka przykuła uwagę pracowników koncernu rybnego – Tsiukoki i Kobayashiego. Po poinformowaniu władz obaj mężczyźni rozpoznali drugiego potwora jako Angorosaursa opisanego przez polskiego naukowca Plateliego Hondona. Angorosaur, potocznie nazwany Anguirusem, był mięsożernym dinozaurem żyjącym ok. 70-150 milionów lat temu i nienawidził innych drapieżników jako konkurentów pokarmowych. Doktor Tadokoro sugeruje, że Godzilla musiał żyć w tym samym czasie i był naturalnym wrogiem Anguirusa. Jest zdania, że skoro bomba wodorowa miała wpływ na Godzillę, to samo mogło spotkać Angorosaura. Oba potwory stoczyły zaciekłą walkę w Osace, niszcząc przy tym miasto, w tym także zamek Ōsaka. Anguirus ostatecznie poległ, a jego ciało zostało spalone przez Godzillę.
Inny Anguirus pojawił się w filmie "Zniszczyć wszystkie potwory" z 1968 roku, gdzie tak jak wszystkie inne ziemskie potwory, żył w specjalnie stworzonym na archipelagu Ogasawara środowisku dla potworów – Wyspie Potworów. Ich spokój na wyspie zakłócili Kilaakowie, rasa kosmitów, która planowała podbić Ziemię. W tym celu przejęli oni kontrolę nad ziemskimi potworami i wysłali je, by niszczyły ludzkie miasta. Po zniszczeniu przez załogę "Moonlight SY-3" urządzenia kontrolnego Kilaaków był widziany przed rozpoczęciem się finałowej bitwy u stóp góry Fudżi. Gorozaur u boku Godzilli, Gorozaura, Rodana, Minyi, Kumongi i larwy Mothry stoczył zwycięską bitwę z Królem Ghidorą. Gdy inwazja Kilaaków została zdławiona, Anguirus wraz z innymi potworami wrócił na archipelag Ogasawara, gdzie żyje w spokoju[2].
W filmie "Godzilla kontra Gigan" stał się sprzymierzeńcem Godzilli w walce z nowymi kosmitami, planującymi podbić Ziemię przy użyciu Króla Ghidory i Gigana. Pochodzący z Wyspy Potworów obrońcy Ziemi zwyciężają najeźdźców.
Anguirusa można było jeszcze przelotnie zobaczyć w "Rewanżu Godzilli" i "Godzilli kontra Megalonie" jako bywalca Wyspy Potworów, jednak było to niemal wyłącznie fragmenty z poprzednich filmów.
W "Terrorze Mechagodzilli" Anguirus skonfrontował się z Godzillą, którym w rzeczywistości był Mechagodzilla. Fałszywy Mechagodzilla po brutalnej walce złamał Anguirusowi szczękę, zmuszając go do ucieczki.
Seria Millenium.
Anguirus wystąpił w filmie "" jako jeden z potworów atakujących cały świat. Celem Anguirusa był Szanghaj. Siły Obrony Ziemi (oryg. "Earth Defense Force") wysłały tam jeden ze swój latający okręt bojowy Karyu, jednak Anguirus unikał ataków. Podczas potyczki nagle został teleportowany, co spotkało też inne potwory. Za teleportacją stali kosmici zwani Xilieniami, chcący ocalić Ziemian. Jednak okazało się, że to Xilieni stali za atakami potworów jako część planów podbicia Ziemi. Anguirus przy wsparciu xilieńskich statków kontynuował destrukcję Szanghaju i zniszczył Karyu. Doktor Miyuki Otonashi wykazała, że Anguirus i inne potwory mają w sobie , dzięki czemu Xilieni mogą je kontrolować. W odpowiedzi Siły Obrony Ziemi (oryg. "Earth Defense Force") wypuściły z Obszaru G (oryg. "Area G") Godzillę, gdyż ten jest pozbawiony zasady M i może stanowić największą obronę Ziemi. Dowódca Xilienów rozkazał teleportowanie Anguirusa wraz z Rodanem i Kingiem Caesarem u podnóża góry Fudżi, gdzie ścierają się z przybyłym Godzillą. Trzy potwory przegrały jednak walkę z olbrzymim jaszczurem, jednak w przeciwieństwie do innych potworów zostały przez niego oszczędzone.
"Godzilla: Planeta potworów".
Anguirus objawił się światu w listopadzie 2005 roku i zaatakował wspólnie z Rodanem Pekin, powodując śmierć 8,2 miliona osób. Oba potwory zostały zabite przez chińską broń biologiczną, Hedorę, która pozostawiła ich szkielety pozostawione wśród zniszczonych budynków.
MonsterVerse.
Gdy pojawiły się zwiastuny do filmu "" spekulowano, że Aguirus zaliczy tam występ, szczególnie, że reżyser filmu Michael Dougherty uważa za jednego ze swoich ulubionych potworów. Jednak w samym filmie był to zupełnie inny potwór o imieniu Methuselah. Prawdopodobnie był rozważany jego udział w filmie, gdyż pojawił się na grafikach koncepcyjnych, a także Dougherty zasugerował, że szkielet Anguirusa można dostrzec w podwodnym legowisku Godzilli.
"Godzilla Singular Point".
Chcąc odszukać brakujące zwłoki jednego z Rodanów, Yun i Kaberu odnaleźli ślady stóp czworonożnego zwierzęcia, sugerując że ono zabrało Rodana i wkrótce odkryli go na wpół zjedzonego. Dołączył do nich reporter Takehiro Kai. Kolejne ślady dostrzega armia widząc przewróconą ciężarówkę. Był to gad, po chwili zraniony przez karabiny. Został odkryty przez Kaia, Yuna i Kaberu jak poił się w rzece. Anguirus został spłoszony przez dwóch myśliwych. Kai zaczął robić wywiad z okolicznymi świadkami. Wkrótce w górach zostaje zorganizowane polowanie. Został nazwany Anguirus przez wnuczkę lokalnego burmistrza (co jest sugerowane, że miała na myśli ankylozaura). Gorō Ōtaki zostaje wezwany, by opracował radio, które pomogło w odciągnięciu Rodanów, i tym samym zwabił Anguirusa do klatki. Analizując materiał filmowy Kaia Yun doszedł do wniosku, że Anguirus potrafi przewidzieć z precyzją projektorię pocisków. Wkrótce potwór ściera ze zmodyfikowanym Jet Jaguarem sterowanym przez Ōtakiego i wojskiem. Ōtakiemu udało się zranić śmiertelnie Anguirusa, jednak okazało się, że potwór przeżył atak i dalej atakuje. Yun posiłkując się AI precyzuje atak i zabija Anguirusa na dobre. Z jego rogu na głowie zostaje utworzona włócznia dla Jet Jaguara. Potwór miał rozkładany pancerz z kolcami, którymi naciera. Był zdolny potrząsać kolcami tworzącymi pole siłowe.

</doc>
<doc id="156247" url="https://pl.wikipedia.org/wiki?curid=156247" title="Nabój 7,62 × 25 mm TT">
Nabój 7,62 × 25 mm TT

7,62 × 25 mm TT (7,62 × 25 mm wz. 30, 7,62 mm TT, 7,62 mm nabój Tokariewa) – standardowa amunicja pistoletowa Armii Czerwonej od 1930.
Stanowi on wersję niemieckiego naboju 7,63 × 25 mm Mausera. Różnica w kalibrze i pozostałych wymiarach jest na tyle niewielka, że oba naboje są zamienne. Został wprowadzony do uzbrojenia wraz z pistoletem TT konstrukcji Fiodora Tokariewa w 1930. Nabój Tokariewa posiada łuskę butelkową, pocisk (standardowy typ P) najczęściej z rdzeniem ołowianym i płaszczem stalowym platerowanym miedzią. Nabój standardowo elaborowany był prochem P-45, P-85, P-125 (liczba oznacza ilość części azotanu potasu na 10 części masy prochowej). Od 1941 produkowano także naboje PT (z pociskiem smugowym), P-41 (z pociskiem przeciwpancerno-zapalającym). Pojawiła się wtedy także wersja naboju P z rdzeniem stalowym. Po II wojnie światowej nabój 7,62 × 25 mm TT stał się przepisowym nabojem pistoletowym we wszystkich krajach Układu Warszawskiego a także w Chińskiej Republice Ludowej i Jugosławii. W latach 1948–1956, była ona produkowana także w Polsce.
W latach 90. XX wieku w Rosji, amunicja 7,62 × 25 mm TT przeżyła „drugą młodość” jako „narzędzie pracy” płatnych zabójców. Stało się tak, gdyż amunicja przeciwpancerna 7,62 × 25 mm TT, w odróżnieniu od słabszej 9 × 18 mm Makarowa, doskonale sprawdzała się w przebijaniu lekkich kamizelek kuloodpornych. Nie bez znaczenia był też fakt, że strzelające tą amunicją pistolety TT były tanie i powszechnie dostępne.
Amunicja 7,62 × 25 mm TT, przewidziana była także do użycia w pistoletach maszynowych: PPD wz. 34/38, PPSz wz. 1941 i PPS wz. 1943.

</doc>
<doc id="156252" url="https://pl.wikipedia.org/wiki?curid=156252" title="Teatr studencki w Polsce">
Teatr studencki w Polsce

Teatr studencki (zwany też teatrem młodym lub teatrem młodej inteligencji) – rodzaj teatru związanego z osobnym ruchem społecznym, który pojawił się w Polsce w latach 50. XX wieku. Wyrastał z teatru amatorskiego, lecz wraz z rozwojem sceny studenckiej zbliżał się coraz bardziej formą do teatru alternatywnego. Po ogłoszeniu stanu wojennego działalność teatrów studenckich została znacznie ograniczona.
Po 1990 nastąpiło odnowienie „młodego” życia teatralnego. Teatry studenckie (na Zachodzie nazywane „uniwersyteckimi”) działają przy macierzystych uczelniach, towarzystwach, stowarzyszeniach czy samorządach studenckich, prezentują się na festiwalach teatrów studenckich i alternatywnych. Jednak, jak zauważają teatrolodzy, teatry te nie tworzą dziś odrębnego ruchu społecznego. Nie należy więc wiązać ich ze zjawiskiem teatru studenckiego z dekad wcześniejszych.
Do najbardziej znanych teatrów studenckich należą m.in.: Bim-Bom, Studencki Teatr Satyryków, Teatr Hybrydy Uniwersytetu Warszawskiego, Teatr Ósmego Dnia, Teatr ITP, Teatr Kalambur, Teatr Provisorium. Niektóre teatry studenckie z czasem przekształciły się w sceny profesjonalne.

</doc>
<doc id="156256" url="https://pl.wikipedia.org/wiki?curid=156256" title="Gigan">
Gigan

 – "dai-kaijū" (wielki potwór) z serii filmów o Godzilli. Po raz pierwszy pojawił się w filmie "Godzilla kontra Gigan" z 1972 roku. Gigan jest cyborgiem, łączącym zarówno części mechaniczne, jak i biologiczne. Jest nieraz uznawany za najbrutalniejszego przeciwnika Godzilli, jednego z niewielu, który zdołał przebić skórę potwora w serii Showa. Pomimo bardzo słabo rozbudowanego kostiumu i niskiej jakości filmów, w których się pojawiał, Gigan jest uznawany przez wielu fanów (wliczając Ryuhei Kitamurę, reżysera "") za jednego z najlepszych potworów, a jego wygląd w filmie "Godzilla: Ostatnia wojna" – za jedną z najlepszych przeróbek wyglądu w historii.
Historia.
Seria Showa.
W filmie "Godzilla kontra Gigan" potwór został wezwany na Ziemię przez kosmitów z mgławicy M, wraz z Królem Ghidorą, aby zniszczyć ludzkość. Naprzeciw wyszli im Godzilla i Anguirus, którzy po brutalnym pojedynku zdołali zmusić ich do powrotu w kosmos.
Rok później, w filmie "Godzilla kontra Megalon" Gigan został wezwany przez Seatopian, aby wspomóc Megalona w krucjacie przeciwko ludzkości. Ludzki cyborg, Jet Jaguar, zdołał odnaleźć Godzillę i przekonać go, aby pomógł mu w walce. Gigan został przepędzony w kosmos, a Megalon – pod ziemię.
Gigan pojawił się także w serialu "Zone Fighter", gdzie został dwukrotnie pokonany przez Godzillę i ostatecznie zabity przez Zone Fightera.
Seria Shinsei.
W 2020 roku ciało Gigana zostało wydobyte w zmumifikowanym stanie. Gdy Xilieni rozpoczęli atak na Ziemię, kontrolujący potwory przywódca obcych obudził Gigana, który został wysłany, aby powstrzymać Gotengo przed obudzeniem Godzilli. Plan zawiódł i Gigan po krótkiej walce został zdekapitowany przez podmuch Króla Potworów.
Wkrótce jednak naprawiony Gigan wrócił, aby pomóc Monstrum X w walce z Godzillą w ruinach Tokio. Gdy do walki włączyła się Mothra, Gigan wystrzelił ku niej dwa dyski, ale ich awaria spowodowana pyłem Mothry sprawiła, że zawróciły i po raz drugi Gigan stracił głowę.

</doc>
<doc id="156262" url="https://pl.wikipedia.org/wiki?curid=156262" title="Patti Davis">
Patti Davis

Patti Davis, (ur. jako Patricia Ann Reagan 21 października 1952) – amerykańska pisarka i aktorka. Jest córką pary aktorskiej Nancy Davis i Ronalda Reagana, późniejszego prezydenta Stanów Zjednoczonych.
Jest starszą siostrą Rona Reagana oraz siostrą przyrodnią Michaela Reagana i Maureen Reagan.
W latach 70. była przez pewien czas związana z Berniem Leadonem z The Eagles i napisała z nim piosenkę "I Wish You Peace", która pojawiła się na albumie Eagles "One of These Nights". Wyszła za mąż za instruktora jogi Paula Grilleya w 1984; rozwiedli się w 1990.
W latach 70. i 80. XX wieku występowała w filmach i serialach – m.in. w "Tango i Cash" czy "Klątwie Różowej Pantery".
W lipcu 1994 pojawiła się nago dla na okładce Playboya, a w 2011 dla magazynu More.
Znana jest ze swojego proaborcyjnego punktu widzenia i występowania przeciwko broni jądrowej. Napisała fabularyzowane książki o swoim życiu, które nie przedstawiały jej rodziny w pozytywnym świetle.
Przez długi czas pozostawała w konflikcie ze swoimi rodzicami. W późniejszych latach Davis pogodziła się ze swoimi rodzicami, zwłaszcza podczas walki ojca z chorobą Alzheimera. Napisała książki ukazujące ojca w lepszym świetle oraz występowała aktywnie w sprawach rodziny przeciwko Johnowi Hinckleyowi (zamachowcowi na Ronalda Reagana). Publikowała także artykuły w wielu gazetach i magazynach.

</doc>
<doc id="156264" url="https://pl.wikipedia.org/wiki?curid=156264" title="Brest">
Brest

Brest – miasto i gmina we Francji, w regionie Bretania, w departamencie Finistère, największe miasto Dolnej Bretanii.
Według danych na rok 1990 gminę zamieszkiwało 147 956 osób, a gęstość zaludnienia wynosiła 2988 osób/km² (wśród 1269 gmin Bretanii Brest plasuje się na 2. miejscu pod względem liczby ludności, natomiast pod względem powierzchni na miejscu 81.).
Miasto.
Brest jest miastem w północno-zachodniej Francji (najdalej wysunięte na zachód Francji duże miasto), nad Oceanem Atlantyckim, liczącym 150 tys. (1999) mieszkańców. Największy port wojenny Francji (baza francuskich okrętów podwodnych o napędzie atomowym) oraz port handlowy. Występuje tutaj przemysł maszynowy, stoczniowy, elektroniczny, chemiczny, spożywczy oraz odzieżowy. Znajduje się tu cementownia i rafineria ropy naftowej (12 km od Brestu).
Brest jest miastem uniwersyteckim, jest tu także wyższa szkoła morska, Bretoński Instytut Oceanologiczny oraz Instytut Eksploatacji Oceanów.
Miasto jest ośrodkiem turystycznym. Znajdują się tu muzea: morskie oraz miejskie. Wśród ważniejszych zabytków są: zamek (XII, XIV–XVI w., z fragmentami rzymskimi z IV w.) oraz fortyfikacje (XVIII w.). W pobliżu Brestu znajduje się port lotniczy Brest-Guipavas.
W mieście znajduje się stacja kolejowa Gare de Brest.
Historia.
W starożytności miasto było portem rzymskim zwanym "Gesocribate". Od 1239 należał do księstwa Bretanii, w latach 1342–1397 do Anglii. Po włączeniu Bretanii do Francji, Brest nabrał znaczenia jako port wojenny, rozbudowany w XVII w. (w 1683 rozpoczęcie fortyfikacji przez Sebastiana Vaubana). W XVIII w. ożywione kontakty morskie z Ameryką. W XIX w. stracił na znaczeniu na rzecz Tulonu. W I wojnie światowej miasto było głównym portem docelowym konwojów amerykańskich. Od 1940 Brest był niemiecką bazą okrętów podwodnych silnie bombardowaną przez aliantów. Po 1945 odbudowane.

</doc>
<doc id="156266" url="https://pl.wikipedia.org/wiki?curid=156266" title="Michał Śledziński">
Michał Śledziński

Michał Śledziński, pseud. Śledziu (ur. 31 lipca 1978 w Bydgoszczy) – polski rysownik i twórca komiksowy. Zamieszkały w Warszawie.
Zadebiutował na łamach magazynu o grach komputerowych „Secret Service”, a następnie publikował na łamach miesięcznika „Świat Gier Komputerowych” komiksy z serii "Fido i Mel".
Współtwórca i redaktor naczelny magazynu komiksowego "Produkt", "P Lux" oraz zina "Azbest"; autor serii komiksowej "Osiedle Swoboda". W 2006 roku wydawnictwo Mandragora postanowiło wznowić serię komiksową o komisarzu Żbiku (tym razem w roli głównej miał wystąpić wnuk słynnego komisarza, kapitan Michał Żbik). Śledziński został zaproszony do narysowania całej serii, ale współpraca zakończyła się już po pierwszym zeszycie pt. "Kim jest „Biała Mewa"?". Od grudnia 2006 roku tworzy w Internecie komiksową parodię gry Gears of War pt. „Bears of War”. W 2008 roku rozpoczął nową serię komiksową, zwaną "Wartości rodzinne", wydawaną nakładem Kultury Gniewu, której pierwszy zeszyt zatytułowany "Nie wszyscy są zadowoleni" ukazał się w grudniu 2008 roku.
Pracuje jako reżyser oraz rysownik storyboardów w studiu animacji Human Ark, w ramach którego współtworzył serial "Kacperiada" na podstawie opowiadań Grzegorza Kasdepke.
Od 2015 roku członek Partii Razem.

</doc>
<doc id="156267" url="https://pl.wikipedia.org/wiki?curid=156267" title="Wilhelm Karl von Urach">
Wilhelm Karl von Urach

Wilhelm Karl von Urach (ur. 30 maja 1864 w Monako, zm. 24 marca 1928 w Rapallo) – książę Urach, hrabia Wirtembergii, w 1918 proklamowany królem Litwy jako Mendog II (lit. "Mindaugas II").
Życiorys.
Był synem księcia Wilhelma i księżniczki Florestyny Grimaldi. Jego ojciec był głową morganatycznej linii książąt Wirtembergii. 
Wilhelm był kandydatem na trony kilku państw europejskich. Przez swoją matkę posiadał prawo do tronu księstwa Monako, tym bardziej że następca tronu Ludwik miał tylko nieślubną córkę. Był brany pod uwagę przy wyborze władcy Albanii, tytuł jednak otrzymał książę Wilhelm zu Wied. Wysunięto również jego kandydaturę na króla polskiego. 
4 lipca 1918 roku został ogłoszony przez Tarybę królem Litwy pod imieniem Mendoga II. 11 lipca 1918 przyjął wybór. 2 listopada 1918 roku przez ten sam organ został władzy pozbawiony w związku z uchwaleniem tymczasowej konstytucji, która wprowadzała ustrój republikański. Władca nie mówił po litewsku, nigdy również nie przyjechał na Litwę. Jego wybór spowodowany był kilkoma przesłankami: był katolikiem, nie należał do rodziny Hohenzollernów, posiadał doświadczenie militarne, gdyby Państwa Centralne wygrały – Litwa miała otrzymać ich ochronę przed Rosją. Po przegranej Niemiec Litwa została republiką.
Rodzina.
Wilhelm był dwukrotnie żonaty. Pierwszą żoną była poślubiona 4 lipca 1892 roku Amelia Wittelsbach, córka księcia Karola Teodora Wittelsbacha i Zofii Wettyn. Mieli 9 dzieci:
Drugą żoną była Wiltruda, córka króla Bawarii, Ludwika III i Marii Teresy Habsburg-Este. Ożenił się z nią 26 listopada 1924 roku. Nie mieli dzieci.

</doc>
<doc id="156269" url="https://pl.wikipedia.org/wiki?curid=156269" title="Worms (seria)">
Worms (seria)

Worms – seria gier strategicznych wyprodukowana przez brytyjską firmę Team17. Gra polega na sterowaniu drużyną malutkich robaków. Zadaniem gracza jest zniszczenie przeciwnika przy pomocy różnych rodzajów broni. Gracz ma do dyspozycji m.in. strzelby, bazooki, bombę atomową, wybuchające gołębie, owce, szalone krowy, skunksy, krety i betonowe osły. Rozgrywka toczy się w turach. Początkowo gra korzystała z grafiki dwuwymiarowej, później ukazały się wersje korzystające z 3D, następnie nastąpił powrót do konwencji 2D.

</doc>
<doc id="156274" url="https://pl.wikipedia.org/wiki?curid=156274" title="Motley Crue">
Motley Crue



</doc>
<doc id="156276" url="https://pl.wikipedia.org/wiki?curid=156276" title="Doktorat honorowy">
Doktorat honorowy



</doc>
<doc id="156288" url="https://pl.wikipedia.org/wiki?curid=156288" title="Côtes-d’Armor">
Côtes-d’Armor

Côtes-d’Armor (bret. "Aodoù-an-Arvor") – departament w północno-zachodniej Francji w regionie Bretania. Oznaczony numerem 22, w 2020 roku liczył 603 tys. mieszkańców. 
Prefekturą departamentu Côtes-d’Armor jest miasto Saint-Brieuc. Inne ważniejsze miejscowości to: Lannion, Guingamp, Dinan. Sąsiaduje z trzema innymi departamentami Bretanii: od zachodu z Finistère, od południa z Morbihan, od wschodu z Ille-et-Vilaine. Północną granicę tworzy kanał La Manche. Departament został utworzony 4 marca 1790 roku. Do 1990 r. nosił nazwę Côtes-du-Nord.
Departament Côtes-d’Armor współpracuje z województwem warmińsko-mazurskim na mocy Porozumienia o współpracy między Samorządem Województwa Warmińsko-Mazurskiego a Radą Generalną Departamentu Côtes-d’Armor z dnia 24 czerwca 2000 r.

</doc>
<doc id="156292" url="https://pl.wikipedia.org/wiki?curid=156292" title="Wolontariusz">
Wolontariusz



</doc>
<doc id="156293" url="https://pl.wikipedia.org/wiki?curid=156293" title="ZPAŚ">
ZPAŚ



</doc>
<doc id="156294" url="https://pl.wikipedia.org/wiki?curid=156294" title="Departament II MSW (1956–1990)">
Departament II MSW (1956–1990)

Departament II Ministerstwa Spraw Wewnętrznych – służba specjalna, organ w strukturze Ministerstwa Spraw Wewnętrznych PRL, część Służby Bezpieczeństwa MSW, działający w latach 1956–1990, zajmujący się m.in. organizowaniem i prowadzeniem walki (kontrwywiad) ze szpiegowską działalnością wywiadów państw kapitalistycznych wymierzoną przeciwko Polsce Ludowej, w szczególności werbunkiem przez obce ośrodki wywiadowcze na terytorium PRL agentów wywiadu oraz ochroną tajemnicy państwowej.
Powstanie cywilnej służby kontrwywiadowczej w powojennej Polsce.
Cywilna służba kontrwywiadowcza została utworzona 1 sierpnia 1944 roku w ramach Departamentu Kontrwywiadu Resortu Bezpieczeństwa Publicznego. W jego ośmiu wydziałach realizowano różne zadania operacyjne. Właściwie funkcje kontrwywiadowcze pełnił jedynie Wydział I. Jego szczegółowe zadania zostały określone następująco:
Schemat Resortu Bezpieczeństwa Publicznego: 
Rozrost aparatu bezpieczeństwa i pierwsze zmiany.
1 stycznia 1945 (lub 31 grudnia 1944) roku PKWN został przekształcony w rząd tymczasowy, a dotychczasowe resorty otrzymały status ministerstw. Resort Bezpieczeństwa Publicznego zmieniono w Ministerstwo Bezpieczeństwa Publicznego. W połowie 1945 roku nastąpił nagły rozrost wewnętrzny w MBP. Między innymi rozkazem ówczesnego Ministra Bezpieczeństwa Publicznego gen. Stanisława Radkiewicza nr 51 z 6 września 1944 roku zlikwidowano Departament Kontrwywiadu, a Wydział I przekształcono w Departament I MBP. Zakres pracy operacyjnej poszerzono o zwalczanie wywiadów innych państw kapitalistycznych. Po okresie dynamicznej rozbudowy strukturalnej, w lipcu 1950 roku, w skład Departamentu I (kontrwywiadu) wchodziło 9 wydziałów z następującymi zakresami zadań: 
Departament I istniał do grudnia 1954 roku. Po utworzeniu Komitetu Do Spraw Bezpieczeństwa Publicznego sprawy kontrwywiadu przejął Departament II. Jego strukturę w poważnym stopniu zreorganizowano.
Departament II MSW.
W listopadzie 1956 roku Komitet ds. Bezpieczeństwa Publicznego został rozwiązany rozkazem ministra spraw wewnętrznych Władysława Wichy numer 31/56:
W 1956 roku podstawowym zadaniem Departamentu II MSW było „organizowanie i przeprowadzanie walk ze szpiegowską działalnością wywiadów państw kapitalistycznych, wymierzoną przeciwko Polsce Ludowej”. Ponadto w związku z likwidacją Departamentu V Kds.BP (walka z wrogą działalnością w transporcie) oraz wzrostem wymiany towarowej z zagranicą, kontrwywiad otrzymał też rozkaz „ochrony polskiego transportu międzynarodowego (...) oraz handlu zagranicznego przed wrogą działalnością i szkodnictwem gospodarczym”.
Organizacja.
W marcu 1957 roku dyrektorowi Departamentu II MSW płk Ryszardowi Matejewskiemu podlegały następujące jednostki organizacyjne: 
We wrześniu 1959 roku powołano Wydział XI, a w listopadzie 1961 roku Wydział XII. W zakres ich kompetencji wchodziły:
„Grupy operacyjne” – kontakt z bratnimi służbami.
Departament II posiadał od końca lat czterdziestych własne przedstawicielstwo w Berlinie Wschodnim – Grupę Operacyjną „Karpaty”, która pełniła funkcję łącznikową w kontaktach z Wschodnioniemiecką Służbą Bezpieczeństwa ("Stasi").
Od 28 lutego 1961 podobną placówkę – Grupę Operacyjną „Wisła” utworzono w stolicy Związku Radzieckiego, Moskwie. Jej funkcje ograniczały się wyłącznie do kontrolowania (we współpracy i pod kontrolą KGB) polskich obywateli, przybywających turystycznie lub służbowo do Związku Radzieckiego (w tym delegatów PRL w RWPG, przedstawicieli central handlowych oraz korespondentów prasowych). Od 1985 Grupa Operacyjna „Wisła” zaczęła działać na polu wywiadu politycznego. Jej meldunki stanowiły dla władz PRL jedno ze źródeł informacji zarówno na temat sytuacji wewnętrznej ZSRR jak i radzieckich ocen biegu wydarzeń w Polsce.
Poza ZSRR i NRD ścisłą współpracę nawiązano również ze służbami czechosłowackimi. Rzadsze kontakty utrzymywano z kontrwywiadami Węgier, Rumunii i Bułgarii.
Kadra, ośrodki szkolenia i radzieccy doradcy.
Kontrwywiad zatrudniał w całym kraju, w Wydziałach II KW MO („Wydział II ds. kontrwywiadu – Komendy Wojewódzkiej Milicji Obywatelskiej”) i w Sekcjach II KP MO („Sekcja II ds. kontrwywiadu i walki z działalnością antypaństwową w kraju – Komendy Powiatowej Milicji Obywatelskiej”), około 1800 pracowników, z czego 500-600 pracowało w warszawskiej centrali. Np. 27 lutego 1957 roku w centrali Departamentu II MSW pracowało ponad 600 osób, zaś w końcu 1962 roku – 533 osoby.
Przygotowanie kadr odbywało się w działającym od czerwca 1947 roku Centrum Szkolenia (najpierw MBP, później na Kds.BP i MSW) w Legionowie koło Warszawy. Jednak w przeciwieństwie do pionu wywiadowczego (tj. Departamentu I MSW), pracowników kontrwywiadu częściej dokształcano w szkołach wywiadu i kontrwywiadu w Związku Radzieckim. Doszkalanie wybranych pracowników Departamentu II w ZSRR trwało jeszcze w latach osiemdziesiątych .
Kolejno w MBP/KdsBP/MSW działali tzw. radzieccy doradcy, którzy kontrolowali działania polskich służb specjalnych i upewniali się, czy zadania przekazane z Moskwy są rzetelnie wykonywane. Jeszcze w lipcu 1953 roku w Departamencie I MBP (kontrwywiad) działało aż ośmiu radzieckich doradców. Dowodził nimi radziecki pułkownik Adam Gajewski. Trzy lata później ich liczba znacznie się zmniejszyła. Po założeniu oficjalnej rezydentury Komitetu Bezpieczeństwa Państwowego ZSRR w Warszawie „doradców” zastąpili oficerowie łącznikowi. Szef oficerów łącznikowych ds. kontrwywiadu objął stanowisko II zastępcy szefa Misji Łącznikowej KGB przy MSW. Pierwszym zastępcą był szef oficerów łącznikowych KGB do spraw wywiadu.
Po dojściu do władzy Władysława Gomułki pętla radziecka wokół cywilnych i wojskowych PRL-owskich służb specjalnych znacznie się poluźniła. Tym niemniej, według oceny jednego z byłych pracowników Departamentu I, po 1956 roku i w latach sześćdziesiątych uzależnienie od Rosjan było nadal ogromne, tylko już nie tak jawne jak pod koniec lat 40. i początku 50.
Praca na rzecz wywiadu radzieckiego.
Kontrwywiad, mimo pierwotnego założenia, nie skończył z praktyką przekazywania nazwisk informatorów sowieckiemu wywiadowi zagranicznemu („PGU”). Było to na porządku dziennym w MSW, a wcześniej w MBP i informacji wojskowej (GZI).
Sprawozdania – dokonania Departamentu II MSW 1957–1962.
W sprawozdaniu Departamentu II Ministerstwa Spraw Wewnętrznych za lata 1957–1962 stwierdzono:
W konsekwencji podstawowa forma pracy kontrwywiadu polegała na:
W wyniku prowadzonych rozpracowań stwierdzono, iż w latach 1961–1962:
Według byłego funkcjonariusza Centralnej Agencji Wywiadowczej Alexa Shattona w drugiej połowie lat pięćdziesiątych działania Amerykanów na kierunku polskim były zupełnie chybione. Połowa zwerbowanych przez CIA agentów w rzeczywistości pracowała dla polskiego kontrwywiadu lub wywiadu, a większość operacji prowadzonych w celu dotarcia do istotnych danych zakończyła się niepowodzeniem. Ogółem w latach 1957–1962 aresztowano za szpiegostwo 179 osób, z czego 91 współpracowało z wywiadem amerykańskim, 31 z zachodnioniemieckim, 16 z brytyjskim i 14 z francuskim (por. tabele).
Departament II MSW i jego terenowe ekspozytury zajmujące się kontrwywiadem między 1957 a 1962 rokiem aresztowały 753 osoby, w tym 179 za szpiegostwo, jego usiłowanie i pomocnictwo (pozostałe 574 osoby za inne przestępstwa): 
Na ogólną liczbę 179 aresztowanych za szpiegostwo z poszczególnymi wywiadami współpracowało: 
Dobre rezultaty służba kontrwywiadu osiągnęła również w zakresie kontroli personelu obcych przedstawicielstw w Polsce:
Jednocześnie w zakresie walki z nadużyciami gospodarczymi w handlu zagranicznym:
W konkluzji raportu zwrócono uwagę na potrzebę starannego doboru kadr w instytucjach działających na zasadzie styczności z cudzoziemcami, ścisłą kontrolę osób wyjeżdżających za granicę, a także konieczność zaostrzenia przepisów kodeksu karnego.
Styczeń 1982 roku – z departamentów na służby.
W styczniu 1982 roku ówczesny minister spraw wewnętrznych gen. dyw. Czesław Kiszczak zarządził znaczne zmiany w strukturze całego MSW. Dotychczasowy Departament I i Departament II, pracujące oddzielnie, zostały połączone w jedną służbę – wywiadu i kontrwywiadu, na czele której stanął gen. bryg. Władysław Pożoga: 
W następnych latach dokonano ponownych zmian: Departament I przemianowano na Departament Wywiadu i Departament II na Departament Kontrwywiadu (bez zmiany zakresu zadań), do Służby Wywiadu i Kontrwywiadu włączono Wojska Ochrony Pogranicza, Biuro A przemianowano na Biuro Szyfrów. Stan na luty 1990 roku był następujący: 
Szefostwo Służb MSW według stanu na maj 1982 roku: 
1990 rok – zmiany generalne.
W związku ze zmianą ustroju politycznego w Polsce na przełomie lat 80. i 90. XX wieku w cywilnych i wojskowych służbach specjalnych PRL zaszły generalne zmiany.
W maju 1990 roku powołano Urząd Ochrony Państwa, zajmujący się wywiadem, kontrwywiadem i wewnętrznym bezpieczeństwem państwa, czyli zadaniami, które wykonywały dawne Departament Wywiadu MSW, Departament Kontrwywiadu MSW oraz nowo powołana po 1988 struktura Służba Bezpieczeństwa (pozostała struktura dawnej SB lecz bez I i II departamentu), która pod koniec swej działalności miała w swej strukturze Departament Ochrony Konstytucji i Porządku Państwa, Departament Ochrony Gospodarki, Departament Studiów i Analiz, Biuro Śledcze, Biuro Ochrony Rządu, Nadwiślańskie Jednostki Wojskowe i Zarząd WSW Jednostek Wojskowych Ministerstwa Spraw Wewnętrznych.
W 2002 roku nastąpiła zasadnicza restrukturyzacja. UOP został podzielony na dwie odrębne instytucje: Agencję Wywiadu i Agencję Bezpieczeństwa Wewnętrznego, z których druga jest następcą Departamentu II MSW.
Kierownictwo kontrwywiadu.
Kierownik Wydziału Operacyjnego (Kontrwywiadu) RBP:
Dyrektorzy Departamentu I MBP / Departamentu II KdsBP:
Dyrektorzy Departamentu II MSW:
Osiągnięcia.
Dep. II m.in. zainstalował system podsłuchowy w Ambasadzie Królestwa Hiszpanii w Warszawie, czynny w okresie 1979-1987, zdobył informacje o wielu OZI CESID, pośród których byli m.in. Alojzy Orszulik, Adam Michnik, Maciej Stasiński i Jacek Czaputowicz.

</doc>
<doc id="156303" url="https://pl.wikipedia.org/wiki?curid=156303" title="Optyka adaptatywna">
Optyka adaptatywna

Optyka adaptatywna (lub optyka adaptacyjna) – optyka stosowana w astronomii w celu wyeliminowania zaburzeń powodowanych drganiami atmosfery (zob. scyntylacja). Używanie jej polega na sterowaniu teleskopem przez komputer dla uniknięcia lokalnych odkształceń zwierciadła (rzędu paru mikrometrów), korygując w ten sposób błędy w otrzymywanym obrazie.
Korektę przeprowadza się poprzez użycie specjalnego deformowalnego lustra (ang. rubber mirror). Sygnał regulujący działanie układu korekcyjnego pochodzi z bliskiej, jasnej gwiazdy albo z obrazu „sztucznej gwiazdy” generowanego wiązką lasera wzbudzającą cząstki materii w wysokich warstwach atmosfery. Kształt deformowalnego lustra jest dostosowywany tak, aby wiązka sygnału kontrolnego była jak najmniej rozmyta. Robi się to poprzez analizę kształtu frontu fali. Światło obserwowanego obiektu poprawia się dokładnie w taki sam sposób. Typowy czas przeprowadzania jednej korekty to 1 milisekunda, rozmiar deformowalnego elementu to kilka centymetrów, a liczba korygowanych elementów optycznych jest typowo od kilkudziesięciu do kilkuset. 
Optyka adaptatywna oferuje znacznie większe możliwości niż prostsza technologicznie optyka aktywna. Jest obecnie wykorzystywana zarówno w mniejszych teleskopach (np. 3,6-metrowym w Obserwatorium La Silla), jak i w większych – w 8-metrowym teleskopie Gemini-North, teleskopie Keck II, czy w zespole teleskopów VLT. Kilka następnych urządzeń optyki adaptatywnej jest w budowie bądź w fazie projektowania.
Dzięki tej technologii udało się po raz pierwszy bezpośrednio zaobserwować planetę pozasłoneczną, a także przeprowadzić szczegółowe badania czarnej dziury w centrum Drogi Mlecznej.

</doc>
<doc id="156308" url="https://pl.wikipedia.org/wiki?curid=156308" title="Uniwersyteckie Liceum Ogólnokształcące w Toruniu">
Uniwersyteckie Liceum Ogólnokształcące w Toruniu

Uniwersyteckie Liceum Ogólnokształcące w Toruniu (ULO, dawniej: Zespół Szkół Uniwersytetu Mikołaja Kopernika Gimnazjum i Liceum Akademickie w Toruniu, ZS UMK GiLA) – placówka kształcenia ogólnokształcącego w Toruniu.
Lokalizacja.
Szkoła znajduje się w północnej części Torunia, w dzielnicy Chełmińskie Przedmieście, przy ul. Szosa Chełmińska 83, w sąsiedztwie Willi Stella, stadionu miejskiego oraz hali sportowej ZSPS.
Charakterystyka.
Szkoła istnieje od 1998 roku, jest pierwszą w Polsce szkołą dla wybitnie uzdolnionych uczniów.
Przy szkole znajduje się budynek internatu oraz Hotelu Uniwersyteckiego UMK. Swoją tradycją szkoła nawiązuje do działającego od XVI w. Gimnazjum Akademickiego, słynnej toruńskiej szkoły wyższej doby staropolskiej, oraz powołanego przy Uniwersytecie Wileńskim Państwowego Liceum im. Jana i Jędrzeja Śniadeckich.
Szkoła jest placówką eksperymentalną, kierowaną przez Uniwersytet Mikołaja Kopernika w Toruniu, pod patronatem Ministerstwa Edukacji Narodowej w Warszawie. Przez pierwszych dziesięć lat istnienia szkoły cykl kształcenia był skrócony o rok – uczniowie stawali się absolwentami i zdawali maturę już po pięciu latach nauki w GiLA. Aktualnie GiLA jest szkołą sześcioletnią, prowadzi się osobny nabór do gimnazjum i do liceum.
Szkoła pod względem wyników egzaminów gimnazjalnych jest najlepsza w kategorii gimnazjów w województwie kujawsko-pomorskim. Pierwszym dyrektorem szkoły był fizyk, wykładowca uniwersytecki, dr Jerzy Wieczorek, notabene pierwszy demokratyczny prezydent miasta Torunia, za czasów komunistycznych związany z „Solidarnością”. Aktualnie stanowisko dyrektora zajmuje mgr Arkadiusz Stańczyk. W latach 2006 i 2009 szkoła ta zajęła 5. miejsce w Ogólnopolskim Rankingu Szkół Średnich w Polsce oraz 1. miejsce w Kujawsko-Pomorskim. W roku 2010 zajęła 2. miejsce w Ogólnopolskim rankingu szkół ponadgimnazjalnych 2010, natomiast w roku 2011 zajęła miejsce pierwsze. W 2012 roku Liceum Akademickie powtórzyło ten sukces, utrzymując tym samym tytuł najlepszego liceum w Polsce. W roku 2013 szkoła spadła na drugie miejsce, jednak w 2014 roku po raz trzeci zdobyła tytuł najlepszego liceum w Polsce.
Ostatni rocznik gimnazjalistów kształcących się w tejże placówce opuścił ją w 2019 roku, a szkoła zmieniła nazwę na "Uniwersyteckie Liceum Ogólnokształcące w Toruniu". Od tej pory rozpoczął się okres przejściowy, podczas którego ULO będzie kształcić licealistów w cyklu trzyletnim i czteroletnim. Okres ten będzie trwał do końca roku szkolnego 2021/2022.
Na początku 2020 roku Uniwersyteckie Liceum Ogólnokształcące w Toruniu, po raz kolejny w swojej ponad 20-letniej historii i po raz pierwszy pod nową nazwą, zajęło 1. miejsce wśród polskich liceów w ogólnopolskim Rankingu Liceów Ogólnokształcących 2020 opublikowanym przez Fundację "Perspektywy". 
Historia.
Pomysł utworzenia Liceum Akademickiego w Toruniu, mającego kształcić zdolnych uczniów z Torunia i województwa, zrodził się w 1993 roku wśród władz Uniwersytetu Mikołaja Kopernika. Nad projektem jego uruchomienia pracowały wspólnie władze uczelni, ówczesnego województwa toruńskiego oraz Ministerstwa Edukacji Narodowej. W 1996 roku powołano Radę Nadzorczą Liceum Akademickiego, która nadzorowała powstanie szkoły.
Uroczyste powołanie do życia Liceum Akademickiego miało miejsce 21 stycznia 1998 roku, a jego Rada Nadzorcza została zastąpiona przez Radę Programową. Pierwszym dyrektorem LA został dr Jerzy Wieczorek. Listę przyjętych uczniów do nowo powstałej placówki ogłoszono 15 lipca, a działalność edukacyjną rozpoczęła ona 1 września tegoż roku. W inauguracji roku szkolnego brali udział: wojewoda toruński Wojciech Daniel, rektor UMK Andrzej Jamiołkowski i władze Torunia.

</doc>
<doc id="156311" url="https://pl.wikipedia.org/wiki?curid=156311" title="Instytut Bałtycki w Gdańsku">
Instytut Bałtycki w Gdańsku



</doc>
<doc id="156312" url="https://pl.wikipedia.org/wiki?curid=156312" title="Instytut Bałtycki w Toruniu">
Instytut Bałtycki w Toruniu



</doc>
<doc id="156313" url="https://pl.wikipedia.org/wiki?curid=156313" title="Dobry omen">
Dobry omen

Dobry omen (ang. "Good Omens") – powieść autorstwa Neila Gaimana i Terry’ego Pratchetta, wydana 10 maja 1990 roku. Polskie wydanie ukazało się za sprawą wydawnictwa CIA-Books-SVARO w 1992 roku w przekładzie Jacka Gałązki i Juliusza Witolda Garzteckiego.
"Dobry omen" to parodia słynnego cyklu filmów – Omen. Według "Przistoynych i akuratnych profecyj" Agnes Nutter – jedynej wiedźmy, która naprawdę wie coś o przyszłości, koniec świata ma nastąpić w najbliższą sobotę zaraz po kolacji. Zgodnie z biblijnymi opisami rozpocznie się wtedy wojna między siłami Nieba i Piekła, gwiazdy zaczną spadać z nieba, a woda zamarznie. I to właśnie jest główny kłopot Crowleya (agenta służb Piekła) i Azirafala (anioła o antykwarycznych zamiłowaniach) – gdyż im naprawdę podoba się na Ziemi. Ponad wszystko najważniejsze jest, by uśmiercić Antychrysta; kłopot w tym, że Antychryst ma dopiero jedenaście lat, kocha swego piekielnego psa i jest miłym chłopcem, z którego rodzice mogą być dumni...
Ekranizacja.
Producentem ekranizacji jest Neil Gaiman. Miniserial składa się z sześciu odcinków, a w jego obsadzie znajdują się między innymi Michael Sheen, David Tennant, Jon Hamm, Nick Offerman, Adria Arjona i Mireille Enos. 31 maja 2019 r. wszystkie sześć odcinków pojawiło się w serwisie Amazon Prime.

</doc>
<doc id="156314" url="https://pl.wikipedia.org/wiki?curid=156314" title="Asegai">
Asegai



</doc>
<doc id="156316" url="https://pl.wikipedia.org/wiki?curid=156316" title="Assagai">
Assagai



</doc>
<doc id="156317" url="https://pl.wikipedia.org/wiki?curid=156317" title="Instytut Mazurski">
Instytut Mazurski

Instytut Mazurski w Olsztynie – placówka naukowo-badawcza, założona w 1943 przez konspiracyjny Związek Mazurów w Radości koło Warszawy. Od 1945 siedziba główna Instytutu znajdowała się w Olsztynie. Od 1948 Instytut był stacją naukową Instytutu Zachodniego w Poznaniu, by w 1953 przejść pod opiekę Polskiego Towarzystwa Historycznego.
Instytut Mazurski prowadził prace badacze związane z regionem Warmii i Mazur, oraz wydawał pismo naukowe będące zalążkiem późniejszych Komunikatów Mazursko-Warmińskich.
Kontynuatorami Instytutu Mazurskiego są Ośrodek Badań Naukowych im. Wojciecha Kętrzyńskiego w Olsztynie i jego następca Instytut Północny im. Wojciecha Kętrzyńskiego w Olsztynie.

</doc>
<doc id="156320" url="https://pl.wikipedia.org/wiki?curid=156320" title="Warstwy wszechświata">
Warstwy wszechświata

Warstwy wszechświata (kolejne wydania pod tytułem "Dysk") (ang. "Strata") – komediowa powieść s-f Terry’ego Pratchetta wydana w 1981 roku (tłumaczenie polskiego wydania J. Kotarski). Jedna z niewielu powieści science fiction napisanych przez Pratchetta, nawiązująca do "Pierścienia" Larry’ego Nivena z 1970 roku.
W książce tej Pratchett zawarł wiele pomysłów rozwijanych później w powieściach z cyklu Świat Dysku, mimo to nie jest to powieść zaliczana do tego uniwersum. W Polsce książka ukazała się w tłumaczeniu Jarosława Kotarskiego.
Historia.
Kin Arad – ponad dwustuletnia dyrektorka budowy planet dowiaduje się o istnieniu płaskiej planety pełnej zadziwiających artefaktów technologicznych. Postanowi wyruszyć w niebezpieczną podróż w poszukiwaniu świata dysku. Jej towarzyszami zostaje dwoje przedstawicieli obcych ras – wychowany na Ziemi, czteroręki, wojowniczy Kung o imieniu Marco i przypominająca z kształtu i rozmiaru Niedźwiedzia z kłami znawczyni ludzi o imieniu Silver należąca do skrajnie mięsożernej i kanibalistycznej rasy Shand.
Yalo, tysiącletni pilot samobójczej misji badawczej „Terminus”, odkrywca płaskiej planety i organizator nowej wyprawy nie przeżywa jej początku. Jego załoga jest więc zdana na własne siły, co kończy się katastrofą przy próbie lądowania. W ten sposób, podobnie jak w powieści "Pierścień" misja badawcza zmienia się w ratunkową – Kin, Marco i Silver próbują dotrzeć do centrum sterowania dysku, gdzie spodziewają się znaleźć jego zaawansowanych technicznie budowniczych, którzy pomogą im wrócić.

</doc>
<doc id="156323" url="https://pl.wikipedia.org/wiki?curid=156323" title="Instytut Śląski">
Instytut Śląski



</doc>
<doc id="156325" url="https://pl.wikipedia.org/wiki?curid=156325" title="Niederhagen-Wewelsburg">
Niederhagen-Wewelsburg

Konzentrationslager Niederhagen, Konzentrationslager Niederhagen-Wewelsburg, Arbeitslager Niederhagen-Wewelsburg – niemiecki obóz koncentracyjny założony w maju 1939, w pobliżu zamku Wewelsburg, w Nadrenii Północnej-Westfalii w Niemczech. Funkcjonował do 2 kwietnia 1945.
Historia Obozu.
Dzieje tego obozu koncentracyjnego są specyficzne. Powstał on wiosną 1939 roku na potrzeby SS, w pobliżu zamku Wewelsburg.
Wewelsburg.
Zamek Wewelsburg powstał na początku XVII wieku (w latach 1603–1609) w dzielnicy o tej samej nazwie w miejscowości Büren. Już w 1934 roku Heinrich Himmler (Reichsführer SS) wydzierżawił zamek w wieczystą dzierżawę, zamierzając go przekształcić na główne centrum SS, miejsce kreowania przywódców SS (SS Führerkorps). Zamek miał odgrywać ważną rolę w symbolice nazistowskiej po oczekiwanym ostatecznym zwycięstwie. Wobec zbliżającej się klęski, Himmler 31 marca 1945 rozkazał w obliczu zbliżania się wojsk amerykańskich wysadzić zamek, jednak esesmani z braku ładunków wybuchowych nie zdołali wykonać tego rozkazu.
Obóz.
W maju 1939 roku pierwszych 100 więźniów zostało przysłanych do Wewelsburga z KL Sachsenhausen, tworząc „Außenkommando Wewelsburg” (, , przejściowa, pomniejsza forma podobozu). Do 1 września 1941 roku założony przez nich obóz był filią KL Sachsenhausen. Następnie stał się obozem autonomicznym, by z dniem 1 maja 1943 roku, po redukcji do minimalnych rozmiarów, zostać podobozem KL Buchenwald. Oficjalna nazwa KL "Niederhagen" pochodzi od nazwy miejscowej terenów w pobliżu zamku.
Obóz nie był duży, składał się z kilku baraków więźniarskich, budynków administracji, kuchni itp. Posiadał własne krematorium od 1942 roku. Celem obozu było zapewnienie niewolniczej siły roboczej przy przebudowie zamku, dróg dojazdowych i przeobrażeniach krajobrazu.
Obóz wyzwolili żołnierze 3. Armii amerykańskiej pod dowództwem generała George'a Pattona.
Więźniowie i ofiary.
Przez obóz przeszło prawdopodobnie około 3900 więźniów, a zmarło 1285. Największą grupę stanowili radzieccy jeńcy wojenni i Świadkowie Jehowy. Umieralność była wysoka, ze względu na wykańczającą pracę, tortury, pobicia, brak elementarnych warunków higienicznych oraz permanentne niedożywienie. Zdarzały się egzekucje.
Więźniowie, jako niewolnicza siła robocza pracowali przy budowie zamku, dróg dojazdowych, a także okolicznych pracach leśnych. W 1943 roku więźniowie przestali pracować przy zamku i większość z nich została przeniesiona do innych obozów. Pozostawiono na miejscu niewielką 50-osobową grupę do prac bieżących ("Restkommando"). Więźniowie ci zostali wyzwoleni 2 kwietnia 1945 roku. 
Dzieje powojenne.
Przy przejęciu przez wojska amerykańskie zamek został lekko uszkodzony przez pożar. Po wojnie odrestaurowany. Z obozu zachowało się kilka konstrukcji, brama wejściowa oraz kuchnia obozowa. Obecnie wykorzystywane jako domy mieszkalne. Powstało niewielkie muzeum, oraz niewielki pomnik w formie kilkunastu trójkątnych płyt wkopanych w ziemię.

</doc>
<doc id="156328" url="https://pl.wikipedia.org/wiki?curid=156328" title="Grafoman">
Grafoman



</doc>
<doc id="156329" url="https://pl.wikipedia.org/wiki?curid=156329" title="Alfa Centauri C">
Alfa Centauri C



</doc>
<doc id="156330" url="https://pl.wikipedia.org/wiki?curid=156330" title="Instytut Śląski w Katowicach">
Instytut Śląski w Katowicach

Instytut Śląski w Katowicach (skrót: IŚ) – stowarzyszenie i instytut naukowy istniejące w latach 1934–1953, które zajmowały się badaniem i popularyzacją zagadnień związanych ze Śląskiem.
Historia.
Okres międzywojenny.
Inicjatorami utworzenia Instytutu Śląskiego byli wojewoda śląski Michał Grażyński oraz rektor Uniwersytetu Jagiellońskiego i zarazem sekretarz Polskiej Akademii Umiejętności (PAU) prof. dr hab. Stanisław Kutrzeba. Stowarzyszenie naukowe Instytut Śląski powołano do życia 15 grudnia 1933 w Katowicach. Instytut zainaugurował działalność 28 lutego 1934, a faktycznie rozpoczął 1 maja 1934. Na czele stowarzyszenia stało trzyosobowe Kuratorium, które tworzyli wojewoda śląski Michał Grażyński, marszałek Sejmu Śląskiego Konstanty Wolny (od 1935 zastąpił go nowy marszałek Karol Grzesik) i rektor Uniwersytetu Jagiellońskiego prof. Stanisław Kutrzeba. Na stanowisko dyrektora Kuratorium powołało z dniem 16 maja 1934 dra Romana Lutmana. Władzą stowarzyszenia było Walne Zebranie, wybierające Zarząd, którego przewodniczącym był wicepremier inż. Eugeniusz Kwiatkowski. Od początku istnienia Instytut realizował statutowe cele, organizując i upowszechniając wyniki badań nad przeszłością Śląska oraz jego współczesnością w aspektach szeroko pojętej historii, kultury oraz gospodarki. Służyły temu liczne wydawnictwa i otwarte spotkania naukowe i odczytowe o różnorodnej tematyce, od 1938 organizowane w ramach "Piątków Instytutu Śląskiego". Do końca sierpnia 1939 wydano 98 książek (w seriach: "Biblioteka Pisarzy Śląskich", "Pamiętnik Instytutu Śląskiego", "Polski Śląsk", "Śląsk. Ziemia i Ludzie", "Zagadnienia Gospodarcze Śląska", "Zagadnienia Społeczne Śląska", "Zagadnienia Administracyjne Śląska"), "Komunikaty" (3 serie) i dwa periodyki: „Zaranie Śląskie” (R. 5–15: 1929–1939) i „Wykaz Literatury Bieżącej o Śląsku” (R. 1–4: 1935–1938). Członkami i współpracownikami Stowarzyszenia w połowie 1939 było 305 osób (ze Śląska 132, z Krakowa 54, z Warszawy 33, Poznania 28, Lwowa 12 oraz 18 z zagranicy).
II wojna światowa.
Wojnę stowarzyszenie przetrwało w Generalnym Gubernatorstwie jako tajny Instytut Śląski w Warszawie, którym nadal kierował dr Lutman, ukrywając się od 1941 przed Niemcami. Od roku marca 1942 do listopada 1944 działalność tajnego Instytutu Śląskiego była również prowadzona w Krakowie i we Lwowie. W tajne badania naukowe zaangażowanych było 18 pracowników. Majątek pozostawiony w Katowicach przejęła Schlesische Landesbücherei (dziś: Biblioteka Śląska).
Okres powojenny.
Stowarzyszenie kontynuowało działalność od stycznia 1945 pod opieką PAU w Krakowie, a od 15 lutego 1945 w Katowicach, kiedy z Warszawy powrócił dr Lutman. Nowe, 5-osobowe Kuratorium tworzyli: wojewoda śląski (śląsko-dąbrowski) gen. Aleksander Zawadzki, prezes PAU prof. Stanisław Kutrzeba (po jego śmierci w styczniu 1946 prof. dr hab. Kazimierz Nitsch), przewodniczący Wojewódzkiej Rady Narodowej (WRN) Karol Tkocz, rektor Politechniki Śląskiej prof. inż. Władysław Kuczewski (przewodniczący Zarządu Instytutu) oraz dr Lutman (dyrektor Instytutu). Oficjalne rozpoczęcie działalności badawczej nastąpiło 16 czerwca 1945. Obszar badań Instytutu rozszerzono na cały Śląsk znajdujący się w granicach Rzeczypospolitej Polskiej. Zajęto się organizowaniem badań śląskoznawczych, popularyzacją wiedzy o Śląsku oraz kontynuowano akcję wydawniczą, tym razem w 8 wydawnictwach seryjnych, odpowiadających nowym zapotrzebowaniom (kwartalnik „Zaranie Śląskie”, R. 16–19: 1945–1948; serie: "Pamiętnik Instytutu Śląskiego", "Polski Śląsk", "Zagadnienia gospodarcze Śląska", "Zagadnienia społeczne Śląska", "Biblioteka pisarzy śląskich", "Biblioteka słowiańska", "Współcześni pisarze śląscy", "Biblioteka „Zarania Śląskiego”").
Oddziały Instytutu Śląskiego
W marcu 1946 Instytut przejął liczący ponad 100 tys. woluminów zasób Biblioteki Schaffgotschów w Cieplicach, tworząc Bibliotekę im. J. S. Bandtkiego, która po likwidacji IŚ, jako zbędna, została rozparcelowana do innych bibliotek naukowych, a częściowo rozkradziona. W Cieplicach utworzono również Stację Naukową IŚ, która razem z biblioteką mieściła się w Pałacu Schaffgotschów.
W czerwcu 1948 Instytut Śląski wraz z oddziałami połączono z Instytutem Zachodnim w Poznaniu, przenosząc jego siedzibę do Wrocławia. Byłą już centralę w Katowicach przekształcono w oddział Instytutu Zachodniego pod kierownictwem dra Kazimierza Popiołka, a wkrótce zlikwidowano, włączając ją 1 maja 1949 do Śląsko-Dąbrowskiego Towarzystwa Przyjaciół Nauk (wcielonego w 1950 do Towarzystwa Wiedzy Powszechnej).
Ostatecznie Instytut Śląski (jako Oddział Wrocławski Instytutu Zachodniego) zlikwidowano w 1953, usuwając jeszcze w 1950 z nazwy oddziału człon „Instytut Śląski”, natomiast Stowarzyszenie Instytut Śląski rozwiązano na początku 1953 – oba w ramach stalinowskiej reorganizacji nauki polskiej związanej z utworzeniem Polskiej Akademii Nauk (1951).
Instytut Śląski we Wrocławiu.
Funkcjonował w latach 1945–1953 jako jednostka niesamodzielna, będąc początkowo oddziałem Instytutu Śląskiego w Katowicach (1945–1948). W 1948, w wyniku połączenia z Instytutem Zachodnim w Poznaniu i przeniesienia siedziby Instytutu Śląskiego z Katowic do Wrocławia działał do 1950 jako Instytut Śląski we Wrocławiu – Oddział Instytutu Zachodniego. W latach 1950–1953 przekształcono go w Oddział Wrocławski Instytutu Zachodniego w Poznaniu, pozbawiając historycznej nazwy. Został zlikwidowany 23 lutego 1953 w związku z założeniem 1 stycznia 1953 we Wrocławiu przez prof. dr hab. Ewę Maleczyńską Zakładu Historii Śląska Instytutu Historii Polskiej Akademii Nauk.
W latach 1949–1953 ukazały się opracowane w Instytucie Śląskim we Wrocławiu pod redakcją prof. Seweryna Wysłoucha 3 tomy "Studiów Śląskich" (tzw. stara seria), jako tematyczne zeszyty „Przeglądu Zachodniego” (R. 5: 1949, z. 5–6; R. 6: 1950, z. 7–8; R. 8: 1952, zesz. dodatkowy, wyd. 1953), wydawanego przez Instytut Zachodni w Poznaniu.
Sukcesorzy.
Następcą prawnym oraz kontynuatorem tradycji i działalności naukowej Instytutu Śląskiego w Katowicach jest Instytut Śląski w Opolu, powołany w 1957, który od 1958 wydaje kontynuuje wydawanie „Studiów Śląskich” (Nowa Seria). Do tradycji Instytutu Śląskiego w Katowicach odwoływał się istniejący w latach 1957–1992 Śląski Instytut Naukowy (ŚIN) w Katowicach (m.in. wydawał „Zaranie Śląskie”, R. 20–54(1–2): 1957–1991).
Kontynuatorem działalności badawczej Instytutu Śląskiego we Wrocławiu był również Zakład Historii Śląska Instytutu Historii PAN we Wrocławiu (zał. 1953), który przejął większość pracowników zlikwidowanego Oddziału Wrocławskiego Instytutu Zachodniego.
Kontynuatorami niektórych form działalności Instytutu Śląskiego i Śląskiego Instytutu Naukowego w Katowicach są: nieistniejący Instytut Górnośląski w Katowicach, prowadzony przez Societas Scientiis Favendis Silesiae Superioris (wydawca „Zarania Śląskiego”, R. 54(3–4)–56: 1992–1996; Seria nowa, R. 57–64: 2000–2007) i obecnie Instytut Badań Regionalnych Biblioteki Śląskiej w Katowicach (wydawca „Zarania Śląskiego” Seria druga, R. 1–6: 2015–2020).

</doc>
<doc id="156332" url="https://pl.wikipedia.org/wiki?curid=156332" title="Flossenbürg">
Flossenbürg

Flossenbürg – miejscowość i gmina w Niemczech, w kraju związkowym Bawaria, w rejencji Górny Palatynat, w regionie Oberpfalz-Nord, w powiecie Neustadt an der Waldnaab. Leży w Lesie Czeskim, około 12 km na wschód od Neustadt an der Waldnaab, przy granicy z Czechami.
W czasie II wojny światowej istniał tam niemiecki obóz koncentracyjny KL Flossenbürg.

</doc>
<doc id="156336" url="https://pl.wikipedia.org/wiki?curid=156336" title="Karpieńcokształtne">
Karpieńcokształtne

Karpieńcokształtne, zębokarpiokształtne, zębokarpie (Cyprinodontiformes) – rząd ryb promieniopłetwych (Actinopterygii), obejmujący ponad 1000 gatunków klasyfikowanych w rodzinach, które zestawiono w dwóch podrzędach:
Rodzina strumieniakowatych jest klasyfikowana przez niektórych biologów jako podrodzina Rivulinae – strumieniaki w rodzinie szczupieńczykowatych, a rodzaj "Nothobranchius" jest klasyfikowany w podrodzinie Aplocheilinae.
Karpieńcokształtne wyglądem przypominają karpiowate (Cyprinidae). Także ich ciała pokryte są łuskami cykloidalnymi, występuje jedna płetwa grzbietowa, a w płetwach brak jest promieni ciernistych. Różni je zamknięty pęcherz pławny i brak linii bocznej oraz różnice w budowie szkieletu. Karpieńcokształtne mają drobne uzębienie szczęk. Kość krucza nie występuje. Najmniejsze ("Fluviphylax" w rodzinie piękniczkowatych) mierzą około 2 cm długości.
Na rząd składają się dwie grupy ryb – jajorodne i żyworodne, przy czym żyworodność rozwinęła się niezależnie w kilku rodzinach. Wysuwalne szczęki ułatwiają zbieranie pokarmu z powierzchni wody. Dymorfizm płciowy u większości jest mocno zaznaczony, samce są zwykle znacznie mniejsze od samic, u gatunków o zapłodnieniu wewnętrznym mają gonopodium. 
Występują na południu Ameryki Północnej, w Ameryce Środkowej, w tropikalnej strefie Ameryki Południowej, w Afryce, południowej Europie i Azji. Większość (prawie 1000 gatunków) zasiedla wody słodkie, część słonawe, a nieliczne tolerują wody słone. W zapisie kopalnym znane są od oligocenu.
Wykorzystywane są jako ryby akwariowe i zwierzęta laboratoryjne.

</doc>
<doc id="156337" url="https://pl.wikipedia.org/wiki?curid=156337" title="Fahd ibn Abd al-Aziz Al Su’ud">
Fahd ibn Abd al-Aziz Al Su’ud

Fahd ibn Abd al-Aziz Al Su’ud (arab.: فهد بن عبد العزيز آل سعود "Fahd ibn ’Abd al-Azīz Āl Su’ūd"; ur. w 1921 w Rijadzie, zm. 1 sierpnia 2005) – król Arabii Saudyjskiej od 1982 do 2005.
Jego ojcem był twórca współczesnej monarchii saudyjskiej, król Abd al-Aziz ibn Su’ud. Fahd studiował w krajach arabskich, w USA oraz w Europie Zachodniej. Brał udział w pierwszej sesji ONZ w 1945 w Nowym Jorku. W 1953 roku został mianowany ministrem oświaty, w tym samym roku reprezentował Arabię Saudyjską na koronacji królowej Anglii Elżbiety II. Od 1962 do 1975 roku był ministrem spraw wewnętrznych, 1964–1975 II wiceprzewodniczącym Rady Konsultacyjnej (doradczego organu króla). Po zabójstwie przyrodniego brata Fajsala (1975) i wstąpieniu na tron Chalida został mianowany I wiceprzewodniczącym Rady Konsultacyjnej oraz wyznaczony na następcę tronu. Kontynuował działalność dyplomatyczną, w 1979 roku podpisał porozumienie o współpracy gospodarczej i wojskowej z USA.
Po śmierci króla Chalida (13 czerwca 1982 r.) wstąpił na tron. Prowadził politykę rozwoju gospodarczego i technicznego Arabii Saudyjskiej, jednocześnie utrzymując dobre kontakty z Amerykanami (m.in. zwrócił się o pomoc wojskową w 1990 roku po zajęciu przez Irak Kuwejtu). Od 1996 r. ciężko chory, w obowiązkach państwowych był faktycznie zastępowany przez brata, następcę tronu księcia Abd Allaha. 1 sierpnia 2005 roku zmarł.
Podawane są również inne lata urodzenia króla Fahda: 1920, 1921, 1922.

</doc>
<doc id="156338" url="https://pl.wikipedia.org/wiki?curid=156338" title="Fahd ibn Abdulaziz al Saud">
Fahd ibn Abdulaziz al Saud



</doc>
<doc id="156340" url="https://pl.wikipedia.org/wiki?curid=156340" title="Max Factor">
Max Factor

Imię i nazwisko Max Factor nosili szefowie firmy kosmetycznej, ojciec i syn:
Nazwa hasła może oznaczać także samą firmę kosmetyczną Max Factor.

</doc>
<doc id="156341" url="https://pl.wikipedia.org/wiki?curid=156341" title="Manufaktura">
Manufaktura

Manufaktura ( „ręka”, „rękodzieło”) – zakład produkcyjny, w którym produkcja masowa złożonego produktu końcowego odbywa się ręcznie i oparta jest na podziale pracy: poszczególne etapy produkcji wykonywane są przez pracowników wyspecjalizowanych w ich wykonywaniu.
Manufaktury dzieli się na "rozproszone" – gdy produkcja odbywa się w małych warsztatach podporządkowanych wspólnemu kierownictwu i "scentralizowane" – gdy robotnicy zgromadzeni są w jednym miejscu. Ten pierwszy sposób organizacji produkcji zbliżony jest do systemu nakładczego.
Historia.
Pierwsze manufaktury w Europie powstały już w XIII w. we Flandrii i we Włoszech. Były to początkowo manufaktury włókiennicze, wyrosłe wokół miast będących ośrodkami wczesnego kapitalizmu – Brugii, Gandawy, Sieny, Florencji. Wraz z rozwojem gospodarczym kontynentu europejskiego zakres produkcji manufakturowej poszerzał się i objął metalurgię, przemysł zbrojeniowy, drukarski, przemysł drzewno-papierniczy, szklarski oraz artykuły codziennego użytku, w tym luksusowe, a manufaktury poprzez południowe Niemcy (XIV w.), Francję i Anglię dotarły, a pod koniec XVI w. do Polski.
W II poł. XVIII w. szereg manufaktur w ekonomii grodzieńskiej założył Antoni Tyzenhauz, podskarbi króla Stanisława Augusta Poniatowskiego – były to zakłady tkackie, szklarskie i tekstylne. Była to próba ożywienia gospodarczego kraju, jednak zakłady te zajmowały się produkcją artykułów luksusowych i nie stały się zaczątkiem uprzemysłowienia regionu.
Polacy założyli także jedne z pierwszych manufaktur na kontynencie amerykańskim. Byli to polscy specjaliści od produkcji mydła, potażu oraz szkła sprowadzeni w 1608 roku do osady kolonistów angielskich w Jamestown z inicjatywy kapitana Johna Smitha. W 1619 polscy rzemieślnicy zorganizowali pierwszy w historii Ameryki Północnej strajk robotniczy i polityczny w proteście przeciw odmówieniu im praw wyborczych.
Wraz z końcem I Rzeczypospolitej większość manufaktur upadła, natomiast te, które zaczęto zakładać w I poł. XIX w. szybko przekształcały się w fabryki.
Nazwa "manufaktura" obejmuje również sam proces produkcji opisany powyżej.
Współczesność.
Manufaktury nie przeszły jednak całkowicie do historii. W wielu krajach rozwijających się istnieją całe branże przemysłu nadal oparte na różnych wersjach systemu nakładczego. Np. olbrzymia większość produkcji przemysłu odzieżowego w Indiach odbywa się w niewielkich manufakturach.
Manufaktury istnieją też w krajach wysoko uprzemysłowionych. Ten system produkcji utrzymuje się zwłaszcza w sektorze dóbr luksusowych (np. produkcja unikatowych serii samochodów, krawiectwo domów mody, jubilerstwo itp.). W manufakturach odbywa się też pewna część produkcji przemysłu „hi-tech”, m.in. znaczna część produkcji przemysłu kosmicznego odbywa się metodą ręcznego wytwarzania niewielkich serii unikatowych urządzeń. Podobny charakter ma też produkcja części sprzętu laboratoryjnego i syntezy unikatowych związków chemicznych, które potrzebne są w niewielkich ilościach (np. leki recepturowe).

</doc>
<doc id="156345" url="https://pl.wikipedia.org/wiki?curid=156345" title="Kodok">
Kodok

Kodok (do 1904 roku Faszoda, Paloich, arab. كودوك) – miasto w Sudanie Południowym, nad Białym Nilem, stolica stanu Faszoda.
W 1898 roku wybuchł spór między Francją a Wielką Brytanią o Faszodę. Francja, chcąc połączyć swoje kolonie w Afryce, chciała zająć Sudan, który planowali przejąć także Anglicy. W 1898 francuski kapitan Jean-Baptiste Marchand zajął dla Francji Faszodę, ale już we wrześniu angielski dowódca Horatio Kitchener po dotarciu do Faszody zażądał by Francuzi opuścili miasto. Marchand powiedział, że to zrobi, ale tylko na rozkaz Paryża. Francuzi zmuszeni byli opuścić Faszodę, gdyż nie byli przygotowani do wojny z Anglią.
Faszoda jest miastem, w którym Stanisław Tarkowski i Nelly Rawlison (bohaterowie "W pustyni i w puszczy" Henryka Sienkiewicza) mieszkali przez pewien czas z Kalim i Meą (niewolnikami porwanymi przez Mahdiego).

</doc>
<doc id="156348" url="https://pl.wikipedia.org/wiki?curid=156348" title="Max Factor Jr.">
Max Factor Jr.

Max Factor Jr., właśc. Francis Factor (ur. 18 sierpnia 1904 w St. Louis, zm. 7 czerwca 1996 w Los Angeles) – amerykański chemik, przedsiębiorca oraz producent kosmetyków.
Syn założyciela przedsiębiorstwa kosmetycznego Max Factor, Maxa seniora pochodzącego z Polski. Po śmierci ojca w 1938 przejął przedsiębiorstwo i dla celów marketingowych przyjął znane już klientom imię Max. Pod jego kierownictwem przedsiębiorstwo nadal się rozwijało, wprowadzono nowe rodzaje kosmetyków (m.in. wodoodporne tusze do rzęs i brwi "Water Resistant Mascara" i szminki w sztyfcie "Long Lasting Lipstick"). Od 1941 przedsiębiorstwo dostarczało szminki do kamuflażu dla amerykańskich żołnierzy.
W 1991 firmę Max Factor przejęło przedsiębiorstwo Procter &amp; Gamble.

</doc>
<doc id="156349" url="https://pl.wikipedia.org/wiki?curid=156349" title="Piękniczkowate">
Piękniczkowate

Piękniczkowate, pecylki (Poeciliidae) – rodzina małych ryb
karpieńcokształtnych (Cyprinodontiformes). Wiele gatunków z tej rodziny, zwłaszcza ozdobne odmiany hodowlane żyworódek, to ryby popularne w akwarystyce.
Zasięg występowania.
Początkowo występowały od południowo-wschodnich stanów USA, aż do północno-wschodniej Argentyny, a także w Afryce i na Madagaskarze. Zasiedlają nizinne wody słodkie i słonawe. W wodach Ameryki Środkowej i Antyli są dominującą grupą zwierząt, wśród ryb stanowią około 35% fauny słodkowodnej. Niektóre gatunki z rodzaju "Poecilia" zostały introdukowane na tereny zagrożone malarią, ponieważ w swym naturalnym środowisku żywią się larwami komarów. W nowym miejscu nierzadko zmieniały zwyczaje żywieniowe i stawały się niebezpieczną konkurencją pokarmową dla gatunków rodzimych.
Cechy charakterystyczne.
Są to ryby niewielkich rozmiarów, zwykle o długości kilku centymetrów. Największe gatunki osiągają 20 cm długości całkowitej. Mają wysoko położone płetwy piersiowe. Samce są znacznie mniejsze od samic, co jest uznawane za przystosowanie zwiększające efektywność reprodukcji – energia pobrana z pokarmem przekazywana jest na rzecz płci, od której zależy liczba potomstwa. Pokarm piękniczkowatych stanowią glony, larwy owadów, drobne skorupiaki i ryby. U samic niektórych gatunków występuje zjawisko superfetacji – po jednorazowej kopulacji samica może wydać kilka miotów potomstwa.
Systematyka.
Do tej rodziny zaliczono około 300 gatunków ryb. Ich podział systematyczny nie został ostatecznie ustalony. Wyróżniane są podrodziny:
Klasyfikacja.
Rodzaje zaliczane do tej rodziny są zgrupowane w podrodzinach 
Procatopodinae, Poeciliinae, Aplocheilichthyinae:
"Aapticheilichthys" — "Alfaro" — "Aplocheilichthys" — "Belonesox" — "Brachyrhaphis" — "Carlhubbsia" — "Cnesterodon" — "Cynopanchax" — "Fluviphylax" — "Gambusia" — "Girardinus" — "Heterandria" — "Heterophallus" — "Hylopanchax" — "Hypsopanchax" — "Laciris" — "Lacustricola" — "Lamprichthys" — "Limia" — "Micropanchax" — "Neoheterandria" — "Pamphorichthys" — "Pantanodon" — "Phallichthys" — "Phalloceros" — "Phalloptychus" — "Phallotorynus" — "Plataplochilus" — "Platypanchax" — "Poecilia" — "Poeciliopsis" — "Poropanchax" — "Priapella" — "Priapichthys" — "Procatopus" — "Pseudopoecilia" — "Pseudoxiphophorus" — "Quintana" — "Rhexipanchax" — "Scolichthys" — "Tomeurus" — "Xenodexia" — "Xenophallus" — "Xiphophorus" —
Znaczenie dla człowieka.
Z racji niewielkich rozmiarów piękniczkowate nie mają znaczenia gospodarczego w rybołówstwie. Są wykorzystywane w laboratoryjnych badaniach w genetyce, toksykologii, biologii rozrodu, medycynie oraz w badaniach nad ekologią i etologią ryb, cenione w handlu akwarystycznym. Wśród wielu żyworodnych gatunków z podrodziny Poeciliinae znajdują się ryby, które zyskały dużą popularność w hodowlach akwarystycznych, między innymi molinezje, gupiki, limki, gambuzje, żyrardynki, drobniczki i mieczyki. Są to z reguły ryby atrakcyjnie ubarwione, dość odporne na zmienne warunki środowiskowe, a z tych powodów zalecane początkującym akwarystom.

</doc>
<doc id="156353" url="https://pl.wikipedia.org/wiki?curid=156353" title="Gorey">
Gorey

Gorey (irl. "Guaıre") – miasto w północnej części hrabstwa Wexford w południowo-wschodniej części Irlandii. Miasto położone jest przy drodze krajowej N11 z Dublina do Wexford. W odległości ok. 5 kilometrów od Gorey znajduje się miejscowość wypoczynkowa Courtown.
Edukacja.
W Gorey znajduje się szkoła Gorey Community School (irl. "Pobail Scoile Guaire").
Prasa.
W Gorey ukazują się dwa dzienniki: "Gorey Guardian" oraz "Gorey Echo".
Transport.
Stacja kolejowa w Gorey została otwarta 16 listopada 1863., łącząc Dublin z portem w Rosslare.

</doc>
<doc id="156363" url="https://pl.wikipedia.org/wiki?curid=156363" title="CD-Text">
CD-Text

CD-Text – standard opracowany przez firmy Philips i Sony, który umożliwia dołączenie do płyty CD-Audio informacji o artyście, tytule płyty, tytułach utworów, a nawet tekstów piosenek czy graficznego logo (aczkolwiek te dwie ostatnie funkcje należą do rzadkości). Informacje te mogą być następnie wyświetlane na kompatybilnych odtwarzaczach CD oraz, za pomocą odpowiedniego oprogramowania na kompatybilnych komputerowych czytnikach płyt kompaktowych.
Niemal każda nowa nagrywarka posiada funkcję nagrywania CD-Text.

</doc>
<doc id="156367" url="https://pl.wikipedia.org/wiki?curid=156367" title="Fiodor Szalapin">
Fiodor Szalapin

Fiodor Iwanowicz Szalapin (ros. Фёдор Иванович Шаляпин) (ur. 13 lutego 1873, zm. 12 kwietnia 1938) – rosyjski bas; obok tenora Enrica Carusa najwybitniejszy śpiewak przełomu XIX i XX wieku, a jednocześnie jeden z największych śpiewaków w historii opery. Geniusz sceny, łączył walory głosowe z wybitnymi zdolnościami aktorskimi, ojciec Feodora Chaliapina.
Życiorys.
Urodził się 13 lutego 1873 w ubogiej rodzinie w okolicach Kazania. Wcześnie udało mu się wstąpić do chóru cerkiewnego. W 1890 był już chórzystą w Operze Kazańskiej, podczas występu w Ufie (w zastępstwie chorego śpiewaka) zadebiutował partią Stolnika w "Halce" Moniuszki.
W 1892 w Tbilisi odkryty został przez tenora Dmitrija Usatowa, u którego zaczął regularne lekcje śpiewu; w 1893 debiutował jako Mefistofeles w "Fauście" Gounoda na scenie tamtejszej opery. Śpiewał również na salonach, w 1894 w Petersburgu usłyszała go siostra Michaiła Glinki. Jej przychylna opinia oraz jednego z wpływowych gospodarzy salonu sprawiły, że Szalapin został artystą cesarskich teatrów. Wówczas to rozpoczęła się jego wielka kariera. Występował na scenach operowych Tbilisi, Petersburga (Teatr Maryjski) i Moskwy (od 1896 w operze prywatnej Mamontowa); od 1899 był solistą Teatru Wielkiego w Moskwie. Szalapin był jednym z artystów, którzy docenili wielkość i nowatorstwo opery rosyjskiej; zaprzyjaźnił się z wieloma wybitnymi rosyjskimi twórcami tamtych lat: z Rachmaninowem, Rimskim-Korsakowem, Gorkim, Diagilewem oraz plejadą wybitnych malarzy. Był zapraszany do teatralnej loży cara Mikołaja II i wielokrotnie śpiewał w pałacu carskim.
Odbył wiele zagranicznych tournées artystycznych, występował w najsłynniejszych teatrach operowych świata: w 1901 debiutował w La Scali w Mediolanie (w "Mefistofelesie" Boita), w 1907 w Metropolitan Opera w Nowym Jorku; od 1905 do 1935 corocznie śpiewał w Monte Carlo, w 1910 w "Don Kichocie", w specjalnie dla niego napisanej operze przez Masseneta. Kilkakrotnie śpiewał w Warszawie; podobno gdy go witał tłum na dworcu i proszono, by zaśpiewał – Szalapin odpowiedział: „Ja tam nie wasz Janko [Jan Kiepura], cztoby wam na ulicach pieł”.
W 1905 r. czasowo stracił pracę za otwarte poparcie protestujących robotników petersburskich. Również w późniejszym okresie opowiadał się za zmianami społecznymi w Rosji.
W 1922 r. opuścił Rosję i zamieszkał w Paryżu. Otrzymywał odznaczenia w czasach panowania Mikołaja II i w początkowym okresie władzy radzieckiej. Jego życie artystyczne i osobiste splatało się z burzliwą historią ojczystego kraju; spotykał się z uwielbieniem, ale też zarzucano mu awanturnictwo, nadużywanie alkoholu oraz skandale alkowy.
Jego wybitne operowe partie basowe to: tytułowe w "Borysie Godunowie" Musorgskiego, w "Mefistofelesie" Boita, w "Don Kichocie" Masseneta, Leporello w "Don Giovannim" Mozarta, Don Basilio w "Cyruliku sewilskim" Rossiniego, Mefistofeles w "Fauście" Gounoda, Włodzimierz Halicki i Kończak w "Kniaziu Igorze" Borodina. Szalapin był też znakomitym wykonawcą pieśni, zwłaszcza kompozytorów rosyjskich.
Zmarł 12 kwietnia 1938 roku w swym domu pod Paryżem, pochowano go na paryskim cmentarzu Batignolles. 29 października 1984 prochy jego spoczęły na Cmentarzu Nowodiewiczym w Moskwie

</doc>
<doc id="156368" url="https://pl.wikipedia.org/wiki?curid=156368" title="Czyn zabroniony">
Czyn zabroniony

Czyn zabroniony – zachowanie wypełniające ustawowe znamiona typu czynu zabronionego, czyli odpowiadające opisowi zachowania określonego w ustawie karnej.
Czyn zabroniony jest obwarowany sankcją zastosowania kary kryminalnej, tym samym jest czynem bezprawnym karnie i stanowi element składający się na strukturę przestępstwa lub wykroczenia.
Czyn zabroniony jest rodzajem czynu bezprawnego i stanowi zarazem jeden z czterech podstawowych komponentów przestępstwa lub wykroczenia. Pozostałymi są: bezprawność, wina i społeczna szkodliwość (w wypadku przestępstwa – większa, niż znikoma; w odniesieniu do wykroczenia nie ma takiego wymogu). Oznacza to, że każde przestępstwo lub wykroczenie jest jednocześnie czynem zabronionym, natomiast nie każdy czyn zabroniony stanowi przestępstwo lub wykroczenie (nie jest nim, gdy zabraknie któregokolwiek z pozostałych trzech elementów definicji przestępstwa lub wykroczenia).
Tym samym możliwe jest m.in. stworzenie takiej konstrukcji, w której czyn wypełniający znamiona czynu zabronionego nie będzie przestępstwem lub wykroczeniem z powodu zaistnienia okoliczności wyłączającej bezprawność czynu, dokładniej okoliczności wyłączającej karną bezprawność czynu, czyli kontratypu.

</doc>
<doc id="156370" url="https://pl.wikipedia.org/wiki?curid=156370" title="Dungeon Siege">
Dungeon Siege

Dungeon Siege – komputerowa fabularna gra akcji rozgrywana w czasie rzeczywistym, opracowana przez Gas Powered Games i wydana przez Microsoft Studios 5 kwietnia 2002 roku. W Polsce została wydana przez APN Promise 29 kwietnia 2002 roku. Od 8 kwietnia 2011 roku gra dostępna jest na Steamie, podobnie jak jej kontynuacje "Dungeon Siege II" i "Dungeon Siege III".
Akcja gry rozgrywa się w świecie fantasy Ehb, które zostało zaatakowane przez tajemnicze potwory. Gracz, zaczynając przygodę jako farmer, podróżuje przez wiele krain, żeby znaleźć źródło zła. Rozgrywka w grze ze względu na przewagę akcji nad treścią fabularną przypomina podgatunek hack and slash. Gracz ma możliwość stworzenia drużyny składającej się z innych bohaterów.
"Dungeon Siege" uzyskała pozytywny odbiór recenzentów, zdobywając liczne nagrody dla najlepszej gry fabularnej. 11 listopada 2003 ukazał się dodatek do gry zatytułowany "". 16 sierpnia 2005 roku premierę miała kontynuacja – "Dungeon Siege II", a 17 czerwca 2011 roku ukazała się gra "Dungeon Siege III".
Fabuła.
Tło fabularne.
Aranna jest kontynentem, na którym rozgrywa się akcja gier z serii "Dungeon Siege". Królestwo Ehb leży w zachodniej części kontynentu, gdzie ma miejsce akcja "Dungeon Siege" i jej dodatku "Dungeon Siege: Legends of Aranna". Początkowo punkt handlowy na obrzeżach Empire of Stars, później osiągnął tymczasowy status militarnego protektoratu i prowincji, gdy 10. Legion wyemigrował na zachód. W związku z wojną legionów i upadkiem Empire of Stars, Ehb stał się niezależnym królestwem. Stabilność zyskał dzięki ochronie zapewnionej przez 10. Legion – jedną z najbardziej wyszkolonych armii Aranny. Głównymi mieszkańcami kontynentu są ludzie i krasnoludy, którzy żyją w harmonii i są poddani temu samemu królowi.
Streszczenie.
W Królestwie Ehb życie farmera zostaje wywrócone do góry nogami, gdy niewielka grupa dzikich stworzeń, zwanych krugami, atakuje ludzi w wiosce. Postać gracza jest poproszona o znalezienie pomocy w pobliskiej osadzie Stonebridge. Po dotarciu okazuje się, że musi zabić potwory w przełęczy łączącej Stonebridge i Glacern. Po zakończeniu zadania postać kieruje się na północ do lodowych jaskiń w celu odnalezienia maga Merika, który zaginął w dniu, w którym potwory rozpoczęły swój atak. Czarodziej twierdzi, że bestie ukradły jego magiczny kostur, który może być niebezpieczny w ich rękach. Po odzyskaniu broni i wyjściu z jaskiń, gracz dowiaduje się, że pobliska twierdza Kroth została oblężona przez nekromantę Gresha. Po jego pokonaniu postać kieruje się na wschód w celu osłabieniu armii droogów. Ich wódz poddaje się i wskazuje drogę do twierdzy Ehb. W lochach zamku gracz uwalnia króla, po czym zabija przywódcę secków, Goma.
Rozgrywka.
Akcja gry toczy się w fikcyjnym świecie fantasy, a rozgrywka przedstawiona jest z perspektywy trzeciej osoby. Gracz dowodzi drużyną składającą się z maksymalnie ośmiu postaci. Podczas ich tworzenia wybiera płeć i wygląd swojego bohatera. Każda z nich jest określona poprzez trzy cechy: siłę, zręczność i inteligencję i cztery umiejętności: walkę w zwarciu, na dystans, magię natury i walki. Poprzez zabijanie przeciwników drużyna dostaje nowe przedmioty i złoto, a umiejętności biorących udział w walce rosną. Gra składa się z liniowych poziomów, a fabuła podzielona jest na rozdziały, które zmieniają się po wejściu na dany teren. Za zdobyte pieniądze gracz może kupić u handlarzy nowe przedmioty i zaklęcia, a także osła, który jest w stanie dźwigać przedmioty. Gracz może zmienić szyk, w jakim drużyna się porusza, a także reakcję na pojawienie się wroga. W grze występują przerywniki filmowe, w których narrator opowiada fabułę. Gracz ma do dyspozycji dziennik, w którym może odsłuchać dialogi rozmów z rozpoczętych zadań. Poza wątkiem głównym jest możliwość rozwiązywania zadań pobocznych zlecanych przez bohaterów niezależnych.
W trakcie walki gracz może użyć aktywnej pauzy, która zatrzymuje czas i pozwala na rozplanowanie swoich ataków. Po wykupieniu księgi zaklęć postacie mogą rzucać czary. Dzielą się one na pasywne, które zwiększają statystyki postaci i ofensywne, które zabierają punkty życia przeciwnikom. Umiejętności gracza rosną wraz z używaniem danej broni.
W grze dostępny jest tryb kooperacji do ośmiu osób. Gracze mają do dyspozycji kampanię o nazwie Utraean Peninsula, podczas której drużyna podróżuje między różnymi miastami zbierając magiczne kamienie w celu otwarcia lochu z potworami.
Produkcja.
Projektant gry, Chris Taylor w wywiadzie dla PC GameWorld ujawnił, że podczas tworzenia studia Gas Powered Games zespół miał w planach zrobienie komputerowej gry fabularnej. W grudniu 1999 twórcy ujawnili oficjalny tytuł gry – "Dungeon Siege". 16 lipca 2001 roku twórcy pozwolili graczom zagłosować na oficjalnej stronie na to, która z trzech modelek będzie reklamować grę na konwencie Gen Conie 2001 w roli farmerki. Za muzykę w grze odpowiedzialny jest Jeremy Soule.
Premiera gry została przesunięta z listopada na rok 2002, a potem doprecyzowana na kwiecień 2002. 22 marca 2002 roku gra trafiła do tłoczni. Silnik gry został tak zaprojektowany, aby podczas rozgrywki nie było dodatkowego wczytywania. W kwietniu 2002 roku została wypuszczona wersja demonstracyjna gry pokazująca początek rozgrywki, a 3 września Tool Kit – edytor do gry pozwalający między innymi na stworzenie własnych czarów lub przeciwników.
Gas Powered Games wydał tzw. Bonus Pack (ang. pakiet bonusowy) o nazwie "Yesterhaven", który jest darmowym dodatkiem do "Dungeon Siege". Zawiera on pojedynczą przygodę dostępną tylko dla trybu wieloosobowego, a tworzenie nowej postaci nie jest wymagane. Fabuła opowiada o mieście, które jest atakowane przez trzy plagi potworów podczas wczesnych lat królestwa Ehb.
Odbiór.
"Dungeon Siege" został dobrze przyjęty przez krytyków, otrzymując średnią ocen 86/100 na serwisie Metacritic i 85,86% na GameRankings. Dan Adams z serwisu IGN stwierdził: „gra spodoba się fanom "Diablo" i osobom, które lubią rozgrywkę bez wysilania mózgu”. Serwis GameSpy pochwalił niekończącą się akcję, brak przerw na wczytywanie i przystępność zarówno dla ekspertów, jak i nowicjuszy. Wytknął natomiast problemy ze znajdywaniem drogi przez postacie, małą spójność świata przedstawionego i niewielką ilość elementów RPG. Serwis GamePro napisał, że „nie ma lepszej fabularnej gry akcji i nawet "Diablo" jest gorsze”. W CD-Action gra dostała 10/10.
Redaktor Desslock pozytywnie ocenił zarówno oprawę graficzną, jak i intuicyjny interfejs. Recenzent z Gry-Online pochwalił aktywną pauzę, a także mini mapę. Ponadto docenił funkcję formowania drużyny w celu obrony słabszych osób. Matt Leyendecker z Action Trip ocenił, że tryb wieloosobowy ma pewne braki a wymagania gry są wyższe niż to się wydaje. Duke Ferris z Game Revolution pochwalił wielkość świata gry i dokładne odwzorowanie każdej broni, której gracz używa.
Nagrody.
Gra otrzymała wiele nagród zarówno na targach E3 przed premierą, jak i po jej wydaniu. "Dungeon Siege" dostał między innymi tytuł najlepszej gry fabularnej na targach w latach 2000 i 2001. "Dungeon Siege" brał udział w plebiscycie strony Gry-Online na najlepszą komputerową grę fabularną 2002 roku. Portal IGN ocenił grafikę jako najlepszą w roku 2002, opisując świat gry jako żywy, a lokacje jako zapierające dech w piersiach. Serwis GameSpy, przyznając grze tytuł Best of Show at E3, opisał ją:
Gra znalazła się na liście strony GameSpy 25 najbardziej przereklamowanych gier wszech czasów, gdzie zajęła 15. miejsce. Redaktorzy przyznali, że Chris Taylor wywiązał się ze wszystkich obietnic złożonych przed premierą gry, ale wytknęli fakt, że "Total Annihilation", poprzednia gra Gas Powered Games była lepsza, a "Dungeon Siege" nie zrewolucjonizował gatunku. Gra zajęła szóste miejsce na liście 25 najlepszych gier hack and slash według serwisu Gry-Online.
Kontynuacje.
Do gry został wydany dodatek "". Jego premiera odbyła się 12 listopada 2003 roku, a w Polsce wyszedł 20 stycznia 2004 roku. Fabuła gry, pomimo że rozgrywa się na nowych terenach, jest kontynuacją wydarzeń z "Dungeon Siege".
Na podstawie gry zostały wydane filmy ' i '. Oba wyreżyserował Uwe Boll.
16 sierpnia 2005 roku miała premierę kontynuacja, "Dungeon Siege II", a 17 czerwca 2011 roku nastąpiła premiera trzeciej części serii gier, "Dungeon Siege III".

</doc>
<doc id="156375" url="https://pl.wikipedia.org/wiki?curid=156375" title="Hispanoameryka">
Hispanoameryka

Hispanoameryka (dawniej także: "Ameryka Hiszpańska") – kraje Ameryki Łacińskiej, których mieszkańcy posługują się językiem hiszpańskim, zatem wszystkie oprócz: Brazylii, Gujany, Gujany Francuskiej, Surinamu, Haiti, Belize oraz prawie wszystkich mniejszych wysp na Morzu Karaibskim. W pierwszej połowie XIX wieku z inicjatywy Simona Bolivara zrodził się ruch zwany "hispanoamerykanizmem", mający na celu integrację tych krajów. Kraje te mają znaczące podobieństwa kulturowe i religijne między sobą oraz z Hiszpanią, której dawniej były koloniami. W każdym z tych krajów język hiszpański jest językiem urzędowym, zaś katolicyzm jest religią dominującą.

</doc>
<doc id="156376" url="https://pl.wikipedia.org/wiki?curid=156376" title="Samochód roku">
Samochód roku



</doc>
<doc id="156379" url="https://pl.wikipedia.org/wiki?curid=156379" title="Kiścień">
Kiścień

Kiścień, masłak – rodzaj broni obuchowej miażdżącej używanej w średniowieczu, składającej się z drewnianego trzonka, do którego łańcuchem, sznurem lub rzemieniem przymocowano bijak, służący do zadawania ciosów przeciwnikowi. Zwany także mylnie korbaczem lub morgenszternem. Trzonki kiścieni mogły mieć różną długość, zwykle jednak wynosiła ona około 30–40 cm. Bywały też kiścienie ich pozbawione, w postaci kuli na rzemieniu, który owijano dookoła ręki. Bijak miał zazwyczaj postać stalowej kuli najeżonej kolcami, choć istniały też bijaki gładkie oraz wykonane z innych materiałów (szczególnie wczesne ich wersje): rogu, kości, brązu. Zdarzały się kiścienie o 2 lub nawet 3 bijakach, każdym zawieszonym na własnym łańcuchu.
W średniowiecznej Europie kiścienie pojawiły się najpierw na Rusi (około X wieku), przejęte od koczowniczych ludów ze wschodu. Od XI wieku były używane w Europie Zachodniej, okres największej świetności tej broni przypada na wiek XV. Kiścienie używane były zarówno przez jazdę, jak i piechotę, choć sposób walki tą bronią, wymagający szerokich zamachów, wykluczał użycie kiścienia przez piechotę walczącą w szyku zwartym. W innych językach często nie ma rozróżnienia między kiścieniem a cepem bojowym.
Kiścieniem nazywa się również masłak, broń typową dla czerni ukraińskiej i Tatarów. Składała się z giętkiego drzewca i umocowanej do niego końskiej, krowiej lub baraniej żuchwy.

</doc>
<doc id="156380" url="https://pl.wikipedia.org/wiki?curid=156380" title="Kościół Chrześcijan Dnia Sobotniego">
Kościół Chrześcijan Dnia Sobotniego

Kościół Chrześcijan Dnia Sobotniego – protestancki związek wyznaniowy podkreślający wyjątkowość Pisma Świętego jako jedynej autorytatywnej zasady wiary ("sola scriptura") oraz święcący dzień sobotni. W Polsce został wpisany do rejestru kościołów i innych związków wyznaniowych pod nr 5. Sekretarzem Kościoła jest pastor Robert Cyganik, siedzibą władz Kościoła miasto Bielsko-Biała. W 2021 roku w Polsce Kościół liczył 321 wiernych i 46 duchownych w 17 zborach.
Historia.
Swoich korzeni Kościół dopatruje się w ruchach święcących sobotę w różnych okresach ery chrześcijańskiej. Przykładem są tu baptyści dnia siódmego. Choć z teologicznego punktu widzenia chrześcijanie dnia sobotniego nie mają obecnie wiele wspólnego z adwentyzmem, to jednak historyczne powiązania są niezaprzeczalne. Powstał wskutek rozłamu, do jakiego doszło w latach 1931–1933 w łonie polskiej Unii Zborów Adwentystów Dnia Siódmego.
Ruch protestu.
Na przełomie lat 1932/1933 w zborze adwentystów w Bydgoszczy rozpoczął się ruch protestu, na czele którego stanęli Alfred i Paweł Kube (stąd powstało też pogardliwe określenie „kubowcy”). Wcześniej byli oni członkami władz centralnych „"Unii Zborów Adwentystów Dnia Siódmego"”. Na początku protest wiązał się z upadkiem moralności, marnotrawieniem pieniędzy i ograniczaniem autonomii lokalnego zboru. W wyniku rosnącego napięcia zbór bydgoski ogłosił się zborem niezależnym. Z ruchem tym solidaryzowało się ok. 20% adwentystów spośród 5000 członków społeczności adwentystycznej. Ostatecznie w miarę przybierania przez nowy ruch coraz wyraźniejszych kształtów organizacyjnych i kształtowania się jego odrębności poparło go ok. 500 osób. Na początku nie były podnoszone kwestie doktrynalne, a jedynie chodziło o większą autonomię dla zborów i większy wpływ na sprawy wewnętrzne Kościoła. Czołowym przywódcą wyłonionej nowej wspólnoty był Alfred Kube z Bydgoszczy, który był też przeciwny uznawaniu Ellen White za prorokinię.
Autonomiczne Zbory Adwentystów Dnia Siódmego.
W sierpniu 1933 na zjeździe w Bielsku, a później w Tomaszowie Mazowieckim, ruch protestu przyjął nazwę „"Autonomiczne Zbory Adwentystów Dnia Siódmego"”. Ruch, który powstał jako spontaniczny protest przeciw nadużyciom, ograniczeniom wolności zborowej i upadku moralności wśród przywódców, przybrał kształty odrębnej społeczności wyznaniowej. Z biegiem kolejnych lat zaczęto też coraz mocniej podważać niektóre doktryny adwentyzmu. W przyjętej nazwie bardzo mocno była podkreślona autonomia zborowa, która w adwentyzmie była ograniczana. Od października 1933 zaczęto wydawać własne pismo pt. „"Zwiastun Adwentowy"”. Ustalono także pierwsze zasady wiary oraz zaczęto nawiązywać kontakty zagraniczne.
Zjednoczeni Ewangeliczni Chrześcijanie Dnia Siódmego.
W sierpniu 1936 chcąc całkowicie uniezależnić się od adwentyzmu przyjęto nową nazwę „"Zjednoczonych Ewangelicznych Chrześcijan Dnia Siódmego"”. Nowe określenie w nazwie – zamiast "adwentyści" – "chrześcijanie", miało być oznaką przynależności do Jezusa Chrystusa, nie zaś do adwentystycznej tradycji religijnej. Jednak nie wszyscy zaakceptowali nową nazwę. Paweł Kube i jego zwolennicy pozostali przy dotychczasowej nazwie. Wiązało się to także z innymi poglądami na kwestię Tysiącletniego Królestwa, powrotu Izraela do Ziemi Obiecanej i ważności wszystkich świąt biblijnych. Trudności te pokonano w latach 1938/1939 odwołując się do tolerancji i autonomii. Zbory podjęły współpracę, a społeczność się rozwijała aż do wybuchu we wrześniu 1939 r. II wojny światowej. W okresie przedwojennym społeczność była zaledwie tolerowana. W czasie wojny natomiast niektórych dotknęły wysiedlenia, roboty przymusowe czy uwięzienie. Po wojnie w 1949 r. miał miejsce I Zjazd Krajowy dając podwaliny obecnej organizacji.
Kościół Chrześcijan Dnia Sobotniego.
W 1961 roku nastąpiła zmiana nazwy na obecną i regulacja prawna Kościoła w PRL na podstawie prawa o stowarzyszeniach. Od roku 1977 siedziba Kościoła znajduje się w Bielsku-Białej. W roku 1984 Kościół przystąpił do Światowej Federacji Baptystów Dnia Siódmego. W roku 1989 zbór w Brennej wraz z kilkoma innymi dążąc do przywrócenia autonomii na bazie której wyrosła ta społeczność w latach 30. XX wieku, odłączyły się od KChDS tworząc nową społeczność o nazwie Zbory Boże Chrześcijan Dnia Siódmego. Zbór w Brennej później powrócił, jednak nowa społeczność rozwinęła się i nadal funkcjonuje.
Nauka.
Kościół wyróżnia się doktryną posiadającą elementy wspólne z ewangelikalnym chrześcijaństwem – Biblia jedyną regułą wiary, usprawiedliwienie grzesznika z łaski, nowonarodzenie, Jezus jedynym pośrednikiem między Bogiem a ludźmi, spowiedź jako indywidualna modlitwa pokutna do Boga, chrzest na wyznanie wiary przez zanurzenie, ewangelizacja, widzialny powrót Chrystusa, odrzucanie kultu obrazów i świętych. Od ewangelikalizmu różnią go m.in. następujące cechy:
Różnice z Kościołem Adwentystów Dnia Siódmego.
Kościół odrzuca większość elementów tradycji millerowskiej, z której się wywodzi, nazywając ją „złym początkiem złych doktryn”. Nie uznaje żadnych natchnionych tekstów poza Biblią, odrzuca Ellen G. White jako proroka oraz system organizacyjny właściwy kościołom adwentystycznym. Nie uważa diety wegetariańskiej za mającą wpływ na uświęcenie człowieka, ale głosi jednocześnie, że dieta biblijna zakładająca w jego opinii m.in. zakaz spożywania krwi oraz zwierząt nieczystych (11 rozdział Trzeciej Księgi Mojżeszowej) obowiązuje również chrześcijan. Chrześcijanom dnia sobotniego wolno jest spożywać alkohol w małych ilościach, używają go też do Wieczerzy Pańskiej. Poza tym odrzuca się wiarę w tzw. „późny deszcz”, tj. jeszcze jedno wylanie Ducha Świętego na Kościół w przyszłości, uważając iż Pięćdziesiątnica była zjawiskiem jednorazowym.
Poważne różnice między Kościołem Adwentystów Dnia Siódmego a Kościołem Chrześcijan Dnia Sobotniego dotyczą interpretacji biblijnej Księgi Daniela. Chrześcijanie Dnia Sobotniego uważają, iż proroctwo o 2300 wieczorach i porankach dotyczy Antiocha IV Epifanesa i okresu międzytestamentalnego. Adwentyści dopatrują się w nim daty rozpoczęcia tzw. sądu śledczego, wyznaczonej na październik 1844 r. jako ostatniej fazy zbawienia ludzkości przez Chrystusa. Kościół Chrześcijan Dnia Sobotniego uważa, że zbawienie i pojednanie człowieka z Bogiem miało miejsce na krzyżu i nie jest kontynuowane obecnie w niebie. Adwentyści umiejscawiają sąd śledczy w „świątyni niebieskiej”, której odbiciem był przybytek na puszczy zbudowany za dni wędrówki Izraela z Egiptu do ziemi obiecanej. Chrześcijanie Dnia Sobotniego odrzucają wiarę w tzw. ostateczne pojednanie, istnienie dosłownej świątyni oraz jej oczyszczenia.
Drugim istotnym punktem spornym jest interpretacja Objawienia św. Jana. Kościół Adwentystów Dnia Siódmego stoi na stanowisku, iż od 1844 r. ludzkość żyje w „czasie końca”, któremu towarzyszy głoszenie ostatniego ostrzeżenia, tzw. poselstwa trójanielskiego z 14 rozdziału Objawienia. Chrześcijanie Dnia Sobotniego odrzucają ten pogląd, przy czym podtrzymują ważniejsze wyróżniki eschatologii adwentystycznej, m.in. wiarę w Tysiącletnie Królestwo mające panować w niebie, podczas którego ziemia będzie niezaludniona.
Kościół w Polsce.
Kościół Chrześcijan Dnia Sobotniego w Polsce został zarejestrowany 19 stycznia 1961 roku decyzją Urzędu do Spraw Wyznań. 1 lutego 1990 Kościół został wpisany do rejestru kościołów i innych związków wyznaniowych MSWiA w dziale A, pod numerem 4. Siedziba Kościoła mieści się w Bielsku Białej przy ul. Cieszyńskiej 96.
Kościół Chrześcijan Dnia Sobotniego w Polsce w 2021 liczył 321 wiernych zrzeszonych w ramach 17 zborów (m.in. Andrychów, Bielsko-Biała, Brenna, Bydgoszcz, Czeladź, Górki Małe, Łódź, Poddębice, Połczyn-Zdrój, Szczecin, Tomaszów Mazowiecki, Wąbrzeźno, Wrocław, Zduńska Wola, Żory) oraz kilku placówek. Posiada wydawnictwo „Duch Czasów” oferujące książki o tematyce biblijno-wyznaniowej (również kreacjonistycznej), podręczniki, kalendarze, plakaty, ulotki, śpiewniki, nagrania muzyczne i nabożeństw zborowych. Wydawany jest kwartalnik "Duch Czasów" oraz rocznik "Lekcje Biblijne". Kościół prowadzi także "Ośrodek Kształcenia Biblijnego" proponujący m.in. bezpłatne Korespondencyjne Kursy Biblijne, Zaoczny Kurs Ewangelistów Zborowych oraz Średni Kurs Biblijny. Raz na kwartał jest emitowane nabożeństwo Kościoła Chrześcijan Dnia Sobotniego na antenie Polskiego Radia. Przy Kościele Chrześcijan Dnia Sobotniego działa również chrześcijański zespół muzyczno-wokalny „Hosanna”. W roku 1986 został wydany własny śpiewnik do użytku zborowego pt. „Śpiewajmy Radośnie Panu”, zawierający 618 pieśni.
Federacja Kościołów Chrześcijan Dnia Sobotniego.
Kościół Chrześcijan Dnia Sobotniego organizacyjnie jest społecznością działającą jedynie na terenie Polski. Mimo to również w innych krajach istnieją niezależne Kościoły Chrześcijan Dnia Sobotniego o tym samym nauczaniu i podobnej historii. W celu ich zjednoczenia powołana została w 1994 r. Federacja Kościołów Chrześcijan Dnia Sobotniego, do której, oprócz Kościoła Chrześcijan Dnia Sobotniego w Polsce, przystąpiły:
Niemcy.
Wspólnota zrzeszająca Chrześcijan Dnia Sobotniego na obszarze Niemiec. Historia tej społeczności sięga roku 1958, kiedy to wskutek przesiedleń członków Kościoła Chrześcijan Dnia Sobotniego powstał pierwszy zbór tego Kościoła w Senden. Największy rozkwit wspólnota przeżywała w latach 70. i 80. XX wieku, kiedy to siedziba zboru przeniesiona została do Münster. W 1994 r. Kościół został zarejestrowany pod obecną nazwą oraz przystąpił do Światowej Federacji Kościołów Chrześcijan Dnia Sobotniego.
Poza Federacją.
Istnieją również społeczności Chrześcijan Dnia Sobotniego, które nie są członkami Federacji, m.in. "Społeczność Chrześcijan Sobotniego Dnia w Czechach".

</doc>
<doc id="156383" url="https://pl.wikipedia.org/wiki?curid=156383" title="Unisono">
Unisono

Unisono lub all’unisono (z wł. "unisono" – jednogłośny) – sposób wykonania utworu muzycznego (lub jego fragmentu) polegający na zgodnym wykonaniu przebiegu melodycznego przez całą orkiestrę lub grupę instrumentów w interwale oktawy czystej albo prymy czystej.

</doc>
<doc id="156384" url="https://pl.wikipedia.org/wiki?curid=156384" title="Prawo naturalne">
Prawo naturalne



</doc>
<doc id="156385" url="https://pl.wikipedia.org/wiki?curid=156385" title="SWD">
SWD



</doc>
<doc id="156386" url="https://pl.wikipedia.org/wiki?curid=156386" title="Karabin snajperski SWD">
Karabin snajperski SWD



</doc>
<doc id="156387" url="https://pl.wikipedia.org/wiki?curid=156387" title="Jednostki Plancka">
Jednostki Plancka

Jednostki Plancka – zestaw jednostek miary wykorzystywanych w fizyce zaproponowany przez Maxa Plancka. Tworzą one system jednostek naturalnych, ponieważ są zdefiniowane wyłącznie jak kombinacje stałych fizycznych. W systemie jednostek Plancka pięć fundamentalnych stałych fizycznych jest równe jedności.
Największą zaletą jednostek naturalnych jest upraszczanie wielu równań fizycznych przez pozbycie się liczbowych wartości stałych. W ten sposób stają się one popularne w badaniach nad kwantową grawitacją. Zależności fizyczne opisane w jednostkach naturalnych są niezależne od pięciu stałych fundamentalnych fizyki.
Definicja jednostek Plancka.
W systemie jednostek Plancka pięć stałych fundamentalnych jest równe jeden i w oparciu o ich wartości wylicza się pięć jednostek podstawowych:
Wartości stałych fundamentalnych.
W układzie jednostek Plancka następujące stałe przyjmują wartość jeden:
Przyjęcie czynnika z prawa Coulomba jako podstawy jednostek naturalnych powoduje, że przenikalność elektryczna próżni jest opisana zależnością:
W systemie jednostek naturalnych jest ona równa:
Pochodne jednostki naturalne.
Podobnie jak w innych systemach jednostek wszystkie inne wielkości fizyczne są definiowane w oparciu o te podstawowe:
Eksperyment myślowy.
Zgodnie z i 
wartości zmierzone w fizycznych eksperymentach mogą zostać opisane w sposób niezależny od pięciu fundamentalnych stałych fizycznych. Wystarczy przyjąć do obliczeń jednostki naturalne. W takim systemie wszystkie pomiary są bezwymiarowymi liczbami, a zmiana którejkolwiek ze stałych fundamentalnych (np. prędkości światła w próżni) nie prowadzi do powstawania różnic w obrazie Wszechświata.
Aby lepiej zrozumieć tę zasadę, najlepiej jest posłużyć się eksperymentem myślowym. Wyobraźmy sobie hipotetycznego obserwatora niezależnego od naszego Wszechświata – nazwijmy go panem Tompkinsem (bohaterem książek George Gamowa). Załóżmy, że pan Tompkins zapadł w sen. Przyśnił mu się Wszechświat taki jak nasz, z wyjątkiem wartości prędkości światła w próżni. Jest ona o połowę mniejsza. Pozostałe cztery stałe fundamentalne nie zmieniły się.
Jak wygląda w oczach pana Tompkinsa ten wyśniony Wszechświat?
Od prędkości światła w próżni zależne są własności kwantowe materii. Rozmiar atomu w przybliżeniu równy jest promieniowi Bohra. Zależność opisująca ten promień zawiera w sobie prędkość światła w próżni, więc rozmiary atomów dla pana Tompkinsa stały się inne. Wszystkie atomy są dla niego większe (w jednym wymiarze) o czynnik √8. Każda zbudowana z nich materialna struktura (np. linijka pomiarowa) jest dla pana Tompkinsa tyle razy dłuższa.
Tempo przebiegu procesów fizycznych też zależy od prędkości światła w próżni. Czas mierzy się licząc drgania atomów. Zmiana prędkości światła w próżni spowolniła wibracje atomów √32 razy. Każda sekunda zmierzona przez atomowy zegar dla pana Tompkinsa jest tyle razy dłuższa.
Dla pana Tompkinsa wyśniony Wszechświat z dwa razy mniejszą prędkością światła w próżni wydaje się być zupełnie inny. Należałoby oczekiwać, że mieszkańcy tego wyśnionego Wszechświata będą mierzyli podczas eksperymentów fizycznych zupełnie inne wartości niż my w naszym Wszechświecie.
Wbrew temu, co myśli pan Tompkins, okazuje się, że w jednostkach naturalnych nic się nie zmieniło. Wszystkie pięć stałych fundamentalnych jest ciągle równe jedności. W jednostkach naturalnych wszystkie mierzone wartości pozostały całkowicie niezmienne, bo jednostki Plancka same uległy zmianom. Wartość każdej z nich zależy od prędkości światła w próżni. Długość Plancka jest dla niego większa o czynnik √8, a czas Plancka wzrósł o czynnik √32. W efekcie pomiary wykonane w jednostkach naturalnych dają w wyśnionym Wszechświecie identyczne wartości co w naszym.
Czy pan Tompkins ma rację?
Gdy pan Tompkins lepiej przyjrzy się “nowemu” Wszechświatowi z o połowę mniejszą prędkością światła w próżni nagle okaże się, że gwiazdy ciągle świecą. Mimo zmiany rozmiarów wzajemne relacje obiektów fizycznych nie zmieniły się. Wolniej działające zegary i krótsze linijki wykorzystane do pomiaru mniejszej prędkości światła w próżni dają ciągle wartość prędkości światła w próżni równą 299 792 458 m/s. Żaden z fizyków zamieszkujących nowy Wszechświat obserwowany przez pana Tompkinsa nie zgodzi się z nim co do faktu obserwacji jakiejkolwiek zmiany. Jak widać obliczenia w jednostkach naturalnych dały wynik bliższy wyśnionej przez pana Tompkinsa rzeczywistości. (Należy jednak wziąć pod uwagę, że, jeżeli na przykład ładunek elementarny byłby taki sam, to zmieniłaby się bezwymiarowa stała struktury subtelnej (wzrosłaby dwukrotnie). Oznacza to, że zmiana prędkości światła w próżni ma pewien sens, i faktycznie przypuszcza się, że prędkość światła w próżni może ulegać zmianie. Z drugiej strony, można przyjąć, że w “nowym” Wszechświecie stała struktury subtelnej jest taka sama, i na jej podstawie obliczyć ładunek elementarny.)
Przytoczony eksperyment myślowy wyraźnie pokazuje, że zastosowanie jednostek naturalnych pozwala na lepsze zrozumienie fundamentalnych zasad rządzących fizyką. Dzięki ich wykorzystaniu wiele stałych fundamentalnych znika – stają się równe 1, co oznacza, że rozważania fizyczne mogą być prowadzone niezależnie od ich wielkości. Praktycznym sensem takiego podejścia jest uniezależnienie się od sposobu postrzegania rzeczywistości z ludzkiej perspektywy.
Ludziom w starożytności stojącym na powierzchni Ziemi wydawało się, że wszystkie planety i Słońce obracają się wokół naszej planety. Dopiero oderwanie się pierwszych fizyków od antropocentrycznego spojrzenia pozwoliło dostrzec prawa grawitacji. Podobne współcześni badacze mają nadzieję, że zastosowanie jednostek naturalnych umożliwi spoglądanie na Wszechświat w skali bardziej ogólnej. W takim ujęciu prawa rządzące naszym światem mogą stać się bardziej zrozumiałe.
Wnioski dotyczące różnych zjawisk.
W skali Plancka, czyli kiedy wartości fizyczne stają się bliskie jednostkom naturalnym, każde zjawisko objawia swoją kwantową naturę. Na dodatek w tej skali zauważalne stają się również własności czasoprzestrzeni opisane w ogólnej teorii względności. Nie istnieje teoria fizyczna, która umie opisać poprawnie, co dzieje się w skali Plancka.
Zastosowanie jednostek Plancka byłoby w życiu codziennym mało wygodne. Wartości mierzone przez człowieka z reguły są o rzędy wielkości różne od skali Plancka. Na dodatek problem stanowi stała grawitacji. Jej wartość jest znana z dokładnością zaledwie jednej części na 7000.
W swojej oryginalnej publikacji Planck nie zaproponował jednostki ładunku. Jednak potem wielu fizyków dodało ją do zestawu na zasadzie analogii. Ciekawą cechą ładunku Plancka jest jego związek z ładunkiem elementarnym (elektronu). Ma on wartość opisaną zależnością:
gdzie formula_4 to stała struktury subtelnej opisana zależnością:
Wartość stałej struktury subtelnej w jednostkach naturalnych jest po prostu kwadratem ładunku elektronu i protonu. Wydaje się jakoby akurat taka liczba została w naszym Wszechświecie przypisana wszystkim naładowanym cząstkom elementarnym. Jej wartość decyduje o tym, jak silne jest oddziaływanie elektromagnetyczne w stosunku do pozostałych oddziaływań. Siła pomiędzy naładowanymi cząstkami jest w jednostkach Plancka proporcjonalna do pierwiastka stałej subtelnej formula_6 W systemie jednostek Plancka stała struktury subtelnej, masy cząstek, stała kosmologiczna, stałe sprzężenia oraz inne stałe fundamentalne i tak muszą być określone doświadczalne lub wyjaśnione teoretycznie. Pomiary stałych fundamentalnych można zinterpretować jako pomiary stałych bezwymiarowych wyliczonych na podstawie właściwości wzorców metrycznych.
Opór Plancka okazuje się być oporem właściwym próżni formula_7 jest równy:
Podobnie jak dla przenikalności elektrycznej czynnik formula_9 wynika z przyjęcia stałej z równania Coulomba równej jeden. Można uznać, że jest to jedyna arbitralność w systemie jednostek Plancka.
Odkrycie jednostek naturalnych.
Max Planck pierwszy raz opublikował opis swojego systemu jednostek w maju roku 1899, w tekście przedstawionym Pruskiej Akademii Nauk . W tym czasie mechanika kwantowa jeszcze się nie narodziła. Opis widma ciała doskonale czarnego Planck przedstawił dopiero w roku 1900. Była to pierwsza praca, gdzie stałej Plancka nadano fizyczny sens. Niesamowite jest to, że wartości jednostek podane przez Plancka robią wrażenie, jakby zawierały w sobie wartość formula_10 którą zaproponowano dopiero wiele lat później.
Na koniec cytat z publikacji Plancka:
"...ihre Bedeutung für alle Zeiten und für alle, auch außerirdische und außermenschliche Kulturen notwendig behalten und welche daher als »natürliche Maßeinheiten« bezeichnet werden können..."
"...z pewnością zachowają one znaczenie przez wszystkie czasy i dla wszystkich cywilizacji, nawet pozaziemskich lub nie stworzonych przez człowieka, tak więc można nazwać je jednostkami naturalnymi"...

</doc>
<doc id="156389" url="https://pl.wikipedia.org/wiki?curid=156389" title="Fallus">
Fallus

Fallus (łac. "phallus") – środkowy narząd kopulacyjny samców niektórych stawonogów, głównie owadów, obejmujący fallobazę, edeagus, endofallus i inne wyrostki, występujące na fallobazie lub edeagusie. Fallus jest narządem nieparzystym z wyjątkiem pierwogonków (u których określany jest jako "phalli"), jętek i skorków ("penes"). Termin „fallus” czasami używany jest przez entomologów jako pojęcie zastępcze dla edeagusa lub penisa. Zastępcze używanie pojęcia fallus na określenie edeagusa jest niepoprawne. Penis u owadów jest rozmaicie definiowany i przypisywany różnym częściom genitaliów, np.:

</doc>
<doc id="156390" url="https://pl.wikipedia.org/wiki?curid=156390" title="Kamienica (gmina)">
Kamienica (gmina)

Kamienica – gmina wiejska w południowej części województwa małopolskiego, w powiecie limanowskim. Położona w dorzeczu Kamienicy Gorczańskiej, między pasmem Gorców a Beskidu Wyspowego. W latach 1975–1998 gmina położona była w województwie nowosądeckim.
Siedziba gminy to Kamienica. W skład gminy wchodzą, oprócz Kamienicy, cztery okoliczne miejscowości: Szczawa, Zalesie, Zbludza i Zasadne.
Struktura powierzchni.
Według danych z roku 2002 gmina Kamienica ma obszar 96,11 km², w tym:
Gmina stanowi 10,1% powierzchni powiatu.
Demografia.
Dane z 30 czerwca 2004:
Według danych z 30 czerwca 2004 gminę zamieszkiwało 7227 osób.
Turystyka.
Do atrakcji turystycznych dostępnych na terenie gminy należą liczne dzikie potoki górskie, lecznicze wody mineralne, ogromne lasy iglaste, świetne warunki narciarskie oraz piękny krajobraz. Największe szczyty to Turbacz (1310 m), Gorc (1228 m) i Modyń (1029 m). W gminie znajduje się również "Papieżówka", położona na terenie Gorczańskiego Parku Narodowego.
Sąsiednie gminy.
Dobra, Łącko, Łukowica, Mszana Dolna, Niedźwiedź, Nowy Targ, Ochotnica Dolna, Słopnice

</doc>
<doc id="156393" url="https://pl.wikipedia.org/wiki?curid=156393" title="Strzyżów (ujednoznacznienie)">
Strzyżów (ujednoznacznienie)



</doc>
<doc id="156395" url="https://pl.wikipedia.org/wiki?curid=156395" title="Kamienica (powiat limanowski)">
Kamienica (powiat limanowski)

Kamienica – wieś w Polsce, położona w województwie małopolskim, w powiecie limanowskim, będąca siedzibą gminy Kamienica. Miejscowość leży w dolinie Kamienicy Gorczańskiej.
W latach 1954–1972 wieś należała i była siedzibą władz gromady Kamienica. W latach 1975–1998 wieś należała administracyjnie do województwa nowosądeckiego.
Wieś duchowna, własność klasztoru klarysek w Starym Sączu, położona była w drugiej połowie XVI wieku w powiecie sądeckim województwa krakowskiego. Zamieszkana przez Białych Górali. Dawniej również jako Kamienica koło Łącka.
Położenie.
Kamienica położona jest głównie w Gorcach, a niewielka jej część w Beskidzie Wyspowym, w sąsiedztwie Beskidu Sądeckiego w dolinie rzeki Kamienicy Gorczańskiej (uchodzącej do Dunajca ok. 2 km od granicy miejscowości) i jej dopływów: gorczańskiego potoku Zasadnego i beskidzkiego potoku Zbludza. Przez Kamienicę przebiega droga wojewódzka nr 968 Lubień – Zabrzeż oraz droga do Limanowej (przez przełęcz Ostra-Cichoń). Miejscowość leży 9 km od Łącka (jarmarki) i 26 km od granicy polsko-słowackiej.
Historia.
Kamienica została lokowana w 1330 "na obszarze nieurodzajnych lasów, aby zwiększyła się z nich korzyść dla klasztoru" Klarysek, jak wynika z wystawionego w tym roku dokumentu lokacyjnego podpisanego przez ksienię klasztoru Katarzynę Odolany. Próby przeniesienia lokacji na okres wcześniejszy, tj. na 1297 (lokowana jakoby przez Gryfinę, wdowę po Leszku Czarnym), jak również twierdzenia, że wcześniejsza wieś przed Kamienicą rzekomo nosiła nazwę "Przebyta", czy też "Prezbita" nie znajdują uzasadnienia w tekstach źródłowych. Dla zapewnienia dobrego rozwoju nowym osadnikom nadano 18-letni okres wolnizny od wszelkich powinności, opłat i obciążeń na rzecz klasztoru. Kamienica, przez kilka wieków należała do klasztoru Klarysek w Starym Sączu. Po konfiskacie dóbr zakonnych w 1782, władze austriackie przekazały wieś w zarząd rodzinie Szalayów ze Szczawnicy.
Istnienie na terenie wsi Kamienica parafii i drewnianego kościoła parafialnego pod wezwaniem Najświętszej Marii Panny Dziewicy potwierdza Jan Długosz. Swoistą plagą tamtych czasów były nawiedzające wieś liczne zarazy oraz plaga zbójnictwa, któremu sprzyjały warunki naturalne tej okolicy. W 1620 chłopi z Kamienicy byli wśród tych, którzy dokonali napadu na okoliczne dwory, m.in. na dwór w Świdniku i tamtejszy zbór braci polskich. W 1656 niektórzy Kamieniczanie organizowali wyprawy celem zastraszenia i obrabowania innowierców i potencjalnych stronników króla szwedzkiego. Z kolei wielu gwałtów i grabieży na mieszkańcach wsi dopuszczały się grasujące w tych okolicach w XVII i XVIII w. wojska polskie i obce.
W XIX w. właścicielem wsi został Maksymilian Marszałkowicz (1806-1878) – przemysłowiec, działacz polityczny i społeczny, który wybudował tu tartaki i papiernię (pracował w niej przez 2 lata przywódca powstania chochołowskiego Jan Kanty Andrusikiewicz), a na Szczawie hutę żelaza. Zgromadził okazałą bibliotekę i doprowadził do tego, że Kamienica stała się znanym w całej Galicji ośrodkiem kultury i azylem dla prześladowanych patriotów. W 1836 urodził się w Kamienicy przyszły historyk – Ludwik Kubala, tutaj powstała też książka pt. "Świat Boży i życie na nim" Szczęsnego Morawskiego (1871).
Przełom XIX i XX w., podobnie jak w większości wsi galicyjskich, przyniósł zjawisko stałej i tymczasowej emigracji zarobkowej mieszkańców Kamienicy, której celem były zwłaszcza Węgry i USA.
W 1907 Kamienica wraz ze Szczawą i Zasadnem przeszła na własność Towarzystwa Akcyjnego Fabryki Celulozy w Zsolna na Węgrzech (dzisiaj Żylina na Słowacji), a w 1923 w ręce akcyjnego Towarzystwa Górniczo-Przemysłowego „Saturn” założonego przez przemysłowców łódzkich, m.in. Karola Scheiblera, z siedzibą w Czeladzi.
W okresie I wojny światowej Kamienica nie była objęta działaniami wojennymi, ale wielu mieszkańców wsi zostało przymusowo wcielonych do armii austriackiej, a wieś została objęta koniecznością świadczenia przymusowych kontyngentów dla tejże armii. 18 lutego 1918 zorganizowano we wsi manifestację na rzecz odrodzenia i niepodległości Polski, w której wzięła udział większość mieszkańców, a od połowy roku rozpoczęły się powroty ocalałych kamieniczan z niewoli rosyjskiej i innych frontów wojennych. Swoistym spadkiem po okresie zaborów i wojny było przysłowiowe galicyjskie ubóstwo mieszkańców wsi – zacofanie edukacyjne i gospodarcze, braki odzieży, niedożywienie w okresach przednówków.
25 marca 1931 spłonął doszczętnie miejscowy drewniany kościół parafialny, będący siedzibą parafii Przemienienia Pańskiego i Nawiedzenia NMP. Od tego momentu podjęto starania o zebranie w skali ogólnopolskiej stosownych środków pieniężnych i wybudowanie nowego kościoła murowanego, który powstał w latach 1932–1937.
W okresie II wojny światowej Kamienica stanowiła ośrodek działań partyzanckich, w odwecie hitlerowcy odpowiadali szeregiem obław i pacyfikacji (aż 18-krotnie), w 1944 wykonano tu zbiorową egzekucję za aktywne wspieranie oddziałów AK. Wieś została odznaczona w 1986 Orderem Krzyża Grunwaldu III klasy za walkę z okupantem hitlerowskim w czasie II wojny światowej.
W okresie stalinowskim nie zabrakło w Kamienicy prowokatorów z Urzędu Bezpieczeństwa Publicznego, którzy spreparowali spisek antykomunistyczny w postaci rzekomej organizacji podziemnej "Odwet Górski", na czele której mieli stać jakoby księża z Kamienicy. Zostali oni aresztowani w 1952 i po poddaniu pokazowemu procesowi w Krakowie osadzeni w więzieniu, gdzie pozostawali do 1956.
Okres PRL-u przyniósł elektryfikację (1960) wsi, a także wiele inwestycji w zakresie drogownictwa i w sferze użyteczności publicznej, jak np. budynek administracyjno-handlowy (1958), rozbudowa budynku szkolnego (1959), restauracja "Jodełka" (1960), piekarnia (1968), masarnia i ubojnia, wodociąg i kawiarnia (1972), wiejski dom towarowy (1976) i inne. W roku 1977 zapoczątkowano organizację corocznej imprezy kulturalno-artystycznej w Kamienicy – "Dni Gorczańskich".
Miejscowość jest siedzibą władz gminy Kamienica, do której należą również: Szczawa, Zbludza, Zasadne i Zalesie.
Turystyka.
Położenie Kamienicy w dolinie między Beskidem Wyspowym i Gorcami, czyni z miejscowości doskonałą bazę wypadową na teren tych gór.

</doc>
<doc id="156396" url="https://pl.wikipedia.org/wiki?curid=156396" title="14. rozdanie nagród Złotych Malin">
14. rozdanie nagród Złotych Malin

Złote Maliny przyznane za rok 1993

</doc>
<doc id="156398" url="https://pl.wikipedia.org/wiki?curid=156398" title="Janusz Radziwiłł">
Janusz Radziwiłł

Janusz Radziwiłł (młodszy) herbu Trąby (ur. 12 grudnia 1612 w Popielu, zm. 31 grudnia 1655 w Tykocinie) – książę na Birżach i Dubinkach, hetman wielki litewski od 1654, wojewoda wileński od 1653, marszałek Trybunału Głównego Wielkiego Księstwa Litewskiego w 1648 roku, starosta generalny żmudzki i hetman polny litewski od 1646, ciwun retowski w latach 1644–1655, podkomorzy wielki litewski od 1633, starosta mścisławski w latach 1643–1645, kamieniecki, starosta kazimierski od 1638 roku, starosta sejwejski, ambasador nadzwyczajny Rzeczypospolitej w Republice Zjednoczonych Prowincji w 1633 roku.
Młodość.
Janusz Radziwiłł urodził się 12 grudnia 1612 roku w Popielu (powiat wiłkomierski) w kalwińskiej rodzinie magnatów litewskich Krzysztofa Radziwiłła i Anny z Kiszków. Spośród sześciorga ich dzieci dzieciństwo przeżył tylko on i jego młodsza siostra Katarzyna. Wczesne dzieciństwo spędził w rodowych majątkach w Popieli, Kiejdanach, Birżach i Dubinkach, gdzie otrzymał podstawową edukację. W wieku trzynastu lat został wysłany do gimnazjum słuckiego, a trzy lata później – do szkół w Warszawie i Berlinie.
Studia rozpoczął w 1629 roku na uniwersytecie w Lipsku, a od 1631 uczył się w Altdorfie. W 1631 roku przebywał w obozie wojennym księcia Fryderyka Henryka Orańskiego, gdzie obserwował wojnę pomiędzy Hiszpanią a Stanami Holenderskimi. Edukację wyższą zakończył na uniwersytecie w Lejdzie. Dzięki odbytym w młodości podróżom poznał kilka języków europejskich. W tym czasie osobiście poznał elektora brandenburskiego Jerzego Wilhelma, elektora saskiego Jana Jerzego oraz wielu książąt niemieckich.
Za granicą zastała go śmierć króla polskiego Zygmunta III oraz pierwszy zaszczyt. Na polecenie króla Władysława został posłem królewskim. Jako poseł podróżował do Stanów Generalnych, do Brukseli do Infantki Izabeli, oraz do Anglii. Następnie na polecenie Władysława IV przeprowadził zaciąg wojska. Zwerbował około tysiąca piechoty, dwustu dragonów, kilku artylerzystów i inżynierów wojskowych. Po powrocie do kraju za własne fundusze wystawił chorągiew husarską. Za zasługi dla kraju otrzymał tytuł podkomorzego Wielkiego Księstwa Litewskiego.
U boku ojca brał udział w wojnie smoleńskiej. W 1633 roku uczestniczył w bitwie o Smoleńsk, zakończonej zwycięstwem Litwinów. 25 lutego 1634 roku, po kapitulacji rosyjskiej armii pod dowództwem Michaiła Szeina, wkroczył na czele regimentu piechoty do obozu rosyjskiej armii, by zatknąć polskie chorągwie i przejąć sprzęt obozowy.
Po wojnie pełnił obowiązki podkomorzego na dworze Władysława IV. Jako królewski dworzanin pilnował interesów Radziwiłłów. W 1634 roku doszło do kłótni między Radziwiłłami a Sapiehami o obsadę synekury – urząd podstolego połockiego. W 1636 roku w Wilnie na rozmowie senatorów z królem, Radziwiłł dopuścił się obrazy majestatu. Król księciu wybaczył, ale dygnitarze: marszałek wielki koronny Krzysztof Opaliński i podkanclerzy koronny Piotr Gembicki również czuli się obrażeni. Zwaśnieni magnaci zaczęli pisać na siebie skargi do sejmików ziemskich. W 1637 roku znów zadarł z innym dygnitarzem, podkomorzym koronnym Kazanowskim. Panowie wyzwali się na pojedynek, do którego nie doszło.
W 1637 roku został posłem na sejm z ziemi wileńskiej. W 1639 roku doszło do zamieszek w Wilnie pomiędzy kalwinistami a katolikami. W 1640 ponownie doszło do zamieszek w trakcie pogrzebu. Obie sprawy omawiane były na sejmach. W 1640 roku Janusz ponownie był posłem na sejmie, skąd chciano go wykreślić za udział w zamieszkach.
W 1640 zmarł ojciec Janusza Krzysztof Radziwiłł. Janusz przejął jego obowiązki jako głowy rodziny oraz przywódcy różnowierców na Litwie.
Działalność polityczno-wojskowa.
Pomógł zorganizować ewangelicki synod generalny w Orlach w roku 1644, gdzie ewangelicy szykowali się do rozmów na zjazd teologów w Toruniu w 1645 roku.
Był posłem na sejm 1646 roku. W 1646 roku został wybrany starostą żmudzkim. Tym samym został senatorem Rzeczypospolitej. W tym samym roku został hetmanem polnym litewskim. "De facto" dowodził całym wojskiem litewskim w zastępstwie starego hetmana wielkiego Janusza Kiszki.
Poseł na sejm ekstraordynaryjny 1647 roku, na którym biskup wileński Abraham Woyna oskarżył księcia o przewracanie przydrożnych krzyży, domagając się ukarania winnego. W 1648 roku król Władysław próbował pogodzić Janusza Radziwiłła z podkanclerzym Kazimierzem Leonem Sapiehą, gdyż Sapiehowie zmusili do zamęścia Chrystynę Chlebowiczównę, formalnie będącą pod opieką Radziwiłłów, za Kazimierza Pawła Sapiehę. Równocześnie królowa godziła biskupa Wilna z Radziwiłłem.
W 1648 roku zmarł Władysław IV, protektor Janusza Radziwiłła. Za jego panowania książę cieszył się łaską królewską, otrzymał wiele nadań, starostw i dochodów z dóbr królewskich. Był członkiem konfederacji generalnej zawiązanej 31 lipca 1648 roku. W 1648 roku był elektorem Jana II Kazimierza Wazy z Księstwa Żmudzkiego.
Po wybuchu powstania Chmielnickiego na czele armii Wielkiego Księstwa Litewskiego walczył z Kozakami. W 1649 odniósł zwycięstwo w bitwie pod Łojowem. W kampanii 1651 roku rozbił wojska kozackie w kolejnej bitwie pod Łojowem oraz zajął Kijów. Następnie dowodził w nierozstrzygniętej bitwie pod Białą Cerkwią. Był przeciwny zawarciu ugody białocerkiewskiej.
W 1648 roku poparł wybór Jana Kazimierza na króla Polski, za co otrzymał starostwo borysowskie. W 1648 roku podpisał elekcję Jana II Kazimierza Wazy z Księstwa Żmudzkiego, podpisał jego "pacta conventa". Pomimo tego stosunki pomiędzy hetmanem a królem pełne były niechęci. Wynikały one z polityki króla dążącego do umocnienia władzy królewskiej i ukrócenia potęgi magnatów. W odpowiedzi Janusz Radziwiłł, Jan Leszczyński, Krzysztof Opaliński oraz Jerzy Sebastian Lubomirski zawiązali tzw. „spisek magnacki”, planując zamach stanu. W 1652 roku Władysław Wiktoryn Siciński, poseł ziemi upickiej, zerwał sejm, być może na polecenie Janusza Radziwiłła. W 1654 roku na sejmie doszło do zatargu o nieobsadzone stanowiska hetmańskie, a sejm również został zerwany. W tym samym roku Jan Kazimierz nadał Radziwiłłowi godność hetmana wielkiego, ale równocześnie hetmanem polnym został jego wróg Wincenty Aleksander Gosiewski.
Po rosyjskim najeździe na Rzeczpospolitą w 1654 roku bezskutecznie próbował powstrzymać przeważające siły moskiewskie. Odniósł zwycięstwo nad częścią armii rosyjskiej w bitwie pod Szkłowem, ale jego siły zostały rozbite pod Szepielewiczami. Przegrał też pod Nowym Bychowem i pod Wilnem. Był częściowo winny nieprzygotowania do obrony Smoleńska, kluczowej twierdzy nadgranicznej, bowiem przez długi czas utrudniał objęcie jej przez nowo mianowanego wojewodę Filipa Obuchowicza, stronnika królewskiego. W październiku po trzymiesięcznym oblężeniu Smoleńsk skapitulował. W dowództwie litewskim doszło do kłótni. Janusz Radziwiłł obwiniał króla o brak posiłków wojskowych oraz o brak funduszy dla wojsk litewskich. Niechętny Radziwiłłom Paweł Stefan Sapieha swoich prywatnych wojsk nie oddał pod dowództwo hetmana. Gosiewskiemu Radziwiłł wprost zarzucił tchórzostwo, doszło nawet do rękoczynów. Hetmanowi Radziwiłłowi zarzucono, że nie wywiązał się z obowiązku pomocy w przygotowaniu twierdzy smoleńskiej do oblężenia. Zarzucano mu też zawyżone rachunki za wystawienie wojska. W odpowiedzi stronnicy hetmana zarzucili zdradę Filipowi Obuchowiczowi. W sierpniu 1655 roku wojska rosyjskie zdobyły Wilno, a część wojsk litewskich wypowiedziała posłuszeństwo hetmanowi z powodu braku żołdu.
Kalkulacje polityczne i niechęć do Jana Kazimierza skłoniły księcia Janusza do samodzielnego paktowania ze Szwedami. Na początku sierpnia 1655 roku w Rydze Gabriel Lubieniecki podpisał w imieniu księcia Radziwiłła porozumienie ze Szwecją. Układ został potwierdzony w Jaswojniach 17 sierpnia wspólnie przez hetmanów Radziwiłła i Gosiewskiego. 20 października 1655 roku doszło do zawarcia układu w Kiejdanach z przedstawicielem Karola X Gustawa. Układ ten uznawał protektorat Szwecji nad Litwą i był zerwaniem unii polsko-litewskiej. Układ podpisało wielu senatorów i ponad tysiąc szlachty litewskiej, w tym sam Radziwiłł.
Przeciwko polityce Janusza Radziwiłła wystąpiły rody litewskie na czele z Sapiehami (w tym Radziwiłłowie z linii na Ołyce i Nieświeżu), obawiające się dominacji hetmana. Pokonany w polu, ciężko chory, uzależniony militarnie i finansowo (jego dobra na Litwie były regularnie rabowane przez przeciwników) od Szwedów, prowadził walki na Podlasiu z wojskami litewskimi Pawła Sapiehy. Radziwiłł jedyny ratunek w utrzymaniu swojej pozycji widział w zerwaniu unii Litwy z Polską i stworzeniu księstwa, rządzonego przez Radziwiłłów pod protekcją Szwecji. Stąd 6 grudnia 1656 roku jego krewniak Bogusław Radziwiłł był wymieniony jako sojusznik w Traktacie z Radnot między Szwecją i Siedmiogrodem.
Rodzina.
W 1638 roku Janusz Radziwiłł na przekór ojcu poślubił katoliczkę Katarzynę Potocką, córkę Stefana Potockiego i Marii Mohylanki. Małżonka podejmowała próby nakłonienia małżonka do konwersji na katolicyzm. Wymogła zwolnienie służących–kalwinistów, a na ich miejsce zatrudniła współwyznawców. Presję na Radziwiłła wywierał także król i magnaci litewscy, którzy przeszli z protestantyzmu na katolicyzm bądź przyjęli warunki unii brzeskiej, ponieważ Radziwiłł był jedynym senatorem-protestantem. Katarzyna Potocka zmarła w 1642 roku.
Janusz Radziwiłł ożenił się po raz drugi w 1645 roku z pochodzącą z rodziny prawosławnej Marią, córką hospodara mołdawskiego Bazylego Lupu. Małżeństwo zostało zaakceptowane przez króla, który szukał sojuszników przed planowaną wojną z Portą. Ślub odbył się w Jassach w Mołdawii. Zgody na ślub musiał udzielić sułtan turecki Ibrahim I, ponieważ ojciec panny młodej był jego wasalem.
Z małżeństwa z Katarzyną Potocką Janusz Radziwiłł miał córkę Annę Marię, urodzoną w 1640 roku, która wyszła za mąż za swego brata stryjecznego Bogusława Radziwiłła. Z drugiego małżeństwa miał syna Krzysztofa, który zmarł w dzieciństwie.
Śmierć.
15 grudnia 1655 roku Janusz Radziwiłł rozpoczął przygotowania do obrony Tykocina przed oblężeniem wojsk Jana Kazimierza. Prośby o wsparcie, kierowane do Karola X Gustawa, pozostały bez odpowiedzi. W nocy z 30 na 31 grudnia Janusz Radziwiłł zmarł. Na jego ciele odnotowano plamy, co mogło świadczyć o otruciu. Został pochowany w Tykocinie.
Tykocin został zdobyty w 1657 roku przez wojska litewskie, którymi dowodził Paweł Sapieha. Trumnę z ciałem Janusza Radziwiłła przetransportowano do Sielca pod Brześciem, jednej z rodowych posiadłości magnatów, skąd ją zabrano na polecenie Bogusława Radziwiłła i wstawiono do rodowej krypty w Kiejdanach.
Janusz Radziwiłł w kulturze.
Postać Janusza Radziwiłła występuje w "Potopie" Henryka Sienkiewicza. Pisarz przedstawił go jako zdrajcę, pomijając - z powodu ówczesnej cenzury carskiej - niektóre motywy polityki hetmana: w lipcu 1655 roku Wielkie Księstwo Litewskie było zagrożone ze strony Rosji, więc Janusz Radziwiłł poczuwał się do obowiązku obrony Litwy kosztem zerwania z Polską i oddania się pod protektorat szwedzki. Sienkiewicz pominął też antagonizującą politykę króla Jana Kazimierza.
Pomnik Janusza Radziwiłła znajduje się na rynku w Kiejdanach.
W filmie "Potop" w reżyserii Jerzego Hoffmana w rolę księcia wcielił się Władysław Hańcza.

</doc>
<doc id="156399" url="https://pl.wikipedia.org/wiki?curid=156399" title="15. rozdanie nagród Złotych Malin">
15. rozdanie nagród Złotych Malin

Złote Maliny przyznane za rok 1994

</doc>
<doc id="156400" url="https://pl.wikipedia.org/wiki?curid=156400" title="Pajacyk">
Pajacyk

Pajacyk – program dożywiania dzieci w szkołach, który od 1998 roku prowadzi Polska Akcja Humanitarna (PAH). W ramach programu finansowane są posiłki w polskich szkołach i placówkach środowiskowych. Zasięg działania Pajacyka obejmuje także kraje, w których panuje ubóstwo lub toczą się wojny i trwałe konflikty zbrojne takie, jak Somalia czy Sudan Południowy.
Dla realizacji programu stworzona została witryna internetowa Polska Strona Głodu. Za jej pomocą można go wesprzeć, klikając w brzuszek pajacyka, co powoduje wyświetlenie strony z reklamami, za co reklamodawcy przekazują na rzecz programu pieniądze.
Działalność.
W latach 1998-2014 w Sudanie Południowym wybudowano klinikę dożywiającą 503 dzieci dziennie, w Somalii przeprowadzono dożywianie terapeutyczne w klinikach 33870 dzieci i matek w stanie krytycznym z powodu wygłodzenia. W Syrii Pajacyk udzielił wsparcia piekarni w produkcji chleba dla 12500 rodzin. 
Od 1998 do 2019 roku 71 402 dzieci skorzystało z 9 289 487 posiłków w polskich szkołach, w Sudanie Południowym zbudowano klinikę dożywiającą 503 dzieci dziennie, a w Somalii dożywiano terapeutycznie w klinikach 33 870 dzieci i matek w stanie krytycznym z powodu wygłodzenia. 
W roku szkolnym 2006/2007 PAH dożywiało 6432 dzieci w 163 placówkach w 14 województwach Polski. 
W roku szkolnym 2016/2017 PAH dożywiało 1 949 dzieci w 94 szkołach w 16 województwach Polski. W tym okresie przyznano 328 151 obiadów. PAH wsparło wtedy też piekarnię w Sudanie w produkcji taniego chleba dla 12 500 rodzin.

</doc>
<doc id="156401" url="https://pl.wikipedia.org/wiki?curid=156401" title="Puchar Konfederacji w piłce nożnej 2001">
Puchar Konfederacji w piłce nożnej 2001

Pucharu Konfederacji 2001 odbył się w dniach 30 maja – 10 czerwca po raz pierwszy w dwóch państwach Japonii i Korei Południowej. Turniej był próbą generalną przed odbywającymi się w tym kraju w 2002 roku Mistrzostwami Świata.
Terminarz turnieju.
Legenda do tabelek:
Dwie pierwsze drużyny z każdej grupy awansowały do dalszych gier.
Finał.
ZDOBYWCA PUCHARU KONFEDERACJI 2001
FRANCJA PIERWSZY TYTUŁ

</doc>
<doc id="156402" url="https://pl.wikipedia.org/wiki?curid=156402" title="Flossenbürg (KL)">
Flossenbürg (KL)

Konzentrationslager Flossenbürg – niemiecki nazistowski obóz koncentracyjny założony w maju 1938, w pobliżu miasta Weiden, w Górnym Palatynacie, w Bawarii, w Niemczech. Funkcjonował do kwietnia 1945.
Historia obozu.
Obóz powstał w chwili, w której planowano już ekspansję III Rzeszy w kierunku Austrii, Kraju Sudetów i Czech. Został założony obok kamieniołomów granitu (Deutsche Erd- und Steinwerke), w których niewolniczo wykorzystywano więźniów.
Komendantami obozu byli kolejno:
Obóz początkowo składał się z szesnastu drewnianych baraków więźniarskich, kuchni, rewiru itd. Obóz posiadał swoje własne krematorium, tuż koło placu egzekucji.
Począwszy od lat 1943/1944, w związku z wzmożeniem wysiłków wojennych, wiele firm – zwłaszcza o znaczeniu wojskowym przeniosło się w okolice Bawarii i Kraju Sudetów. Wówczas Flossenbürg stał się „obozem macierzystym” dla wielu komand zewnętrznych i podobozów (ok. 60 w samej Bawarii, 43 w Saksonii, 32 w granicach dzisiejszych Czech i jeden na terenie dzisiejszej Polski). Podobozy te odegrały wielką rolę w niemieckim przemyśle wojennym. Więźniowie pracowali dla większości wielkich niemieckich koncernów wspierających wysiłek wojenny III Rzeszy.
9 kwietnia 1945 roku, na dwa tygodnie przed wyzwoleniem zamordowano w obozie członków niemieckiej opozycji antyhitlerowskiej, związanych z zamachem na A. Hitlera z dnia 20 lipca 1944: stracono m.in. Wilhelma Canarisa, Hansa Ostera i Dietricha Bonhoeffera.
20 kwietnia SS zarządziło ewakuację obozu „Marszami Śmierci”. 22 tys. więźniów wymaszerowało w kierunku KL Dachau. Przynajmniej 7 tys. zginęło przed dotarciem do tego obozu. Flossenbürg został wyzwolony 23 kwietnia 1945 przez wojsko amerykańskie. Wówczas w obozie przebywało ok. 1600 najbardziej wycieńczonych więźniów.
Więźniowie i ofiary.
Pierwszymi więźniami byli niemieccy prześladowani wówczas homoseksualiści oraz kryminaliści. Następnie przeniesiono tu ok. tysiąca więźniów z KL Dachau oraz wielu Polaków, członków ruchu oporu. Regularnie urządzano masowe egzekucje w pobliskiej strzelnicy. Egzekucje dotyczyły także wielu sowieckich jeńców wojennych. Większość więźniów pochodziła z Europy Środkowo-Wschodniej.
Radzieccy jeńcy wojenni zorganizowali powstanie w jednym z podobozów Flossenbürga: Mülsen Saint Micheln. Żadnemu więźniowi nie udało się wówczas zbiec.
96 tys. więźniów przeszło przez Flossenbürg, z czego ok. 6 tys. w obozie macierzystym. Około 30 tys. w nim zginęło. Spotyka się i ponad dwukrotnie większe szacunki. Według naocznego świadka, więźnia obozu Pawła Wosia mogło zginąć 77 tys. ludzi, w tym:
Zobacz .
Dzieje powojenne.
Po wojnie, przez prawie rok zabudowania obozu służyły Amerykanom za miejsce internowania więźniów nazistowskich. Następnie również jako obóz przejściowy dla osób wracających w swoje strony. W XXI w. funkcjonuje jako miejsce pamięci.

</doc>
<doc id="156403" url="https://pl.wikipedia.org/wiki?curid=156403" title="Relacja spójna">
Relacja spójna

Relacja spójna (liniowa) – relacja dwuargumentowa wiążąca każde dwa elementy zbioru, na którym jest określona.
Formalnie: relacja formula_1 jest spójna, jeśli spełnia następujący warunek:
Definicja oznacza, że dla każdych dwóch "różnych" elementów formula_3 zachodzi formula_4 lub formula_5
W niektórych źródłach podawana jest mocniejsza wersja definicji relacji spójnej:
Relacja wg drugiej definicji jest zwrotna. Dla danego formula_7 jeśli para formula_3 spełnia drugą definicję relacji, to spełnia też pierwszą.
Każda relacja pełna jest spójna. Relacja pusta nie jest spójna, o ile nie jest określona na zbiorze pustym.

</doc>
<doc id="156405" url="https://pl.wikipedia.org/wiki?curid=156405" title="16. rozdanie nagród Złotych Malin">
16. rozdanie nagród Złotych Malin

Złote Maliny przyznane za rok 1995

</doc>
<doc id="156408" url="https://pl.wikipedia.org/wiki?curid=156408" title="17. rozdanie nagród Złotych Malin">
17. rozdanie nagród Złotych Malin

Złote Maliny przyznane za rok 1996

</doc>
<doc id="156416" url="https://pl.wikipedia.org/wiki?curid=156416" title="18. rozdanie nagród Złotych Malin">
18. rozdanie nagród Złotych Malin

Złote Maliny przyznane za rok 1997

</doc>
<doc id="156417" url="https://pl.wikipedia.org/wiki?curid=156417" title="Michael P. Anderson">
Michael P. Anderson

Michael Philip Anderson (ur. 25 grudnia 1959 w Plattsburghu, zginął 1 lutego 2003 podczas powrotu na Ziemię wahadłowca Columbia) – amerykański astronauta, pilot wojskowy, fizyk, podpułkownik United States Air Force.
Życiorys.
Urodził się w Plattsburghu w stanie Nowy Jork, jako syn Bobbie Anderson, żołnierza sił powietrznych oraz Barbary Anderson. Za swoje miasto rodzinne uważał jednak Spokane w stanie Waszyngton, gdzie w 1973 osiadła jego rodzina. Po tym, jak w wieku 4 lat był świadkiem misji "Mercury", postanowił zostać astronautą. Uczęszczał kolejno do Cheney High School (1977), University of Washington (1981) i Creighton University (1990). Doktorat z fizyki i astronomii na Uniwersytecie Waszyngtońskim uzyskał w 1981. Bezpośrednio po studiach (1981) rozpoczął zawodową służbę wojskową w stopniu podporucznika. Początkowo zajmował się systemami komunikacyjnymi i informacyjnymi. Następnie otrzymał skierowanie na szkolenie lotnicze, po ukończeniu którego został pilotem samolotu KC-135. Później zdobył także kwalifikacje pilota-instruktora. Przed przejściem do NASA wylatał ponad 3000 godzin za sterami samolotów KC-135 i T-38A. W grudniu 1994 został członkiem 15. grupy astronautów NASA. Po ukończeniu szkolenia wziął udział – jako specjalista misji – w locie STS-89 wahadłowca Endeavour. Wyprawa odbyła się w dniach 23–31 stycznia 1998. Był to ósmy lot wahadłowca na rosyjską stację kosmiczną "Mir". W 2003 jako szef specjalistów misji uczestniczył w wyprawie promu Columbia – STS-107, rozpoczętej 16 stycznia. W trakcie prawie 16-dniowego pobytu na orbicie astronauci wykonali 82 eksperymenty biologiczne, geofizyczne, technologiczne i fizyczne. 1 lutego 2003 podczas powrotu Columbii na Ziemię wahadłowiec rozpadł się w powietrzu. Śmierć poniosła cała załoga.
Anderson został pochowany na Cmentarzu Narodowym w Arlington, podobnie jak jego dwoje kolegów z załogi Columbii – David Brown i Laurel Clark.

</doc>
<doc id="156420" url="https://pl.wikipedia.org/wiki?curid=156420" title="19. rozdanie nagród Złotych Malin">
19. rozdanie nagród Złotych Malin

Złote Maliny przyznane za rok 1998

</doc>
<doc id="156423" url="https://pl.wikipedia.org/wiki?curid=156423" title="Gra przygodowa">
Gra przygodowa



</doc>
<doc id="156424" url="https://pl.wikipedia.org/wiki?curid=156424" title="Pasiak">
Pasiak

Pasiak – ubiór więźnia, składający się ze spodni i kurtki uszytych z materiału w pionowe (najczęściej), szerokie pasy na przemian jasne i ciemne (np. biało-czarne), jak w typowej piżamie. Do tego zestawu czasami dołączana była czapka z identycznego materiału. Ten sposób ubierania więźniów utrudnia im ucieczkę i "wmieszanie się w tłum", ponieważ w kulturze europejskiej i amerykańskiej ubranie takie odróżnia się znacznie od powszechnie noszonego.
Więźniowie nazistowskich obozów koncentracyjnych w czasie II wojny światowej ubierani byli właśnie w ten sposób. Obecnie w zakładach karnych w Europie i na świecie odchodzi się na ogół od tego rodzaju odzieży, choć np. w polskich więzieniach wydaje się osadzonym charakterystyczne beżowe kurtki z literami "ZK" (zakład karny) na plecach.

</doc>
<doc id="156425" url="https://pl.wikipedia.org/wiki?curid=156425" title="Silnik przeglądarki internetowej">
Silnik przeglądarki internetowej

Silnik przeglądarki internetowej (ang. "layout engine" lub "rendering engine") – silnik wyświetlania (tzw. renderowania) stron internetowych wykorzystywany głównie przez przeglądarki internetowe. Jest oprogramowaniem odpowiadającym za przetwarzanie zawartości stron internetowych (kod HTML, XHTML, grafika, skrypty) oraz ich elementów formatujących (arkusze CSS i XSL), a następnie renderowanie rezultatu.
Termin „silnik przeglądarki internetowej” stał się szczególnie popularny z chwilą opublikowania przez Mozilla Foundation silnika Gecko jako komponentu, dostępnego niezależnie od przeglądarki.
Poszczególne silniki renderujące różnią się od siebie, co może doprowadzić do sytuacji, w której jedna strona wygląda inaczej w różnych przeglądarkach.

</doc>
<doc id="156426" url="https://pl.wikipedia.org/wiki?curid=156426" title="Richard Jordan Gatling">
Richard Jordan Gatling



</doc>
<doc id="156427" url="https://pl.wikipedia.org/wiki?curid=156427" title="Lista silników przeglądarek internetowych">
Lista silników przeglądarek internetowych



</doc>
<doc id="156428" url="https://pl.wikipedia.org/wiki?curid=156428" title="Karabin Gatlinga">
Karabin Gatlinga



</doc>
<doc id="156430" url="https://pl.wikipedia.org/wiki?curid=156430" title="Trident (silnik przeglądarki)">
Trident (silnik przeglądarki)

Trident – silnik przeglądarki Internet Explorer używanej w systemie operacyjnym Microsoft Windows; po raz pierwszy wprowadzono go w Internet Explorerze 4, w październiku 1997, i do chwili obecnej jest udoskonalany.
Trident został zaprojektowany w taki sposób, aby twórcy oprogramowania mogli dodawać funkcjonalność przeglądarki internetowej do swoich własnych aplikacji. Udostępnia interfejs Component Object Model do uzyskiwania dostępu i edytowania stron HTML w każdym środowisku z obsługą COM, jak C++ i .NET. Funkcjonalność Tridenta jest uzyskiwana przez podłączenie do projektu biblioteki mshtml.dll.

</doc>
<doc id="156431" url="https://pl.wikipedia.org/wiki?curid=156431" title="Porównanie silników przeglądarek internetowych">
Porównanie silników przeglądarek internetowych



</doc>
<doc id="156432" url="https://pl.wikipedia.org/wiki?curid=156432" title="20. rozdanie nagród Złotych Malin">
20. rozdanie nagród Złotych Malin

Złote Maliny przyznane za rok 1999

</doc>
<doc id="156433" url="https://pl.wikipedia.org/wiki?curid=156433" title="21. rozdanie nagród Złotych Malin">
21. rozdanie nagród Złotych Malin

Złote Maliny przyznane za rok 2000

</doc>
<doc id="156434" url="https://pl.wikipedia.org/wiki?curid=156434" title="Lipa Piotrowska">
Lipa Piotrowska

Lipa Piotrowska (niem. "Leipe-Petersdorf") – osiedle w północnej części Wrocławia.
Położenie.
Lipa Piotrowska leży w północnej części prawobrzeżnego Wrocławia. Od północnego wschodu graniczy z należącą do gminy Wisznia Mała wsią Szymanów, natomiast z pozostałych stron z innymi osiedlami Wrocławia – od wschodu z Widawą i Poświętnem, od południa z Różanką i Osobowicami, od zachodu z Rędzinem, a od północnego zachodu ze Świniarami.
Zachodnią granicę Lipy Piotrowskiej wyznacza linia kolejowa nr 271, zaś południową – ulica Jana Nowaka-Jeziorańskiego w ciągu obwodnicy śródmiejskiej Wrocławia. Od południowego wschodu i północy granica wytyczona jest głównie przez pola bądź nieużytki, natomiast na północnym wschodzie przebiega przez obszar częściowo zabudowany wzdłuż fragmentów obwodnicy autostradowej oraz ulic Miętowej, Lawendowej, Melisowej i Kminkowej. Aktualne granice osiedla określone zostały uchwałą Rady Miejskiej Wrocławia z 21 stycznia 2016 roku. Wcześniej do Lipy Piotrowskiej nie przynależały tereny przemysłowe i handlowe przy południowym fragmencie ulicy Pełczyńskiej oraz grunty położone na wschód od obecnej pętli autobusowej przy ulicy Kminkowej. Dawniejszy zasięg granic obowiązuje wciąż w ramach podziału geodezyjnego na obręby ewidencyjne.
Według podziału fizycznogeograficznego Polski opracowanego przez Jerzego Kondrackiego Lipa Piotrowska leży w granicach mezoregionu Pradoliny Wrocławskiej, będącego częścią makroregionu Niziny Śląskiej, w pobliżu zbiegu dolin Odry i Widawy. Obszar osiedla położony jest na wysokości 112–114 m n.p.m. i charakteryzuje się niewielkim zróżnicowaniem powierzchni, z której opady odprowadzane są niewielkimi ciekami wodnymi takimi jak strumień Mokrzyca.
W bezpośrednim sąsiedztwie osiedla po zachodniej stronie linii kolejowej rozciągają się nieczynne pola irygacyjne Wrocławia.
Historia.
Pierwsza wzmianka o osadzie na terenie dzisiejszej Lipy Piotrowskiej pochodzi z 1352 roku. W dokumencie mowa o wsi o nazwie Lipa bądź Lipie (zapisanej jako „Lype”), należącej do dominikanek z wrocławskiego klasztoru św. Katarzyny. Późniejsza niemiecka nazwa miejscowości, Leipe, do XIX wieku odnotowywana była również jako Klein Leipe (Lipa Mała). W XVIII wieku Lipa, rozwijająca się wzdłuż drogi z Wrocławia do Obornik w okolicy skrzyżowania dzisiejszych ulic Pełczyńskiej, Kaczeńcowej i Kominiarskej, stanowiła majątek szlachecki powiązany własnościowo ze Świniarami. Administracyjnie przynależała do dystryktu wrocławskiego księstwa wrocławskiego, który został przekształcony w 1742 r., po zajęciu Śląska przez Prusy, w powiat wrocławski.
W 1780 r. baron Johann Adam von Gruttschreiber zakupił Lipę od dotychczasowego właściciela, pułkownika Ludwiga Antona von Wechmara. Miejscowość obejmowała w 1795 roku 13 domostw oraz folwark, położony w północno-wschodniej części osady. W 1799 roku Lipa została sprzedana przez von Gruttschreibera radcy wojennemu i leśnemu Peterowi Friedrichowi von Triebenfeldowi. Nowy właściciel wioski wybudował przy drodze w kierunku Świniar (na północny zachód od wlotu dzisiejszej ulicy Tymiankowej) domy, z których w 1802 roku powstała kolonia Petersdorf (dosł. „wieś Piotra”, prawdopodobnie nazwana od pierwszego imienia von Triebenfelda), licząca 14 gospodarstw.
W 1845 roku obie osady należały do Daniela Gottlieba Matzke, dziedzica na Zaprężynie. Lipę zamieszkiwało 138 osób w 19 domostwach, Petersdorf – 110 osób w 14 domostwach. Lipa uzyskała w 1856 r. połączenie kolejowe dzięki otwarciu linii Wrocław – Poznań z leżącą w bezpośrednim sąsiedztwie wioski stacją Osobowice. W 1882 roku należące do obu miejscowości obszary znajdujące się na zachód od torów kolejowych zostały zakupione przez miasto Wrocław na rozbudowę pól irygacyjnych. Od czasu pruskiej reformy samorządu terytorialnego z 1874 roku gmina wiejska i majątek Lipa oraz majątek Petersdorf należały do obwodu (niem. "Amtsbezirk") Świniary. Obie osady rozbudowywały się w tym czasie wzdłuż obecnej ulicy Pełczyńskiej i między 1885 a 1895 rokiem utworzyły wspólną gminę wiejską Leipe-Petersdorf, natomiast folwark Lipa stanowił aż do 1929 roku osobną jednostkę administracyjną. W sumie wieś jako całość liczyła w 1905 roku 454 mieszkańców, dla 442 językiem ojczystym był niemiecki, a dla 12 polski. Do czasu przeprowadzenia ostatniego niemieckiego spisu powszechnego w 1939 roku liczba ludności zwiększyła się do 668 osób.
W połowie lutego 1945 roku miejscowość została zajęta przez Armię Czerwoną. Nadana po II wojnie światowej polska nazwa Lipa Piotrowska nie odzwierciedlała już bezpośrednio historycznej genezy wsi jako powstałej z dwóch odrębnych osad. W powojennych polskich strukturach administracyjnych miejscowość pierwotnie wchodziła w skład gminy Widawa (w dokumentach z lat 1945-1946 pojawia się nawet przejściowo określenie „gmina Lipa”) w ramach powiatu wrocławskiego. Po likwidacji gmin w 1954 roku Lipa Piotrowska była częścią gromady Widawa. Miejscowość w grudniu 1970 roku liczyła 722 mieszkańców, większość z nich zatrudniona była we wrocławskich zakładach. Jedynie 17,3% ludności utrzymywało się głównie z rolnictwa, na terenie wsi funkcjonowało 88 gospodarstw rolnych o przeciętnej powierzchni zaledwie 2,27 ha.
1 stycznia 1973 roku Lipa Piotrowska wraz z sąsiednimi miejscowościami została przyłączona do Wrocławia. Administracyjnie należała najpierw do dzielnicy Psie Pole, a od czasu likwidacji dzielnic jako jednostek pomocniczych miasta w 1991 roku stanowi jedno z powołanych w ich miejsce 48 osiedli administracyjnych Wrocławia. Lipa Piotrowska przez kilkadziesiąt lat po włączeniu w granice miasta jako osiedle położone peryferyjnie i w sąsiedztwie funkcjonujących pól irygacyjnych nie była przedmiotem żadnych znaczących inwestycji komunalnych bądź mieszkaniowych, w rezultacie czego liczba ludności na przełomie wieków spadła do około pół tysiąca. Przełomem okazało się dopiero uchwalenie w 2009 roku pierwszego planu zagospodarowania przestrzennego dla obszaru dawnych gruntów rolnych między północną częścią osiedla a Praczami Widawskimi, gdzie przewidziano powstanie nowego Zespołu Urbanistycznego Kminkowa. Na tym terenie w kolejnych latach zrealizowane zostały liczne kwartały zabudowy wielorodzinnej oraz domów szeregowych. W latach 2014–2016 Lipa Piotrowska została podłączona do kanalizacji, a w 2015 roku zaprzestano użytkowania pól irygacyjnych do oczyszczania ścieków.
Rozwój demograficzny.
Pierwsze wiarygodne dane o liczbie osób mieszkających na obszarze dzisiejszej Lipy Piotrowskiej pochodzą z początku XIX wieku. Wraz z zasiedleniem kolonii Petersdorf rozpoczął się dynamiczny przyrost ludności trwający do lat sześćdziesiątych XIX stulecia, odkąd liczba mieszkańców w wyniku wzmożonej migracji ze wsi zwiększała się znacznie wolniej i w nierównomiernym tempie, oscylując w okolicach 400 osób. Po I wojnie światowej ponownie doszło do gwałtownego wzrostu populacji, która w latach trzydziestych XX wieku była już o połowę większa niż w jego pierwszej dekadzie.
Pomimo wysiedlenia po 1945 roku dotychczasowej ludności niemieckiej liczba nowych, polskich mieszkańców Lipy Piotrowskiej w 1970 roku przewyższyła wskaźniki przedwojenne. Po przyłączeniu do Wrocławia nastąpił jednak stopniowy spadek liczby ludności, która do końca XX wieku zmalała o prawie jedną trzecią, by ustabilizować się na poziomie około 500 osób. Z chwilą rozpoczęcia w 2011 roku budowy kolejnych zespołów budynków wielorodzinnych na północny wschód od dotychczasowej zabudowy rozpoczął się radykalny, trwały trend wzrostowy, w ciągu kolejnych ośmiu lat liczba osób zameldowanych na Lipie Piotrowskiej wzrosła ponad pięciokrotnie. W latach dwudziestych XXI wieku w związku z oddaniem kolejnych dużych inwestycji mieszkaniowych przewidywany jest dalszy intensywny rozwój osiedla, które docelowo zamieszkiwać może nawet kilkanaście tysięcy osób.
Szczegółowe dane dotyczące liczby ludności w poszczególnych latach:
Struktura przestrzenna i architektura.
W strukturze przestrzennej Lipy Piotrowskiej można wyróżnić trzy części. W części południowej, odseparowanej od reszty osiedla nasypem autostrady, znajdują się nieliczne domy mieszkalne, dominują zaś budynki przemysłowe (zakłady Centrostal) oraz hale magazynowe. Położone są tam również stacja kolejowa Wrocław Osobowice oraz fort piechoty z początku XX wieku. W pobliżu obwodnicy śródmiejskiej ulokowany jest targ rolno-spożywczy Targpiast.
W północno-zachodnim fragmencie Lipy Piotrowskiej wzdłuż ulicy Pełczyńskiej przeważają domy jednorodzinne, w większości powstałe przed II wojną światową, stanowiące pozostałość dawnej wsi ulicówki. Natomiast w rejonach ulic Kminkowej i Cynamonowej od 2010 roku powstają nowe kompleksy wielorodzinnych budynków mieszkalnych. Na północ od nowych zabudowań znajdują się pola uprawne, natomiast na wschodzie znajdują się głównie nieużytki, których planowana zabudowa ma połączyć osiedle z sąsiednią Widawą.
Zabytkowy fort piechoty przy ul. Pełczyńskiej.
Na posesji przy ulicy Pełczyńskiej 33 znajduje się jedyny na Lipie Piotrowskiej obiekt architektoniczny figurujący w rejestrze zabytków, dawny fort piechoty, w którym mieści się obecnie Mobilne Muzeum Militarne. Wybudowany w latach 1890–1891 jako schron kompanii piechoty nr 9 (niem. "Infanterie Stellung Nr. 9"), został rozbudowany w 1912 roku, a następnie w latach 1944–1945. Sąsiadują z nim dwa bliźniacze (na obu flankach) schrony-wartownie. Wraz z polami minowymi założonymi pod koniec II wojny światowej fort stanowi fragment pasa fortyfikacji okalających dawną Festung Breslau od północy.
Transport.
Układ drogowy.
Głównym ciągiem komunikacyjnym Lipy Piotrowskiej jest ulica Pełczyńska, która jako fragment drogi wojewódzkiej nr 342 stanowi również trasę wylotową z Wrocławia w kierunku Obornik Śląskich. Ponadto osiedle przecina fragment autostradowej obwodnicy Wrocławia w ramach autostrady A8, z którą Lipa Piotrowska jest jedynie pośrednio skomunikowana poprzez węzeł Wrocław Północ, leżący na sąsiednim osiedlu Widawa. Wzdłuż południowej granicy Lipy Piotrowskiej przebiega północny fragment obwodnicy śródmiejskiej Wrocławia w ciągu drogi krajowej nr 5.
Kolej.
Wzdłuż zachodniej granicy Lipy Piotrowskiej przebiega linia kolejowa nr 271 Wrocław Główny – Poznań Główny. Położona na niej stacja kolejowa Wrocław Osobowice z czterema krawędziami peronowymi oraz niewielkim budynkiem dworcowym obsługuje ruch pociągów regionalnych. Jest ona również początkiem wyłączonego z ruchu liniowego odcinka linii kolejowej nr 292 Jelcz Miłoszyce – Wrocław Osobowice, przebiegającego częściowo w południowej części osiedla. Ze stacji odchodzi ponadto bocznica towarowa do zakładów Centrostal.
Komunikacja miejska.
Komunikacja miejska na obszarze Lipy Piotrowskiej funkcjonuje w postaci następujących linii autobusowych:
Trasy wszystkich linii na terenie osiedla prowadzą od strony centrum miasta przez ulicę Pełczyńską, po czym za nasypem obwodnicy autostradowej stopniowo się rozgałęziają. Autobusy linii 108 kierują się przez ulicę Kominiarską do Pracz Widawskich, 111 i 143 przez ulice Cynamonową, Waniliową i Kminkową docierają do pętli w nowej części osiedla, zaś 105 kursują dalej ulicą Pełczyńską i następnie Zajączkowską w stronę Świniar. Trasa większości kursów linii nocnej 244 przebiega podobnie jak 111 i 143, ponadto dwa kursy każdej nocy są skierowane do Świniar z pominięciem nowej części Lipy Piotrowskiej, analogicznie do linii 105.
Pierwsze połączenie autobusowe w ramach wrocławskiej komunikacji miejskiej Lipa Piotrowska uzyskała w latach pięćdziesiątych XX wieku. Od sierpnia 1955 roku do ówczesnej wsi kursowały autobusy linii 100 z pętli przy ulicy Zawalnej na Karłowicach. W październiku 1959 roku uruchomiono także linię 116 z Karłowic do Świniar. Od sierpnia 1968 roku na Lipie Piotrowskiej kończyła bieg dodatkowo linia 112 z Polanowic, zaś 100 została przedłużona do Rędzina. W połowie lat siedemdziesiątych obsługa włączonego w międzyczasie do Wrocławia osiedla została ograniczona do tylko jednej linii – 116 (od stycznia 1985 roku na trasie Świniary – Plac Grunwaldzki). Począwszy od listopada 1998 roku do Lipy Piotrowskiej docierały także pojedyncze kursy autobusu szczytowego 316, a następnie 319.
Od czasu reformy wrocławskiej komunikacji nocnej we wrześniu 2003 roku Lipę Piotrowską zaczęły obsługiwać niektóre kursy nocnej linii autobusowej 246. W wyniku zmian przeprowadzonych w latach 2006-2008 w miejsce linii 116 przez osiedle została poprowadzona trasa autobusu 105, zaś kursy w szczycie do Pracz Widawskich przejęła nowa linia 305, w lipcu 2017 roku zastąpiona całodzienną linią 108. W tym samym roku przy ul. Kminkowej została wybudowana pętla autobusowa, do której przez nową część osiedla od stycznia 2018 roku kursują autobusy linii 111, a od września 2019 roku również 143. We wrześniu 2021 roku wariantowe kursy linii 246 do Świniar zostały zlikwidowane, natomiast w ich miejsce utworzono nową linię nocną 244 ze znacznie częstszym taktem.
Edukacja, kultura, sport i rekreacja.
W budynku przy obecnej ulicy Tymiankowej 3 przed II wojną światową działała ewangelicka szkoła ludowa. Po 1945 roku funkcjonowała tam publiczna szkoła powszechna, a następnie podstawowa (jako budynek szkolny wykorzystywano także dom przy ulicy Pełczyńskiej 33). Od chwili włączenia Lipy Piotrowskiej do Wrocławia placówka kontynuowała działalność najpierw jako SP nr 43, a następnie jako filia SP nr 102 przy ulicy Czeskiej 40 na Różance, do momentu ostatecznej likwidacji w drugiej połowie lat dziewięćdziesiątych XX wieku. Od 1999 roku rejonową szkołą podstawową dla Lipy Piotrowskiej jest SP nr 50 przy ulicy Czeskiej 38. Na rok szkolny 2024/2025 zaplanowane zostało uruchomienie na osiedlu nowego zespołu szkolno-przedszkolnego w pobliżu skrzyżowania ulic Cynamonowej i Kaparowej. W styczniu 2022 roku ogłoszono przetarg na wykonanie prac budowlanych; za projekt placówki jest odpowiedzialna pracownia Zbigniewa Maćkowa.
Budynek dawnej szkoły wykorzystywany jest obecnie jako siedziba Rady Osiedla oraz placówka społeczno-kulturalna. Mieści się w nim filia nr 15 Miejskiej Biblioteki Publicznej we Wrocławiu, otwarta w październiku 2017 roku, a także klub seniora oraz centrum rozwoju i aktywności dzieci i młodzieży, prowadzone przez władze osiedlowe. Na terenach przyległych do budynku, u zbiegu ulic Tymiankowej i Cynamonowej położony jest kompleks sportowo-rekreacyjny. Na jego obszarze znajdują się plac zabaw, boiska wielofunkcyjne, urządzenia do ćwiczeń kalistenicznych, siłownia plenerowa, miejsca do pasywnego wypoczynku oraz publiczna toaleta. Teren został zagospodarowany w latach 2015–2022 dzięki aktywności mieszkańców w budżecie obywatelskim. W 2020 roku został również zagospodarowany skwer przy pętli autobusowej przy ulicy Kminkowej.
Przez południową część Lipy Piotrowskiej przebiega szlak rowerowy Twierdzy Wrocław.
Religia.
W 1871 roku na terenie obecnej Lipy Piotrowskiej zamieszkiwało 258 ewangelików i 108 katolików. Ludność ewangelicka należała do parafii w Psarach, natomiast katolicka do parafii w Świniarach. W XIX w. na północ od istniejących zabudowań (przy dzisiejszej ulicy Pełczyńskiej 145) powstał cmentarz z kaplicą. W 1905 roku do mieszkańców wsi zaliczało się 352 ewangelików, 101 katolików oraz jeden żyd.
Od 1958 roku obszar Lipy Piotrowskiej przynależy do rzymskokatolickiej parafii św. Jadwigi Śląskiej w Świniarach. Dotychczasowa kaplica cmentarna na Lipie Piotrowskiej po rozbudowie i wyświęceniu w 1990 roku funkcjonuje jako kościół filialny pw. Najświętszej Marii Panny Królowej Polski. W 2012 roku zakończył się generalny remont budynku.

</doc>
<doc id="156435" url="https://pl.wikipedia.org/wiki?curid=156435" title="22. rozdanie nagród Złotych Malin">
22. rozdanie nagród Złotych Malin

Złote Maliny przyznane za rok 2001:

</doc>
<doc id="156437" url="https://pl.wikipedia.org/wiki?curid=156437" title="Yasser Arafat">
Yasser Arafat



</doc>
<doc id="156438" url="https://pl.wikipedia.org/wiki?curid=156438" title="Bing Crosby">
Bing Crosby

Bing Crosby, właśc. Harry Lillis Crosby Jr. (ur. 3 maja 1903 w Tacoma, Waszyngton, zm. 14 października 1977 w Alcobendas w Madrycie) – jeden z najpopularniejszych amerykańskich piosenkarzy i aktorów, uważany za główne źródło inspiracji dla gwiazd muzyki, takich jak: Frank Sinatra, Dean Martin, Perry Como, Elvis Presley, Dick Haymes, John Lennon, a z postaci bardziej współczesnych Michael Bublé. Jest rekordzistą w wielu kategoriach. Czterdzieści jeden singli piosenkarza notowanych było na pierwszym miejscu list przebojów, co stanowi niepobity rekord. Najbardziej znany z nich, utwór „"White Christmas”", jest najlepiej sprzedającym się singlem w historii muzyki rozrywkowej. Piosenki w wykonaniu Crosby’ego były 14-krotnie nominowane do Oscara, a cztery z nich otrzymały to wyróżnienie. W 1948 roku amerykańskie ankiety ogłosiły go „"najbardziej podziwianym żyjącym człowiekiem”" (ang. „"most admired man alive”"), w których Crosby wyprzedził Jackiego Robinsona i papieża Piusa XII. Piosenkarz ponadto jest najczęściej nagrywanym piosenkarzem w historii. Jego kariera zbiegła się z nowinkami technicznymi, takimi jak mikrofon, co pozwoliło mu rozwinąć spokojny, intymny styl śpiewania. Był pierwszym wykonawcą, który nagrywał na taśmę magnetofonową. Finansował także rozwój taśm wideo.
Życiorys.
Młodość.
Syn Catherine Crosby (1873–1964) z d. Harrigan, Irlandki z pochodzenia, i Harry’ego Crosby’ego Sr. (1871–1950), mającego angielskich przodków. Jego kariera rozpoczęła się w 1925 r. i trwała aż do jego niespodziewanej śmierci (zmarł na atak serca grając w swoją ulubioną grę – golfa).
Crosby uczęszczał do Gonzaga Preparatory School w Spokane, a następnie studiował na Gonzaga University przez trzy lata, lecz nie uzyskał dyplomu. Jako student pierwszego roku grał w uniwersyteckiej drużynie baseballowej. Uniwersytet przyznał mu tytuł doktora honoris causa w 1937 roku.
Fascynacja jazzem rozpoczęła się u niego, gdy jako młody chłopiec zobaczył koncert Ala Jolsona w 1917 r. Wtedy postanowił zostać piosenkarzem. Podczas studiów na Gonzaga University ćwiczył grę na perkusji, dzięki czemu został zaangażowany do orkiestry "Musicaladers" pod dyrekcją Ala Rinkera, z którą w 1926 r. wystąpił w Metropolitan Theatre w Los Angeles. Został wtedy zauważony przez Paula Whitemana, dzięki czemu 6 grudnia 1926 r. zadebiutował w Tivoli w Chicago.
Kariera wokalna i aktorska.
Bing oraz Al Rinker występowali razem już w 1925 roku wraz z orkiestrą Whitemana. Natomiast gdy w 1927 roku dołączył do nich pianista i autor tekstów Harry Barris, wspólnie założyli grupę muzyczną pod nazwą The Rhythm Boys. Crosby zdobył cenne doświadczenie podczas rocznej trasy koncertowej z Whitemanem, występując i nagrywając z Bixem Beiderbecke, Jackiem Teagardenem, Tommym Dorseyem, Jimmym Dorseyem, Eddie Langiem oraz Hoagym Carmichaelem. Nabierał doświadczenia jako wokalista oraz coraz bardziej postrzegano go jako solowego piosenkarza. The Rhythm Boys rozpadł się kiedy Crosby postanowił rozpocząć samodzielną karierę i opuścił zespół.
W 1930 r. po raz pierwszy wystąpił w filmie "Król jazzu ("ang. "King of Jazz)", gdzie wykonał kilka piosenek. Później występował w wielu innych filmach, a za rolę w "Idąc moją drogą" (ang. "Going My Way") z 1944 r. w reżyserii Leo McCareya, w 1945 r. otrzymał Oscara dla najlepszego aktora. Do Nagrody Akademii Filmowej w tej kategorii nominowany był jeszcze dwa razy: w 1946 za rolę księdza Chucka O’Malleya w filmie "Dzwony Najświętszej Marii Panny", a także w 1955 za rolę Franka Elgina w dramacie "Dziewczyna z prowincji". Wraz z piosenkarzem i aktorem Bobem Hopeem wystąpił w siedmiu filmach z serii "Droga do..." (ang. "Road to..."). Filmy należące do tej serii to: "Droga do Singapuru" (1940), "Droga do Zanzibaru" (1941), "Droga do Maroka" (1942), "Droga do Utopii" (1946), "Droga do Rio" (1947), "Droga do Bali" (1952) oraz "Droga do Hong Kongu" (1962). Crosby i Hope bardzo często pojawiali się razem na różnego rodzaju okolicznościowych koncertach (na przykład 11 lutego 1968 roku podczas otwarcia nowej hali Madison Square Garden). Ich wspólne występy oraz filmy zapewniły im dużą popularność, dlatego też często byli określani jako duet, choć oficjalnie nigdy owego nie założyli (tak jak np. Dean Martin i Jerry Lewis).
Ankieta z 2000 roku wykazała, że ze sprzedaną liczbą biletów do kina (1 077 900 000), Crosby był trzecim najpopularniejszym aktorem wszech czasów, zaraz po Clarku Gable (1 168 300 000 sprzedanych biletów) i Johnie Wayne (1 114 000 000 sprzedanych biletów).
Crosby zagrał w ponad siedemdziesięciu produkcjach filmowych oraz wydał ponad sto albumów muzycznych. Dokonał ponad 2000 nagrań komercyjnych, w tym "„White Christmas”", najlepiej sprzedający się singiel wszech czasów (sprzedany w ponad 50 milionach egzemplarzy według Księgi rekordów Guinnessa), a także tysięcy innych nagrań dla filmu, radia i telewizji. Crosby sprzedał na całym świecie ponad miliard płyt i albumów. W Stanach Zjednoczonych jego utwory były 41 razy umieszczane na pierwszym miejscu list przebojów, czyli o wiele więcej niż utwory The Beatles (24) czy Elvisa Presleya (18). Jego nagrania trafiły na listy 396 razy – więcej niż nagrania Franka Sinatry (209 razy) czy Elvisa Presleya (149 razy). Tylko niektóre gwiazdy muzyczne, takie jak The Beatles czy Michael Jackson mogą rywalizować z wynikami sprzedaży Binga.
Bardzo często występował w programie telewizyjnym "The Hollywood Palace" jako prowadzący, gdzie pojawił się obok wielu popularnych artystów, z którymi śpiewał jako gość i osoba prowadząca program. Byli to między innymi: Bobbie Gentry ("„Put a Little Love in Your Heart”" oraz "„Okolona River Bottom Band”" w 1969 roku), Glen Campbell ("„1432 Franklin Pike Circle Hero”" w 1968 roku), The Temptations ("„My Girl”" w 1969 roku), Phil Harris i Louis Armstrong ("„South Rampart Street Parade”" w 1965 roku).
Duży dorobek w dyskografii zapewniły mu albumy zawierające piosenki wykonane przez niego w wielu musicalach filmowych. Zazwyczaj nie były to soundtracki, lecz nowe nagrania studyjne (zwłaszcza albumy z lat 40. takie jak: "Selections from Going My Way", "Selections from The Bells of St. Mary’s", "Selections from Welcome Stranger", "Selections from Showboat", czy "The Emperor Waltz"), lecz piosenkarz wydał także kilka ścieżek dźwiękowych (np. "High Society" z 1956 oraz "The Road to Hong Kong" z 1962).
Otrzymał 23 złote i platynowe płyty, zgodnie z książką "Million Selling Records". Amerykańskie Stowarzyszenie Przemysłu Nagraniowego nie wprowadziło programu certyfikacji złotych płyt aż do 1958 roku. Przed 1958 r. złote płyty były przyznawane przez firmy fonograficzne.
W 1963 r. Crosby – jako pierwszy w historii – został wyróżniony nagrodą Grammy za całokształt twórczości.
Posiada trzy gwiazdy w Alei Gwiazd w Los Angeles w kategoriach: Radio, Nagranie muzyczne oraz Film kinowy.
Jest członkiem "National Association of Broadcasters Hall of Fame" w dziale radiowym.
Pozostała działalność.
Wraz z Frankiem Sinatrą Crosby był jednym z głównych sponsorów kompleksu studyjnego "United Western Records" w Los Angeles.
Według Shoshany Klebanoff: Bing był fanem wyścigów koni pełnej krwi. Swojego pierwszego konia wyścigowego kupił w 1935 roku. W 1937 został założycielem klubu "Del Mar Thoroughbred Club" i członkiem jego zarządu.
Crosby był również zapalonym rybakiem. Latem 1966 spędził tydzień jako gość Lorda Egremonta, przebywając w Cockermouth i łowiąc ryby na rzece Derwent. Jego podróż została nakręcona dla "The American Sportsman" w American Broadcasting Company.
W 1950 roku Crosby stał się trzecią osobą, która zdobyła nagrodę Williama D. Richardsona, przyznawaną nieprofesjonalnemu golfiście, który konsekwentnie wnosi wybitny wkład w golfa. W 1978 roku, on i Bob Hope zostali odznaczeni nagrodą Bob Jones Award, najwyższym wyróżnieniem przyznanym przez United States Golf Association, w uznaniu za wybitne osiągnięcia sportowe. Bing jest również członkiem World Golf Hall of Fame.
Ostatnie lata i śmierć.
Po powrocie do zdrowia po przebytej infekcji grzybiczej prawego płuca w styczniu 1974, Crosby rozpoczął nagrywanie nowych albumów i kolejne trasy koncertowe. W marcu 1977 roku, po koncercie w Ambassador Auditorium w Pasadenie dla CBS z okazji 50. rocznicy jego działalności w showbiznesie, Crosby spadł ze sceny do dołu orkiestrowego, co spowodowało jego kolejny miesięczny pobyt w szpitalu. Jego pierwszym występem po wypadku był koncert, który odbył się 16 sierpnia 1977, w dniu śmierci Elvisa Presleya, w Concord Pavilion w Concord, w Kalifornii, podczas którego zabrakło prądu i Bing śpiewał dalej bez wzmocnienia.
We wrześniu Crosby, jego rodzina i piosenkarka Rosemary Clooney rozpoczęli trasę koncertową po Wielkiej Brytanii w London Palladium. Podczas pobytu w Wielkiej Brytanii Bing nagrał swój ostatni album, "Seasons", a także swój ostatni świąteczny program telewizyjny, "Bing Crosby’s Merrie Olde Christmas", z gościem specjalnym, którym był David Bowie. Program został wyemitowany nieco ponad miesiąc po śmierci Crosby’ego. Jego ostatni koncert odbył się w Brighton Center 10 października, cztery dni przed śmiercią, z udziałem brytyjskiej artystki Gracie Fields. Następnego dnia po raz ostatni pojawił się w studiu nagraniowym i zaśpiewał osiem piosenek w BBC Maida Vale Studios oraz przeprowadził wywiad z Alanem Dellem. Później tego samego popołudnia spotkał się z Chrisem Hardingiem, aby zrobić zdjęcia do okładki albumu "Seasons".
13 października 1977 roku, Crosby poleciał samotnie do Hiszpanii, aby rozegrać tam parę towarzyskich meczów golfa. Piosenkarz zmarł 14 października 1977 roku na polu golfowym "Golf La Moraleja" w Madrycie w Hiszpanii, gdzie grał w golfa ze swoimi towarzyszami. Po skończonej grze Bing ukłonił się w stronę obserwujących go fanów i powiedział: „To była świetna gra w golfa, chłopaki”. Wracając do klubu nagle upadł i zmarł na miejscu z powodu potężnego zawału serca. Jego pogrzeb odbył się o 5.00 rano 18 października 1977 roku na Holy Cross Cemetery w Culver City w Kalifornii. Na ceremonii pogrzebowej byli obecni: żona Binga – Kathryn Grant Crosby, jego dzieci oraz rodzeństwo, a także Bob Hope, Rosemary Clooney i Phil Harris.
Życie prywatne.
Życie rodzinne.
Był dwukrotnie żonaty; po raz pierwszy z aktorką i piosenkarką Dixie Lee (1909–1952), z którą miał czterech synów: Gary Crosby (1933–1995), Dennis Crosby (1934–1991), Phillip Crosby (1934–2004) i Lindsay Crosby (1938–1989), a po jej śmierci z Kathryn Grant (ur. 1933), z którą miał dwóch synów: Harry Crosby (ur. 1958), Nathaniel Crosby (ur. 1961) i córkę – Mary Crosby (ur. 1959).
Szczególnie w późnych latach 30. oraz 40. domowe życie Crosby’ego było tragicznie zdominowane przez nadmierny alkoholizm jego żony Dixie. Jego wysiłki, by ją wyleczyć za pomocą specjalistów, nie powiodły się. Zmęczony piciem żony starał się nawet o rozwód w styczniu 1941 roku, lecz nie doszedł on do skutku. W latach 40. Bing konsekwentnie zostawał coraz częściej w domu, starając się być tam jak najwięcej dla swoich dzieci. Po śmierci żony miał bliskie relacje z modelką Pat Sheehan (która poślubiła jego syna Dennisa w 1958 roku) oraz aktorkami Inger Stevens i Grace Kelly. Następnie poślubił o trzydzieści lat młodszą od siebie aktorkę Kathryn Grant, która przeszła na katolicyzm w 1957. Bing i jego rodzina mieszkali w okolicach San Francisco przez wiele lat. W 1963 roku on i jego żona Kathryn przeprowadzili się z trójką małych dzieci z Los Angeles do wartej 175 000 dolarów posiadłości Tudorów z 10 sypialniami w Hillsborough, ponieważ według syna Nathaniela nie chcieli wychowywać swoich dzieci w Hollywood. Ten dom został wystawiony na sprzedaż przez obecnych właścicieli w 2021 roku za 13,75 miliona dolarów. W 1965 rodzina przeniosła się do większego, 40-pokojowego domu w stylu francuskiego zamku na pobliskiej ulicy Jackling Drive, gdzie Kathryn Crosby nadal mieszkała po śmierci męża.
Crosby napisał testament, w którym zaznaczył, że żaden z synów nie otrzyma spadku, dopóki nie osiągnie wieku 65 lat. Zamiast tego będą oni otrzymywali kilka tysięcy dolarów miesięcznie z funduszu powierniczego pozostawionego w 1952 przez ich matkę, Dixie Lee. Lindsay Crosby zmarł w 1989 w wieku 51 lat, a Dennis Crosby w 1991 w wieku 56 lat (obaj przez samobójstwo z powodu ran postrzałowych). Gary Crosby zmarł na raka płuc w 1995 w wieku 62 lat, a Phillip Crosby na atak serca w 2004 w wieku 69 lat.
Problemy z alkoholem.
Crosby miał podobno problem z alkoholem na przełomie lat 20. i 30., ale poradził sobie z nałogiem w 1931 roku. Według biografa Giddinsa, podczas kłótni o picie z Garym Crosbym, Bing powiedział swojemu synowi w złości, że palenie marihuany byłoby lepsze niż picie tak dużej ilości alkoholu. Crosby powiedział Barbarze Walters w wywiadzie telewizyjnym z 1977 roku, że uważa, iż marihuana powinna zostać zalegalizowana.
Wspomnienie Gary’ego Crosby’ego.
Po śmierci Crosby’ego, jego najstarszy syn, Gary, napisał bardzo krytyczny pamiętnik, "Going My Own Way" (1983), przedstawiając swojego ojca jako okrutnego, zimnego człowieka, agresywnego fizycznie i psychicznie. Jednak córka Binga, Mary Crosby, powiedziała w wywiadzie, że Gary wyznał jej, iż wydawcy zachęcali go do wyolbrzymiania swoich twierdzeń i napisał książkę tylko dla pieniędzy. Autor najnowszej biografii Binga Crosby’ego, Gary Giddins, twierdził, że wspomnienia Gary’ego nie są wiarygodne w wielu przypadkach i nie można im ufać w opowieściach o nadużyciach.
Upamiętnienie.
Rodzina Crosby’ego stworzyła oficjalną stronę internetową 14 października 2007 roku, w 30 rocznicę śmierci Binga.
"Bing Crosby Stadium" we Front Royal w stanie Wirginia został nazwany na jego cześć, gdyż w latach 1948–1950 Crosby organizował zbiórkę funduszy na jego budowę.
W 2006 roku dawny "Metropolitan Theatre of Performing Arts" w Spokane w stanie Waszyngton został przemianowany na "Bing Crosby Theater".
Planetoida "(2825) Crosby" z grupy pasa głównego planetoid odkryta 19 września 1938 roku w "Union Observatory" posiada nazwę właśnie od Binga Crosby’ego.
W holu Brighton Centre, w miejscu gdzie odbył się jego ostatni koncert, umieszczono tablicę pamiątkową z imieniem i nazwiskiem piosenkarza.
Dyskografia.
Poniższa lista przedstawia wyłącznie studyjne albumy piosenkarza. Jego pełna dyskografia, single, albumy grupowe 78obr./min, kompilacje oraz inne wydawnictwa opisane zostały w osobnym artykule.
Radio.
Programy radiowe Binga Crosby’ego emitowane w latach 1931–1962:
Nagrody i nominacje.
Piosenki nominowane do Oscara.
Od 1934 roku (od kiedy została ustalona kategoria "Oscar za najlepszą piosenkę oryginalną") do 1960 roku Bing Crosby uzyskał taką liczbę nominowanych piosenek, jakiej nie zdobył żaden inny piosenkarz. Jego czternaście nominacji przyniosło cztery wygrane. Jest to rekord, który nigdy nie został pobity.
Grammy Hall of Fame.
Cztery utwory Crosby’ego zostały wprowadzone do Grammy Hall of Fame, która jest przyznawana nagraniom, które w roku nadania mają co najmniej 25 lat oraz które wpłynęły na bieg muzycznej historii.

</doc>
<doc id="156439" url="https://pl.wikipedia.org/wiki?curid=156439" title="23. rozdanie nagród Złotych Malin">
23. rozdanie nagród Złotych Malin

Złote Maliny przyznane za rok 2002

</doc>
<doc id="156440" url="https://pl.wikipedia.org/wiki?curid=156440" title="Mirowiec">
Mirowiec

Mirowiec (niem. "Friedewalde") – część (zwyczajowo nazywana osiedlem) Wrocławia, na osiedlu Karłowice-Różanka.
Nazwa Mirowiec weszła do użycia kilkanaście lat temu, a granica osiedla nie jest jednoznacznie ustalona. Według niektórych map jest to niewielki obszar obejmujący osiedle domów jednorodzinnych pomiędzy ulicą Brücknera, Kwidzyńską, Bolesława Krzywoustego i Kowalską, według innych jest to duży i liczne zamieszkany teren obejmujący zabudowania od ulicy Kromera i Bolesława Krzywoustego po Kowalską i Kwidzyńską. 
Od średniowiecza cały ten teren nazywany był przez Niemców jako "Friedewalde", czyli Spokojny Las. W latach 30. XX wieku, gdy pod rządami NSDAP rugowano słowiańskie nazwy osiedli i ulic, do Mirowca administracyjnie włączono pobliskie Kowale (wcześniej "Cawallen"). Po przejęciu tych terenów przez Polskę przez pewien krótki czas oba osiedla funkcjonowały pod nazwą Mirowiec, a później uznając być może nazwę „Mirowiec” jako sztuczne tłumaczenie z niemieckiego – całemu terenowi obu osiedli nadano nazwę Kowale.

</doc>
<doc id="156441" url="https://pl.wikipedia.org/wiki?curid=156441" title="Karabinek AK-74">
Karabinek AK-74

AK-74 (, "Awtomat Kałasznikowa obrazca 1974 goda") – rosyjski karabinek automatyczny, który jest rozwinięciem konstrukcji karabinka AK. Opracowany w 1974 roku, wprowadzony do uzbrojenia Armii Radzieckiej w 1976 roku. Użyty po raz pierwszy w działaniach wojennych po wkroczeniu ZSRR do Afganistanu (24 grudnia 1979 r.).
Zastosowanie.
AK-74 stanowi obecnie wyposażenie większości armii państw, wchodzących niegdyś w skład ZSRR. Produkowany był lub jest także licencyjnie (także w wersjach z opracowanymi lokalnie modyfikacjami) m.in. w byłej NRD (Karabin MPi AK-74N), Bułgarii, Chinach i Rumunii.
Karabinek AK-74 był używany bojowo podczas wojny w Afganistanie, I i II wojny czeczeńskiej. Stał się także podstawą do opracowania ręcznego karabinu maszynowego RPK-74, karabinów K-3 i Wepr oraz strzelby gładkolufowej Sajga. Produkowana od 1991 w fabryce Iżmasz w Iżewsku wersja AK-74M jest obecnie zasadniczym wyposażeniem armii rosyjskiej. W 1993 roku na uzbrojenie Armii Rosyjskiej wprowadzono nowy karabinek AN-94, który miał z czasem zastąpić AK-74. Jednak po wyprodukowaniu jednej serii AN-94 jego produkcję wstrzymano i AK-74M pozostaje nadal podstawowym karabinem armii Federacji Rosyjskiej. We wrześniu 2011 roku rosyjski resort obrony poinformował o zakończeniu zamówień na AK-74M. Do końca 2011 fabryka w Iżewsku ma opracować nowy model karabinu.
Wersje.
Wersje eksportowe oparte na AK-74M:

</doc>
<doc id="156442" url="https://pl.wikipedia.org/wiki?curid=156442" title="Wielkość absolutna">
Wielkość absolutna



</doc>
<doc id="156443" url="https://pl.wikipedia.org/wiki?curid=156443" title="24. rozdanie nagród Złotych Malin">
24. rozdanie nagród Złotych Malin

Złote Maliny przyznane za rok 2003

</doc>
<doc id="156445" url="https://pl.wikipedia.org/wiki?curid=156445" title="Manifest Lipcowy">
Manifest Lipcowy



</doc>
<doc id="156449" url="https://pl.wikipedia.org/wiki?curid=156449" title="Nordic House w Krakowie">
Nordic House w Krakowie



</doc>
<doc id="156451" url="https://pl.wikipedia.org/wiki?curid=156451" title="HIP 87937">
HIP 87937



</doc>
<doc id="156452" url="https://pl.wikipedia.org/wiki?curid=156452" title="Gwiazda nowa">
Gwiazda nowa



</doc>
<doc id="156453" url="https://pl.wikipedia.org/wiki?curid=156453" title="Maksymilian Stanisław Ryłło">
Maksymilian Stanisław Ryłło

Maksymilian Stanisław Ryłło (ur. 31 grudnia 1802 w Podorosku, zm. 17 kwietnia 1848 w Chartumie) – jezuita, rektor Collegium Urbanum w Rzymie, misjonarz na Bliskim Wschodzie i w Afryce. 
W 1836 pod przybranym nazwiskiem Piotr Rolly udał się z Pawłem Riccadonną do Libanu w celu zbadania możliwości zawarcia unii kościelnej i otwarcia akademii katolickiej na Bliskim Wschodzie. Jako wizytator papieski zwiedził Azję Mniejszą. 
W styczniu 1837 r. poznał w Jerozolimie Juliusza Słowackiego, który służył mu do mszy przy Grobie Chrystusa w nocy z 14 na 15 stycznia tegoż roku. Poeta prawdopodobnie towarzyszył Rylle w dalszej podróży. 
W kwietniu 1837 dotarł do Damaszku, a następnie nad Eufrat i Tygrys (zwiedził m.in. Bagdad, Mosul i Niniwę). Poza kontaktami z licznymi przedstawicielami kościołów wschodnich (m.in. z patriarchą chaldejskim) prowadził tam badania archeologiczne.
Pod koniec 1837 powrócił do Rzymu, gdzie zdał relację z sytuacji religijnej na Bliskim Wschodzie. Poinformował także papieża Grzegorza XVI o sprawach polskich, a także przekazał bogaty zbiór eksponatów z Niniwy do Muzeum Watykańskiego. Otrzymał wówczas godność członka Papieskiej Akademii Archeologicznej. W Kongregacji Propagandy Wiary popierał sprawy zlokalizowania centralnego kolegium dla młodzieży azjatyckiej w Bejrucie lub w Aleppo. Przedstawił też kongregacji projekt organizacji uczelni wraz z kosztami jej utrzymania, który został zatwierdzony przez Grzegorza XVI. 
Ksiądz Ryłło zmarł 17 kwietnia 1848 r. w Chartum (Sudan) w czasie podróży misyjnej. Pochowano go na miejscowym cmentarzu, skąd w 1900 przeniesiono jego szczątki do grobu zakonnego w Kairze. 
Postać księdza przeniesioną w wiek XVI wprowadził Juliusz Słowacki do utworu pt.: "Preliminaria peregrynacji do Ziemi Świętej J.O. Księcia Radziwiłła Sierotki".

</doc>
<doc id="156454" url="https://pl.wikipedia.org/wiki?curid=156454" title="Stefan Kieniewicz">
Stefan Kieniewicz

Stefan Kieniewicz herbu Rawicz (ur. 20 września 1907 w Dereszewiczach, zm. 2 maja 1992 w Konstancinie) – polski historyk i archiwista, badacz historii Polski XIX wieku. Profesor Uniwersytetu Warszawskiego i Polskiej Akademii Nauk. Żołnierz Armii Krajowej i uczestnik powstania warszawskiego.
Życiorys.
Urodził się 20 września 1907 w Dereszewiczach nad Prypecią w rodzinie Antoniego Kieniewicza herbu Rawicz (1877–1960) i hrabianki Magdaleny Grabowskiej herbu Oksza (1881–1961) należących do znanej litewskiej, szlacheckiej rodziny Kieniewiczów herbu Rawicz z powiatu mozyrskiego. Był absolwentem Gimnazjum im. Hetmana Jana Zamoyskiego w Warszawie (1925). Ukończył historię na Uniwersytecie Poznańskim (1930), wśród jego wykładowców był Adam Skałkowski. W 1934 obronił doktorat zatytułowany "Społeczeństwo polskie w powstaniu wielkopolskim, 1848 r.", napisany pod kierunkiem Marcelego Handelsmana (wyd. 1935). Od 1937 do 1944 pracował w Archiwum Skarbowym w Warszawie. Podczas II wojny światowej służył w Biurze Informacji i Propagandy Komendy Głównej Armii Krajowej. Podczas powstania warszawskiego został ranny, po jego upadku był przetrzymywany w obozach w Wirtembergii i Badenii.
Po wojnie związał się z Instytutem Historycznym Uniwersytetu Warszawskiego. Po habilitacji na Uniwersytecie Jagiellońskim (1946) był zastępcą profesora UW, od 1949 profesorem nadzwyczajnym, a od 1958 profesorem zwyczajnym. Tytuł naukowy profesora nauk humanistycznych uzyskał w 1949. W latach 1953–1968 pracował także w Instytucie Historii PAN. W 1965 został członkiem korespondentem PAN, a w 1970 członkiem rzeczywistym. Był członkiem i przewodniczącym (1969–1984) Komitetu Nauk Historycznych PAN. Należał do Polskiego Towarzystwa Historycznego (od 1974 – członek honorowy) oraz Węgierskiej Akademii Nauk (od 1975 – członek zagraniczny). Członek Rady Redakcyjnej "Przeglądu Historycznego". Specjalizował się w historii Polski XIX wieku.
Został pochowany na cmentarzu Powązkowskim w Warszawie (kwatera 194-4-7). Jego synami byli: kartograf i ksiądz Antoni Kieniewicz oraz profesor i dyplomata Jan Kieniewicz zaś wnukiem – ksiądz Piotr Kieniewicz.
Uczniowie.
Do grona jego uczniów należą: Janusz Beck, Ryszard Bender, Janusz Berghauzen, Gianpiero Bozzolato, Stanisław Chankowski, Marian Chudzyński, Krzysztof Dunin-Wąsowicz, Hanna Dylągowa, Stanisław Gajewski, Stanisław Góra, Barbara Grochulska, Antoni Grzybowski, Janusz Jasiński, Jan Kania, Barbara Kociarska, Julian Komar, Stefan Król, Hanna Kurde-Banowska Lutzowa, Stanisław Łaniec, Czesława Ohryzko-Włodarska, Daniel Olszewski, Maria Paszkiewiczówna, Maria Piaszyk, Franciszka Ramotowska, Halina Rożenowa, Jerzy Skowronek, Barbara Smoleńska, Stefania Sokołowska, Teresa Stummer, Jerzy Szumski, Andrzej Szwarc, Ryszard Szwed, Eugeniusz Tomaszewski, Wiktoria Śliwowska, Jan Warmiński, Piotr Włoczyk, Maria Wójcik, Krystyna Wyczańska, Janusz Ziemnicki, Ryszard Żelichowski.
Wybrane publikacje.
Opublikował ponad 500 prac naukowych, w tym:

</doc>
<doc id="156455" url="https://pl.wikipedia.org/wiki?curid=156455" title="Antoni Aleksander Iliński">
Antoni Aleksander Iliński

Antoni Aleksander Iliński lub Mehmet Iskender Pasza (daw. Skinder Basza) herbu Lis (ur. 1812 w Jarmolińcach na Wołyniu, zm. 2 lipca 1861 w Stambule) – Polak, generał pasza armii tureckiej.
Po upadku powstania listopadowego, w którym walczył pod dowództwem Karola Różyckiego, udał się na emigrację do Francji. Po 1845 r. był agentem dyplomatycznym Hôtel Lambert w Dobrudży.
W latach 1848–1849 walczył jako adiutant gen. Józefa Bema na Węgrzech.
Zaciągnął się potem do armii tureckiej i brał udział w prowadzonych przez nią wojnach. Zasłynął podczas wojny krymskiej (1854–1855), kiedy na czele oddziału wolontariuszy prowadził walki partyzanckie przeciwko Rosji. W 1855 r. został mianowany generałem i paszą "(Iskander pasza)".
Po wojnie był gubernatorem Bagdadu, gdzie brał udział w walkach z plemionami arabskimi na pustyni.

</doc>
<doc id="156456" url="https://pl.wikipedia.org/wiki?curid=156456" title="Mychajło Omelianowycz-Pawlenko">
Mychajło Omelianowycz-Pawlenko

Mychajło Wołodymyrowycz Omelianowycz-Pawlenko (; ur. w Tyflisie, zm. 29 maja 1952 w Paryżu) – ukraiński generał i działacz niepodległościowy.
Życiorys.
Urodził się w rodzinie, w której żywe były tradycje kozackie. Ukończył szkołę oficerską. Absolwent Nikołajewskiej Akademii Sztabu Generalnego w Petersburgu. W latach 1904–1905 brał udział w wojnie rosyjsko-japońskiej, a następnie w I wojnie światowej jako dowódca pułku gwardii. Został odznaczony m.in. Złotym Krzyżem św. Jerzego. Był także komendantem szkoły oficerskiej.
Po proklamowaniu w 1917 Ukraińskiej Republiki Ludowej, tworzył zręby armii URL. Dowodził ukraińską brygadą w Katerynosławiu, a od kwietnia do listopada 1918 – 3 Dywizją Strzelecką w Połtawie. Od połowy grudnia 1918 do początków czerwca 1919 stał na czele Ukraińskiej Armii Halickiej, stanowiącej siły zbrojne Zachodnioukraińskiej Republiki Ludowej. Następnie został dowódcą Korpusu Zaporoskiego Armii Czynnej URL. Jednostki pod jego dowództwem oblegały Lwów broniony przez Polaków. Po zawarciu rozejmu z Polską a następnie po zawarciu polsko-ukraińskiej umowy sojuszniczej, oddziały podporządkowane Omelianowiczowi-Pawlence w lipcu-sierpniu 1920 broniły Galicji Wschodniej przed Armią Czerwoną na linii Dniestru, stanowiąc skrajne prawe skrzydło frontu przeciwbolszewickiego. Sam Omelianowicz-Pawlenko był bardzo popularny wśród szeregowych żołnierzy za skromność i szacunek dla podwładnych. Oddziały te były bardzo pozytywnie oceniane przez m.in. Józefa Piłsudskiego i Mariana Kukiela.
Po zakończeniu wojny M. Omelianowicz-Pawlenko przebywał w Warszawie. Został na żądanie sowieckie zgłoszone przez Lwa Karachana wobec rządu RP zmuszony na przełomie 1921/1922 r. do opuszczenia Polski wbrew stanowisku Piłsudskiego w tej sprawie. Po wyjeździe poprzez Wolne Miasto Gdańsk generał zamieszkał w Pradze, a potem w Paryżu.
W czasie II wojny światowej podjął współpracę z Niemcami. Od 1942 był atamanem Ukraińskich Wolnych Kozaków, od 1943 był głównodowodzącym tzw. Ukraińskiej Armii Wyzwoleńczej. W marcu 1945 wstąpił do Ukraińskiego Komitetu Narodowego, zostając przewodniczącym wydziału wojskowego na osobistą prośbę gen. Pawło Szandruka.
Po kapitulacji III Rzeszy wyjechał na Zachód. W latach 1945–1948 pełnił funkcję ministra spraw wojskowych w rządzie ukraińskim na uchodźstwie, działając na rzecz niepodległości Ukrainy. Zmarł w 1952 r. w Paryżu.
Brat generała Iwana Omelianowicza-Pawlenki.

</doc>
<doc id="156457" url="https://pl.wikipedia.org/wiki?curid=156457" title="Reprezentacyjny Zespół Artystyczny Wojska Polskiego">
Reprezentacyjny Zespół Artystyczny Wojska Polskiego

Reprezentacyjny Zespół Artystyczny Wojska Polskiego (RZAWP) – instytucja o charakterze teatru muzycznego popularyzującą tradycje narodowe i chwałę oręża polskiego. Zespół uczestniczy w uroczystościach państwowych zapewniając oprawę artystyczną rocznic historycznych i patriotycznych, jak również prezentuje w kraju i za granicą różnorodne koncerty, widowiska i spektakle artystyczne. RZAWP wykonuje pieśni patriotyczne, historyczne, religijne oraz posiada bogaty repertuar operowy, operetkowy i musicalowy.
Od 1985 siedzibą zespołu jest Kamienica i Pałacyk Klubu Myśliwskiego przy ul. Kredytowej 7 w Warszawie.
Historia.
Zespół jest spadkobiercą tradycji grup teatralno-estradowych działających przy Domach Żołnierza Polskiego w okresie II Rzeczypospolitej. W latach 1950-1958 występował pod nazwą Zespół Pieśni i Tańca Wojska Polskiego, w latach 1958–1989 jako Centralny Zespół Artystyczny Wojska Polskiego. Od 1989 funkcjonuje pod nazwą Reprezentacyjny Zespół Artystyczny Wojska Polskiego. W 2004 do RZAWP została włączona Orkiestra Koncertowa Wojska Polskiego im. Stanisława Moniuszki. Obecnie orkiestra koncertowa stanowi integralną część Reprezentacyjnego Zespołu Artystycznego Wojska Polskiego.
Z zespołem współpracowali tacy artyści jak m.in.: Andrzej Hiolski, Bernard Ładysz, Ryszarda Racewicz, Romuald Tesarowicz, Bogusław Morka, Leszek Świdziński, Iwona Hossa, Leonard Jakubowski, Grzegorz Markowski, Zbigniew Czeski, Józef Grubowski, Jerzy Gruza, Bogdan Augustyniak, Maryla Rodowicz, Czesław Niemen, Ryszarda Hanin, Ludwik Sempoliński, Conrad Drzewiecki, Natalia Kukulska, Ania Karwan, Kamil Bednarek, Justyna Steczkowska, Zbigniew Wodecki, Mirosław Wójciuk, Henri Seroka, Bogusław Klimczuk, Adam Wojdak.
Obecnie w skład Zespołu wchodzą soliści, chór, balet, orkiestra symfoniczna i orkiestra koncertowa. Zespół ma w repertuarze ponad 600 pieśni i piosenek patriotycznych. Dysponuje ponad 1500 kostiumami z różnych epok oraz m.in. replikami broni palnej i białej. RZAWP wykonuje około 200 koncertów rocznie.
Nagrody i wyróżnienia.
Zespół jest laureatem wielu prestiżowych nagród takich jak m.in.:

</doc>
<doc id="156458" url="https://pl.wikipedia.org/wiki?curid=156458" title="Karol Brzozowski">
Karol Brzozowski

Karol Brzozowski (ur. 28 września lub 29 listopada 1821 w Warszawie, zm. 5 listopada 1904 we Lwowie) – polski inżynier, poeta, tłumacz Biblii, powstaniec wielkopolski, styczniowy i działacz niepodległościowy. Także botanik, geolog, geograf, etnolog i urzędnik.
Życie i twórczość.
Urodził się w 1821 w Warszawie. Był synem oficera wojsk napoleońskich. Uczył się w warszawskich szkołach pijarskich. Ukończył gimnazjum w Sejnach, następnie szkołę agronomiczną w Marymoncie.
Przeniósł się do księstwa poznańskiego. Tam w 1848 wziął udział w walkach powstania wielkopolskiego. Następnie przez Drezno, Szwajcarię dotarł do Paryża, gdzie poznał Adama Mickiewicza. Po wybuchu wojny krymskiej był wysłannikiem emigracji w Stambule. Później przebywał w Azji utrzymując się z polowań. W 1855 ponownie przybył do Stambułu stykając się znów z Mickiewiczem. Osiadł w Latakii, ożenił się z Eulalią Bellier. Miał z nią sześcioro dzieci; trzech synów (Stanisław, Wincenty, Hubert) i trzy córki (Maria, Berta, Jadwiga).
Po wybuchu powstania styczniowego wziął udział w wyprawie płk. Zygmunta Miłkowskiego przez Rumunię i bitwie pod Kostangalią, gdzie został ranny w biodro. Po upadku powstania wstąpił do służby tureckiej, początkowo pracował przy urządzaniu lasów w Bułgarii, później powołano go do robót w Mezopotamii przy boku Midhat paszy, reformatora tureckiego. Działał przy zakładaniu linii telegraficznych. W 1868 w Feredżacie pod Bagdadem założył wzorcowe gospodarstwa rolne, wybudował irygacje, urządził sady, zainicjował utworzenie szkoły rolniczej. W 1869 prowadził badania i pomiary w górach Zagros koło As-Sulajmaniji i opracował pierwszą mapę topograficzną tych okolic w skali 1:750 000. Dokonał wówczas odkryć archeologicznych. Wyniki wyprawy do Kurdystanu pt. "Itinéraire de Suleimanieh a Amadieh" opublikował w „Bulletin de la Société de Géographie” w 1892.
Odegrał znaczącą rolę w wojnie rosyjsko-tureckiej (1877–1878). Demokraci lwowscy powołali go wówczas na swego przedstawiciela w Konstantynopolu ze względu na zaufanie, jakim cieszył się u władz tureckich. Po wojnie pełnił obowiązki wicekonsula hiszpańskiego w Syrii.
Po 30 latach pobytu na Bliskim Wschodzie w 1884 osiadł we Lwowie, gdzie spędził resztę życia. Pracował w C. K. Wydziale Krajowym.
8 listopada został pochowany na Cmentarzu Łyczakowskim we Lwowie.
Napisał m.in.: "Wzdłuż Eufratu" („Wędrowiec”, 1885), "Wspomnienia z Turcji" („Tygodnik Ilustrowany”, 1886), "W Kurdystanie" („Tygodnik Ilustrowany”, 1907), "Noc strzelców Anatolu", "Malek". Pozostawił także bogate notatki topograficzne, geologiczne i przyrodnicze. Był także autorem wierszowanych przekładów biblijnych, między innymi Księgi Hioba i Pieśni nad Pieśniami.
Był ojcem poetów Stanisława i Wincentego Korab-Brzozowskich.

</doc>
<doc id="156460" url="https://pl.wikipedia.org/wiki?curid=156460" title="Bartnik Gdański">
Bartnik Gdański

Bartnik Gdański – kwartalnik pszczelarzy zrzeszonych w Wojewódzkim Związku Pszczelarzy w Gdańsku. 
Na łamach czasopisma publikowane są naukowe i amatorskie artykuły dotyczące pszczelarstwa oraz informacje z życia kół rejonowych i Związku. Pismo ukazuje się od 1993 roku.

</doc>
<doc id="156461" url="https://pl.wikipedia.org/wiki?curid=156461" title="August Kościesza-Żaba">
August Kościesza-Żaba

August Żaba herbu Kościesza (ur. 1801 w Krasławiu, zm. 3 stycznia 1894 w Smyrnie) – polski orientalista, dyplomata w służbie rosyjskiej, syn Dominika Żaby i Anny Holownii, brat Napoleona Feliksa Żaby.
Studiował języki wschodnie w Petersburgu (1824–1828). Pracował jako tłumacz w rosyjskich konsulatach w Jafie i Smyrnie, w latach 1848–1866 pełnił funkcję konsula rosyjskiego w Erzurum. Od 1856 roku w porozumieniu z Rosyjską Akademią Nauk gromadził i badał materiały literackie dotyczące Kurdów. Część jego zbiorów znajduje się w Bibliotece w Leningradzie. Z drugą żoną Heleną Giraud miał córkę, która była żoną barona Leopolda de Testa.
Prowadził badania nad zwyczajami Kurdów; wyniki badań opublikował w języku francuskim w pracy "Receueil des notices et récits de la littérature et des tribus du Kourdistan" (1861). Ponadto opracował pierwszy słownik francusko-kurdyjski (1879).

</doc>
<doc id="156464" url="https://pl.wikipedia.org/wiki?curid=156464" title="Historyk (ujednoznacznienie)">
Historyk (ujednoznacznienie)

Zobacz też:

</doc>
<doc id="156465" url="https://pl.wikipedia.org/wiki?curid=156465" title="Stanisław Obirek">
Stanisław Obirek

Stanisław Obirek (ur. 21 sierpnia 1956 w Tomaszowie Lubelskim) – polski teolog, historyk, antropolog kultury, profesor nauk humanistycznych, profesor zwyczajny Uniwersytetu Warszawskiego, były jezuita.
Interesuje się miejscem religii we współczesnej kulturze, dialogiem międzyreligijnym, konsekwencjami Holocaustu i możliwościami przezwyciężenia konfliktów religijnych, cywilizacyjnych i kulturowych.
Życiorys.
Pochodzi z Narola. Po maturze w 1975 został studentem teatrologii Uniwersytetu Jagiellońskiego, rok później, w 1976, pod wpływem jezuity Stanisława Musiała i Andrzeja Jamróza wstąpił do zakonu jezuitów. Nowicjat odbywał w Starej Wsi. Wyświęcony na księdza w Neapolu w 1983, profesję zakonną złożył w 1991.
W latach 1978–1980 studiował filozofię na Wydziale Filozoficznym Księży Jezuitów w Krakowie, następnie do 1983 teologię na Papieskim Wydziale Teologicznym w Neapolu, potem zaś, w latach 1983–1985 teologię na Uniwersytecie Gregoriańskim w Rzymie oraz w latach 1985–1989 polonistykę na UJ.
W 1994 uzyskał stopień doktora teologii na PAT. Od 1998 jest doktorem habilitowanym nauk humanistycznych w zakresie historii nowożytnej. 19 września 2011 otrzymał nominację profesorską. Od 2013 jest wykładowcą Uniwersytetu Warszawskiego w Ośrodku Studiów Amerykańskich. Jest stałym współpracownikiem portalu Studio Opinii od chwili jego powstania w 2008. Dla Fundacji Edukacja Przyszłości przygotował w 2017 cykl 15 odcinków programu edukacyjnego „Teologia dla młodzieży” poświęconych religii dostępnych na YouTube, w 2018 cykl 5 odcinków na temat jezuitów i 4 odcinków na temat Judasza, oraz 5 odcinków o herezji i heretykach. W tym samym cyklu również w 2018 opracował serię 6 pogadanek na temat "Radość tworzenia mitów", w których zaproponował nowe podejście do mitu stworzenia.
W latach 1994–1998 rektor Kolegium Księży Jezuitów w Krakowie. Wykładowca jezuickiego uniwersytetu College of the Holy Cross w Worcester (historia Europy Środkowej i Wschodniej w 1999) oraz od 2006 profesor na Wydziale Studiów Międzynarodowych i Politologicznych Uniwersytetu Łódzkiego. Od 1998 kierownik Katedry Historii i Filozofii Kultury oraz dyrektor Centrum Kultury i Dialogu przy Wyższej Szkole Filozoficzno-Pedagogicznej „Ignatianum”.
Stanisław Obirek jest zaangażowany w dialog z innymi religiami (m.in. z judaizmem) i z niewierzącymi, m.in. jako twórca Centrum Kultury i Dialogu przy Wyższej Szkole Filozoficzno-Pedagogicznej „Ignatianum”. Jest rzecznikiem dialogu między religiami Wschodu i Zachodu (jako źródło inspiracji wymienia zwłaszcza Anthony’ego de Mello).
W swych publikacjach i wypowiedziach krytykuje Kościół rzymskokatolicki. Kilkakrotnie z racji takich wypowiedzi był dyscyplinowany przez przełożonych zakonnych. Od 1994 był redaktorem naczelnym kwartalnika „Życie Duchowe”. Na łamach pisma zainicjował dialog na temat wiary i duchowości ze środowiskiem agnostyckim. W 2002, po wywiadzie dla „Przekroju”, w którym mówił o bałwochwalczym stosunku wiernych do Jana Pawła II, jego zwierzchnik wydał polecenie przedstawiania do kontroli dalszych publikacji. Obirek przestał wtedy także pełnić funkcję prorektora Ignatianum. Nadal prowadził wykłady z antropologii kulturowej. W październiku 2003, jako jedyny duchowny, podpisał List Otwarty do Europejskiej Opinii Publicznej. W 2005 za krytykę pontyfikatu papieża Jana Pawła II w wywiadzie dla „Le Soir” (wkrótce po jego śmierci) został ukarany przez prowincjała zakonu Krzysztofa Dyrka rocznym zakazem kontaktów z mediami i prowadzenia wykładów w Ignatianum. W konsekwencji tej decyzji opuścił zakon i stan duchowny.
Prywatnie mąż Shoshany Ronen.
Odejście z kapłaństwa.
Jesienią 2005 ogłosił, że występuje z zakonu i rezygnuje z kapłaństwa. Przyczyny tej decyzji wyjaśnił w książce "Przed Bogiem", wywiadzie, który z Obirkiem przeprowadzili Andrzej Brzeziecki i Jarosław Makowski. Do tematu wrócił w książce "Polak katolik?" w której zdiagnozował również polski katolicyzm w kontekście swojej decyzji wstąpienia do zakonu w 1976 i wystąpienia z niego w roku 2005. W 2020 przyznał, że dodatkowym czynnikiem wpływającym na jego decyzję było molestowanie seksualne, jakiego dopuścili się na nim dwaj kapłani w czasie jego dzieciństwa.

</doc>
<doc id="156468" url="https://pl.wikipedia.org/wiki?curid=156468" title="Krykiet">
Krykiet

Krykiet (ang. "cricket") – sport drużynowy, w którym mecze rozgrywane są między dwiema drużynami po jedenastu zawodników. Pochodzi z Anglii, gdzie podobna gra była znana już na przełomie XIII i XIV wieku.
Mecze krykietowe rozgrywane są na trawiastym boisku o kształcie zbliżonym do owalnego, w środku którego znajduje się płaski pas (ang. "pitch" – dosłownie: "murawa") długości 20,12 m. Na końcach pasa ustawione są bramki (ang. "wicket") – trzy wbite w ziemię drewniane słupki (ang. "stump" – dosłownie: "pniak", "kijek"). Gracz jednej z drużyn rzuca twardą piłkę z korka obłożonego skórą, o obwodzie 224–229 mm, w kierunku przeciwległej bramki, tak aby w nią trafić, a gracz drugiej drużyny (ang. "batsman") broni jej przed uderzeniem za pomocą drewnianego kija.
Jeszcze jeden gracz z kijem (ang. "non-striker") stoi w pobliżu gracza rzucającego (ang. "bowler"). Pozostali gracze z drużyny "bowlera" zajmują pozycje w owalu jako gracze z pola (ang. "fielder"). Celem gry jest zdobywanie "runów", krykietowego odpowiednika punktów, przez "batsmana" i "non-strikera".
Gra popularna jest w wielu innych krajach na świecie – w tym prawie we wszystkich należących do Brytyjskiej Wspólnoty Narodów, a także w krajach azjatyckich, i niektórych krajach europejskich. Kraje, których drużyny mają tzw. "Test status" – mogą rozgrywać między sobą mecze krykieta w najwyższej klasie rozgrywkowej – to:
Rodzaje meczów krykietowych.
Mecze krykietowe rozgrywa się w kilku odmianach. Najpopularniejsze z nich to:
Historia.
Ślady istnienia prostej wersji krykieta pochodzą z XIII wieku, ale gra mogła powstać jeszcze wcześniej. Najprawdopodobniej stworzyły ją dzieci w społecznościach chłopskich i trudniących się metalurgią żyjących w rejonie zwanym The Weald pomiędzy Kentem i Sussex. Istnieją pisane źródła potwierdzające, iż w grę "creag" grał w roku 1300 w Newenden sam książę Edward, syn króla Anglii Edwarda I.
W 1598 w sprawie sądowej o ustalenie prawa własności do ziemi pojawiło się odniesienie do sportu zwanego "kreckett" – koroner nazwiskiem John Derrick zeznał, iż kilkadziesiąt lat wcześniej na obszarze, którego dotyczyła sprawa (były to tereny Royal Grammar School w Guildford), grał z kolegami w sport o tej właśnie nazwie. Oxford English Dictionary podaje, iż był to pierwszy zarejestrowany przypadek wystąpienia nazwy krykieta w języku angielskim.
Istnieje wiele słów podawanych jako etymologiczne źródło nazwy "cricket". Jedną z teorii jest wywodzenie się jej od jednej z nazw kija krykietowego: starofrancuskiego "criquet" (rodzaj maczugi), flamandzkiego "krick(e)" ("kijek") lub staroangielskiego "crycc" ("kostur", "laska"; ta teoria oznaczałaby wywodzenie się nazwy "cricket" z północnej Anglii, gdyż w pozostałych rejonach "cc" było spółgłoską podniebienną – stąd mogło się ze słowa "crycc" wykształcić "crutch", "kostur").
Jeszcze przed angielską wojną domową sport ten stał się rozrywką ludzi dorosłych, którzy grali przeciw sobie w drużynach reprezentujących poszczególne parafie. Po niej z kolei nowy purytański rząd zwalczał "nielegalne zgromadzenia", jak nazywano zbieranie się w celu uprawiania sportów, zwłaszcza tych głośniejszych, takich jak piłka nożna. Kładziono także większy nacisk na przestrzeganie szabatu, a jako że był to jedyny czas wolny, jakim dysponowały klasy niższe, popularność krykieta okresowo spadła praktycznie wszędzie, poza niektórymi szkołami płatnymi.
Po Restauracji w 1660 krykiet znów się rozwijał i pod koniec stulecia osiągnął kształty zorganizowanej, wręcz profesjonalnej rozgrywki, w którą stawką były pieniądze. Wiadomo, że "wielki mecz krykietowy" o wysoką stawkę (50 gwinei od drużyny) z jedenastką zawodników w każdej ekipie rozegrano w Sussex w 1697; ten właśnie mecz stał się pierwszym, o którym wspomniały angielskie gazety, co stało się w dużej mierze dzięki wprowadzeniu rok wcześniej wolności prasy.
W XVIII wieku krykiet przestał być jedynie "wiejską rozrywką" i urósł do rangi narodowego sportu Anglików – w dużej mierze dzięki zakładom na pieniądze i zestawianiu przez bogatych własnych "jedenastek" – tak właśnie powstały słynne kluby ze Slindon (założyciel: Charles Lennox, 2. książę Richmond) i Hambledon. W Londynie z kolei, gdzie sport ten zyskał wielką popularność już na początku stulecia – już w 1707 roku na mecze krykieta na Artillery Ground w Finsbury przychodziły tłumy – w 1787 założono Marylebone Cricket Club, który przez długie lata miał prawo samodzielnego ustalania zasad krykieta. Angielski Stadion Narodowy to Lord's Cricket Ground w Londynie.
W XIX wieku, mimo że na kilka lat krykietowi przeszkodził wybuch wojen napoleońskich, rozwój trwał: nastąpiły zmiany w technice gry – "underarm bowling", posyłanie piłki przez "bowlera" w kierunku "batsmana", tak aby toczyła się po ziemi, zostało zastąpione najpierw przez "roundarm", a następnie (w 1864) "overarm bowling", w których piłka jest rzucana, a nie toczona, przez co trudniej ją odbić. Zmiany te uznano za bardzo kontrowersyjne i spotkały się one ze zdecydowanym sprzeciwem wielu konserwatywnych ludzi krykieta, ale ostatecznie zostały zaakceptowane przez klub z Marylebone.
Począwszy od 1839 zakładano kluby będące reprezentacjami hrabstw (pierwszym był Sussex County Cricket Club), które w grudniu 1889 ustanowiły, a w następnym roku rozpoczęły własne oficjalne rozgrywki – County Championship.
XIX wiek to również początki meczów międzynarodowych. Pierwsze takie spotkanie miało miejsce w 1844 roku w Elysian Fields w New Jersey, a zmierzyły się ze sobą reprezentacje USA i Kanady. W 1859 drużyna angielska wybrała się na pierwsze w historii zamorskie tournée do Ameryki Północnej, a osiemnaście lat później, w 1877, odbył się pierwszy w historii "Test match" – w Melbourne Anglia zmierzyła się z Australią.
Trzynaście lat wcześniej, w 1863 roku, karierę rozpoczął piętnastoletni wówczas W. G. Grace. Przez 44 lata gry zrewolucjonizował ten sport – nie tylko praktycznie w pojedynkę przyczyniając się do jeszcze większej popularyzacji krykieta, ale też samodzielnie opracowując większość do dziś stosowanych technik odbijania piłki.
Ostatnie dwie dekady przed wybuchem I wojny światowej nazwane zostały "Złotą Erą Krykieta" pod wpływem tęsknoty za tym, co zabrał tej dyscyplinie ogólnoświatowy konflikt. Z kolei okres międzywojenny to czas dominacji jednego gracza, australijskiego "batsmana" Donalda Bradmana. To właśnie jako broń przeciw jego wielkim umiejętnościom Anglicy opracowali kontrowersyjną taktykę zwaną "bodyline", polegającą na celowaniu piłką w odbijającego.
W roku 1961 rozpoczął się największy kryzys w historii krykieta, skutek południowoafrykańskiej polityki segregacji rasowej – apartheidu. Gdy RPA została zmuszona do wystąpienia z Commonwealthu, jej federacja krykieta musiała – na mocy ówczesnych przepisów – opuścić International Cricket Conference (ICC). Siedem lat później kryzys pogłębił się, gdy południowoafrykańskie władze odwołały tournée angielskiej reprezentacji do RPA ze względu na obecność w składzie Anglików czarnoskórego Basila D'Oliveiry. W 1970 członkowie ICC zawiesili do odwołania występy bardzo silnej wówczas reprezentacji RPA w międzynarodowych rozgrywkach. Południowi Afrykańczycy organizowali więc "buntownicze tournée" (ang. "rebel tours") – płacili krykiecistom z innych państw, by ci formowali "jednorazowe" drużyny i grali mecze przeciw RPA. Mimo że ICC zadecydowała, by gracze, którzy przyjmą taką ofertę, również byli zawieszani, wielu, zwłaszcza starszych i kończących kariery, dawało się skusić, gdyż krykiet nie był wówczas sportem, w którym gracze zarabiali znaczne sumy pieniędzy. Sytuacja ta trwała aż do 1991 roku, kiedy do władzy doszedł Nelson Mandela, a apartheid został zniesiony.
Nowa era w historii krykieta zaczęła się w 1963 roku, kiedy angielskie hrabstwa zmodyfikowały zasady, umożliwiając rozgrywanie nowego typu meczów – meczów o odgórnie ustalonej liczbie "overów". Osiem lat później na podstawie tego przepisu powstały mecze jednodniowe – "One-day International" (ODI). International Cricket Council szybko zaakceptowała tę formę gry i w 1975 zorganizowała pierwsze mistrzostwa świata w krykiecie w meczach jednodniowych. Od tego momentu ODI stopniowo zdobywały coraz większą popularność kosztem meczów wielodniowych.
Na początku XXI wieku dłuższa odmiana krykieta zaczęła co prawda odzyskiwać popularność, ale w tym samym okresie pojawiła się kolejna odmiana z ograniczoną liczbą "overów" – Twenty20.
Krykiet kobiecy.
Najstarsza wzmianka o żeńskim krykiecie pojawiła się w "The Reading Mercury" 26 lipca 1745 roku i dotyczyła meczu drużyn z miejscowości Bramley i Hambledon nieopodal Guildford. Spotkanie zakończyło się zwycięstwem pań z Hambledon, a autor tekstu w "Mercurym" chwalił zawodniczki obu drużyn za umiejętności nieodstające od męskich.
Pierwszy klub kobiecy założono w 1887 w Nun Appleton w Yorkshire. Nadano mu nazwę White Heather Club. Trzy lata później drużyna pod nazwą Original English Lady Cricketers objechała Anglię, grając liczne mecze pokazowe. W 1926 powstał Związek Krykieta Kobiet, a w latach 1934-35 odbyło się pierwsze zamorskie tournée do Australii i Nowej Zelandii, w ramach którego w grudniu 1934 miał miejsce pierwszy w historii mecz testowy kobiet pomiędzy Australijkami i Angielkami.
W 1958 powstała International Women's Cricket Council, od 2005 roku działająca jako część International Cricket Council pod nazwą Women's Cricket Committee, koordynująca rozgrywki żeńskiego krykieta, w który gra się obecnie w Anglii, Australii, Nowej Zelandii, RPA, Indiach Zachodnich i Holandii.
Pierwsze Mistrzostwa Świata w Krykiecie Kobiet rozegrano w 1973 w Anglii. Tytuł zdobyła reprezentacja gospodarzy.
Sprzęt i strój.
Podstawowy sprzęt to wyposażenie zawodników:
Ubiór zawodników to koszulka polo, długie spodnie, buty z kolcami (dla uzyskania lepszej przyczepności), nakrycie głowy chroniące oczy przed słońcem, a w razie potrzeby także wełniany sweter. "Batsmani" i "wicket-keeperzy", którzy narażeni są na częste uderzenia szybko lecących piłek, zakładają także ochraniacze na nogi oraz podbrzusze, kaski i rękawice. Na wyposażenie pola gry składają się:
Zasady gry.
Przebiegiem gry rządzą 42 zasady opracowane przez Marylebone Cricket Club w porozumieniu z innymi państwami, w których gra się w krykieta. Poza różnicami istniejącymi pomiędzy poszczególnymi odmianami krykieta dopuszczalne jest jednak również zmienianie zasad w poszczególnych meczach za zgodą obu drużyn. Można też stosować dodatkowe zasady, w zależności od okoliczności, w których rozgrywany jest mecz.
Duch gry.
Krykiet powszechnie uważany jest za „grę dżentelmenów”, charakteryzującą się wysokimi standardami etycznymi. Nie należą do rzadkości sytuacje, w których decyzja sędziego zostaje zakwestionowana przez któregoś z kapitanów jako krzywdząca i zmieniona na korzyść rywala. Zachowanie kapitanów i innych graczy określa Preambuła Przepisów Krykieta. W przypadku niestosownego zachowania któregoś z graczy, za zwrócenie mu uwagi odpowiada kapitan drużyny, który jest absolutnym liderem zespołu na boisku i poza nim.
Podział graczy.
Drużyna składa się z jedenastu graczy, z których część wyspecjalizowana jest jako rzucający (ang. "bowler"; sam rzut nosi po angielsku nazwę "delivery"), a część jako odbijający (ang. "batsman"). Wyrównana drużyna ma zazwyczaj pięciu lub sześciu specjalistów od odbijania i czterech lub pięciu od rzucania, a także jednego gracza wyspecjalizowanego w grze na kluczowej pozycji łapiącego (ang. "wicket-keeper", co można przetłumaczyć jako "bramkarz").
Zawodnicy osiągający znakomite wyniki zarówno jako rzucający jak i jako odbijający, tacy jak Australijczyk Adam Gilchrist (łączy role "wicket-keepera" i "batsmana") czy Anglik Andrew Flintoff ("batsman" i "bowler") znani są jako wszechstronni (ang. "all-rounder") i są wysoce cenieni.
Gracze z pola.
Rolą każdego gracza z pola (ang. "fielder") jest uniemożliwienie "batsmanom" drużyny przeciwnej zdobywania "runów", a by tego dokonać przede wszystkim muszą złapać piłkę. Kluczową rolę odgrywa wśród nich "wicket-keeper", zawodnik ustawiony za "wicketem", który ma za zadanie łapać piłki, które miną "batsmana", nie wchodząc w kontakt z jego kijem.
Kapitan.
Od właściwych decyzji podejmowanych przez kapitana odnośnie do strategii drużyny zależy jej zwycięstwo. To właśnie on podejmuje decyzje w kwestii ustalania pozycji graczy w polu czy "bowlerów". On także wybiera stronę monety przy przedmeczowym rzucie monetą, decydującym, która drużyna będzie odbijała jako pierwsza; decyzja ta, podejmowana na podstawie aktualnych i przewidywanych warunków pogodowych, stanu "pitchu" oraz umiejętności własnych i przeciwnych zawodników, może mieć znaczący wpływ na przebieg i wynik meczu.
Oznacza to również, iż to właśnie kapitan narażony jest na najostrzejszą krytykę w razie przegranej, co sprawia, że musi być człowiekiem o dużej odporności psychicznej, ale też jest zazwyczaj najbardziej chwalony, gdy jego ekipa wygra.
Biegacz i rezerwowi.
Jeżeli "batsman" jest w stanie odbijać, ale kontuzja nie pozwala mu biegać, sędziowie oraz kapitan drużyny przeciwnej mogą wyrazić zgodę, by odbijającemu pomagał biegacz (ang. "runner") – jeśli to możliwe, powinien tę funkcję pełnić zawodnik, który już odbijał. Jedyną rolą biegacza jest bieganie między "wicketami" w zastępstwie kontuzjowanego kolegi. Musi wówczas mieć na sobie dokładnie takie samo ubranie i sprzęt jak unieruchomiony odbijający. Zajmuje miejsce po lewej stronie praworęcznego odbijającego (lub po prawej leworęcznego) i w odległości około 20 metrów od niego. Od 2011 roku zabronione jest korzystanie z biegacza w meczach międzynarodowych.
Jeżeli "batsman" odniesie kontuzję, która uniemożliwia mu odbijanie, ma prawo zejść z boiska i powrócić na nie, gdy jego stan się poprawi (jednak tylko podczas przerwy spowodowanej wyautowaniem któregoś z graczy jego drużyny). W przypadku zejścia niedysponowanego "batsmana", gra jest kontynuowana, a na boisko wchodzi kolejny batsman. Jeśli batsman nie powróci już do gry, przy jego nazwisku odnotowuje się "Retired - not out" (pl. zszedł, niewyautowany). Jeżeli "batsman" zejdzie z boiska z powodów innych niż kontuzja (np. zmęczenie), ma prawo powrócić do gry, ale tylko za zgodą kapitana przeciwnej drużyny. Jeśli nie powróci na boisko lub kapitan nie wyrazi zgody, przy nazwisku "batsmana" zaznacza się "Retired - out" (zszedł, wyautowany).
Ponadto, we wszystkich formach krykieta, jeśli gracz odniesie kontuzję lub rozchoruje się w trakcie meczu, jego miejsce może zająć gracz rezerwowy. Zawodnikowi temu nie wolno jednak rzucać, odbijać, być kapitanem czy "wicket-keeperem", a gdy tylko gracz z podstawowego składu znów będzie gotów do gry, wraca na boisko, a rezerwowy z niego schodzi.
Przez dziewięć miesięcy – od lipca 2005 do marca 2006 – ICC testowała pomysł "superrezerwowego" (ang. "Super Sub") w meczach jednodniowych. Byłby to gracz, który na stałe (do końca meczu) zastępowałby kolegę z drużyny i mógłby zajmować wszystkie pozycje na boisku. Pomysł porzucono.
Mecz.
Mecz składający się z dwóch "inningsów" i niemający odgórnie ograniczonej liczby "overów" rozgrywany jest na przestrzeni trzech do pięciu dni z około sześcioma godzinami gry każdego dnia. W trakcie gry są ogłaszane oficjalne przerwy na obiad i herbatę, a w razie potrzeby także krótsze przerwy, w trakcie których zawodnicy mogą się napić.
Mecze rozgrywane są jedynie przy bezdeszczowej pogodzie, a w przypadku meczów profesjonalnych, gdy piłka może lecieć z prędkością ponad 140 km/h, gra się tylko w dzień, aby było wystarczająco dużo światła, by "batsman" mógł zobaczyć piłkę. Dlatego też mecze przerywane są w czasie opadów (z wyjątkiem mżawki) oraz silnego zachmurzenia. Niektóre mecze jednodniowe rozgrywane są przy sztucznym oświetleniu, ale – poza kilkoma eksperymentami w Australii – nie próbowano tego w przypadku dłuższych gier.
Ze względu na to, iż profesjonalne mecze krykietowe rozgrywane są "na powietrzu", w Anglii, Australii, Nowej Zelandii, RPA i Zimbabwe gra się latem, zaś w Indiach Zachodnich, Indiach, Pakistanie, Sri Lance i Bangladeszu zimą; latem uniemożliwiają to huragany i monsuny.
Innings.
Mecz podzielony jest na dwie części (ang. "innings"; uwaga: słowo to występuje w tej samej formie w liczbie pojedynczej i mnogiej). Poprzez rzut monetą decydowane jest, która drużyna zacznie mecz jako rzucająca, a która jako odbijająca – wyboru dokonuje ten kapitan, który wybierze właściwą stronę monety. W drugim "inningsie" następuje zamiana ról.
Zakończenie innings.
"Innings" jest zakończony, jeżeli:
Over.
"Innings" podzielony jest na części (ang. "over"), każda składająca się z sześciu legalnych rzutów (ang. "delivery"). Rzuty niezgodne z przepisami (wide lub no ball) są powtarzane, a do wyniku strony odbijającej dopisuje się jeden bieg jako tzw. "extras". Po każdym "overze" dokonywana jest zmiana stron "pitchu", a rzucający zajmuje pozycję w polu, skąd z kolei jeden zawodnik zostaje rzucającym; także sędziowie zajmują pozycje po przeciwnych stronach "pitchu".
Celem "batsmana" jest zaliczenie możliwie największej liczby biegów (ang. "run"), które są krykietowym odpowiednikiem punktów. Bieg zaliczany jest, jeśli dwóch "batsmanów" – ten, który odbijał i stojący po przeciwnej stronie "pitchu" czyli "non-striker" – zamieni się miejscami, lub piłka znajdzie się poza granicą pola gry. Celem drużyny "bowlera" jest wyeliminowanie (ang. "out") wszystkich "batsmanów" rywala w możliwie jak najmniejszej liczbie rzutów, co można uzyskać na wiele sposobów, które opisano niżej.
Gdy odbijający zostanie wyeliminowany, jego miejsce zajmuje następny. "Innings" kończy się, kiedy wyeliminowany zostanie dziesiąty "batsman" (w drużynie jest jedenastu zawodników, ale oprócz odbijającego w grze w danej chwili bierze udział jeszcze zawodnik biegający). W tym momencie drużyna jest "cała wyeliminowana" (ang. "all out"). Po zakończeniu "inningsu" drużyny zamieniają się rolami.
Zwycięzcą zostaje ta drużyna, która w chwili zakończenia meczu ma na koncie więcej "runów". W różnych wariantach krykieta można spotkać w meczu różną liczbę "overów" i "inningsów".
Rzucanie.
"Bowler" rzuca piłkę w kierunku "batsmana" w określony przepisami sposób (ang. "bowling action") – oryginalna definicja mówiła, że ręka nie może się "wyprostowywać" podczas rzutu. Rzut z wyprostowującą się ręką był (i jest) traktowany jako "throwning", który w krykiecie jest zabroniony. Zginanie podczas rzutu uznano za dozwolone, ale wyprostowanie w trakcie rzutu powodowało ogłoszenie "no ball".
W związku z tym bowlerzy rzucają ("bowling") piłkę mając rękę wyprostowaną i obracając dookoła ramienia.
Jednak w 2005 roku definicja została uznana za fizycznie niemożliwą, więc ją zmieniono. Badania biomechaniczne pokazały, że każdy bowler jakoś rozprostowuje rękę w trakcie akcji bowlingowej, gdyż obrót ręki dookoła ramienia powoduje automatyczne rozprostowanie lekko zgiętego łokcia. Uznano więc, że można uznać rozprostowywanie łokcia do 15 stopni. Powyżej tej granicy akcja jest uznawana za "no ball".
Kolejne ograniczenie, jakiemu podlega rzucający, dotyczy ustawienia na "pitchu" – przynajmniej część jego przedniej (tzn. bliższej odbijającemu) stopy w czasie tego kroku, podczas którego oddawany jest rzut, znajdować się musi za "popping crease", choć nie musi dotykać w tym momencie ziemi. Złamanie tego przepisu również oznacza ogłoszenie "no ball".
Najczęściej "bowler" rzuca tak, by piłka odbiła się od ziemi w drodze do "batsmana". Musi to jednak zrobić tak, aby nie minęła go poza jego zasięgiem, gdyż wówczas ogłaszany jest "wide". Zarówno "wide" jak i "no ball" oznaczają dodanie do wyniku odbijającej drużyny jednego "runa" i konieczność powtórzenia nieprzepisowego rzutu.
Podstawowym zadaniem "bowlera" jest wyeliminowanie "batsmana" rywali (ang. "out" lub "dismissal"). W dalszej kolejności musi maksymalnie ograniczyć liczbę "runów" zdobytych przez "batsmana" (liczba "runów" na "over" określana jest jako "economy rate").
Wyróżnia się dwa podstawowe typy "bowlerów": rzucających piłki szybkie (ang. "fast bowler") i podkręcone (ang. "spin bowler").
Odbijanie.
"Batsman" odbija piłkę z "batting crease" używając kija. Jeżeli uda mu się czysto trafić płaską powierzchnią, uderzenie takie nosi nazwę "shot" (ang. "strzał") lub "stroke" (ang. "cios", "uderzenie"), a jeśli krawędzią – "edge" (ang. "krawędź") lub "snick" (ang. "nacięcie"). Strzały noszą nazwę zależną od kierunku, w jaki posyłają piłkę. W zależności od obranej przez drużynę strategii, można odbijać defensywnie, zbijając piłkę w dół lub ofensywnie, mocno w kierunku pustych sektorów boiska. Nie ma zasady nakazującej "batsmanowi" bieg i walkę o "runa" po odbiciu piłki.
Jeżelli "batsmanowi" uda się posłać piłkę poza linię graniczną pola gry, automatycznie zdobywa "runy" – sześć, jeśli piłka w drodze nie dotknie ziemi lub cztery, jeśli dotknie.
"Batsmani" przystępują do odbijania w kolejności (ang. "batting order") wyznaczonej przez kapitana. Z reguły pierwsza para (ang. "openers") musi stawić czoła najbardziej agresywnym rzutom oddawanym przez niezmęczonych "fast bowlerów" dysponujących nową, niezużytą piłką. Zazwyczaj jako ostatni wyznaczani są najsłabsi odbijający, gracze specjalizujący się w grze na innych pozycjach, którym rzadko udaje się zdobyć "runy".
Zdobywanie runów.
Aby zdobyć "runa", odbijający musi uderzyć piłkę i pobiec na przeciwległy koniec "pitchu", zaś jego nieodbijający partner biegnie w przeciwnym kierunku. By "run" został zaliczony, obaj zawodnicy muszą dotknąć ziemi za "popping crease" albo kijem albo częścią ciała. Jeśli piłka zostanie uderzona dostatecznie mocno, zawodnicy mogą zawrócić i przebiec tę samą drogę z powrotem, by zdobyć kolejnego (albo nawet kolejne) "runa". Jeżeli "batsmani" zdobędą nieparzystą liczbę runów, a tym samym zamienią się końcami "pitchu", będzie to również oznaczało, że odbijający i nieodbijający zamienią się rolami.
Jeśli gracz z pola ("fielder") strąci poprzeczki "wicketu" w chwili, gdy żaden "batsman" nie jest bezpieczny za "popping crease", odbijający bliższy tego "wicketa" jest wyeliminowany.
Jeśli piłka przekroczy granicę pola gry, drużyna odbijająca zdobywa cztery "runy", a jeśli przed jej przekroczeniem nie dotknie murawy – sześć.
Wyeliminowanie batsmana.
Odbijający może zostać wyeliminowany (ang. "dismissed") na dziesięć sposobów. Gdy to się stanie, opuszcza pole gry, a jego miejsce zajmuje następny "batsman". Kiedy wyeliminowany zostanie dziesiąty, a tym samym ostatni, jedenasty, pozostanie bez partnera, następuje zakończenie "inningsu".
Wiele trybów eliminowania "batsmana" wymaga, by "wicket" został "położony" (ang. "put down"), co oznacza strącenie przynajmniej jednego "baila" ze "stumpów", względnie wyrwanie "stumpa" z ziemi przez piłkę lub rękę trzymającą piłkę. Z poniżej wymienionych metod eliminowania "batsmana", pierwsze sześć występuje powszechnie, podczas gdy pozostała czwórka to raczej regulaminowe ciekawostki rzadko znajdujące zastosowanie.
Sędziowie.
Nad przebiegiem meczu czuwa dwóch sędziów (ang "umpire"). Jeden z nich, "field umpire", stoi za tą bramką, od której następuje rzut, i podejmuje większość rozstrzygnięć. Drugi, "square leg umpire", stoi na pozycji zwanej "square leg", z której ma dobry widok z boku na "batsmana" i pomaga w podejmowaniu decyzji odnośnie do tych sytuacji, które widzi lepiej. Od sezonu 1992/1993 w niektórych meczach zawodowych obaj sędziowie mogą zwrócić się do trzeciego, pozaboiskowego arbitra (zwanego też sędzią telewizyjnym), który ma możliwość korzystania z powtórek telewizyjnych.
Podczas meczu pracuje także dwóch wynikowych (ang. "scorer"), zwykle po jednym wyznaczonym przez każdą z drużyn. Ich zadaniem jest odnotowywanie wszystkich zaliczonych "runów" i "outów". Robią to w oparciu o sygnały od sędziego, z którym w przerwach meczu (a na bieżąco także ze sobą nawzajem) muszą kontrolować poprawność wyniku. W praktyce wynikowi zajmują się także wszelkimi statystykami związanymi z meczem.
Krykiet jest grą bardzo bogatą w statystyki, gromadzone są one odnośnie do praktycznie każdego aspektu meczu. Najczęściej są to statystyki liczbowe lub wykresy graficzne, pokazujące na przykład, gdzie dany "batsman" odbił piłkę, zdobywając punkty.
Boisko.
Pole gry ma kształt okrągły lub zbliżony do owalnego i jest pokryte trawą. Nie ma ustalonych wymiarów, ale jego średnica to zazwyczaj 137-150 metrów. Na ogół otoczone jest liną graniczną (ang. "boundary" – "granica") wzdłuż obrzeża. Centralna część pola – prostokąt o wymiarach 3,05 × 20,12 m z gliny pokrytej krótką trawą – nosi nazwę "pitch".
Pitch.
To właśnie w "pitchu" rozgrywa się większość akcji. Na każdym jego końcu wbite są w ziemię "wickety", czyli bramki. Jeden koniec "pitchu" wyznaczany jest jako koniec odbicia (to tam pozycję zajmuje "batsman"), a drugi jako koniec rzutu (stamtąd rzuca "bowler"). Linia łącząca "wickety" dzieli pole na dwie części; zależnie od tego, jak "batsman" trzyma kij, prawa (dla odbijającego praworęcznego) lub lewa (dla leworęcznego) nosi nazwę "off side", a przeciwna "on side" lub "leg side" ("strona nogi").
Linie narysowane lub namalowane na "pitchu" noszą nazwę "crease" (ang. "fałda", "zagięcie").
Kategorie krykieta.
Mecze testowe.
Krykiet testowy to forma krykieta zapoczątkowana w roku 1877 podczas tournée reprezentacji Anglii do Australii. Pierwszy mecz testowy rozpoczął się 15 marca 1877, bez ograniczeń czasowych i z czterema piłkami na "over". Zakończył się 19 marca zwycięstwem Australijczyków z przewagą 45 "runów".
Od tamtej chwili rozegrano już ponad 1800 testów, a liczba państw dopuszczonych do tych meczów w 2000 roku wzrosła do dziesięciu. Mecz testowy składa się z dwóch "inningsów" dla każdej drużyny i trwa zazwyczaj pięć dni. Jeżeli nie uda się go dokończyć w wyznaczonym czasie, ogłaszany jest remis.
Mecze testowe Anglii z Australią noszą nazwę The Ashes – od satyrycznego nekrologu opublikowanego w 1882 w The Sporting Times po porażce Anglików na stadionie The Oval, w którym stwierdzono, że angielski krykiet zmarł, a jego ciało zostanie skremowane, zaś prochy zabrane do Australii. Następne tournée, na przełomie 1882 i 1883, nazwano w angielskich medich "wyprawą po odzyskanie popiołów" (ang. "ashes"). Po zwycięstwie Anglików grupa kobiet z Melbourne wręczyła ich kapitanowi, Ivo Blighowi, małą urnę, mającą zawierać popiół po spaleniu "baila" użytego podczas drugiego w historii meczu testowego między Anglią a Australią. Wbrew obiegowej opinii, nie jest to jednak ta sama urna, która obecnie stanowi trofeum w The Ashes. Oryginał stanowi własność prywatną i jest bardzo rzadko prezentowany publicznie, nagrodą zaś jest szklana, powiększona kopia.
Inne trofea w meczach testowych to trofeum Basila D'Oliveiry (mecze Anglii z RPA grane w Południowej Afryce), trofeum Wisdena (Anglia – Indie Zachodnie), trofeum Franka Worrella (Australia – Indie Zachodnie), trofeum Transtasmańskie (ang. "Trans-Tasman"; Australia – Nowa Zelandia), trofeum Bordera-Gavaskara (Australia – Indie) i trofeum sir Viviana Richardsa (RPA – Indie Zachodnie).
Innymi cechami charakterystycznymi meczów testowych - poza tym, że trwają kilka dni - są wyłącznie białe stroje noszone przez zawodników obu drużyn oraz piłka, która jest zawsze czerwonego koloru.
Mecze jednodniowe.
Mecze jednodniowe (ang. "One-day International" lub w skrócie ODI) to powstała pod koniec XX wieku forma międzynarodowych meczów krykietowych z liczbą "overów" ograniczoną do 50 na drużynę. W tym formacie rozgrywane są mistrzostwa świata w krykiecie. ODI nazywane są też "Limited Overs Internationals" (LOI) (ang.: "z ograniczoną liczbą overów"), gdyż są to mecze międzynarodowe z ograniczoną liczbą "overów", a jeśli pogoda przeszkodzi, nie zawsze udaje się je rozegrać w jeden dzień.
Pierwszy mecz jednodniowy rozegrano 5 stycznia 1971 na Melbourne Cricket Ground; wystąpiły w nim reprezentacje Australii i Anglii. Stało się to w sposób dość przypadkowy – kiedy przez trzy dni deszcz uniemożliwiał rozegranie standardowego meczu testowego między tymi drużynami, sędziowie postanowili, iż zostanie rozegrany mecz jednodniowy, z czterdziestoma ośmiopiłkowymi "overami" dla każdej drużyny. Australia wygrała mecz pięcioma "wicketami".
Pod koniec lat 70. Kerry Packer powołał konkurencyjną wobec tradycyjnych rozgrywek World Series Cricket, w której wprowadzono wiele zasad stosowanych dziś w ODI, między innymi kolorowe uniformy, rozgrywanie meczów w nocy przy świetle reflektorów i z użyciem białej piłki, a także – na potrzeby transmisji telewizyjnych – liczne kamery i mikrofony. Pierwszy mecz z użyciem kolorowych strojów rozegrano 17 stycznia 1979.
Twenty20.
Jest to najnowsza odmiana krykieta. Pierwszy mecz w formule Twenty20 – wprowadzonej, aby spopularyzować krykiet pierwszoklasowy i przyciągnąć na trybuny więcej kibiców – rozegrano w Anglii w 2003 roku. W Twenty20 każda drużyna rozgrywa dwadzieścia "overów", a zasady opracowane są tak, by uczynić grę żywszą, a tym samym bardziej atrakcyjną dla ludzi, którym nie chce się śledzić na stadionie wolniejszych standardowych meczów jednodniowych czy kilkudniowych "test matches"; mecz Twenty20 trwa około trzech godzin.
Pierwszy międzynarodowy mecz mężczyzn według reguł Twenty20 rozegrano w 2005 (zmierzyły się Australia z Nową Zelandią), kobiety po raz pierwszy zagrały w tej formule już w 2004 (Anglia – Nowa Zelandia). ICC ogłosiła, iż w latach 2007-2015 będą co dwa lata rozgrywane Mistrzostwa Świata w Krykiecie Twenty20.
Mecze pierwszej klasy.
Zasadniczo mecz pierwszej klasy to mecz na wysokim szczeblu, mecz międzynarodowy lub wewnątrzpaństwowy, trwający przynajmniej trzy dni i toczony na naturalnej murawie, w którym każda drużyna gra dwa "inningsy". W związku z tym jednodniowe mecze międzynarodowe, w którym każda z drużyn gra tylko jednego "inningsa", nie są zaliczane do testowych. Przez "wysoki szczebel" rozumie się udział w meczu dwóch drużyn mających status pierwszoklasowy (ang. "first-class status"). Są to więc mecze testowe oraz mecze drużyn niebędących reprezentacjami narodowymi (względnie jednej takiej drużyny przeciwko reprezentacji), a mających "first class" status w kraju, z którego się wywodzą, o ile ten jest "pełnym członkiem" ICC. Dlatego też o ile mecze drużyn z Kenii – wiodącego "państwa współpracującego" ICC – z drużynami państw mających "first-class status" są zazwyczaj uznawane za pierwszoklasowe, o tyle mecze wewnątrzpaństwowe w tym kraju już nie.
Historycy tej dyscypliny początek pierwszoklasowego krykieta datują na 1660, 1772, 1801, 1815 lub 1864.
Inne.
Modyfikacje zasad krykieta zdarzają się na wszystkich szczeblach. Na szczeblu międzynarodowym zmiany, takie jak wprowadzenie odmiany Twenty20, mają na celu uczynienie gry bardziej atrakcyjną dla widza, ale w meczach rozgrywanych przez niezawodowców celem takich zmian jest często jedynie umożliwienie rozegrania meczu przy ograniczonych środkach techniczno-finansowych – często więc można zobaczyć ludzi grających na przykład przy użyciu piłek tenisowych, albo mecze, w których "de facto" gra jedna drużyna, która w sposób rotacyjny wyłania ze swojego składu dwójkę odbijających.
W wersji zwanej kwik cricket "bowler" nie musi czekać, aż "batsman" będzie gotów do odbicia, co znacząco zwiększa tempo gry. Dzięki temu jest to odmiana popularna w brytyjskich szkołach, gdzie uprawia się ją na lekcjach wychowania fizycznego. Występuje tam także zasada "Tipsy Run" czyli "Podchmielony bieg", która stanowi, iż odbijający musi wykonać bieg zawsze, gdy piłka dotknie kija, nawet jeśli sam "batsman" nie zamierzał jej dotknąć.
Często spotyka się mecze krykieta halowego – pole gry jest tam otoczone siatką, a drużyny liczą tylko ośmiu graczy. W Samoa z kolei istnieje odmiana krykieta zwana kilikiti, w którą gra się przy użyciu kija o kształcie zbliżonym do kija hokejowego.
Struktura międzynarodowa.
Zorganizowana międzynarodowa struktura krykieta jest tworem stosunkowo nowym, który wyewoluował samoistnie z tradycyjnych metod organizowania meczów międzynarodowych.
Założona w 1909 roku International Cricket Council ("ICC"; początkowo "Imperial Cricket Conference", następnie "International Cricket Conference", pod dzisiejszą nazwą od 1989) jest obecnie międzynarodowym organem zarządzającym krykietem. W jej skład wchodzą reprezentanci każdego z dziesięciu państw mających drużyny narodowe o "test statusie" oraz obieralny zespół przedstawicieli państw nie grających w meczach testowych.
Kraje, w których gra się w krykieta, podzielone są w ramach ICC na trzy grupy, zależnie od infrastruktury. Najwyższy poziom to państwa grające w meczach testowych, które automatycznie kwalifikują się do mistrzostw świata. Drugi poziom to państwa współpracujące ("Associate Members"), a trzeci, najniższy – państwa stowarzyszone ("Affiliate Members").
Każdy kraj ma własną radę zarządzającą meczami rozgrywanymi na terenie tego państwa. To od niej zależy też skład reprezentacji narodowej i ustalanie terminów meczów.
Ze względu na rozgrywanie od 2005 roku meczów międzynarodowych w formule Twenty20 spodziewać się można kolejnych zmian w sposobie funkcjonowania ICC.
Krykiet w Polsce.
W Polsce istnieje siedem aktywnych drużyn krykietowych: Warsaw Hussars Cricket Club, Warsaw Cricket Club, Warsaw United Cricket Club, Warsaw Kings Cricket Club, Lodz Cricket Club, Krakow Cricket Club oraz Lublin Cricket Club.
W nieoficjalnych rozgrywkach ligowych w sezonie 2014 wzięło udział 5 drużyn: Warsaw Cricket Club (zespół A i B), Warsaw Kings XI, Warsaw United Cricket Team oraz Łódź Cricket Club. Mistrzem został Warsaw Cricket Club, który zdobywał trofeum także w latach 2012 i 2013.
Podejmowane są jednocześnie starania o przyjęcie Polski w poczet członków Międzynarodowej Rady Krykieta ("International Cricket Council").

</doc>
<doc id="156471" url="https://pl.wikipedia.org/wiki?curid=156471" title="Pacyna">
Pacyna

Pacyna – wieś (dawniej miasto) w Polsce położona w województwie mazowieckim, w powiecie gostynińskim, w gminie Pacyna.
Pacyna uzyskała lokację miejską około 1519 roku, zdegradowana przed 1579 rokiem. Prywatne miasto szlacheckie położone było w drugiej połowie XVI wieku w powiecie gąbińskim ziemi gostynińskiej województwa rawskiego. W latach 1975–1998 miejscowość administracyjnie należała do województwa płockiego.
Miejscowość jest siedzibą gminy Pacyna.
Historia.
Najstarsza pisana wzmianka o Pacynie pochodzi z 1430 r. i znajduje się w Archiwum Archidiecezjalnym w Poznaniu. Pacyna w XVI w. była miastem. Prawa miejskie uzyskała 6 marca 1509 r. W 1519 r. miasto zniszczył pożar.
W wyniku II rozbioru Polski Pacyna w 1792 r. znalazła się pod panowaniem pruskim. Zgodnie z nowym podziałem administracyjnym była położona w prowincji Prus Południowych w departamencie warszawskim.
W listopadzie 1806 r. na ziemie powiatu gostynińskiego wkroczyły wojska napoleońskie. Po utworzeniu Księstwa Warszawskiego i kolejnych zmianach administracyjnych prefektem powiatu gostynińskiego został Teodor Dembowski - właściciel dóbr Pacyna. Po klęsce Napoleona w 1813 r. ziemie, na których znajdowała się Pacyna, zostały zajęte przez Rosjan.
Pacyna znalazła się w granicach utworzonego w 1815 r. Królestwa Polskiego. W 1825 r. miejscowość liczyła 341 mieszkańców, zaś w roku 1885 Pacynę zamieszkiwały 462 osoby. W roku 1873 roku dobra Pacyny składały się z folwarków: Model, Kamionka, Lękowiec oraz wsi Pacyna. Siedzibą dóbr była Pacyna. W skład majątku wchodziły m.in.: gorzelnia, dwa wiatraki, cukrownia oraz złoża torfowe. Miejscowość w tym czasie przynależała do powiatu gostynińskiego, Sądu w Sannikach oraz poczty w Gąbinie. W okresie między powstaniem listopadowym a styczniowym majątek Pacyna należał do przodujących w Królestwie - słynął z hodowli bydła i koni. W październiku 1861 r. namiestnik Królestwa Polskiego hrabia Karol Lambert wprowadził nowy podział administracyjny. Pacyna znalazła się w granicach powiatu gostynińskiego, w okręgu kaliskim, guberni warszawskiej. W czasie trwania powstania styczniowego nie doszło do walk na terenie samej Pacyny. Źródła informują o walce pod wsią Słup 3 sierpnia 1863 r. Zginęło tam wówczas 17 powstańców, 9 wzięto do niewoli, a następnie powieszono we wsi Model. Druga potyczka miała miejsce we wsi Słomków. Podejrzani o sprzyjanie sprawie narodowej dziedzice byli poddawani przez władze cesarskie represjom, a ich majątki były palone. Z rozkazu władz rosyjskich spalono folwarki Słup i Malina położone w gminie Pacyna.
17 września 1939 r. do Pacyny wkroczyły wojska niemieckie. Część mieszkańców Pacyny wysiedlono z ich domów, a ich gospodarstwa przejęli osadnicy niemieccy. 20 listopada 1939 r. Pacyna została włączona do Rzeszy. 18 stycznia 1945 r. na teren gminy wkroczyły wojska Armii Czerwonej, które wyzwoliły mieszkańców Pacyny.
We wsi znajduje się rzymskokatolicki murowany kościół św. Wawrzyńca oraz cmentarz.

</doc>
<doc id="156472" url="https://pl.wikipedia.org/wiki?curid=156472" title="Model (województwo mazowieckie)">
Model (województwo mazowieckie)

Model – wieś w Polsce położona w województwie mazowieckim, w powiecie gostynińskim, w gminie Pacyna.
Historia.
W latach 1975–1998 miejscowość administracyjnie należała do województwa płockiego.
Znana swego czasu z przodującego gospodarstwa rolniczego w dawnym województwie płockim i warszawskim, jakim była Rolnicza Spółdzielnia Produkcyjna im. Przyjaźni Polsko-Koreańskiej. Po przemianach społeczno-politycznych lat 90. XX wieku RSP Model upadła.
Model odwiedzony był przez komunistycznego przywódcę północnokoreańskiego, Kim Ir Sena.
Zabytki.
Ruiny zespołu dworskiego w Modelu. Dwór murowany z 1825 r., gruntownie remontowany w 1975 r. zniszczony w pożarze w 1999 r. Zabytkowy park dworski z I połowy XIX w. o powierzchni 4,5 ha.

</doc>
<doc id="156474" url="https://pl.wikipedia.org/wiki?curid=156474" title="Roman Kosecki">
Roman Kosecki

Roman Jacek Kosecki (ur. 15 lutego 1966 w Piasecznie) – polski piłkarz, działacz piłkarski i polityk.
W czasie kariery piłkarskiej występował na pozycji napastnika lub pomocnika. Pełnił funkcję kapitana reprezentacji Polski. Poseł na Sejm V, VI, VII i VIII kadencji. W latach 2012–2016 wiceprezes zarządu Polskiego Związku Piłki Nożnej ds. szkolenia.
Życiorys.
Kariera piłkarska.
Kluby.
Karierę piłkarską rozpoczynał w klubie RKS Mirków (1980–1983), następnie był zawodnikiem RKS Ursus (do 1986). W latach 1987–1990 był związany z klubami warszawskimi – Gwardią i Legią. Jako zawodnik Gwardii był formalnie funkcjonariuszem Milicji Obywatelskiej jako rzekomy kursant ZOMO. W rzeczywistości nigdy nie przechodził żadnych szkoleń w tej formacji, a grał jedynie w piłkę w klubie. Prokurator IPN zarządzeniem w 2008 uznał jego oświadczenie lustracyjne za zgodne z prawdą.
Od 1989 związany z Legią, której Galerii Sław jest członkiem. W barwach Legii Warszawa wystąpił w 51 meczach oficjalnych i strzelił 12 bramek, świętował zdobycie dwóch Pucharów Polski (1989, 1990) oraz Superpucharu Polski (1989). Przeniósł się następnie do klubów zagranicznych; był kolejno graczem tureckiego Galatasaray SK (1991–1992), hiszpańskich Osasuny Pampeluna (1992–1993) i Atlético Madryt (1993–1995), francuskich FC Nantes (1995–1996) i Montpellier HSC (1996–1997). W 1997 przez krótki czas ponownie grał w Legii; ostatnie lata kariery zawodniczej spędził w USA, gdzie z Chicago Fire zdobył mistrzostwo i Puchar USA (1998).
Reprezentacja.
Zaliczył 69 występów w reprezentacji narodowej (jest tym samym członkiem Klubu Wybitnego Reprezentanta). Debiutował jako zawodnik drugoligowej Gwardii Warszawa w meczu przeciwko Rumunii w 1988. W czternastu meczach pełnił funkcję kapitana. Zakończył karierę reprezentacyjną, gdy w meczu ze Słowacją w Bratysławie (11 października 1995) otrzymał czerwoną kartkę za demonstracyjne zdjęcie koszulki w trakcie dokonywania zmiany.
W kadrze narodowej strzelił łącznie 19 goli: 15 w meczach towarzyskich i 4 w meczach eliminacji do mistrzostw Europy:
Działalność polityczna i społeczna.
W 1989 poparł „Solidarność” w trakcie kampanii wyborczej.
Założył szkółkę piłkarską w Konstancinie-Jeziornie pod nazwą MUKS Kosa Konstancin, zajmującą się szkoleniem młodzieży. W latach 2002–2005 zasiadał w radzie gminy Konstancin-Jeziorna (wybrany został z listy komitetu „Prawo-Obywatel-Sprawiedliwość”). W wyborach parlamentarnych w 2005, otrzymując 4395 głosów, został wybrany na posła V kadencji z listy Platformy Obywatelskiej w okręgu warszawskim. Nie przystąpił do partii. W wyborach parlamentarnych w 2007 po raz drugi uzyskał mandat poselski, otrzymując 6847 głosów.
W 2007 ogłosił, że będzie kandydował w wyborach na prezesa Polskiego Związku Piłki Nożnej, lecz niedługo potem zrezygnował z tych zamiarów, twierdząc, że polskiej piłce niepotrzebny jest prezes związany z partią polityczną. W wyborach parlamentarnych w 2011 z powodzeniem ubiegał się o reelekcję do Sejmu, dostał 4603 głosy. 26 października 2012 przegrał wybory na prezesa PZPN, jednak po wygranej Zbigniewa Bońka został wiceprezesem związku ds. szkoleniowych. Funkcję tę pełnił do 2016. Bez powodzenia kandydował z listy PO w wyborach do Parlamentu Europejskiego w 2014.
W 2015 został ponownie wybrany do Sejmu, otrzymując 3258 głosów. W Sejmie VIII kadencji został członkiem Komisji Kultury Fizycznej, Sportu i Turystyki. W 2019 kandydował do Sejmu z listy Koalicji Obywatelskiej, otrzymał 3811 głosów i nie został wybrany na kolejną kadencję.
Życie prywatne.
W 2000 ukończył liceum dla dorosłych w Zespole Szkół Ekonomicznych w Warszawie. Żonaty, ma dwoje dzieci: Jakuba (piłkarza i reprezentanta Polski) oraz Paulinę (uprawiającą jeździectwo).

</doc>
<doc id="156475" url="https://pl.wikipedia.org/wiki?curid=156475" title="Ernest Wilimowski">
Ernest Wilimowski

Ernest Otton Wilimowski (ur. jako Ernst Otto Pradella 23 czerwca 1916 w Katowicach, zm. 30 sierpnia 1997 w Karlsruhe) – polski piłkarz występujący na pozycji napastnika, reprezentant Polski (1934–1939) i III Rzeszy (1941–1942).
Wilimowski przeszedł do historii mistrzostw świata jako strzelec trzech lub czterech bramek (nie ma jednoznacznych dowodów) w meczu Brazylia – Polska (6:5) podczas Mistrzostw Świata 1938 we Francji, przez co przez 56 lat był rekordzistą pod względem liczby zdobytych goli w jednym meczu. Jego rekord został pobity podczas Mistrzostw Świata 1994 w Stanach Zjednoczonych, kiedy to Oleg Salenko w meczu grupy B przeciwko Kamerunowi (6:1) strzelił 5 bramek dla reprezentacji Rosji.
Czterokrotny mistrz Polski z klubem Ruch Hajduki Wielkie (1934, 1935, 1936, 1938), trzykrotny król strzelców ligi polskiej (1934, 1936, 1939). Jako pierwszy piłkarz w historii ligi zdobył w jednym meczu siedem, osiem, dziewięć i dziesięć goli. Dysponował bardzo dobrym dryblingiem oraz znakomitą skutecznością strzelecką. Łącznie w karierze strzelił 1175 goli w oficjalnych i nieoficjalnych meczach, natomiast w oficjalnych meczach według statystyk RSSSF strzelił 554 gole, co daje mu 15. miejsce na liście strzelców wszech czasów.
Życiorys.
Ernest Wilimowski urodził się w Katowicach na Górnym Śląsku, w pruskiej prowincji Cesarstwa Niemieckiego jako "Ernst Otto Pradella". Pochodził z górnośląskiej rodziny mieszkającej na polsko-niemieckim pograniczu. Jego matka, Pauline Florentine Pradella (1895–1981) urodziła chłopca jako panna, w akcie urodzenia nie widnieją dane ojca. Najprawdopodobniej ojciec Ernesta (który miał mieć na imię Ernst Roman) zginął na froncie wschodnim podczas I wojny światowej. Istniała również hipoteza (z czasem odrzucona jako niewytrzymująca konfrontacji z faktami), że prawdziwym ojcem Ernesta był Roman Wilimowski, zaginiony na wojnie, a więc nieuznany oficjalnie za ojca. W 1922 roku wschodni Górny Śląsk stał się częścią Polski i Ernest tym samym został obywatelem II RP. W 1929 jego matka Paulina Pradella wyszła za mąż za urzędnika i powstańca śląskiego z polskiej rodziny osiadłej na śląsku, Romana Wilimowskiego (1895–1941), który usynowił 13-letniego Ernesta nadając mu jednocześnie swoje nazwisko. Rodzicami jego matki Pauliny byli Johann Pradella i Klara z d. Bekersch z Załęża (do 1924 r. Załęże funkcjonowało jako samodzielna jednostka terytorialna, od 1924 dzielnica Katowic); natomiast rodzicami ojczyma byli Teodor Wilimowski oraz Paulina z d. Musiałek, rodowici Polacy osiedli przed 1890 rokiem w Chorzowie, w obecnej dzielnicy Batory (dawniej Hajduki Wielkie). W domu w przeważającej części mówił w gwarze śląskiej, w szkole i publicznie używał języka polskiego (ukończył prestiżowe gimnazjum im. Adama Mickiewicza w Katowicach), a czasami niemieckiego, lecz tylko ze względu na niemieckie poczucie narodowe matki oraz jej rodziny. Jako obywatel polski mówił o sobie „Górnoślązak” ("Oberschlesier"). Jako dziecko próbował sił również w kilku innych dyscyplinach sportu (m.in. piłce ręcznej i hokeju na lodzie). 6 czerwca 1929 Ernest Pradella zmienił rodowe nazwisko matki na Wilimowski.
Ernest Wilimowski karierę piłkarską rozpoczął w niemieckim klubie 1.FC Katowice. Zgodnie z ustaleniami Andrzeja Gowarzewskiego, już w wieku 12 lat i 295 dni zadebiutował w pierwszej lidze. Klub w kwietniu 1929 miał duże problemy kadrowe i sprowadził z okolicznych klubów kilku zawodników, wśród nich gracza o nazwisku Pradelok (ówczesny pseudonim Ernesta), który rozegrał całe spotkanie ligowe 14 kwietnia 1929 przeciwko zespołowi Klub Turystów Łódź. Nigdy więcej zawodnik o takim nazwisku dla 1.FC nie zagrał. Na całym Śląsku był tylko jeden piłkarz o takiej godności – Wincenty Pradelok, wówczas gracz Orła Wełnowiec. Po latach spotkał się on z Gowarzewskim, a zapytany o tamten mecz odparł, że jako syn powstańca śląskiego nigdy nie zagrałby dla niemieckiego klubu.
Twierdzenie to podważyli Jerzy Miatkowski i Jarosław Owsiański w opublikowanej w 2019 roku książce „1929. Zielone mistrzostwo”. Zagadnienie to wydaje się ważne, ponieważ dotyczy ono najlepszego polskiego piłkarza z lat międzywojennych. Autorzy przytaczają następujące argumenty: 1) w zapowiedzi prasowej omawiającej sytuację drużyny 1.FC przed sezonem 1929, która ukazała się 30 marca, pojawiła się taka oto informacja: " […] Nowym nabytkiem klubu jest młody Pradellok, członek bardzo dobrej drużyny Orzeł Wełnowiec", tymczasem nie wiadomo nic o tym, żeby Wilimowski był kiedykolwiek piłkarzem Orła Wełnowiec; 2) słynny później reprezentant Polski i Niemiec nie był wówczas nawet w wieku juniora, co stanowiłoby formalną przeszkodę do oficjalnego zgłoszenia go jako zawodnika w Wydziale Gier i Dyscypliny; 3) Pradellok rozpoczął mecz na bardzo odpowiedzialnej pozycji środkowego pomocnika, na której nie wystawiano zwykle młokosów, a powszechnie wiadomo, iż Wilimowski całe życie grywał w ataku jako lewy łącznik; 4) Wilimowski jako 13-latek miał wyjątkowo skromną posturę i był o głowę niższy od swoich rówieśników, czego dowodzi opublikowana fotografia młodzieżowego zespołu 1.FC Katowice, co przekreślałoby jakiekolwiek szanse w jego rywalizacji z potężnie zbudowanymi seniorami. Zdaniem autorów w meczu tym wystąpił Gerhard Pelagius Pradellok, ur. 23 września 1906 roku w Dębie, dzisiejszej dzielnicy Katowic, jako syn Piotra i Augustyny z d. Maludy. Po swym pierwszym i zarazem ostatnim ligowym występie stracił on miejsce w jedenastce 1.FC, więc próbował ponownie grywać w Orle Wełnowiec. Jednakże jego udział w meczu Orzeł – Iskra Siemianowice (2:1), rozegranym 26 maja 1929 w ramach śląskiej klasy A, zakończył się przyznaniem walkoweru dla gości, co potwierdza „Polska Zachodnia”. Powodem takiej decyzji był właśnie udział Pradelloka, który nie był uprawniony do gry w tym spotkaniu.
W 1933 talent Wilimowskiego zauważyli działacze Ruchu Hajduki Wielkie, którego wkrótce został zawodnikiem. Debiut zaliczył 2 stycznia 1934 w meczu sparingowym z KS Chorzów. Natomiast w ekstraklasie zadebiutował 8 kwietnia 1934 w wygranym 3:0 wyjazdowym spotkaniu z Cracovią, pierwszą bramkę strzelił 29 kwietnia 1934 w Chorzowie w 17. minucie pojedynku z Wisłą Kraków (4:1), podwyższając wynik na 2:0.
Z tym klubem Wilimowski czterokrotnie zdobywał mistrzostwo Polski (1934, 1935, 1936, 1938) oraz trzykrotnie był królem strzelców (1934 – 33 gole, 1936 – 18 goli, 1939 – 26 goli; rozgrywki niedokończone z powodu wybuchu II wojny światowej). Dnia 21 maja 1939 roku w Chorzowie podczas meczu ligowego z Union-Touring Łódź (12:1) Wilimowski strzelił 10 bramek, co do chwili obecnej pozostaje rekordem ekstraklasy.
Wilimowski ostatnią bramkę w ekstraklasie strzelił dnia 2 lipca 1939 roku w 62. minucie meczu u siebie z Polonią Warszawa, który zakończył się porażką "Niebieskich" 2:3, a ostatni mecz rozegrał dnia 20 sierpnia 1939 roku na wyjeździe z Wartą Poznań, który zakończył się zwycięstwem gospodarzy 5:2.
Łącznie dla Ruchu Hajduki Wielkie rozegrał w ekstraklasie 86 meczów, w których strzelił 117 bramek. Dwukrotnie znajdował się w Top 10 Plebiscytu Przeglądu Sportowego na najlepszego polskiego sportowca (1934 – 4. miejsce, 1937 – 7. miejsce). Znajduje się także na liście najskuteczniejszych zawodników w historii meczów rozgrywanych o mistrzostwo Polski, tj. Klub 100.
Po wybuchu II wojny światowej został wpisany na niemiecką listę narodowościową. W 1940 roku wyjechał w głąb III Rzeszy do Saksonii, a prawie cała Polska uznała go za zdrajcę narodu, mimo że do wyjazdu namawiał go m.in. Józef Kałuża, trener reprezentacji Polski. W celu uniknięcia służby wojskowej w Wehrmachcie został policjantem i kontynuował karierę sportową w barwach III Rzeszy. Grał w klubach: Bismarckhütter SV (1939), 1. FC Kattowitz (1939–1940), PSV Chemnitz (1940–1942 – Puchar Związku Rzeszy w 1941 roku), TSV 1860 Monachium (1942–1943), w którego barwach dnia 15 listopada 1942 roku na Stadionie Olimpijskim w Berlinie po zwycięstwie 2:0 z Schalke Gelsenkirchen (Wilimowski strzelił bramkę w 80. minucie na 1:0) w finale zdobył Puchar Niemiec 1942 ("Tschammer-Pokal"), a Wilimowski z 14 golami został królem strzelców tych rozgrywek. Następnie reprezentował barwy LSV Mölders Krakau (1943), 1. FC Kattowitz (1944), Karlsruher FV (1944), VfB Stuttgart (1944).
W 1942 roku jego matka – Paulina Wilimowska, za romans z rosyjskim Żydem, trafiła do obozu koncentracyjnego Auschwitz i pracowała u jednego z obozowych oficerów SS. Z pomocą przyszedł as lotnictwa myśliwskiego Luftwaffe, pułkownik Hermann Graf, twórca drużyny piłkarskiej "Rote Jäger" (1943–1944), dzięki jego interwencji została zwolniona z obozu.
Po zakończeniu II wojny światowej Wilimowski za grę w reprezentacji III Rzeszy został wymazany w historii polskiej piłki. Grał w klubach: SG Kassel (1946), SG Merseburg (1946), SG Chemnitz-West (1946–1948), SG Babelsberg (1947 – 2 mecze), TSG Arolsen (1947 – 1 mecz), Hameln 07 (1947), TSV Detmold (1948), BC Augsburg (1948–49 – 6 meczów, 3 gole), francuski RC Strasbourg (1949 – 1 mecz), Offenburger FV (1949–1950 – był również grającym trenerem), FC Singen 04 (1950–1951 – 30 meczów, 16 goli), VfR Kaiserslautern (1951–1955 – 90 meczów, 70 goli) oraz Kehler FV, w którym w 1959 roku zakończył piłkarską karierę.
W 1951 roku ożenił się z Klarą Mehne – córką restauratora z Offenburga (druga żona; w 1939 roku ożenił się z Elżbietą Ławnik – z którą miał czworo dzieci, córki Sylvia, Sigrid i Ulle oraz syn Rainer, oraz pięcioro wnucząt: Steven, Timo, Dapher, Janis, Nicole).
Osiadł w Karlsruhe, gdzie pracował jako urzędnik, odmówił pracy w Niemieckim Związku Piłkarskim (DFB). Jednak wykonywanie zawodu na pełnym etacie nie stanowiło przeszkody w amatorskiej grze w piłkę nożną oraz w pracy trenerskiej w klubach niższych klas rozgrywkowych, gdyż był bardzo oddany swojej pasji (potrafił jednego dnia prowadzić treningi w dwóch klubach w różnych miejscowościach).
Nigdy już nie wrócił na Górny Śląsk, choć w 1995 roku była nawet szansa, żeby po latach przyjechał tam na zaproszenie działaczy Ruchu Chorzów z okazji 75-lecia istnienia klubu, jednak ze względu na chorobę żony, a przede wszystkim niepochlebne opinie (na kilka dni przed przyjazdem dziennikarz sportowy Bohdan Tomaszewski publicznie nazwał go zdrajcą i stwierdził, że nie powinien on przyjeżdżać do Polski) spowodowały rezygnację Wilimowskiego z przyjazdu do Polski.
Ernest Wilimowski zmarł dnia 30 sierpnia 1997 roku w Karlsruhe w wieku 81 lat (choć polska prasa podawała informacje o jego śmierci już w latach 50.). Na pogrzebie była obecna rodzina, znajomi, sąsiedzi, a także delegacja z wieńcem Niemieckiego Związku Piłki Nożnej; nie było delegacji PZPN.
Kariera reprezentacyjna.
Reprezentacja Polski.
W seniorskiej reprezentacji Polski miał zadebiutować 15 kwietnia 1934 na Stadionie Letná w Pradze, w rewanżowym spotkaniu eliminacyjnym do Mistrzostwa Świata 1934 przeciwko Czechosłowacji (zaledwie 7 dni po ligowym debiucie w barwach Ruchu). Do meczu jednak nie doszło z powodów politycznych (zobacz: Czechosłowacko-polski konflikt o Śląsk Cieszyński), bowiem 11 kwietnia 1934 kierowane przez Józefa Becka polskie Ministerstwo Spraw Zagranicznych wraz z ówczesnym rządem zakazały „biało-czerwonym” wyjazdu do Pragi, odmawiając wydania wiz drużynowych. W reprezentacji Wilimowski zadebiutował więc ponad miesiąc później – 21 maja 1934 w przegranym 2:4 meczu towarzyskim z Danią w Kopenhadze, mając 17 lat i 332 dni (najmłodszy wówczas reprezentant Polski w historii). Dwa dni później, 23 maja 1934 w Sztokholmie podczas towarzyskiego meczu ze Szwecją strzelił swoją pierwszą bramkę dla drużyny narodowej.
W 1936 za udział w libacji alkoholowej Wilimowski został wyrzucony z olimpijskiej reprezentacji Polski, która przygotowywała się do igrzysk w Berlinie (choć jak podaje Andrzej Gowarzewski, prawdziwym powodem było jego rzekome zawodowstwo).
W kadrze ponownie zagrał 4 października 1936 w Kopenhadze w przegranym 1:2 meczu towarzyskim z Danią, znów stanowiąc o sile drużyny. Grał również w meczach eliminacyjnych do mistrzostw świata 1938, w których rywalem Polski była Jugosławia. W dwumeczu lepsza okazała się Polska (4:0 w Warszawie – 1 bramka Wilimowskiego, 0:1 w Belgradzie), która tym samym zakwalifikowała się do mistrzostw świata 1938 we Francji
Rywalem w pierwszej rundzie tego turnieju była Brazylia. Mecz, który odbył się 5 czerwca 1938 w Strasburgu i zakończył się zwycięstwem "Canarinhos" 5:6 po dogrywce, był jednym z najlepszych w karierze Wilimowskiego, gdyż zdobył w nim cztery bramki (53., 59., 89. i 118. minuta). Bramkę strzelił także Fryderyk Scherfke (23. minuta) z rzutu karnego podyktowanego po faulu na Wilimowskim. Reprezentacja Polski odpadła z turnieju, ale Wilimowski był wymieniany jako jeden z najlepszych piłkarzy turnieju.
Drugi najlepszy mecz w karierze Wilimowski zagrał w Warszawie 27 sierpnia 1939, gdy reprezentacja Polski towarzysko podejmowała ówczesnych wicemistrzów świata – Węgrów. Już po 30. minutach gry było 2:0 dla Węgier, jednak Wilimowski zdołał strzelić hat-tricka (33., 64. i 76. minuta) oraz wywalczył dla swojej drużyny rzut karny, który wykorzystał Leonard Piątek (w 75. minucie). Mecz zakończył się zwycięstwem Polaków 4:2. Było to ostatnie spotkanie polskiej kadry przed wybuchem II wojny światowej, a dla Wilimowskiego ostatnie w reprezentacji Polski, w której łącznie w latach 1934–1939 rozegrał 22 mecze i strzelił 21 bramek.
Reprezentacja Śląska.
Ernest Wilimowski grał również w reprezentacji Śląska, w której w latach 1934–1939 rozegrał 6 meczów i strzelił 7 bramek. Najczęstszym rywalem kadry polskiego Śląska była reprezentacja Śląska Niemieckiego, których mecze nazywane były przez niemiecką prasę małymi meczami międzypaństwowymi (niem. „kleine Länderspiele”). Wilimowski debiut w reprezentacyjnej drużynie Śląska zaliczył 19 marca 1934 w Bytomiu w bezbramkowo zremisowanym meczu z odwiecznym rywalem ze Śląska Niemieckiego, a 24 marca 1935 w Zabrzu w zremisowanym 3:3 meczu z tym samym rywalem strzelił swoje trzy pierwsze bramki dla reprezentacji Śląska. Ostatni mecz w kadrze Śląska Ernest Wilimowski rozegrał 8 stycznia 1939 w Bytomiu, kiedy to zespół ten przegrał 3:5 z reprezentacją Śląska Niemieckiego.
Reprezentacja Niemiec.
Po wybuchu II wojny światowej Wilimowski grał w barwach reprezentacji III Rzeszy prowadzonej przez Seppa Herbergera, w której również imponował strzelecką skutecznością, gdyż w latach 1941–1942 w 8 meczach zdobył aż 13 bramek. Debiut w kadrze III Rzeszy zaliczył 1 czerwca 1941 w Bukareszcie w wygranym 4:1 meczu towarzyskim z Rumunią, w którym Wilimowski strzelił 2 bramki.
16 sierpnia 1942 doszło do najważniejszego piłkarskiego wydarzenia na Górnym Śląsku w czasie II wojny światowej. W Bytomiu na Stadionie im. marszałka Hindenburga, Niemcy z Wilimowskim w składzie rozgromili Rumunię 7:0, a Wilimowski strzelił jedną z bramek. Mecz na stadionie oglądało 55 000 widzów, a jak głosiła legenda, wśród nich byli Gerard Cieślik i Ernest Pohl. W rzeczywistości obaj po latach przyznali, że to wymysł dziennikarza; Cieślika nie było wtedy stać na bilet tramwajowy z Chorzowa do Bytomia, a Pohl Wilimowskiego nigdy nie widział na oczy ("Ten redaktor chcioł, abym tam był, to żech był").
Ostatni mecz w drużynie III Rzeszy Wilimowski rozegrał 22 listopada 1942 w Bratysławie w towarzyskim wygranym 5:2 spotkaniu ze Słowacją.
Inne dyscypliny.
Ernest Wilimowski oprócz piłki nożnej grał również w hokeja na lodzie na pozycji bramkarza w barwach Pogoni Katowice, świetnie jeździł na nartach oraz grał w szachy.

</doc>
<doc id="156476" url="https://pl.wikipedia.org/wiki?curid=156476" title="Jerzy Sadek">
Jerzy Sadek

Jerzy Mirosław Sadek (ur. 13 stycznia 1942 w Radomsku, zm. 4 listopada 2015 w Żyrardowie) – polski piłkarz.
Życiorys.
Wychowanek klubu Stal Radomsko (1954), w latach 1956–1961 grał w Czarnych Radomsko. Od 1961 przez kilkanaście lat bronił barw ŁKS Łódź. W 1973 wyjechał do Holandii. Grał w I-ligowej Sparcie Rotterdam (1972/1973; 22 mecze, 5 goli) oraz Haarlemie (do 1976). Przez pewien czas pracował również jako trener.
Wystąpił w 18 meczach reprezentacji Polski, debiutował w 1965 w meczu ze Szkocją (w ramach eliminacji mistrzostw świata) i strzelił jedną bramkę. Ostatni raz w kadrze wystąpił w 1971 w meczu z reprezentacją RFN.
Jerzy Sadek spoczął w części komunalnej Cmentarza na Dołach w Łodzi.

</doc>
<doc id="156481" url="https://pl.wikipedia.org/wiki?curid=156481" title="Zachariasz (papież)">
Zachariasz (papież)

Zachariasz (ur. w Kalabrii, zm. 15 marca 752) – święty Kościoła katolickiego i Cerkwi prawosławnej, 91. papież w okresie od 3 grudnia 741 do 15 marca 752.
Życiorys.
Był synem Polychroniusza z Kalabrii.
Był ostatnim z papieży pochodzenia greckiego, ale urodzonym w Italii, a także ostatnim papieżem, który zawiadomił cesarza o swojej elekcji. Kontynuował walkę z ikonoklazmem.
W latach 40. VIII wieku papież pertraktował z królem Longobardów, Liutprandem (z którym spotkał się osobiście w 742 roku) i odzyskał zrabowane dobra, zajęte miasta, a także podpisał 20-letni traktat pokojowy. W rok później Longobardowie zrabowali Rawennę i ponownie Zachariasz przeprowadził skuteczne negocjacje. Jednak wkrótce potem jeden z następców Liutpranda, Aistulf, zajął Rawennę, co zakończyło istnienie egzarchatu.
Zachariasz zaraz po wyborze wysłał legatów do cesarza Konstantyna V Kopronima. Kontynuował politykę ustaloną przez swoich poprzedników. Opierał się ikonoklastycznym roszczeniom cesarza Konstantyna i jednocześnie starał się nie zrywać więzów z cesarstwem. Na prośbę Pepina Krótkiego wydał formalne rozporządzenie, aby tytuły królewskie nadawano tym, którzy faktycznie sprawują władzę. W efekcie poparł swym autorytetem detronizację ostatniego króla z dynastii Merowingów, Childeryka III i nakazał św. Bonifacemu (który był już wówczas legatem papieskim) namaścić Pepina Krótkiego na nowego króla Franków.
Wspomnienie liturgiczne obchodzone jest 22 marca. Cerkiew prawosławna wspomina go 5 listopada.

</doc>
<doc id="156483" url="https://pl.wikipedia.org/wiki?curid=156483" title="Krzepice (ujednoznacznienie)">
Krzepice (ujednoznacznienie)



</doc>
<doc id="156486" url="https://pl.wikipedia.org/wiki?curid=156486" title="Krzepice (gmina)">
Krzepice (gmina)

Krzepice (do 1952 "miasto Krzepice" + "gmina Kuźniczka") – gmina miejsko-wiejska w województwie śląskim, w powiecie kłobuckim. W latach 1975–1998 gmina położona była w województwie częstochowskim.
Siedziba gminy to Krzepice.
Nazwa.
Nazwę miejscowości w zlatynizowanej staropolskiej formie "Krzyepycze" oraz "Antiqua Krzyepycze" wymienia w latach (1470-1480) Jan Długosz w księdze Liber beneficiorum dioecesis Cracoviensis.
Demografia.
Według danych z 31 grudnia 2008 gminę zamieszkiwało 9378 osób.
Dane z 30 czerwca 2004:
Struktura powierzchni.
Według danych z roku 2002 gmina Krzepice ma obszar 78,81 km², w tym:
Gmina stanowi 8,86% powierzchni powiatu.
Miejscowości w obrębie gminy.
Gmina swoim obszarem obejmuje miejscowości:
Przyroda.
Przez gminę przepływa rzeka Liswarta oraz jej dopływy: Piskara, Piszczka, Pankówka.
Sąsiednie gminy.
Lipie, Olesno, Opatów, Panki, Przystajń, Radłów, Rudniki

</doc>
<doc id="156488" url="https://pl.wikipedia.org/wiki?curid=156488" title="KIK">
KIK

KIK
KiK
Kik

</doc>
<doc id="156489" url="https://pl.wikipedia.org/wiki?curid=156489" title="Antyaliasing">
Antyaliasing

Antyaliasing () – zespół technik służących zmniejszeniu liczby błędów zniekształceniowych (aliasing, schodkowanie obrazu), powstających przy reprezentacji obrazu (lub innego sygnału) o wysokiej rozdzielczości w rozdzielczości mniejszej.
W grafice komputerowej rezultatem antyaliasingu jest tworzenie wrażenia wygładzenia krawędzi obiektów wyświetlanych na ekranie komputera, który jest ekranem rastrowym.
Wygładzanie krzywych.
Problem aliasingu w grafice rastrowej dotyczy prawie wszystkich krzywych. Wyjątkiem są jedynie pionowo oraz poziomo ułożone linie proste, których grubość jest równa wielokrotności pojedynczego piksela. Dla przykładu, wyświetlana bez użycia antyaliasingu czarna skośna linia prosta na białym tle będzie się składać z czarnych pikseli na białym tle i – przy większości współcześnie używanych rozdzielczości ekranu – będzie w widoczny sposób nierówna (schodkowana).
Antyaliasing w tym przypadku może polegać na uzupełnieniu obrazu o piksele o jasności proporcjonalnej do odległości ich środków od idealnej prostej. W takim rozwiązaniu piksel, przez którego środek przechodzi linia, będzie czarny, a piksel dalej od niej położony – w odpowiednim stopniu szary bądź całkiem biały (w wypadku pikseli, których linia nie przecina). Taka linia będzie wydawać się dużo gładsza wizualnie, jednak nieco rozmazana.
Ze względu na konieczność uzyskania rozsądnego kompromisu między gładkością a rozmyciem, stosuje się różne techniki zaniku jasności, oparte np. na różnych miarach odległości. Ze względu na brak obiektywnych metod porównywania efektów zastosowania tych technik, właściwy efekt najczęściej otrzymuje się poprzez eksperymenty.
Supersampling.
Innym rodzajem antyaliasingu jest supersampling (pol. "nadpróbkowanie"). Jest to rozwiązanie polegające na użyciu tzw. brute force do rozwiązania problemu aliasingu. W tej technice obraz jest renderowany w rozdzielczości odpowiadającej wielokrotności rozdzielczości docelowej, a uzyskany tym sposobem dużo większy obraz jest dyskretyzowany poprzez próbkowanie (ang. "sampling") do właściwej, niższej rozdzielczości docelowej. W używanych współcześnie układach graficznych technika ta nosi nazwę antyaliasingu pełnoekranowego (FSAA – ang. "Full-Screen Anti-Aliasing"), obsługiwanego przez wszystkie nowoczesne karty graficzne.
Fonty.
W większości nowych środowisk graficznych antyaliasing jest stosowany do wygładzania krawędzi czcionek ekranowych. Jest to problem znacznie bardziej złożony niż dla zwykłych linii, ponieważ rozmycia linii, które tworzą glify, mogą powodować nakładanie się i zlewanie blisko leżących linii, co z kolei może znacząco utrudnić odczytanie tekstu. Często jest też niemożliwe stosowanie zaawansowanych technik, ze względu na wzrost czasu przetwarzania i dużą ilość tekstu.
Między innymi z powodu trudności w zastosowaniu antyaliasingu dla fontów nie zaleca się stosowania pochylonego tekstu (kursywy) w rastrowym urządzeniu wyjściowym (np. ekran monitora) o niedużej rozdzielczości.
W graficznych systemach operacyjnych do renderowania tekstu oprócz antyaliasingu stosuje się również wygładzanie podpikselowe (zwane subpikselowym), które wykorzystuje fakt, że każdy piksel ekranu monitora składa się najczęściej z trzech podpikseli (czerwony, zielony i niebieski), ponieważ działa w modelu barw RGB (zob. rysunek obok). Już odpowiednie modyfikowanie jasności poszczególnych podpikseli pozwala na uzyskanie zadowalających efektów wygładzania czcionek, a zastosowanie równocześnie antyaliasingu doprowadza to działanie do bardzo dobrych rezultatów wizualnych. W systemach Windows w celu zwiększenia czytelności tekstu stosowana jest technologia wygładzania czcionek autorstwa Microsoft o nazwie ClearType, która właśnie wykorzystuje modyfikacje podpikseli wraz z antyaliasingiem.

</doc>
<doc id="156491" url="https://pl.wikipedia.org/wiki?curid=156491" title="Wee Kim Wee">
Wee Kim Wee

Wee Kim Wee (; ur. 4 listopada 1915 w Singapurze, zm. 2 maja 2005, tamże) – singapurski polityk, dziennikarz i dyplomata, prezydent kraju w latach 1985 –1993.
Życiorys.
Urodził się 4 listopada 1915 w Singapurze.
Pracował jako dziennikarz od wczesnej młodości, był m.in. związany z redakcją "The Straits Times". Od lat 60. pozostawał w służbie dyplomatycznej Singapuru, w latach 1973–1980 był wysokim komisarzem brytyjskiej Wspólnoty Narodów w Malezji, a następnie ambasadorem w Japonii (1980–1984) i Korei Południowej (1981–1984) i. Po zakończeniu misji dyplomatycznej został mianowany prezesem Radia Singapur (1984).
Po rezygnacji Devana Naira z funkcji prezydenta 28 marca 1985 Wee Kim Wee został wybrany przez Zgromadzenie Ustawodawcze jego następcą 30 sierpnia i zaprzysiężony 2 września 1985. Był pierwszym prezydentem Singapuru pochodzenia chińskiego. Pełnił urząd przez dwie kadencje, zyskując dużą popularność w społeczeństwie; należy jednak zaznaczyć, że urząd prezydencki w Singapurze ma charakter raczej ceremonialny, a władza wykonawcza znajduje się w rękach premiera. We wrześniu 1993 następcą Wee Kim Wee został Ong Teng Cheong.
Po odejściu z prezydentury opublikował wspomnienia "Glimpses and Reflections".
Zmarł 2 maja 2005 w Singapurze.
Życie prywatne.
W 1936 ożenił się z Koh Sok Hiong. Mieli siedmioro dzieci – jednego syna i sześć córek.

</doc>
<doc id="156499" url="https://pl.wikipedia.org/wiki?curid=156499" title="Małgorzata Domagalik">
Małgorzata Domagalik

Małgorzata Domagalik-Hecht (ur. 19 lutego 1957 we Wrocławiu) – polska dziennikarka, publicystka, pisarka, autorka programów telewizyjnych i felietonistka.
Życiorys.
Urodziła się 19 lutego 1957 roku. Ukończyła II Liceum Ogólnokształcące im. Stanisława Wyspiańskiego w Legnicy. Redaktor naczelna miesięcznika „Pani” od 15 października 2003 do 29 kwietnia 2005. Po przerwie znowu była redaktorem naczelnym miesięcznika „Pani” (od lipca 2005 do maja 2017). Autorka i prowadząca programy telewizyjne "Męski Striptiz", "Tabu", "Mieszane Uczucia" i "Gorączka" (w TVP2). Laureatka Wiktora dla największej osobowości telewizyjnej.
W 2005 wspólnie z Januszem L. Wiśniewskim opublikowała "188 dni i nocy" – zbiór e-mailowych rozmów o współczesnych kobietach i mężczyznach, przyjaźni, miłości, samotności, zdradzie i feminizmie. Od września 2009 do czerwca 2010 prowadziła co niedzielę program publicystyczny "Ona i on" na antenie telewizji TVN24. Do studia zapraszani byli mężczyźni z dziedziny kultury, sztuki, nauki, show businessu.
Jest felietonistką, m.in. tygodnika „Wprost”. Pełni funkcję prezesa Fundacji „Ludzki Gest” Jakuba Błaszczykowskiego.
W 2021 została prowadzącą programu "Niech gadają", emitowanego na Kanale Sportowym, który nadawany jest za pośrednictwem serwisu YouTube. W audycji dziennikarka przeprowadza rozmowy ze sportowcami i osobami interesującymi się sportem.
W 2003 została odznaczona Krzyżem Kawalerskim Orderu Odrodzenia Polski.

</doc>
<doc id="156507" url="https://pl.wikipedia.org/wiki?curid=156507" title="Timo Rautiainen">
Timo Rautiainen

Timo Rautiainen (ur. 13 listopada 1964 w Espoo) – fiński sportowiec, pilot rajdowy, współpracujący z kierowcą Marcusem Grönholmem. Dwukrotnie zdobył z nim mistrzostwo świata (w 2000 i 2002).
W rajdach WRC zadebiutował w 1984 roku w rajdzie Nowej Zelandii. Jest stałym pilotem Grönholma od 1995 roku.
Żonaty z Micaelą (siostrą Marcusa), mają dwójkę dzieci.

</doc>
<doc id="156508" url="https://pl.wikipedia.org/wiki?curid=156508" title="Roman Kresta">
Roman Kresta

Roman Kresta (ur. 24 kwietnia 1976) – czeski kierowca rajdowy.
W Rajdowych Mistrzostwach Świata po raz pierwszy wystartował w 2001 w Rajdzie Akropolu. Wcześniej osiągał znaczne sukcesy w swoim kraju gdzie został dwukrotnie mistrzem (2000 i 2001) w Škodzie Octavii. Później przesiadł się do samochodu najwyższej klasy rajdowej. W 2002 i 2004 startował wraz z zespołem Škody, który brał ograniczony udział w Mistrzostwach Świata. W 2003 startując w prywatnym Peugeocie zajął 8 pozycję w Rajdzie Wielkiej Brytanii.
Licząc statystyki do końca 2004, nie są one imponujące. W licznych startach zdobył tylko 1 punkt. Jednak w sezonie 2005 zdobył 29 punktów.
Sezon 2005: 29 punktów
5. miejsce: Rajd Korsyki
5. miejsce: Rajd Katalonii

</doc>
<doc id="156514" url="https://pl.wikipedia.org/wiki?curid=156514" title="Młynówka (dopływ Skory)">
Młynówka (dopływ Skory)

Młynówka – potok przepływający przez miasto Chojnów wpadająca do Skory we wsi Konradówka.

</doc>
<doc id="156524" url="https://pl.wikipedia.org/wiki?curid=156524" title="Miriam (ujednoznacznienie)">
Miriam (ujednoznacznienie)



</doc>
<doc id="156526" url="https://pl.wikipedia.org/wiki?curid=156526" title="Wielka księżna Charlotte">
Wielka księżna Charlotte



</doc>
<doc id="156527" url="https://pl.wikipedia.org/wiki?curid=156527" title="Jean Luksemburski">
Jean Luksemburski



</doc>
<doc id="156530" url="https://pl.wikipedia.org/wiki?curid=156530" title="JAthena">
JAthena



</doc>
<doc id="156534" url="https://pl.wikipedia.org/wiki?curid=156534" title="Michael Ende">
Michael Ende

Michael Andreas Helmuth Ende (ur. 12 listopada 1929 w Garmisch-Partenkirchen, zm. 28 sierpnia 1995 w Filderstadt) – niemiecki autor literatury dziecięcej z gatunku fantasy.
Życiorys.
Był synem malarza surrealisty Edgara. Ukończył szkołę teatralną w 1950; pracował jako aktor, scenarzysta, dyrektor teatru i krytyk filmowy w Monachium. Był antyfaszystą. Działał w studenckim ugrupowaniu Ruch 60.
W roku 1971 wyjechał do Włoch, gdzie powstały jego najsławniejsze powieści.
Interesował się ezoteryką, znane jest jego zaangażowanie w ruch antropozoficzny. Elementy tych zainteresowań odnaleźć można w twórczości pisarza.
Utwory Endego zostały przetłumaczone na ponad 40 języków. W 1981 pisarz otrzymał Międzynarodową Nagrodę Literacką im. Janusza Korczaka (przyznawaną przez Międzynarodową Unię na Rzecz Książki dla Młodzieży), rok później – międzynarodową Nagrodę Lorenzo il Magnifico. Największym powodzeniem cieszą się zekranizowane powieści "Momo" i "Niekończąca się historia". Na podstawie przygód Kuby Guzika i maszynisty Lucka, jak również perypetii niezdarnych czarodziejów Zarazka i Tyranii oraz ich zwierząt, kruka Jakuba i kota Maurycego – czyli bohaterów utworu Wunschpunsch – powstały filmy animowane, wyświetlane w wielu krajach świata, przetłumaczone na wiele języków i dziś niemal powszechnie znane przez młodsze pokolenia i nie tylko.
W późniejszych latach życia Ende był otwartym apologetą sztuki w opozycji do sztuki służebnej, co w kontekście zachodnioniemieckiego rozumienia sztuk pięknych i literatury jako podległych polityce instrumentów publicystycznych sprowadziło twórcę na margines życia artystycznego. Swoje gorzkie doświadczenia z tych, po części burzliwych, dyskusji skomentował Ende w tomie krótkich form "Zettelkasten".
Doświadczenia ze sztuką surrealizmu dominują zbiór opowiadań "Der Spiegel im Spiegel". W klamrowo skomponowanej serii onirycznych próz na wątku labiryntu autor oscyluje między antyczną mitologią a krytyką nowoczesnego społeczeństwa.
Został pochowany na Cmentarzu Leśnym w Monachium.

</doc>
<doc id="156535" url="https://pl.wikipedia.org/wiki?curid=156535" title="Muzyka popularna">
Muzyka popularna



</doc>
<doc id="156537" url="https://pl.wikipedia.org/wiki?curid=156537" title="Schorzenia morzyskowe">
Schorzenia morzyskowe

 Schorzenia morzyskowe (schorzenia "kolkowe", "morzysko") – grupa około 30 różnych, choć zbliżonych etiologicznie i patogenetycznie jednostek chorobowych występujących u koni. Wszystkie są następstwem zaburzeń w przewodzie pokarmowym. Towarzyszy im ból, ujawniający się niepokojem zwierzęcia. Morzysko może mieć różne nasilenie – od bólu niezbyt silnego i szybko przemijającego, aż po ból ostry, kończący się śmiercią konia.
Przyczyny.
Morzyska powodowane są różnymi czynnikami. Niektóre wynikają z nieprawidłowego utrzymania konia; inne bywają zupełnie niezależne od człowieka. Do najważniejszych przyczyn należą:
Warto pamiętać, że budowa przewodu pokarmowego konia uniemożliwia oczyszczanie żołądka przez wymiotowanie, co zapobiegałoby groźniejszym powikłaniom.
Objawy.
Objawy morzyska u koni są zróżnicowane, zależą od natężenia bólu oraz długości trwania schorzenia. Przy wstępnym rozpoznaniu objawów ważna jest znajomość typowego zachowania danego konia. Do najczęstszych objawów należą:
Leczenie.
Jeśli u konia występują więcej niż dwa z wymienionych wyżej objawów, należy "niezwłocznie" wezwać lekarza weterynarii. Na podstawie wyników badań, lekarz decyduje o rodzaju leczenia – farmakologicznego lub chirurgicznego. W przypadkach cięższych, gdy potrzebny jest zabieg chirurgiczny, "czas jest najważniejszym" czynnikiem powodzenia leczenia. 
Rodzaje schorzeń morzyskowych.
Do schorzeń morzyskowych zaliczamy:

</doc>
<doc id="156542" url="https://pl.wikipedia.org/wiki?curid=156542" title="Nancy Davis">
Nancy Davis



</doc>
<doc id="156550" url="https://pl.wikipedia.org/wiki?curid=156550" title="Unitatis redintegratio">
Unitatis redintegratio

Unitatis redintegratio (łac. „Przywrócenie jedności”), właśc. Dekret o ekumenizmie "Unitatis redintegratio" z 21 listopada 1964 – dekret soboru watykańskiego II określający postawę Kościoła katolickiego wobec ekumenizmu.
Powstanie Dekretu.
W trakcie przygotowań do soboru watykańskiego II materiał dotyczący ekumenizmu został rozsiany w trzech schematach (projektach dokumentów soborowych):
Po wstępnej dyskusji na pierwszej sesji soboru w listopadzie 1962 ojcowie soborowi nakazali opracowanie nowego schematu, łączącego całość zagadnień ekumenizmu. Sekretariat do spraw Popierania Jedności Chrześcijan przygotował ten schemat w ciągu roku i w listopadzie 1963 został on poddany obradom podczas drugiej sesji soboru. W toku tych obrad zadecydowano, że rozdziały dotyczące wolności religijnej i stosunku Kościoła katolickiego do Żydów zostaną wyłączone do odrębnych dokumentów, zostały również wprowadzone różne pomniejsze poprawki. Uwzględniająca je wersja schematu została poddana obradom trzeciej sesji soboru w listopadzie 1964. Ojcowie soborowi przyjęli ją 2137 głosami przeciw 11, po czym 21 listopada 1964 Dekret o ekumenizmie został zatwierdzony przez papieża Pawła VI.
Układ Dekretu.
Dekret składa się z 24 artykułów, usystematyzowanych we wstęp (1 artykuł), I rozdział – "Katolickie zasady ekumenizmu" (3 artykuły), II rozdział – "Wprowadzenie ekumenizmu w życie" (8 artykułów) oraz III rozdział – "Kościoły i wspólnoty kościelne odłączone od rzymskiej Stolicy Piotrowej" (1 artykuł ogólny, 5 artykułów w podrozdziale "Uwagi dotyczące szczególnie chrześcijańskich Kościołów wschodnich", 6 artykułów w podrozdziale "Kościoły i wspólnoty kościelne odłączone na Zachodzie").
I rozdział ma charakter dogmatyczny i nakreśla doktrynalne podstawy katolickiej koncepcji ekumenizmu, nazywanego tu ruchem ekumenicznym, co ma podkreślać dynamikę przemian w kościele. Podkreśla się, że nie ma tu mowy o ekumenizmie katolickim, lecz o katolickich zasadach ekumenizmu, co ma oznaczać, że Kościół katolicki nie prowadzi swego własnego ekumenizmu, lecz uczestniczy w ruchu ogólnochrześcijańskim. II rozdział wskazuje na sposoby prowadzenia dialogu ekumenicznego, przy czym nacisk został położony nie na formalne działania zaangażowanych kościołów, lecz na osobistą postawę wiernych. III rozdział ma charakter opisu, który przedstawia analizę eklezjalnego statusu Kościołów i wspólnot odłączonych z punktu widzenia Kościoła katolickiego. Tezy te stanowią podstawę katolickiej działalności wobec tych Kościołów i wspólnot w ramach dialogu ekumenicznego.
Znaczenie Dekretu.
Podobnie, jak wiele innych dokumentów soboru watykańskiego II, dekret "Unitatis redintegratio" był dokumentem przełomowym. Niósł bowiem ze sobą diametralną zmianę stanowiska Kościoła katolickiego wobec ruchu ekumenicznego – od rezerwy, a nawet sprzeciwu, do pełnej akceptacji. Zmiana stosunku do ruchu ekumenicznego była konsekwencją nowego rozumienia Kościoła Chrystusowego, również przyjętego przez ten sobór – Kościół katolicki przestał być rozumiany jako jedyny, w którym można osiągnąć zbawienie. Skoro więc uznano działanie Ducha Świętego w niekatolickich Kościołach i wspólnotach kościelnych, to nie było powodu, by nie dążyć do przełamania podziałów. Zmieniła się również koncepcja drogi do zjednoczenia Kościoła powszechnego. W myśl nauk soboru proces zjednoczenia chrześcijan nie dokonuje się na płaszczyźnie romanocentrycznej (tzn. w Kościele katolickim) ani nawet eklezjocentrycznej (tzn. w Kościele w ogóle), lecz chrystocentrycznej (tzn. w nauce Chrystusa). Taki punkt widzenia oznacza zerwanie z eklezjologią oblężonej twierdzy, kultywowaną w Kościele katolickim od czasów Kontrreformacji. Konsekwencją jest zmiana nastawienia do sposobu przywrócenia jedności Kościoła. Indywidualne i grupowe konwersje na katolicyzm, chociaż się zdarzają, nie są obecnie celem samym w sobie. Celem zabiegów jest unikanie postaw, zwanych prozelityzmem oraz uniatyzmem, a podejmowanie działań określanych mianem dialogu ekumenicznego – na rzecz porozumienia między całymi rozłączonymi Kościołami i wspólnotami.
Jako najważniejsze tezy Dekretu podkreśla się:
Tezy te należy, oczywiście, rozpatrywać na tle całej pozostałej nauki soboru, szczególnie dotyczącej eklezjologii, zawartej w konstytucjach "Lumen gentium" i "Gaudium et spes", w dekrecie "Orientalium ecclesiarum" i w deklaracji "Nostra aetate".
Dekret jest podstawą wszelkich późniejszych działań Kościoła katolickiego na niwie ekumenicznej, jego tezy i idee były (i wciąż są) rozwijane i uzupełniane przez teologów katolickich. Szczegółowymi rozwinięciami katolickich zasad ekumenizmu są w szczególności dokumenty opracowane przez Sekretariat (później Papieską Radę) do spraw Popierania Jedności Chrześcijan: "Dyrektorium ekumeniczne" (1967-1970), "Dyrektorium w sprawie realizacji zasad i norm dotyczących ekumenizmu" (1993) oraz instrukcje i inne dokumenty tego Sekretariatu. Drogą wytyczoną przez Dekret idą również rozważania o ekumenizmie zawarte w encyklikach papieży Pawła VI ("Ecclesiam suam" z 1964) i Jana Pawła II ("Redemptor hominis" z 1978 i "Ut unum sint" z 1995).

</doc>
<doc id="156554" url="https://pl.wikipedia.org/wiki?curid=156554" title="Dom Księcia">
Dom Księcia

Dom Księcia – duży modernistyczny budynek przy alei Wolności 44 w Częstochowie projektu Brunona Paprockiego zbudowany w latach 1912–1913 na życzenie księcia Michała Aleksandrowicza Romanowa. Książę był w posiadaniu klucza majątków pod Częstochową, należały do niego miejscowości takie jak Kocin, Mykanów, Ostrowy, Zagórze. Wedle pierwotnych założeń miał mieć charakter pałacowy, lecz I wojna światowa, a następnie rewolucje w Rosji uniemożliwiły realizację planów. Do obniżenia wartości budynku przyczyniła się likwidacja dwóch kopuł podczas remontu w latach 30. XX wieku.
Historia.
Początkowo budynek miał być większy, ze szkicu zamieszczonego w warszawskim "Tygodniku Ilustrowanym" z 1912 r. wynika, że planowano dłuższą elewację północną. Budowlę projektu Brunona Paprockiego zbudowało przedsiębiorstwo budowlane L.W. Sobieraj. Nadzór budowy sprawował D.M. Matulewicz. Był to największy wówczas gmach mieszkalny w mieście. Zarządca od początku borykał się z problemem znalezienia lokatorów do tak dużej i luksusowej budowli. Początkowo budynek miał być częścią założenia urbanistycznego złożonego z 40 kamienic, jednak ostatecznie nie powstały żadne inne budowle z tego projektu. 
W czasie I wojny światowej Niemcy urządzili w budynku szpital dla żołnierzy. W listopadzie 1918 r. Polacy uniemożliwili wywóz najkosztowniejszej aparatury i zaopatrzenia, nie uchroniono jednak budynku przed częściową grabieżą przez miejscową ludność. W tym samym miesiącu Dom Księcia przejęło Wojsko Polskie z zachowaniem dotychczasowego przeznaczenia. Naczelnym lekarzem szpitala i garnizonu częstochowskiego został dr kpt. Józef Kluczewski. Pod jego kierunkiem budynek wyremontowano i urządzono 11 sal dla 70 chorych. Szpital służył jako zaplecze podczas walk w obronie Lwowa, wojny bolszewickiej i III powstania śląskiego. W latach 1919–1921 lokalne społeczności wspierały szpital dostawami żywności i kwestami na jego rzecz. W drugiej połowie 1921 r. szpital zlikwidowano jako niepotrzebny.
Budynek pozostał w rękach Wojska Polskiego i znajdował się w zasobach Funduszu Kwaterunku Wojskowego a wykorzystywany był jako dom dla rodzin oficerów, m.in. apartament na piętrze od strony al. Wolności przeznaczony był dla dowódcy 7. Dywizji Piechoty. Wówczas został on ukończony, otrzymał oświetlenie elektryczne, instalację wodną i kanalizacyjną. W pierwotnej postaci budynek wieńczyły dwie kopuły, jedna znajdująca się nad głównym wejściem od strony obecnej Alei Wolności, oraz druga, narożna. Budynek od strony północnej oraz zachodniej otoczony był zorganizowaną zielenią.
Po zamachu majowym budynek nazwano "Pawilonem Marszałka Józefa Piłsudskiego", jednak nazwa nie przyjęła się wśród mieszkańców miasta. Dwa lata później ukończono remont, w ramach którego usunięto kopuły, przebudowano balkony, a dekorację elewacji zmieniono z secesyjnej na modernistyczną projektu arch. Bolesława Handesmana-Targowskiego. W 1931 r. ukończono prace, w ramach których dobudowano od strony ul. Boya-Żeleńskiego kasyno wojskowe. Był to pierwszy i jak dotąd ostatni generalny remont budynku, ujmujący charakteru obiektowi. Jako powód przebudowy dachu wskazywano także, że gnieździło się tam ptactwo i uznano to za najlepsze rozwiązanie do pozbycia się problemu.
Najbardziej reprezentacyjne były mieszkania frontowe, przeznaczone dla oficerów wyższej rangi. Były to mieszkania trzy i czteropokojowe o rozległej powierzchni i wysokości około czterech metrów. Posiadały one reprezentacyjne wejście frontowe oraz tylne wejście kuchenne dla służby. Mieszkania w oficynach oraz od strony zachodniej zajmowali żołnierze niższych rang oraz pracownicy administracji wojskowej. W budynku mieściła się także w tamtych latach kaplica, którą opiekował się kapelan ksiądz Żelaznowski. Apartament na pierwszym piętrze od strony Alei Wolności przeznaczony był dla dowódcy dywizji. Mieszkał w nim generał Mieczysław Dąbkowski, a po nim generał Janusz Gąsiorowski. W domu Księcia mieszkał też późniejszy Szef Sztabu Generalnego generał Wacław Stachiewicz oraz inni dowódcy. W latach 1935–1938 mieszkał tutaj płk Stanisław Maczek pełniąc w tym czasie funkcje dowódcy 7 Dywizji Piechoty stacjonującej w Częstochowie.
W 1930 r. praw do budynku na drodze sądowej bezskutecznie dochodziła wdowa po księciu Michale – Natalia Szeremietjewska.
Do budynku w tamtych czasach przylegał wielki obszar ogrodowo–parkowy. Kończył się on dopiero przy obecnym gimnazjum numer dziewięć, wtedy był to zakład wychowawczy Ojców Salezjanów. Park był starannie utrzymany, zadrzewiony z alejkami do spacerowania oraz ławkami. Był tam również kort tenisowy, ogródki działkowe, strzelnica polowa oraz duża altana. Zimą kort służył za lodowisko, obok usypana była skarpa służąca dzieciom do zjeżdżania na sankach.
Wraz z nadejściem II wojny światowej ruszył transport kolejowy z bocznicy przy Domu Księcia, mający na celu wywiezienie rodzin wojskowych w bezpieczne miejsce. Plan zakładał wywiezienie na Kresy Wschodnie, do Kowla. Część z nich jednak wróciła, reszta obiektu była zamieszkana przez ludzi przybyłych podczas wojny z Wielkopolski. W 1943 r. wszyscy mieszkańcy Domu Księcia zostali usunięci ze swoich mieszkań. Budynek został przeznaczony na hotel dla niemieckich żołnierzy.
Po 1945 r. budynek przeszedł w ręce administracji gospodarki komunalnej i został przeznaczony na cele mieszkalne, kwaterowano w nim często tzw. uciążliwych lokatorów.
W 2008 r. częstochowski ZGM sporządził kosztorys renowacji, szacujący ich wartość na ponad 40 mln zł. W 2011 r. portugalska firma Mota Engil planowała wyremontować kamienicę w zamian za przyszłe dochody z czynszów, ale plan został zarzucony z powodu oporu lokatorów mieszkań własnościowych, którzy odmawiali sprzedania ich po cenie rynkowej.
Kamienica ta uważana jest za domniemane miejsce urodzin Piotra Skrzyneckiego. 
Aktualnie w Domu Księcia swoją siedzibę ma kilka sklepów oraz różne instytucje m.in. kaplica Kościoła Adwentystów Dnia Siódmego, poradnia stowarzyszenia Monar i Społeczna Szkoła Baletowa.

</doc>
<doc id="156557" url="https://pl.wikipedia.org/wiki?curid=156557" title="Ale (piwo)">
Ale (piwo)

Ale (angielska wym. ) – piwo górnej fermentacji przygotowywane z udziałem drożdży Saccharomyces cerevisiae. Zastosowanie tego typu drożdży oraz wyższych temperatur fermentacji (najczęściej w przedziale 18–25°C) sprawia, że piwa tego typu charakteryzują się znacznie bardziej złożonym smakiem i aromatem niż lagery. Historycznie piwa górnej fermentacji były produkowane przede wszystkim w Wielkiej Brytanii, Irlandii, Belgii, Niemczech, w wybranych rejonach Stanów Zjednoczonych oraz Kanady, a także w Polsce. Obecnie piwa typu Ale, często wzorowane na "stylach narodowych", są produkowane przez browary w różnych częściach świata.
Angielskie Ale.
Angielski gatunek ciemnobrązowego lub jasnobrązowego piwa uzyskiwanego z mieszanki słodu zwykłego i skarmelizowanego o smaku od bardzo gorzkiego do słodkawego. Wytwarzane jest ono za pomocą drożdży górnej fermentacji. Zaliczane jest do piw jasnych i mocnych (zawiera 3-6% alkoholu).
W średniowieczu produkowane było niemal w każdym domostwie na Wyspach Brytyjskich. Jego wytwarzaniem zajmowały się głównie kobiety. Zdarzało się też, że pełniły urząd wiejskiego kipera, oceniającego jakość piwa przeznaczonego na sprzedaż.
Produkowane jest w kilku odmianach:
W angielskich barach "ale" bywa podawane jako "Half and half", średnio gorzki napój tworzony poprzez połączenie równych porcji odmian bitter oraz mild.

</doc>
<doc id="156559" url="https://pl.wikipedia.org/wiki?curid=156559" title="Finistère">
Finistère

Finistère [] (bret. "Penn-ar-Bed") – departament w północno-zachodniej Francji w prowincji Bretania. Oznaczony numerem 29, w 2020 roku liczył 917 tys. mieszkańców.
Położony na skraju Półwyspu Bretońskiego jest najbardziej wysuniętym na północny-zachód departamentem kontynentalnej Francji. Od wschodu graniczy z dwoma departamentami Bretanii: Côtes-d’Armor oraz Morbihan. Pozostałe granice tworzą akweny: kanał La Manche na północy, Ocean Atlantycki (Morze Celtyckie) na zachodzie oraz Zatoka Biskajska na południu. Prefekturą departamentu Finistère jest miasto Quimper. Inne ważniejsze miejscowości to: Brest, Châteaulin, Morlaix. Departament został utworzony 4 marca 1790 roku. 

</doc>
<doc id="156560" url="https://pl.wikipedia.org/wiki?curid=156560" title="Prometeusz (księżyc)">
Prometeusz (księżyc)

Prometeusz (Saturn XVI) – jeden z wewnętrznych księżyców Saturna, odkryty w 1980 na podstawie zdjęć przesłanych przez sondę Voyager 1. Nazwa pochodzi od Prometeusza, postaci z mitologii greckiej.
Prometeusz od wewnętrznej strony pierścienia F, wraz z Epimeteuszem i Janusem po zewnętrznej stronie, są księżycami pasterskimi tego pierścienia. Sonda Cassini zaobserwowała skomplikowane oddziaływanie między pierścieniem a Prometeuszem, którego grawitacja tworzy zagęszczenia, zafalowania, a czasem wręcz skręca pierścień F, a także przyciąga część materiału z niego.
Gęstość Prometeusza jest bardzo niska, jest to prawdopodobnie porowate, lodowe ciało.

</doc>
<doc id="156561" url="https://pl.wikipedia.org/wiki?curid=156561" title="Prometeusz">
Prometeusz



</doc>
<doc id="156564" url="https://pl.wikipedia.org/wiki?curid=156564" title="Dole">
Dole

Dole – miejscowość i gmina położona we wschodniej Francji nad rzeką Doubs, w departamencie Jura.
Według danych na rok 1990 gminę zamieszkiwało 26 577 osób, a gęstość zaludnienia wynosiła 692 osoby/km² (wśród 1786 gmin Franche-Comté Dole plasuje się na 4. miejscu pod względem liczby ludności, natomiast pod względem powierzchni na miejscu 13.).
Etymologia.
Nazwa miasta pochodzi od wapiennych wzgórz otaczających miasto i rzekę Doubs.
Znane postacie.
W roku 1822 w Dole urodził się Ludwik Pasteur, mikrobiolog i chemik

</doc>
<doc id="156567" url="https://pl.wikipedia.org/wiki?curid=156567" title="Saturn XVI">
Saturn XVI



</doc>
<doc id="156568" url="https://pl.wikipedia.org/wiki?curid=156568" title="1980 S 27">
1980 S 27



</doc>
<doc id="156571" url="https://pl.wikipedia.org/wiki?curid=156571" title="Goodnight Lovers">
Goodnight Lovers

Goodnight Lovers – singel grupy Depeche Mode promujący album "Exciter". Na stronie B utworu znalazła się akustyczna wersja piosenki "When the Body Speaks".

</doc>
<doc id="156572" url="https://pl.wikipedia.org/wiki?curid=156572" title="Ptaki grzebieniowe">
Ptaki grzebieniowe

Ptaki grzebieniowe, grzebieniowce (Carinatae) – grupa ptaków obejmująca gatunki mające na mostku grzebień kostny – miejsce przyczepu mięśni poruszających skrzydła. 
W założeniu termin ten miał mieć znaczenie systematyczne i grupować razem ptaki latające i pingwiny, ale okazał się nie mieć wartości filogenetycznej, ponieważ wyłącza z grupy ptaków grzebieniowych te gatunki niezdolne do lotu, które są bliskimi krewnymi ptaków latających. Na przykład nielotna papuga kakapo znalazłaby się poza tą grupą razem z bezgrzebieniowymi strusiami, zamiast zgodnie z pokrewieństwem zostać pogrupowana razem z innymi papugami.
Terminem używanym w systematyce ptaków, który jest bliski znaczeniowo ptakom grzebieniowym jest nadrząd ptaków neognatycznych.

</doc>
<doc id="156573" url="https://pl.wikipedia.org/wiki?curid=156573" title="Calvados">
Calvados



</doc>
<doc id="156574" url="https://pl.wikipedia.org/wiki?curid=156574" title="Cher (ujednoznacznienie)">
Cher (ujednoznacznienie)



</doc>
<doc id="156578" url="https://pl.wikipedia.org/wiki?curid=156578" title="Pandora (księżyc)">
Pandora (księżyc)

Pandora (Saturn XVII) – księżyc Saturna, odkryty w 1980 na podstawie zdjęć sondy Voyager 1. Jego nazwa pochodzi od Pandory, postaci z mitologii greckiej.
Pandora jest jednym z księżyców pasterskich pierścienia F, krążącym po jego zewnętrznej stronie. Znajduje się ona w rezonansie orbitalnym z Prometeuszem, co powoduje, że orbity obu księżyców są chaotyczne i nie da się przewidzieć ich parametrów w dalekiej przyszłości.

</doc>
<doc id="156579" url="https://pl.wikipedia.org/wiki?curid=156579" title="Terytoria zamorskie Francji">
Terytoria zamorskie Francji



</doc>
<doc id="156582" url="https://pl.wikipedia.org/wiki?curid=156582" title="Urządzenie wylotowe">
Urządzenie wylotowe

Urządzenie wylotowe - zamocowane na wylocie lufy pomocnicze urządzenie, które zmieniając charakter wypływu gazów prochowych z lufy po wystrzale, wpływa na właściwości eksploatacyjne broni. Jest to urządzenie pomocnicze, dlatego najczęściej ma prostą konstrukcję i małą masę.
Rodzaje urządzeń wylotowych:

</doc>
<doc id="156584" url="https://pl.wikipedia.org/wiki?curid=156584" title="Wikinews">
Wikinews

Wikinews – wolnodostępny serwis informacyjny oparty na technologii Wiki. Oznacza to, że każdy jego użytkownik (zarówno zarejestrowany, jak i niezarejestrowany) może redagować jego zawartość, dodawać nowe artykuły i tworzyć materiały dziennikarskie. Celem tego obywatelskiego dziennikarstwa jest dbałość zarówno o przestrzeganie praw autorskich, pozwalanie na łatwiejsze udostępnianie treści, lecz także dbałość o wiarygodność. Serwis był notowany w rankingu Alexa na miejscu 63574.
Podobnie jak Wikipedia, Wikibooks czy Wikisłownik Wikinews jest projektem Wikimedia Foundation i działa w oparciu o oprogramowanie MediaWiki. W przeciwieństwie do Wikipedii, zawartość Wikinews nie jest dostępna na licencji GFDL, lecz Creative Commons Attribution 2.5. Jest to licencja mniej restrykcyjna od GFDL, pozwala na swobodne korzystanie z objętej nią zawartości pod warunkiem podania autora.
Serwis dostępny jest w wielu językach, m.in.: angielskim, niemieckim, polskim i włoskim. Użytkownicy Wikinews to Wikireporterzy. Angielska wersja Wikinews, poza elektroniczną wersją artykułów, przygotowuje również skróty wiadomości w postaci i .
Charakterystyka polskiego Wikinews.
Serwis kieruje się podobnymi zasadami jak jej siostrzane projekty. W Wikinews każdy artykuł dotyczy tylko jednego wydarzenia. Jedną z ważniejszych zasad jest neutralny punkt widzenia. Kiedy to tylko możliwe, w artykule powinny zostać przedstawione wszystkie poglądy na daną sprawę. Wikinews nie jest miejscem na osobiste opinie lub przypuszczenia – liczą się tylko fakty i ich możliwe konsekwencje. Artykuły dotyczą zarówno spraw globalnych jak i lokalnych, co sprawia, że przedstawiane wiadomości mają być zarówno ciekawe, jak i treściwe dla czytelników mieszkających na całym świecie. Serwis opiera się na współpracy. Wiadomości nie posiadają pojedynczych autorów, czy reporterów, każdy może zmieniać, edytować, poprawiać i przepisywać każdy z prezentowanych tutaj artykułów. Wikinews nie jest papierowym źródłem informacji, nie ma żadnych limitów danych. Jest dużo miejsca, którego nie trzeba oszczędzać. Oznacza to, że styl i długość pisania nieodzowne dla papieru nie obowiązują.
Chociaż większość tekstów opracowywana jest na bazie źródeł w innych serwisach informacyjnych, nie brakuje także materiałów autorskich. Wikinews nawiązało również współpracę z innym serwisami informacyjnymi. Pomysłem na przyszłość jest stworzenie Otwartej Agencji Informacyjnej – sieci wolnych serwisów pozwalających innym i sobie nawzajem na kopiowanie i rozpowszechnianie materiałów komercyjnie i niekomercyjnie na licencjach zgodnych z licencją, na jakiej działa Wikinews.
Najczęściej pojawiają się newsy związane ze sportem i polityką, ale także prawie codziennie można znaleźć jakieś ciekawostki ze świata nauki czy też opis wydarzeń kulturalnych.
Projekt nie jest tak popularny jak Wikipedia. Dziennie notuje się ok. 600 odwiedzin strony głównej.

</doc>
<doc id="156585" url="https://pl.wikipedia.org/wiki?curid=156585" title="BAR Honda">
BAR Honda



</doc>
<doc id="156587" url="https://pl.wikipedia.org/wiki?curid=156587" title="Saturn XVII">
Saturn XVII



</doc>
<doc id="156588" url="https://pl.wikipedia.org/wiki?curid=156588" title="1980 S 26">
1980 S 26



</doc>
<doc id="156589" url="https://pl.wikipedia.org/wiki?curid=156589" title="Pandora (ujednoznacznienie)">
Pandora (ujednoznacznienie)



</doc>
<doc id="156590" url="https://pl.wikipedia.org/wiki?curid=156590" title="Dykasteria do spraw Popierania Jedności Chrześcijan">
Dykasteria do spraw Popierania Jedności Chrześcijan

Dykasteria do spraw Popierania Jedności Chrześcijan – jedna z dykasterii kurii rzymskiej prowadząca w imieniu Kościoła katolickiego działalność ekumeniczną, wcześniejsza nazwa: Papieska Rada do spraw Popierania Jedności Chrześcijan.
Geneza i rozwój.
W 1958 nowo wybrany Jan XXIII ogłosił zamiar zwołania soboru powszechnego. W 1959 patriarcha melchicki Maksymos IV Saigh i arcybiskup Paderborn Lorenz Jaeger skierowali do papieża noty, w których proponowali, by kwestie ekumenizmu przygotowała pod obrady soborowe specjalna komisja lub kongregacja. Uznając słuszność tych propozycji, Jan XXIII, mocą "motu proprio" z 5 lipca 1960 "Superno Dei nutu", powołał 12 komisji przygotowujących Sobór watykański II. Wśród nich był Sekretariat do spraw popierania Jedności Chrześcijan. Powołanie tego ciała miało być, w zamyśle papieża, wyrazem życzliwości wobec chrześcijan-niekatolików.
Sekretariat aktywnie uczestniczył w przygotowaniach do Soboru, przygotowując schematy, jak również dobrze służył obradom Soboru, wnosząc do schematów poprawki żądane przez ojców soborowych. Sekretariat opracował projekty dekretu o ekumenizmie "Unitatis redintegratio", deklaracji o wolności religijnej "Dignitatis humanae" i deklaracji o stosunku kościoła do religii niechrześcijańskich "Nostra aetate", a także uczestniczył w pracach nad konstytucją dogmatyczną o kościele "Lumen gentium". Inicjatywą sekretariatu było zaproszenie na Sobór obserwatorów innych kościołów i wspólnot chrześcijańskich. W toku Soboru, 15 stycznia 1963, Sekretariat został podniesiony do rangi komisji soborowej.
Po zakończeniu Soboru Sekretariat kontynuował działalność. 3 stycznia 1966 papież Paweł VI włączył go w strukturę Kurii Rzymskiej jak stałą dykasterię. Konstytucją apostolską "Pastor Bonus" z 28 czerwca 1988 Jan Paweł II podniósł Sekretariat do rangi Papieskiej Rady, zaś papież Franciszek po reformie Kurii Rzymskiej w 2022 roku ustanowił ją jedną z dykasterii.
Rada reprezentuje Kościół katolicki w ramach Globalnego Forum Chrześcijańskiego.
Struktura i kompetencje.
Rada jest podzielona merytorycznie na dwie sekcje: wschodnią, zajmującą się stosunkami z kościołami na Wschodzie i zachodnią, zajmującą się stosunkami z wspólnotami kościelnymi i kościołami Zachodu oraz ze Światową Radą Kościołów. W skład Rady wchodzi około 30 członków - kardynałów, biskupów i konsultorów. Z urzędu członkami Rady są prefekci Kongregacji do spraw Kościołów Wschodnich i do spraw Ewangelizacji Ludów. Z Radą jest personalnie związana Komisja do spraw stosunków Wyznaniowych z Żydami, powołana przez Pawła VI w 1974 - przewodniczący i sekretarz Rady są przewodniczącym i sekretarzem Komisji.
Kompetencje Rady zostały określone konstytucją apostolską Pawła VI "Regimini ecclesiae" z 1967. Sprowadzają się do prowadzenia i koordynowania dialogów ekumenicznych prowadzonych przez Kościół katolicki z innymi Kościołami i wspólnotami chrześcijańskimi oraz do podtrzymywania postawy ekumenicznej wewnątrz Kościoła katolickiego. Temu służy wydawanie przez Radę kolejnych dokumentów, przekładających idee ekumeniczne na język prawa kanonicznego. Są to między innymi:
Przewodniczący Rady (Sekretariatu do 1988).
W latach 1994–2014 członkiem Rady był abp Henryk Muszyński, arcybiskup senior gnieźnieński.

</doc>
<doc id="156593" url="https://pl.wikipedia.org/wiki?curid=156593" title="Saturn III">
Saturn III



</doc>
<doc id="156594" url="https://pl.wikipedia.org/wiki?curid=156594" title="Yellowcard">
Yellowcard

Yellowcard – amerykańska grupa wykonująca szeroko pojętą muzykę rockową. Powstała w 1997 roku, w Jacksonville w stanie Floryda. Cechą charakterystyczną formacji jest używanie skrzypiec w swoich utworach, co jest nietypowe w tym gatunku muzycznym.
Zespół oficjalnie zadebiutował w 1997 roku z albumem "Midget Tossing", lecz prawdziwą sławę zespołowi przyniósł rok 2003, czyli data wydania czwartego albumu pt. "Ocean Avenue". Dwie piosenki formacji: "Breathing" i "Rough landing Holly" zostały wykorzystane w grze FlatOut 2.
24 czerwca 2016 zespół wydał oświadczenie w którym poinformował o zakończeniu swojej działalności, a także zapowiedział wydanie ostatniego albumu, który ukazał się 30 września 2016. 25 Marca 2017 zespół zagrał swój ostatni koncert w budynku House of Blues w Anaheim.

</doc>
<doc id="156600" url="https://pl.wikipedia.org/wiki?curid=156600" title="Roman Paszkowski">
Roman Paszkowski

Roman Wincenty Paszkowski (ur. 19 lipca 1914 w Gułowie w woj. lubelskim, zm. 16 sierpnia 1998 w Katowicach) – generał broni pilot Wojska Polskiego, oficer WP od 1936, uczestnik wojny obronnej 1939, dwukrotnie ranny podczas walk, jeniec niemieckich oflagów (1939–1945), więzień okresu stalinowskiego (1951–1955), dowódca 1 Korpusu Obrony Przeciwlotniczej Obszaru Kraju (1959–1962), dowódca Wojsk Obrony Powietrznej Kraju (1967–1976), ambasador PRL w Angoli (1976–1980), wojewoda katowicki (1981–1985), przewodniczący Rady Ochrony Pamięci Walk i Męczeństwa (1985–1990), poseł na Sejm PRL IX kadencji z ramienia PZPR, prezes Klubu Generałów WP.
Życiorys.
II RP i II wojna światowa.
Był synem Wacława Paszkowskiego (1886–1973) – administratora majątku ziemskiego w Gułowie – oraz Stefanii z Oprawskich (1887–1964). Od 1925 uczęszczał do Państwowego Gimnazjum Męskiego im. Adama Czartoryskiego w Puławach, a następnie do Gimnazjum oo. Salezjanów w Sokołowie Podlaskim. Absolwent Korpusu Kadetów Nr 3 w Rawiczu (1934), gdzie złożył maturę z zakresu przyrodniczo-matematycznego i egzamin uprawniający do rozpoczęcia nauki na drugim roku szkoły podchorążych (oficerskiej). W 1934 rozpoczął naukę w Szkole Podchorążych Piechoty w Ostrowi Mazowieckiej. Odbył praktykę w 41 Suwalskim Pułku Piechoty. Na stopień podporucznika został mianowany ze starszeństwem z 15 października 1936 i 42. lokatą w korpusie oficerów piechoty. Promocji dokonał gen. bryg. Emil Krukowicz-Przedrzymirski. W latach 1936–1939 służył w 22 Pułku Piechoty w Siedlcach jako dowódca plutonu podchorążych rezerwy (od października 1936 do lipca 1937), dowódca plutonu w pułkowej szkole podoficerskiej (od lipca 1937 do marca 1938), dowódca plutonu kompanii rekruckiej (od marca do maja 1938), dowódca kompanii strzeleckiej (od maja do września 1938), dowódca plutonu strzelców wyborowych 9. kompanii (od września 1938 do marca 1939), a następnie od marca 1938 dowódca kompanii piechoty.
W wojnie obronnej 1939 walczył na czele 7. kompanii 22 Pułku Piechoty 9 DP w rejonie Jeziora Koronowskiego, pod Bydgoszczą i Kutnem, w pasie natarcia XIX Korpusu Pancernego gen. Heinza Guderiana. Jego kompania wyróżniła się w boju, a on sam podczas walk był dwukrotnie ranny (4 września w plecy przypadkowym odłamkiem z działa czołgowego, 19 września podczas nalotu na szpital, w którym leżał). Za wykazane męstwo w walce dopiero po 7 latach został odznaczony Krzyżem Srebrnym Orderu Virtuti Militari. Po dostaniu się do niewoli niemieckiej początkowo przebywał w szpitalu polowym w Dobrzelinie, a następnie w szpitalu pod Berlinem, skąd przetransportowany został do oflagu w Brunszwiku. W latach 1941–1945 był osadzony w Oflagu II C w Woldenbergu; uczestniczył w obozowym ruchu oporu organizowanym przez Armię Krajową.
W styczniu 1945 obóz został przez Niemców stopniowo ewakuowany w kierunku Lubeki, gdzie Roman Paszkowski doczekał wyzwolenia przez Brytyjczyków.
Kariera wojskowa w PRL.
Po powrocie do kraju wstąpił 25 lipca 1945 do Wojska Polskiego. Po ukończeniu kursu dowódców batalionów w Centrum Wyszkolenia Piechoty w Rembertowie (22 października 1945), został skierowany do Sztabu Generalnego WP. W latach 1946–1948 był szefem Wydziału Wojskowych Spraw Zagranicznych Sztabu Generalnego WP (trafił tam rok wcześniej z rekomendacji gen. Józefa Kuropieski, kolegi z czasów niewoli). Od listopada 1948 studiował w Akademii Sztabu Generalnego WP im. gen. Karola Świerczewskiego, a od 1947 zaocznie w Szkole Głównej Służby Zagranicznej.
Uwięzienie w okresie stalinowskim.
W styczniu 1951 został bezpodstawnie aresztowany przez Informację Wojskową pod zarzutem szpiegostwa na rzecz państw zachodnich; przez 4 lata śledztwa był poddawany presji fizycznej i psychicznej, przebywał w pojedynczej celi, bez kontaktu z rodziną i możliwości odbywania spacerów. Był jednym z pierwszych oficerów przedwojennych aresztowanych w ramach śledztwa dotyczącego rzekomego spiskowania w celu obalenia siłą ustroju państwa oraz szpiegostwa, a także powiązań z grupą gen. Stanisława Tatara i gen. Jerzego Kirchmayera. Rozkazem personalnym MON z 14 grudnia 1951 został zwolniony z wojska. W lutym 1955 umorzono prowadzone przeciwko niemu śledztwo z powodu braku dowodów winy i uwolniono.
Dalsza kariera wojskowa.
Po uwolnieniu w 1955, w latach 1955–1957 pracował jako wicedyrektor departamentu w Ministerstwie Rolnictwa.
Po przemianach politycznych w Polsce w październiku 1956 napisał raport o ponowne przyjęcie do służby w WP. Zgodnie z rozkazem MON w styczniu 1957 przyjęty ponownie do wojska i powołany na kierownika Studium Wojskowego Politechniki Warszawskiej. We wrześniu 1957, po zdaniu ostatnich egzaminów otrzymał dyplom ukończenia Akademii Sztabu Generalnego WP. Z kolei dyplom ukończenia Szkoły Głównej Służby Zagranicznej odebrał w grudniu 1956.
Od sierpnia 1957 służył w Wojskach Lotniczych i Obrony Przeciwlotniczej Obszaru Kraju (WL i OPL OK). Był kolejno dowódcą Centralnego Stanowiska Dowodzenia Dowódcy Wojsk Lotniczych i OPL OK (od sierpnia 1957 do maja 1959), szefem sztabu Wojsk Obrony Przeciwlotniczej Obszaru Kraju (od maja do grudnia 1959) oraz dowódcą 1 Korpusu Obrony Przeciwlotniczej Obszaru Kraju (od grudnia 1959 do lipca 1962). W 1960 ukończył indywidualny kurs pilotażu i uzyskał tytuł pilota wojskowego. Jego instruktorami byli późniejsi generałowie Marian Bondzior i Władysław Hermaszewski. Latał na samolotach TS-8 Bies i Jak-12. 22 września 1961 na mocy uchwały Rady Państwa awansowany na generała brygady. Nominację wręczył 29 września 1961 w Belwederze przewodniczący Rady Państwa PRL Aleksander Zawadzki.
Po utworzeniu w lipcu 1962 Wojsk Obrony Powietrznej Kraju jako odrębnego rodzaju Sił Zbrojnych, został wyznaczony na zastępcę dowódcy tych wojsk do spraw szkolenia bojowego, a następnie (od 1963) do spraw liniowych. 28 lipca 1967 objął stanowisko dowódcy Wojsk Obrony Powietrznej Kraju, w miejsce usuniętego gen. Czesława Mankiewicza. Przyczynił się do znaczącego rozwoju tych wojsk. 9 października 1968 został awansowany na generała dywizji. Nominację wręczył mu w Belwederze 12 października 1968 przewodniczący Rady Państwa PRL marszałek Polski Marian Spychalski. 3 października 1989 awansowany do stopnia generała broni. Nominację wręczył mu w Belwederze 9 października 1989 Prezydent PRL gen. armii Wojciech Jaruzelski. W listopadzie 1985 został oficjalnie pożegnany przez ministra obrony narodowej gen. armii Floriana Siwickiego w związku z zakończeniem zawodowej służby wojskowej i w styczniu 1986 został przeniesiony w stan spoczynku. Łącznie służył w Wojsku Polskim przez 57 lat (z pięcioletnią przerwą związaną z aresztowaniem w czasach stalinowskich), z czego aż 25 lat w stopniu generalskim.
Działalność polityczna i społeczna.
Od 1946 do 1948 członek PPR, a od 1948 do 1990 członek PZPR. W latach 1976–1980 urlopowany z wojska w związku z wyznaczeniem przez Radę Państwa na stanowisko ambasadora PRL w Angoli, a od 1979 także na Wyspach Świętego Tomasza i Książęcej. W stanie wojennym 16 grudnia 1981, już po tragedii w kopalni Wujek wyznaczony przez premiera gen. armii Wojciecha Jaruzelskiego na stanowisko wojewody katowickiego. Na stanowisku wojewody przyczynił się do uspokojenia nastrojów na Śląsku, za co otrzymał m.in. podziękowania od biskupa diecezji katowickiej Herberta Bednorza. Od września 1983 był przewodniczącym Konwentu Wojewodów. W styczniu 1984 został członkiem egzekutywy Komitetu Wojewódzkiego PZPR w Katowicach, ze składu której ustąpił w maju 1985 w związku z zakończeniem pracy w Katowicach.
Od 17 maja 1985 do 28 lutego 1990 pełnił funkcję przewodniczącego Rady Ochrony Pamięci Walk i Męczeństwa. Inicjator upamiętnienia oficerów pomordowanych na Wschodzie. W kwietniu 1989 zorganizował pierwszą pielgrzymkę Rodzin Katyńskich do Katynia oraz przewiezienie urn z masowych grobów w Katyniu do Warszawy i ich uroczyste złożenie na Powązkach oraz w Grobie Nieznanego Żołnierza. Z jego inicjatywy powołano przy Radzie Komisję ds. Upamiętnienia Ofiar Stalinizmu z Zenonem Komenderem na czele. Wniósł duży wkład w upamiętnienie czynu bojowego Polskich Sił Zbrojnych na Zachodzie. Jeden z głównych patronów budowy Muzeum Czynu Bojowego Kleeberczyków w gminie Wola Gułowska.
Ponadto w latach 1985–1989 był posłem na Sejm PRL IX kadencji i przewodniczącym sejmowej Komisji Odpowiedzialności Konstytucyjnej. W latach 1974–1979 oraz 1985–1990 był członkiem Rady Naczelnej ZBoWiD, w 1986 wiceprzewodniczącym Komitetu Honorowego "Encyklopedii Pamięci Narodowej". W latach 1986–1989 był członkiem Ogólnopolskiego Komitetu Grunwaldzkiego. Przewodniczący Komitetu Honorowego Odbudowy Zamku Piastowskiego w Raciborzu. 11 listopada 1988 wszedł w skład Honorowego Komitetu Obchodów 70 rocznicy Odzyskania Niepodległości przez Polskę, którego przewodnictwo objął I sekretarz KC PZPR gen. armii Wojciech Jaruzelski. W 1989 wszedł w skład Komisji ds. Rewaloryzacji Cmentarza Łyczakowskiego we Lwowie oraz Komisji ds. opieki i uporządkowania Cmentarza na Rossie w Wilnie. W 1989 był członkiem Obywatelskiego Komitetu ds. Rewaloryzacji Grobu Nieznanego Żołnierza w Warszawie, któremu przewodniczył gen. bryg. pil. Stanisław Skalski. W 1989 kandydował do Senatu PRL z województwa warszawskiego. Od lutego 1990 do lutego 1991 był wiceprzewodniczącym Rady Ochrony Pamięci Walk i Męczeństwa nowej kadencji.
Działacz lotnictwa sportowego, w latach 1964–1968 prezes, a od 1968 honorowy prezes Aeroklubu Warszawskiego.
Od 1990 działał w środowisku kombatanckim. W 1996 należał do grupy generałów – współzałożycieli Klubu Generałów WP, a w latach 1996–1998 był pierwszym prezesem Klubu Generałów Wojska Polskiego. Był także wiceprezesem działającej w Katowicach Fundacji Nagród i Wyróżnień im. Bohaterów Wieży Spadochronowej, której celem było upamiętnienie bohaterstwa harcerzy śląskich podczas walk we wrześniu 1939.
Upamiętnienie zbrodni katyńskiej.
Był pierwszym przedstawicielem władz PRL, który oficjalnie odwiedził Katyń (w 1987). W 1987 wypowiedział się na łamach tygodnika „Panorama”, że wszędzie, gdzie na terytorium ZSRR zginęli Polacy, muszą zostać ustawione pomniki i tablice pamiątkowe. Wymienił też liczbę 15 000 polskich oficerów i stwierdził: „Musimy naszym wnukom przekazać prawdę”. 5 kwietnia 1989 zorganizował wyjazd do Katynia samolotem specjalnym delegacji państwowej i grupy rodzin katyńskich. Została tam odprawiona msza i pobrana ziemia z masowych grobów. 18 kwietnia 1989 złożono ją w niszy Grobu Nieznanego Żołnierza i pod pomnikiem katyńskim na Powązkach Wojskowych. Jesienią 1989 Rada Ochrony Pamięci Walk i Męczeństwa pod jego przewodnictwem zorganizowała pierwszy pociąg specjalny do Katynia dla rodzin zamordowanych.
Śmierć i pogrzeb.
Zmarł 16 sierpnia 1998 w Katowicach, gdzie uczestniczył w uroczystościach jubileuszu święceń kapłańskich zaprzyjaźnionego księdza. W dniu 20 sierpnia biskup tarnowski Wiktor Skworc odprawił w archikatedrze Chrystusa Króla w Katowicach mszę żałobną w intencji generała.
Został pochowany 21 sierpnia 1998 z honorami na Cmentarzu Wojskowym na Powązkach w Warszawie (kwatera D6-2-39). Uroczystość pogrzebową poprzedziła msza święta w katedrze polowej WP w Warszawie, którą celebrował biskup polowy Wojska Polskiego gen. dyw. Sławoj Leszek Głódź. W pogrzebie wziął udział m.in. były Prezydent RP gen. armii Wojciech Jaruzelski i były premier PRL Zbigniew Messner. Egzekwie żałobne odprawił z-ca Dziekana WP ks. płk Jan Mrugacz. Mowy pogrzebowe wygłosili: gen. dyw. Jarosław Bielecki – w imieniu Sztabu Generalnego WP, gen. broni pil. Jerzy Gotowała – w imieniu żołnierzy Wojsk Lotniczych i Obrony Powietrznej oraz gen. bryg. dr Jan Celek – w imieniu Klubu Generałów WP.
Życie prywatne.
Mieszkał w Warszawie. Od 1946 żonaty z Aleksandrą Zenoną z domu Precht. Miał syna Andrzeja (zmarł w 2009) i córkę Aleksandrę.

</doc>
<doc id="156602" url="https://pl.wikipedia.org/wiki?curid=156602" title="Kapitał społeczny">
Kapitał społeczny

Kapitał społeczny – termin z pogranicza ekonomii i socjologii, oznaczający kapitał (jako element procesu produkcji i życia w zorganizowanym społeczeństwie), którego wartość opiera się na wzajemnych relacjach społecznych i zaufaniu jednostek, które dzięki niemu mogą osiągać więcej korzyści (z ekonomicznego i społecznego punktu widzenia). Uważa się, że istnieje pozytywny związek między wysokim poziomem kapitału społecznego a produktywnością gospodarki.
Termin został wprowadzony w sposób systematyczny do literatury socjologicznej w latach 70. XX wieku przez Pierre'a Bourdieu, a następnie rozpowszechniony przez Jamesa Colemana. Oba nazwiska związane są jednocześnie z dwiema odmiennymi szkołami rozumienia i definiowania tego pojęcia. Ze względu na funkcjonowanie odmiennych tradycji definiowania kapitału społecznego w literaturze podejmuje się próby odróżnienia podstawowych pojęć, tj. kapitał ludzki (tożsamość, cechy jednostkowe), kapitał społeczny (właściwości struktury społecznej, tworzony przez mechanizmy kulturowe jak np. tradycja i religia) i kapitał kulturowy (właściwości struktury kulturowej, normy i wartości z kultury grupy reprezentowanej przez jednostki).
Podejście Colemana i Putnama.
Szkołę Colemana reprezentuje przede wszystkim Robert Putnam, który spopularyzował termin w takich swoich pracach jak "Demokracja w działaniu. Tradycje obywatelskie we współczesnych Włoszech" czy też "Samotna gra w kręgle. Upadek i odrodzenie wspólnot lokalnych w Stanach Zjednoczonych" (1995/2008). W pierwszej z omawianych prac poświęconej tradycjom społeczeństwa obywatelskiego we Włoszech Putnam podaje następująca pośrednią definicję: 
Innymi słowy, w rozumieniu Putnama, kapitał społeczny oznacza ogół norm, sieci wzajemnego zaufania, lojalności, poziomych sieci zależności w danej grupie społecznej. Znanym kontynuatorem tej szkoły definiowania kapitału społecznego jest Francis Fukuyama, według którego w odniesieniu do społeczeństwa, kapitał społeczny oznacza umiejętność współpracy międzyludzkiej w obrębie grup i organizacji w celu realizacji własnych interesów. Warto podkreślić, że w tym paradygmacie kapitał społeczny jest niezbędnym elementem społeczeństwa obywatelskiego. Jak pisze Putnam: "przez analogię z pojęciami kapitału fizycznego i kapitału ludzkiego – narzędzi i umiejętności, które podnoszą indywidualną produktywność – centralną ideą teorii kapitału społecznego jest to, że sieci społeczne mają wartość".
Pojęcie kapitału społecznego po spopularyzowaniu go przez Putnama stało się częstym elementem studiów nad pozaekonomicznymi źródłami i uwarunkowaniami rozwoju gospodarczego. Przykładem zainteresowania się nim przez instytucje rządowe i pozarządowe są studia nad zasobami kapitału społecznego prowadzone przez Bank Światowy.
Podejście Bourdieu.
W nieco odmiennym rozumieniu Pierre'a Bourdieu, kapitał społeczny definiowany jest jako:
Warto zwrócić uwagę na następujące cechy specyficzne definicji Bourdieu, które odróżniają ją od sposobu definiowana kapitału społecznego przez Colemana czy Putnama:
Typy kapitału społecznego.
W późniejszych pracach Putnam wprowadził rozróżnienie pomiędzy kapitałem społecznym wiążącym ("bonding") i pomostowym ("bridging"). Ten pierwszy dotyczy więzi pomiędzy członkami jednej grupy społecznej, ten drugi odnosi się do sieci pomiędzy osobami należącymi do różnych społeczności. 
Jak pokazał to np. socjolog Alejandro Portes, zbyt silne więzi kapitału społecznego, w szczególności w jego formie wiążącej, mogą mieć szereg negatywnych skutków obejmujących m.in. wykluczanie osób nie należących do grupy, stosowanie przez grupę przymusu i ograniczenie swobody osób funkcjonujących w jej sieci kapitału społecznego. Są to formy tzw. negatywnego kapitału społecznego na bazie którego funkcjonują m.in. takie szkodliwe społecznie organizacje jak mafie.
Jak przyjmuje większość teoretyków kapitału społecznego w przeciwieństwie do kapitału finansowego, kapitał społeczny nie ulega zmniejszeniu w czasie użytkowania, lecz przeciwnie - pomnożeniu. Można wyróżnić również istnienie religijnego kapitału społecznego. 
W literaturze wskazuje się także na szereg innych kryteriów podziału typów kapitału społecznego jako zasobu. Kapitał społeczny może być wyróżniany ze względu na: poziom analizy socjologicznej i/lub ośrodek jego koncentracji (jednostki lub gospodarstwa domowe, grupy społeczne lub środowiska lokalne, instytucje lub kraje); ekonomiczny rodzaj dobra (dobro prywatne, dobro klubowe lub dobro publiczne); charakter efektów zewnętrznych (przynoszący negatywne lub pozytywne efekty); cele dysponenta (zorientowany na realizację celów partykularnych lub na realizację dobra wspólnego); siłę, ekskluzywność i częstotliwość kontaktów w istniejących powiązaniach (oparty na silnych powiązaniach i częstych kontaktach lub oparty na słabych powiązaniach i sporadycznych kontaktach); promień zaufania między osobami (od zaufania ograniczonego do najbliższej rodziny do zaufania zgeneralizowanego); stopień formalizacji (nieformalny lub formalny); oraz sferę, w której objawia się kapitał społeczny (prywatny/rodzinny lub obywatelski/w sferze publicznej). 

</doc>
<doc id="156603" url="https://pl.wikipedia.org/wiki?curid=156603" title="Wzrost gospodarczy">
Wzrost gospodarczy

Wzrost gospodarczy – powiększanie się zdolności danego społeczeństwa do produkcji dóbr i usług zaspokajających ludzkie potrzeby. Definicja ta wydaje się być bardziej ogólną od innych przedstawianych w literaturze np. że jest to „długookresowy proces powiększania produkcji dóbr i usług w danym kraju”, lub „proces zwiększania zasobu dóbr konsumpcyjnych i produkcyjnych”, albo „proces zwiększania zasobów dóbr i usług konsumpcyjnych, a w szczególności taki wzrost ilościowy, który zapewnia zwiększenie ilości dóbr i usług konsumpcyjnych przypadających na mieszkańca danego kraju”.
W teorii ekonomii pojęcie wzrost gospodarczy służy do opisania zmian ilościowych, a nie jakościowych; proces zmian jakościowych (zwłaszcza w długim okresie i związanych ze zmianą struktury gospodarki) nazywany jest rozwojem gospodarczym. Jednym z pierwszych ekonomistów, którzy wprowadzili rozróżnienie pomiędzy wzrostem i rozwojem gospodarczym był Joseph Alois Schumpeter.
Powszechnie przyjętą miarą wzrostu gospodarczego jest przyrost realnego produktu krajowego brutto (PKB), często uzupełniane przez podanie PKB przypadającego na 1 mieszkańca (PKB per capita).
Źródła wzrostu gospodarczego.
Tradycyjnie w ekonomii głównego nurtu za główne czynniki pobudzające wzrost gospodarczy w krótkim okresie uznaje się popyt konsumpcyjny i inwestycyjny, krajowy i zagraniczny. W długim okresie natomiast – dostateczną podaż i efektywność czynników wytwórczych. Do tego zestawu czynników ekonomiści ortodoksyjni dodają jeszcze handel zagraniczny. Tempo wzrostu (lub spadku) produktu krajowego brutto jest (w przybliżeniu) sumą wskaźników obrazujących zmiany stanu zatrudnienia oraz wydajności pracy. Jednym z najważniejszych źródeł wzrostu wydajności jest postęp techniczny oraz dynamika inwestycji.
Wydaje się jednak, że tak rozumiane czynniki są pochodnymi bardziej fundamentalnych źródeł wzrostu (i rozwoju) gospodarczego, jakimi są: powszechna własność prywatna (zwłaszcza własność prywatna środków produkcji), pełna wolność wymiany w skali krajowej i międzynarodowej; powszechna konkurencyjność i innowacyjność; zapewnienie stabilności monetarnej; istnienie efektywnych rynków kapitałowych; oraz niskie podatki (lub ogólniej – daniny płacone państwu).
Mierniki wzrostu gospodarczego.
Należy pamiętać, że PKB jest tylko pewną konwencją liczenia wartości produkcji w danym okresie. W uproszczeniu jest to suma wartości wszystkich dóbr i usług finalnych wytworzonych w danym okresie. Wartość jest zaś iloczynem ilości i ceny poszczególnych dóbr. Dlatego też możliwy jest wzrost PKB przy niezmienionej produkcji a jedynie przy rosnących cenach. Doświadczać mogą tego, na przykład, kraje-producenci ropy naftowej przy rosnących cenach tego surowca. Ponadto teoretycznie jest także możliwy spadek PKB przy wzroście wolumenu produkcji a jednoczesnym względnie silniejszym spadku cen. Jest to tak zwany argument wzrostu zubożającego obecny w teorii handlu międzynarodowego.
Od niedawna część badaczy kwestionuje PKB jako uniwersalną miarę wzrostu gospodarczego. Nowe sugerowane miary w większym stopniu mają koncentrować się na wzroście wartości posiadanych przez osoby fizyczne i firmy dóbr i oparte są o powiązane ze sobą miary PKB oraz indeksy cen: PPI i CPI.
Bariery wzrostu gospodarczego.
Bariery rozwoju gospodarczego są bardzo zróżnicowane w zależności od: osiągniętego poziomu rozwoju, historycznie ukształtowanego sposobu i poziomu życia ludności, powierzchni i zaludnienia kraju, położenia geograficznego, zasobności w bogactwa naturalne, tradycji wytwórczych i kulturalnych, kierunków specjalizacji produkcji i usług, udziału w międzynarodowym podziale pracy i innych.
Bariery rozwoju grupować można według różnych kryteriów. Z reguły wyodrębnia się 4 główne aspekty rozwoju gospodarczego: polityczny, społeczny, techniczny i przyrodniczy.
Czynniki wzrostu gospodarczego.
Ekonomiści (zwłaszcza zwolennicy ekonomii neoklasycznej) wymieniają cztery podstawowe czynniki wzrostu gospodarczego (cztery „siły napędowe” wzrostu). Są to:
Zależność pomiędzy czynnikami wzrostu gospodarczego przedstawia funkcja produkcji (funkcja Cobba-Douglasa):
gdzie:
Przykłady krajów o wysokim wzroście gospodarczym.
Przykładów wysokiego wzrostu gospodarczego jest wiele. Po drugiej wojnie światowej okres szybkiego wzrostu doświadczyły kraje Europy Zachodniej odbudowujące swój potencjał gospodarczy, w tym szczególnie wysokie tempo wzrostu osiągnęła Republika Federalna Niemiec. Wiele lat wysoką dynamiką wzrostu mogła pochwalić się Japonia, która również wyrosła na jedną z największych potęg gospodarczych. W latach 90. jej sukces powtarzały tzw. azjatyckie tygrysy – kraje takie, jak Korea Południowa czy Tajlandia. Obecnie krajem, który może poszczycić się najwyższą dynamiką PKB, są Chiny.
Również kraje socjalistyczne mogły pochwalić się wysokimi wskaźnikami tempa wzrostu gospodarczego w okresie intensywnej industrializacji. Jednakże gospodarki tych państw doświadczyły poważnych kryzysów zmierzających ostatecznie do odrzucenia systemu centralnego planowania.
Mimo że dodatni wzrost gospodarczy może wydawać się zjawiskiem powszechnym, to we współczesnej historii nie brakuje wielu przykładów ujemnego wzrostu gospodarczego. Znaczny spadek PKB może być wywołany zniszczeniami wojennymi. Doświadczyło tego wiele państw europejskich podczas I i II wojny światowej. Negatywny wpływ na produkcję potęgowało także zamknięcie granic ograniczające przepływy kapitału i wymianę handlową. Przykładowo, Polska doświadczyła po I wojnie światowej głębokiego spadku produkcji na skutek zarówno zniszczeń wojennych, jak i załamania eksportu na rynek rosyjski. Poziom rozwoju z 1913 r. udało się osiągnąć powtórnie tuż przed wybuchem II wojny światowej.
Po II wojnie światowej także nie brakowało przykładów negatywnego rozwoju gospodarczego. Uzyskujące niepodległość byłe kolonie europejskie w Afryce, mimo początkowego ożywienia, wkraczały na drogę długotrwałego regresu. Za taki stan rzeczy często obwinia się silne zróżnicowanie etniczne społeczeństw państw Afryki subsaharyjskiej, co jest zarzewiem konfliktów wewnętrznych. Chlubnym wyjątkiem pośród państw czarnej Afryki jest Botswana.
Także państwa uznane za wysoko rozwinięte mogą doświadczać znacznego spadku PKB. Przykład stanowi Wenezuela, będąca w latach 60. w czołówce gospodarek świata, obecnie odrabiająca 40 lat stracone dla rozwoju.
Inną grupę państw, które doświadczyły spadku PKB, stanowią gospodarki przechodzące transformację systemowo-ustrojową. Wszystkie państwa bloku wschodniego doświadczyły znacznego spadku PKB. Na ogół po okresie regresu następował okres szybkiego wzrostu gospodarczego. Niemniej, niektóre gospodarki państw byłego ZSRR, na przykład Ukraina i Mołdawia, nie osiągnęły ciągle poziomu sprzed 1990 r.
Korzyści ze wzrostu gospodarczego.
Korzyścią ze wzrostu gospodarczego i rozwoju gospodarczego jest podwyższenie standardu życia, lepsza sytuacja socjalna, większe bezpieczeństwo publiczne. Jednak sam wzrost PKB nie gwarantuje wzrostu stopy życiowej czy dobrobytu społeczeństwa. Wzrost PKB może iść w parze ze wzrostem biedy, na co wskazują przykłady takie jak Brazylia, gdzie szesnastokrotnemu wzrostowi gospodarczemu po II wojnie światowej nie towarzyszyło zmniejszenie nędzy. Dlatego też skuteczniejszym miernikiem korzyści ze wzrostu gospodarczego dokładniej opisującym jego wymiar jest ujęcie PKB per capita, czyli PKB w przeliczeniu na jednego mieszkańca.

</doc>
<doc id="156604" url="https://pl.wikipedia.org/wiki?curid=156604" title="Egzorcysta (film)">
Egzorcysta (film)

Egzorcysta (ang. "The Exorcist") – filmowy horror wyprodukowany w USA w roku 1973, uznawany jest za jeden z najlepszych filmów grozy w historii kina.
Fabuła.
12-letnia dziewczynka o imieniu Regan zaczyna bawić się spirytystyczną tabliczką ouija i nawiązuje kontakt z bytem przedstawiającym się jako Kapitan Howdy. Wkrótce w jej otoczeniu dochodzi do paranormalnych zjawisk, a dziewczynka przejawia objawy pełnego opętania. Ponieważ lekarze są bezradni, a opętaniu dziewczynki towarzyszą zjawiska paranormalne, jej matka prosi o pomoc księdza Karrasa, który stwierdza opętanie diabelskie. O pomoc zostaje poproszony także ojciec Merrin, który zostaje wskazany do odprawienia egzorcyzmów. Rozpoczyna się pojedynek z siłami ciemności.
Film został oparty na głośnej historii rzekomego opętania kilkunastoletniego chłopca, które miało miejsce w stanie Iowa w 1949 roku.

</doc>
<doc id="156606" url="https://pl.wikipedia.org/wiki?curid=156606" title="Weingarten">
Weingarten



</doc>
<doc id="156607" url="https://pl.wikipedia.org/wiki?curid=156607" title="Pistolet MAG">
Pistolet MAG

MAG – polski pistolet samopowtarzalny kalibru 9 mm, na nabój 9 x 19 mm Parabellum skonstruowany przez Mariana Gryszkiewicza. Produkowano wersje MAG-95 i MAG-98. Skrót MAG pochodzi od pierwszych liter imienia i nazwiska jego konstruktora, natomiast liczba 95 określa rok, w którym było przewidywane całkowite zakończenie prac nad prototypem.
Historia konstrukcji.
Na początku 1993 roku rozpoczęto w Zakładach Metalowych "Łucznik" (obecnie Fabryka Broni "Łucznik") prace nad nowym pistoletem, przeznaczonym przede wszystkim dla wojska i służb mundurowych, zastępującym przestarzałe P-64 i P-83. W przeciwieństwie do poprzedników, pistolet miał strzelać standardowym w NATO nabojem 9 x 19 mm Parabellum. Ponieważ wojsko nie opracowało wówczas jeszcze założeń taktyczno-technicznych (ZTT) nowego pistoletu, założenia takie opracowano w marcu 1993 w fabryce i postanowiono zbudować klasyczną konstrukcję, opartą na najlepszych wzorach zagranicznych. Projekt MAG-95 przygotował zespół pod kierunkiem inż. Mariana Gryszkiewicza. Pod koniec 1993 roku były gotowe dwa prototypy nowego pistoletu. W 1994 roku trwały próby nowej broni. W następnym roku wyprodukowano partię próbną nowej broni (20 egzemplarzy). W 1995 roku broń przedstawiono do badań prowadzonych w ramach konkursu na nowy pistolet dla Wojska Polskiego, gdzie konkurował z WIST-94. Pomimo że MAG wykazywał lepsze: pewność działania, wytrzymałość konstrukcji oraz zabezpieczenie przed przypadkowym strzałem, został odrzucony, gdyż nie spełniał opracowanych jesienią 1993 przez wojsko założeń taktyczno-technicznych w zakresie maksymalnych wymiarów (190x135x33 mm) i masy (800 g).
Po przegranym konkursie w ZM "Łucznik" opracowaną w 1996 nową lżejszą wersję pistoletu MAG-98, z aluminiowym szkieletem, ale w dalszym ciągu był za ciężki o 75 g i miał za duże wymiary, wobec czego do uzbrojenia wojska został w 1999 przyjęty konkurencyjny WIST. W następnych latach MAG był produkowany w niewielkich ilościach na rynek cywilny, dla Straży Granicznej i Służby Więziennej. Testowany był w Policji, która jednak wybrała pistolety Glock i Walther P-99. Opracowano wersję do strzelań sportowych MAG-98C (dopuszczoną do strzelań w IPSC w klasie Production) oraz zbudowano małą partię (poniżej 100) pistoletu na rynek amerykański, z 10-nabojowym magazynkiem. Produkcję pistoletu z uwagi na brak zamówień służb mundurowych i niewielki polski rynek cywilny przerwano w pierwszych latach XXI wieku.
W 2008 roku na targach MSPO 2008 Fabryka Broni Łucznik zaprezentowała opracowaną dzięki współpracy z katowickim przedsiębiorstwem Works 11 (właścicielem praw do dokumentacji MAG) nową wersję pistoletu oznaczoną jako MAG 08. Podobnie jak MAG 98 ma ona szkielet wykonany ze stopów aluminium, ale jest ona wyposażony w szynę Picatinny umożliwiającą mocowane wyposażenia dodatkowego. Broń ma być oferowana zarówno na rynek cywilny, jak i służb mundurowych jako uzupełnienie dla produkowanego przez FB Łucznik licencyjnie pistoletu Walther P99.
Opis konstrukcji.
Pistolet MAG działa na zasadzie krótkiego odrzutu lufy, zamek jest odryglowywany przez przekoszenie lufy w dół. Połączenie lufy z zamkiem w położeniu zaryglowanym zapewnia prostopadłościenna komora nabojowa, współpracująca z oknem wyrzutnika w zamku. Elementem sterującym przekoszeniem jest występ w dolnej części lufy, pod komorą nabojową (rozwiązanie klasyczne, podobnie jak w pistolecie Browning HP). Mechanizm spustowo-uderzeniowy kurkowy z samonapinaniem (DA). Broń posiada wewnętrzny bezpiecznik sterowany spustem. Po wystrzeleniu ostatniego naboju z magazynka zamek zatrzymuje się w tylnym położeniu na zaczepie zamka. MAG posiada stałe przyrządy celownicze składające się z muszki i szczerbinki. Magazynek 15-nabojowy, dwurzędowy, z jednorzędowym wyprowadzeniem (jako opcje proponowano magazynki 10-nabojowe z przewężeniem na bocznych powierzchniach pudelka magazynka, uniemożliwiającym załadowania większej ilości amunicji i 20 nabojowe wystające z chwytu).
Ocena.
Pistolet MAG ma dobrą opinię u użytkowników, jako broń celna, dobrze wyważona i wytrzymała. Jego masa nie przewyższała porównywalnych konstrukcji światowych, szczególnie w lżejszej odmianie MAG-98, a zapewniała dobrą stabilność przy strzelaniu. W porównaniu z WIST-em ma prostszą budowę i rozkładanie oraz lepsze działanie spustu, ponadto niższa była jego cena (ok. 1700 zł). W opinii niektórych autorów, kryteria masowo-wymiarowe, które spowodowały odrzucenie MAG-a jako broni służbowej Wojska Polskiego, nie były racjonalne, przy tym także część wojskowych wskazuje MAG-a jako lepszą broń.

</doc>
<doc id="156608" url="https://pl.wikipedia.org/wiki?curid=156608" title="Zamek Książ">
Zamek Książ

Książ () – kompleks zamkowy, zlokalizowany w wałbrzyskiej dzielnicy Książ na Pogórzu Wałbrzyskim, będący częścią Książańskiego Parku Krajobrazowego. Przez obiekt przebiega Szlak Zamków Piastowskich i jest trzecim co do wielkości zamkiem w Polsce (po Zamku w Malborku i Zamku Królewskim na Wawelu).
Budowla posiada ponad 400 pomieszczeń (wraz z zabudowaniami gospodarczymi ok. 600), jej powierzchnia od parteru do 4 piętra liczy 10 062 m², natomiast 5 kondygnacja ma 894 m². Łącznie jest to około 11 tys. m² (bez wliczania powierzchni piwnic zamkowych). Wraz z kilkunastoma budowlami znajdującymi się przy samym zamku, do administracji Książa przynależy 16 822 m² powierzchni użytkowej.
Historia.
Legenda.
Według legend odnoszących się do dziejów piastowskich na zamku Książ, pierwszą warownię miał w tym miejscu wznieść w połowie X wieku rycerz o imieniu "Funkenstein". Jeszcze jako młody chłopak w 933 roku miał on podarować księciu saksońskiemu, Henrykowi I Ptasznikowi, worek wykopanego w lesie węgla, sytuacja miała ucieszyć władcę do tego stopnia, że w nagrodę nadał mu godność szlachecką wraz z przydomkiem "Tego Który Przynosi Kamienie Dające Iskry". Nakazał mu również powrócić na Śląsk, odnaleźć dogodne miejsce i zbudować w jego sąsiedztwie obronny gród, aby z jego pomocą strzec odtąd czarnego skarbu.
1288–1293.
W źródłach historycznych, Książ po raz pierwszy pojawia się 25 lutego 1293 r. jako element tytulatury księcia Bolka I ("Bolko dei gratia dux Slesie et dominus de Wrstenberc"), zamek mógł być wzniesionego od podstaw, lub w wyniku modernizacji istniejącego już obiektu. Nastąpić to musiało po 1291 r., gdyż na początku tego roku Bolko I tytułował się jeszcze panem Lwówka, a nie Książa.
Niektóre źródła podają informację, że budowa zamku Książ trwała w latach 1288–1292"", na miejscu dawnego grodu drewnianego zniszczonego w 1263 roku przez Przemysła Ottokara II.
Nowo wybudowana budowla, zwana na początku „Książęcą Górą”, miała wyróżniać się spośród innych tego rodzaju budowli, nie tylko dogodnym położeniem pod względem wojennym, ale i malowniczą lokalizacją w sercu lasów. Obiekt uważano wówczas za „klucz do Śląska”, o bardzo ważnym znaczeniu strategicznym.
Wspomniany wcześniej tytuł "dominus Wrstenberc", zachowali też następcy Bolka I, a jego syn Bernard Świdnicki włączył zamek do systemu obronnego granic księstwa.
1337–1392.
Najstarszy znany dokument dotyczący bezpośrednio zamku Książ pochodzi z 1337 r., jest w nim mowa o pastwiskach należących do Świebodzic we wsi Pełcznica, znajdujących się nieopodal zamku Furstenberg ("versus castrum Furstenberg").
Dawniej władcy mieli zwyczaj przekazywania w dzierżawę różnych zamków i posiadłości rodom rycerskim, tak też na terenach do nich należących w różnych zamkach zasiadali burgrabiowie (zarządcy zamku królewskiego). Fürstenberg został ponownie odnotowany, w 1355 roku w zapisie rocznikarskim. Była w nim zawarta informacja dotycząca poskromienia przez Bolka II jego zbuntowanych wasalów i przejęcia ich zamków; Książ, Cisy, Czarny Bór i Konradów, leżących w okolicach dzisiejszego Wałbrzycha. Miało bowiem dojść do buntu rycerskiego skierowanego przeciwko Bolkowi II, jednakże jego tło, jak i motywy akcji księcia nie są całkowicie jasne, choć niektórzy historycy twierdzą, iż miało to związek z układem sukcesyjnym zawartym przez niego z królem Czech. Twierdza Książ została wówczas odbita z rąk jego burgrabiego, Kekelona von Czirn.
Kekelon po raz pierwszy jest wymieniony w źródłach historycznych z 1341 roku, z tych źródeł pochodzi informacja o pełnionym przez niego stanowisku burgrabiego na Książu. Był rycerzem, który w świetle wcześniejszych dokumentów jawił się jako jedna z najznaczniejszych postaci w księstwie i zaufana osoba Bolka II.
Po odzyskaniu przez Bolka II zamku, powołany został kolejny burgrabia w osobie Bernarda von Zedlitz. W funkcji tej widoczny był między 1356 a 1371 r., najczęściej jako świadek w dokumentach Bolka II wystawianych w Świebodzicach. Był nazywany tytułem "vom Furstinstein" (z Książa)"" jeszcze w 1392 r., choć już po 1371 roku prawdopodobnie przestał sprawować swoją funkcję.
Na mocy wspomnianego wcześniej układu sukcesyjnego, po bezpotomnej śmierci Bolka II, w 1368 roku dobra ksiąskie przeszły pod panowanie władcy Czech, Karola IV Luksemburskiego, z zastrzeżeniem dożywotniego władania majątkiem przez wdowę po Bolku II – Agnieszkę Habsburg. Bolko II przed śmiercią zdołał w znacznym stopniu rozbudować zamek.
Przed 1386 r., na burgrabiego został wytypowany Piotr z Prochowic (niem. "Peter von Parchwitz"), mąż Elżbiety z Prochowic (niem. "Elżbiety von Parchwitz"). Niedługo później miało dojść do sprzedaży zamku. Z aktu transakcji wynika, że obiekt wraz z przyległościami, miał przejść na rzecz starosty czeskiego, Benesza z Choustnik (niem. "Bechnisch von Chussingk", cz. "Beneš de Huznich"), a oprócz warowni książańskiej, dobra te obejmowały m.in. miasteczko Świebodzice oraz wsie; Pełcznicę i Ciernie. Akt sprzedaży został spisany 1 stycznia 1386 roku przez Agnieszkę Habsburg, z jego treści wynika, że:
Elżbieta von Parchwitz, budzi wśród współczesnych historyków wiele kontrowersji. Niektórzy z nich uważają ją za córkę Bolka II i Agnieszki.
W 1388 r. ów Benesz zaokrąglił swe dobra wokół Książa, kupując czynsze z sołectwa w Pełcznicy od wspomnianego wyżej Bernarda von Zedlitz, które ten ostatni najpewniej nabył jeszcze w okresie sprawowania urzędu tutejszego burgrabiego. Pod rządami Benesza von Choustnik pojawił się w Książu urząd burgrabiego starościńskiego, który sprawował Mikołaj von Gerhardsdorf odnotowany w 1387 roku. W 1389 roku Benesz wziął pożyczkę od Jana von Cziras (Jan z Sieradza), dla której zabezpieczeniem był m.in. zamek Książ.
W 1392 roku budowla przeszła we władanie króla czeskiego, Wacława IV Luksemburskiego z powodu śmierci Agnieszki. Wacław uczynił z zamku siedzibę starostów.
1410–1482.
W 1410 r. pierwszym starostą zostaje Jan von Chotienitz (Jan z Chotěmíc), a Książ z dobrami nabywa za sumę 400 kop groszy praskich z rąk Wacława IV. Gdy umiera w 1428 r., majątek dziedziczy jego syn, Janko von Chotienitz (Janko Młodszy), który od 1430 r. miał władać zamkiem wraz z Hermannem von Czettritz (Herman Czettritz). Po śmierci Janka w 1447 r., najstarsza z jego córek wychodzi za mąż za Hermana von Czetritza, wnosząc w wianie książański majątek. Herman umiera w 1454 r., a dobra (bez posiadłości przynależnych zamkowi Grodno w Zagórzu Śląskim) przejmuje syn, Hans von Czettritz.
Już w 1463 r. warownie podporządkowuje sobie król Czech, Jerzy z Podiebradów, który przekazuje ją swemu zaufanemu dowódcy wojskowemu Birce von Nassidel. W 1466 r. Birka odstąpił Książ wraz ze Świebodzicami, Hansowi Schellendorfowi, w ramach zastawu za 5200 guldenów. W trakcie wojny sukcesyjnej o Śląsk, Hans Schellendorf był jednym z najwytrwalszych stronników Jerzego z Podiebradów, a po jego śmierci w 1471 roku wspierał też Władysława Jagiellończyka w walce z królem węgierskim, Maciejem Korwinem i asystującym go Wrocławiem. Zdołał też dwukrotnie obronić zamek przed atakiem wojsk węgierskich w 1475 i 1477 roku. Dopiero kolejne oblężenie z 1482 r., zorganizowane przez stany śląskie i łużyckie oraz wojska węgierskie, złamało opór niepokornego feudała, który ostatecznie został wtrącony do więzienia.
Maciej Korwin przekazał zamek staroście Jerzemu von Stein, który w trakcie podboju był dowódcą zjednoczonych sił węgierskich i wrocławskich. Jerzy jako pierwszy przyczynił się do zmiany charakteru zamku z twierdzy, zamieniając większość pomieszczeń obronnych na mieszkalne. W tym okresie powstaje południowa część obiektu zwana odtąd "Skrzydłem Macieja" (na cześć władcy).
1484–1599.
Od 1484 do 1497 r. starostą Książa był Fryderyk von Hohberg. W 1497 r. Władysław II Jagiellończyk, wydzierżawia dobra książańskie (2 miasta, 5 zamków i 17 wsi) za 10 tys. groszy praskich swemu kanclerzowi, Janowi von Schellenbergowi. W 1503 roku jego syn Jerzy von Schellenberg zamienił dobra Książ na dobra głubczyckie z Piotrem Haugwitzem. Ten ostatni 11 czerwca 1509 roku sprzedaje Książ i sąsiadujące z nim dobra za nieznaną kwotę rycerzowi, Kunzowi von Hohbergowi (rodzina Hohberg w 1714 roku zmieniła nazwisko na Hochberg). To właśnie jego ród w największym stopniu wpływa na historię Książa (obiekt pozostaje w ich rękach aż do jego konfiskaty przez nazistów w 1941 r.). Dzięki tej możnej śląskiej familii zamek przechodził liczne „metamorfozy”.
W latach 1548–1555 Hochbergowie dokonali pierwszej dużej przebudowy nadając zamkowi styl renesansowy, równocześnie znacząco rozszerzyli swoją posiadłość, która w 1599 obejmowała 31 wsi i miasta Boguszów, Mieroszów i Świebodzice.
1605–1688.
5 kwietnia 1605 r., Konrad III von Hochberg otrzymuje od cesarza Rudolfa II dziedziczne prawo do zamku w miejsce dzierżawy. Zamek staje się dziedziczną własnością rodu Hochberg, którą władali przez następne 400 lat. W czasie wojny trzydziestoletniej w latach 1618–1648 na zamku Książ przebywał sam Albrecht von Wallenstein.
W trakcie tego konfliktu Książ kilkakrotnie ulegał częściowemu zniszczeniu i był plądrowany. Umocnienia zniszczone podczas ataku Szwedów w 1646 roku, przebudowano w 1648 na tarasy ogrodowe w stylu francuskim. W 1688 przebudowano północne skrzydło (tzw. Długi Mur).
1705–1847.
W latach 1705–1732 Konrad Ernest Maximilian von Hochberg zainicjował tzw. pierwszą wielką przebudowę zamku. Budowniczym został Feliks Antoni Hammerschmidt. Usunięto dawne fortyfikacje, powstały nowe pomieszczenia gospodarcze, bramy wjazdowe, tarasy ogrodowe i mała architektura. W tym okresie powstała również biblioteka pałacowa, zbiory przyrodnicze i kolekcje sztuki. Powstało reprezentacyjne skrzydło barokowe, "Dziedziniec Honorowy" i budynki przedzamcza (oficyny, łaźnia, budynek bramny, posterunek i biblioteka). Na "Wzgórzu Topolowym" zbudowany zostaje także pawilon letni, który w II połowie XIX wieku staje się rodzinnym mauzoleum Hochbergów. W 1772 utworzono majorat ksiąski. W latach 1789–1833, Jan Henryk VI von Hochberg zagospodarowuje najbliższe otoczenie zamku. Na terenie parku zamkowego wg projektu Christiana Wilhelma Tischbeina powstają różne budynki"", przebudowane zostały istniejące resztki ruin dawnego zamku tzw. ("Starego Książa") i przekształcone na romantyczne ruiny dla księcia Hansa Heinricha IV Hochberga. W 1844 r., powstała też słynna stajnia i masztalarnia (Po wojnie przejęło ją polskie Ministerstwo Rolnictwa, obecnie prowadzona jest tam jednostka hodowli koni, grupująca ogiery głównie rasy śląskiej). W roku 1847, do dóbr dołączono księstwo pszczyńskie. 
1856–1938.
W 1856 roku, panem na Książu zostaje Jan Henryk XI von Hochberg, hrabia von Hochberg i książę von Pleß – w ostatnich latach swojego życia nawet Herzog von Pleß. Tytuł arcyksięcia był najwyższym tytułem książęcym, jaki mogła otrzymać osoba spoza rodziny panującej.
Projekty i przemiany jakie wprowadził Jan Henryk XI trudno dzisiaj wyliczyć. Warto wspomnieć choćby o: zakładaniu dróg, parków i lasów; stworzeniu bezpłatnej szkoły kucharskiej dla córek pracowników zatrudnionych w wałbrzyskich kopalniach; zorganizowaniu kształcenia wieczorowego dla młodych robotników; wspieraniu parafii, bez względu na wyznanie oraz kas pogrzebowych, szpitalnych, wdowich, rentowych i emerytalnych. Rodzina Hochbergów była mocno zaangażowana w pomoc najuboższym – w końcu XIX wieku członkowie rodu wydawali na cele socjalne rocznie 60 000 marek.
Reformy przeprowadzone przez Jana Henryka XI stały się podwalinami reformy socjalnej Otto von Bismarcka"".
8 grudnia 1891, Jan Henryk XV Hochberg, syn Jana Henryka XI, żeni się w Londynie z Marią Teresą Cornwallis West, znaną dzisiaj jako "Księżna Daisy". Błogosławieństwa młodej parze osobiście udzieliła sama Królowa Wiktoria. Księżna Daisy stała się jedną z najbardziej znanych postaci Zamku Książ swoje przemyślenia spisała w pamiętniku „Lepiej przemilczeć” wydanym w języku polskim"".
W latach 1909–1923 książę Jan Henryk XV Hochberg dokonał tzw. drugą wielką przebudowę zamku, m.in. dobudował nowe skrzydło i zmodernizował tarasy z fontannami. Powstała również eklektyczna fasada z dwoma cylindrycznymi wieżami i wieża główna o wysokości 47 metrów, zwieńczona kulistym hełmem z latarnią. Przed I wojną światową wybudowano także palmiarnię w Lubiechowie i urządzono ogród japoński. 
1939–1946.
W 1939 r. władze III Rzeszy przejęły zamek, ostatnią z rodziny Hochbergów na zamku była Maria Hochberg von Pless, zmuszona w 1940 do opuszczenia Książa. Od 1941 r., organizacja Todt przystąpiła do przekształcania zamku w jedną z kwater Adolfa Hitlera. Na potrzeby prowadzonych przez więźniów prac stworzono tu filię obozu koncentracyjnego, Groß-Rosen. Podczas prowadzonej przez nazistów przebudowy zniszczono większość zabytkowego wystroju wnętrza. Przed głównym portalem wydrążono szyb windowy głębokości 40 metrów, a pod zamkiem tunele i podziemny schron (podziemia są udostępnione dla turystów od 1 kwietnia 2016). W tym czasie w zamku przechowywano część zbiorów berlińskiej Biblioteki Państwowej. Według niektórych badaczy była to mistyfikacja – w rzeczywistości pod obiektem powstał podziemny kompleks, mający służyć jako fabryka sprzętu wojskowego, depozyt cennych przedmiotów oraz tajnych dokumentów, a także, podobnie jak cała okolica, miejsce badań nad bronią atomową, choć historycy mają różne zdania na temat przeznaczenia podziemi pod zamkiem oraz tuneli. 
Synowie Daisy i Jana Henryka XV walczyli przeciw Hitlerowi: Jan Henryk XVII w armii brytyjskiej, a Aleksander w wojsku polskim. W latach 1945–1946 w zamku stacjonowały wojska radzieckie, które stale dewastowały obiekt. Rozgrabione zostały również zbiory Książańskiej Biblioteki Majorackiej (ponad 64 tys. tomów). Prawdopodobnie większość egzemplarzy została wywieziona na teren ówczesnego ZSRR".
1956–1991.
W latach 1956–1967 zdewastowany zamek niszczał, plądrowany przez okoliczną ludność. Obiekt był traktowany jako spuścizna niemiecka, przez co budziła zainteresowanie szabrowników. Dopiero w latach 1956–1962, Książ zostaje stopniowo zabezpieczany przez Wojewódzkiego Konserwatora Zabytków z Wrocławia. Uzupełnione zostają ubytki w drzwiach i oknach na zewnątrz, tak by uniemożliwić włamywanie się na teren obiektu. W tym okresie na Dziedzińcu Honorowym znajduje się wykopany jeszcze przez nazistów ogromny szyb windowy, który zostaje zasypany w 1967 roku".
Od 1971 w podziemiach znajduje się Dolnośląskie Obserwatorium Geofizyczne, podległe pod Instytut Geofizyki Polskiej Akademii Nauk. Do 1973 Książ znajdował się na terenie wsi o tej samej nazwie, ostatecznie włączonej w granice miasta Wałbrzycha. W 1974 rozpoczęły się kompleksowe prace remontowe sal barokowych prowadzone przez ekipę prof. Zofii Wnuk z Akademii Sztuk Pięknych w Gdańsku. Zaprojektowane zostały piękne tkaniny w salonach barokowych, które są dzisiaj najbardziej reprezentatywnymi pomieszczeniami Zamku Książ.
W 1991 roku właścicielem zamku została gmina Wałbrzych, a budynkiem zarządza "Zamek Książ w Wałbrzychu Sp. z o.o."
Od 2005.
Z ramienia gminy Wałbrzych w 2005 r., rozpoczął się ogólny remont zamku, doszło do zmiany elewacji zamkowej od strony wschodniej (front), rekonstrukcję "Tarasu Północnego" oraz udostępnienie go zwiedzającym. Środki unijne pozwoliły na renowację kompleksu pałacowo-parkowego. W 2010 roku zainicjowano montaż elektronicznego systemu przeciwpożarowego, a w 2013 roku, modernizację i przebudowę ulic Piastów Śląskich oraz Jeździeckiej, a także przebudowa i modernizacja III piętra na Centrum Kongresowo-Kulturalne. Przełomowe było również ponowne połączenie wałbrzyskiej Palmiarni i zamku jako kompleksu obiektów, dwa etapy renowacji mauzoleum Hochbergów, uruchomienie nowej iluminacji zamku, kilkuetapowy remont dachu (zmiana z miedzianej blachy na dachówkę ceramiczną), przebudowę przedzamcza (tzw. "Taras Widokowy" oraz "Ogrody Idy").
10 grudnia 2014 około godziny 14:00 we wschodniej części poddasza zamku wybuchł pożar, w wyniku którego spaliła się znaczna część poddasza i dachu. Z oszacowanych strat wynika, że uszkodzone zostało około 500 m² dachu i poddasza. Z zamku ewakuowano turystów i pracowników. Do 13 grudnia 2014 nie był on dostępny dla turystów. W akcji gaśniczej uczestniczyło 37 zastępów straży pożarnej z całego województwa dolnośląskiego. Śledztwo wykazało, że do pożaru przyczynili się pracownik i szef z jednej z wynajętych firm prowadzących na dachu prace remontowe. Przyczyną pożaru miało być nieumiejętne posługiwanie się palnikiem gazowym przez jednego z pracowników na zlecenie szefa firmy, która prowadziła prace remontowe. Wałbrzyska prokuratura postawiła dwóm mężczyznom zarzut nieumyślnego spowodowania pożaru. Mężczyźni przyznali się do winy. W kwietniu 2015 zakończono odbudowę zniszczonego w pożarze dachu. Koszt remontu wyniósł 520 tysięcy złotych.
W wyniku sprawnie prowadzonej akcji ratowniczo-gaśniczej straty zostały zminimalizowane m.in. udało się uniknąć zalania znajdującej się bezpośrednio pod miejscem powstania pożaru bezcennej "sali Maximiliana".
Rok 2015 rozpoczęło otwarcie wystawy „Metamorfozy Zamku Książ” współorganizowanej z Muzeum Narodowym we Wrocławiu. Dawne dzieła Hochbergów powracają do zamku po 70 latach. Udostępnienie ekspozycji zwiedzającym w dniu 11 lipca 2015 r. zostało uznane za najważniejsze wydarzenie w powojennej historii Zamku Książ. Po kilkudziesięciu latach do zamku powróciło bowiem 10 dzieł sztuki z dawnej kolekcji Jana Henryka XV von Hochberga i jego żony Księżnej Daisy. Łącznie w Książu znalazło się aż 38 obrazów związanych z historią obiektu lub fascynacjami dawnych właścicieli tego miejsca. Wszystkie dzieła pochodzą ze zbiorów Muzeum Narodowego we Wrocławiu i zostały wybrane do ozdobienia zamkowych sal.
W kwietniu 2015 r. jedna z ksiąg, XVIII-wieczna „Kronika Saksońska” autorstwa Jonanna Christiana Crell, wróciła do Książa. W maju 2015 r. do zamku powróciła także zabytkowa porcelana Carla Tielscha, pochodząca z 1873 roku. Prawdopodobnie była w zamku na początku XX wieku. Ta autentyczna śląska porcelana została stąd wywieziona w powojennej zawierusze i zwrócona przez anonimowych darczyńców.
16 października 2018 r., została otwarta „Podziemna Trasa Turystyczna” w tunelach drążonych podczas II wojny światowej. W tym samym roku zamek znalazł się na liście „7 cudów Polski” na 100-lecie Niepodległości Polski.
W marcu 2019 roku, w czasie prac remontowych w "Sali Krzywej" pod lamperiami odkryto polichromie, zamalowane w czasie II wojny światowej przez nazistów.Obecnie zamek corocznie odwiedza ponad 300 000 turystów, w dużej części za sprawą odbywającego się co roku „Festiwalu Kwiatów i Sztuki”, na który w ciągu kilku dni przybywa do 100 tysięcy osób.
Architektura.
Zamek zbudowany jest wewnątrz malowniczych lasów, w wąwozie przepływającej w dole rzeki Pełcznicy. Umiejscowiony jest na urwistym skalnym masywie, na wysokości 395 m n.p.m. (ok. 80 m nad dnem doliny). W jego południowo-wschodniej części usytuowano zamek górny, wzniesiony na planie owalu. Głównym elementem jest czworoboczna wieża, a z młodszą, lecz jeszcze średniowieczną fazą budowy związane jest także powstanie zabudowy wzdłuż obwodu obronnego z soczewkowatym dziedzińcem na dłuższej osi zamku. Na zewnątrz kurtyny południowo-wschodniej wybudowano wówczas również trójkondygnacyjny dom na planie załamanego prostokąta. Od strony stoku wsparty on został przez trzy potężne przypory. Mógł pełnić funkcje reprezentacyjne, choć nie wiadomo czy zachowane w nim sklepienie sieciowe nie jest wynikiem regotycyzacji. W tym czasie mógł już istnieć także budynek kuchni z charakterystycznym kominem butelkowym, dostawiony do południowo-zachodniego odcinka muru obwodowego.
Do zamku górnego od południa przylegało przedzamcze o owalnym zarysie. Od strony południowo-wschodniej umieszczono dziedziniec z bramą wjazdową, poprzedzoną wykutą w skale fosą. Za nią leżał zamek dolny z własnymi obwarowaniami. Otoczony był murem zwieńczonym blankami i dodatkowo wzmocniony cylindrycznymi basztami, wysuniętymi przed lico obwodu obronnego.
W dzisiejszej barokowo-neorenesansowej bryle zamku ciężko odnaleźć jego średniowieczny, pierwotny wygląd. Najlepiej dostrzegalnym elementem z tego okresu jest wieża główna.
Zabytki.
Do wojewódzkiego rejestru zabytków wpisane są:
Upamiętnienie.
W roku 2021 Narodowy Bank Polski wyemitował monetę okolicznościową o nominale 5 złotych z serii "Odkryj Polskę – Zamek Książ w Wałbrzychu".

</doc>
<doc id="156610" url="https://pl.wikipedia.org/wiki?curid=156610" title="Weingarten (powiat Ravensburg)">
Weingarten (powiat Ravensburg)

Weingarten (łac. "Vinea") – miasto w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg, wchodzi w skład związku gmin Mittleres Schussental. Leży w krainie Górna Szwabia w pobliżu miasta Ravensburg.
Zabytki.
Znajduje się tutaj dawne benedyktyńskie opactwo Weingarten z jednym z największych kościołów w Niemczech – bazyliką św. Marcina z późnobarokowymi freskami Cosmasa Damiana Asama.
Współpraca.
Miejscowości partnerskie:

</doc>
<doc id="156611" url="https://pl.wikipedia.org/wiki?curid=156611" title="Tennessee Walker">
Tennessee Walker

Tennessee walker (tennessee walking horse) – rasa konia pochodzącą z południa Stanów Zjednoczonych, gdzie jej przedstawiciele byli używani przez właścicieli plantacji do objeżdżania terenów. Konie tej rasy znane są szczególnie z unikalnego, czterotaktowego bardzo wygodnego do jazdy chodu zwanego walk. Występuje on w 2 wersjach. Wolniejszy flat walk o prędkości od 7–10 km/h oraz szybszy running walk w którym koń osiąga prędkość około 15 km/h. Poza tym poruszają się zwyczajnym stępem i galopem. Chętnie wykorzystuje się je do jazdy w terenie, do której świetnie się nadają dzięki miękkiemu chodowi, wytrwałości i łagodnemu charakterowi. Można je również spotkać w konkurencjach western i zaprzęgach. Dla tych koni rozgrywane są specjalne zawody organizowane w wielu państwach świata, szczególnie w USA, gdzie znajduje się ich największa liczba. Można je spotkać także w Polsce. Dzięki unikalnym chodom nadają się do jazdy dla osób z problemami kręgosłupa, kobietami w ciąży czy takich które nie mogą jeździć kłusem.
Związek hodowców i miłośników tych koni (TWHBEA) jako jedyny na świecie prowadzący księgi hodowlane znajduje się w Lewisburgu w stanie Tennessee w USA.

</doc>
<doc id="156616" url="https://pl.wikipedia.org/wiki?curid=156616" title="Liteware">
Liteware

Liteware - nazwa rodzaju programów komputerowych, które są rozprowadzane bezpłatnie, lecz posiadają znacznie mniejsze, ograniczone przez producenta, możliwości niż pełna, komercyjna wersja.
Po okresie 30 dni pojawiają się reklamy, przypomnienia (o konieczności zarejestrowania się) najczęściej w formie banerów.

</doc>
<doc id="156618" url="https://pl.wikipedia.org/wiki?curid=156618" title="Nabój 9 × 18 mm Makarowa">
Nabój 9 × 18 mm Makarowa

9 × 18 mm Makarowa (indeks GRAU 57-N181) – standardowa amunicja pistoletowa państw Układu Warszawskiego.
Nabój został skonstruowany pod koniec lat czterdziestych XX wieku w ZSRR przez Borysa Siemina. Został wprowadzony do uzbrojenia w roku 1951 wraz z pistoletem Makarowa (PM), od którego wzięła się następnie jego potoczna nazwa (mimo że Nikołaj Makarow nie miał związku z jego powstaniem). Pod względem konstrukcyjnym jest on wzorowany na przedwojennym czechosłowackim naboju "Strakonice" vz. 24 i eksperymentalnym niemieckim 9 mm "Ultra". Stanowił nabój silniejszy od naboju 9 × 17 mm Browninga, a słabszy od 9 × 19 mm Parabellum, przez co, przy zadowalającej mocy, nie wymagał ryglowania zamka, jak nabój Parabellum. W 1953 roku wprowadzono nabój z pociskiem ze rdzeniem stalowym (indeks GRAU 57-N181S). Nabój nie rozpowszechnił się poza państwami Układu Warszawskiego i po jego rozpadzie kolejne państwa rezygnowały z jego używania jako podstawowej amunicji pistoletowej (nawet w Rosji przyjęto do uzbrojenia skonstruowany przez Jarygina pistolet PJa kalibru 9 × 19 mm Parabellum). Natomiast coraz większą popularnością ten nabój cieszy się na rynku cywilnym (zwłaszcza w USA), ponieważ jest to obecnie nabój pistoletowy o jednej z największych wartości początkowej energii kinetycznej pocisku E0 możliwy do zastosowania w pistolecie z zamkiem swobodnym. Rzeczywisty kaliber tego naboju to 9,25 mm, dlatego w niektórych krajach (np. NRD) był klasyfikowany jako 9,2 × 18 mm. 
Nabój ten prawdopodobnie zainspirował konstruktorów RFN do wprowadzenia w latach 70. XX wieku naboju 9 × 18 mm Police, który jednak nie odniósł sukcesu rynkowego.

</doc>
<doc id="156623" url="https://pl.wikipedia.org/wiki?curid=156623" title="Wikimedia Foundation">
Wikimedia Foundation

Wikimedia Foundation, oficjalnie Wikimedia Foundation Inc. – organizacja typu "non-profit" z siedzibą w San Francisco, zarządzająca serwisami internetowymi typu wiki o wolnej treści. Należy do ruchu społecznego Wikimedia. Jest właścicielem serwerów i znaków towarowych projektów Wikimedia (Wikipedii oraz jej „projektów siostrzanych”). Została założona przez Jimmy’ego Walesa w 2003 w celu finansowania projektów Wikimedia.
W 2021 fundacja zatrudniała ponad 500 pracowników i osiągnęła przychody rzędu 100 milionów USD. Pełniącą obowiązki przewodniczącej rady powierniczej (organu zarządczo-nadzorczego) jest Nataliia Tymkiv. Od stycznia 2022 dyrektorką generalną jest Maryana Iskander.
Historia.
20 czerwca 2003 Jimmy Wales ogłosił decyzję o założeniu fundacji utrzymującej Nupedię i Wikipedię. Siedzibą fundacji został St. Petersburg na Florydzie. Nazwa „Wikimedia” została zaproponowana przez Sheldona Ramptona na anglojęzycznej liście dyskusyjnej Wikipedii w marcu 2003. Nieco później Daniel Mayer zarejestrował domeny wikimedia.org i wikimediafoundation.org. Wraz z ogłoszeniem powstania Wikimedia Foundation, Jimmy Wales oznajmił przekazanie prawa własności do domen Wikipedii, Wikisłownika i Nupedii na rzecz Wikimedia Foundation. Również prawa autorskie do wszystkich materiałów związanych z tymi projektami, które zostały stworzone przez pracowników Bomisu lub samego Walesa, stały się własnością Wikimedia Foundation. Sprzęt komputerowy, na którym działają projekty Wikimedia, został przekazany Wikimedia Foundation.
25 września 2007 rada powiernicza postanowiła, że nową siedzibą fundacji będzie San Francisco. Decyzję tę uzasadniono usytuowaniem podobnych organizacji, potencjalnych partnerów, wyspecjalizowanym rynkiem pracy oraz lepszą i tańszą komunikacją międzynarodową (szczególnie z rozwijającymi się krajami azjatyckimi).
Działalność.
Statut fundacji określa, że celem jest gromadzenie i rozwijanie zasobów edukacyjnych, a także ich efektywne rozpowszechnianie na całym świecie. Misją organizacji jest utrzymywanie otwartych serwisów internetowych typu wiki, dostępnych bezpłatnie.
Fundacja utrzymuje się z darowizn zarówno osób fizycznych, jak i prawnych, oraz z licencjonowania prawa do użycia nazw i logo projektów na produktach i w ramach usług komercyjnych.
Projekty i inicjatywy.
Oprócz Wikipedii, fundacja prowadzi działalność innych wiki, które opierają się na modelu darmowej treści, a ich głównym celem jest rozpowszechnianie wiedzy. Są to:
Partnerzy.
Wikimedia Foundation współpracuje z kilkudziesięcioma organizacjami należącymi do ruchu Wikimedia. Nie są to oddziały WMF przez nią zarządzane, lecz partnerzy, którzy zawarli umowy określające zasady współpracy między nimi a Wikimedia Foundation. Model partnerski WMF przewiduje cztery typy organizacji partnerskich:
Zarządzanie.
Na czele Fundacji stoi Rada Powiernicza. W jej skład wchodzi dziesięć osób: fundator (Jimmy Wales), dwóch członków wybranych przez "chaptery" i organizacje tematyczne, trzech nominowanych przez społeczność Wikimedia w drodze głosowania (wśród nich prof. Dariusz Jemielniak) oraz czterech dokooptowanych przez Radę ze względu na kompetencje. Od czerwca 2021 p.o. przewodniczącej Rady jest Nataliia Tymkiv.
W styczniu 2016 Rada dokooptowała Arnnona Geshuriego, zarządzającego działem HR Tesla Motors. W tym samym miesiącu społeczność wolontariuszy wystosowała petycję przeciwko wyborowi Rady. Była to reakcja na informacje o związkach Geshuriego z aferą płacową w Dolinie Krzemowej i niewyjaśnione usunięcie Jamesa Heilmana z Rady. Geshuri zrezygnował pod koniec stycznia 2016.
Funkcjonuje także kilka gremiów doradczych podległych Radzie Powierniczej, m.in. "Funds Dissemination Committee" (opiniuje plany budżetowe), "Affiliations Committee" (rekomenduje przyjęcie organizacji do grona partnerów WMF) i "Advisory Board" (grono ekspertów wspomagających członków Rady Powierniczej).
Pracownicy.
Pierwszym pracownikiem Wikimedia Foundation był Brion Vibber, deweloper oprogramowania MediaWiki. Został zatrudniony pod koniec 2004. W połowie 2005 w Wikimedia Foundation pracowało siedem osób (m.in. prawnik, rzecznik prasowy i trzy osoby w dziale technicznym). W roku budżetowym 2009–2010 było 50 pracowników, w następnym – 78, w 2011–2012 planowano zatrudniać ok. 120 osób, a do 2013 – ponad 170 osób. W 2015–2016 liczba pracowników wynosiła ok. 270–280.
Od czerwca 2006 stanowiska szefa działu prawnego i dyrektora wykonawczego ("Executive Director") piastował Brad Patrick. Jego następcą od lipca 2007 był Mike Godwin. W grudniu tego samego roku dyrektorką wykonawczą została Sue Gardner.
Gardner pełniła to stanowisko przez siedem lat, do maja 2014. Wtedy to zastąpiła ją Lila Tretikov. Tretikov zrezygnowała z pracy w lutym 2016. Jej odejście było spowodowane krytyką jej planów zgłaszaną przez społeczność wikipedystów.
Od czerwca 2016 dyrektorką wykonawczą i generalną ("Executive Director and Chief Executive Officer") została Katherine Maher. Jej priorytetami było ustalenie nowej strategii ruchu społecznego Wikimedia i intensyfikacja działań ruchu w krajach rozwijających się. Maher odeszła z pracy w kwietniu 2021. Od stycznia 2022 funkcję CEO pełni Maryana Iskander.

</doc>
<doc id="156625" url="https://pl.wikipedia.org/wiki?curid=156625" title="Nabój 9 × 17 mm Short">
Nabój 9 × 17 mm Short

9 × 17 mm Short (.380 ACP) – nabój skonstruowany przez Johna M. Browninga stosowany głównie w pistoletach przeznaczonych do samoobrony.
Nabój 9 × 17 mm Short został opracowany ok. 1900 roku. Produkcję rozpoczęto w 1902 roku. Swoje rozpowszechnienie zawdzięczał skonstruowanym przez Johna M. Browninga, a produkowanym przez zakłady FN pistoletom M1910 i M1922. Najbardziej popularny był w latach 1920–1940. Był wtedy użytkowany głównie w małych pistoletach z zamkiem swobodnym, które stanowiły uzbrojenie wyższych oficerów wojska i funkcjonariuszy policji w całej Europie. Po wojnie popularność naboju malała. W krajach Układu Warszawskiego został zastąpiony w latach pięćdziesiątych przez nabój 9 × 18 mm Makarowa, a na zachodzie Europy dominującą rolę zdobył silniejszy nabój 9 × 19 mm Parabellum. Obecnie jest produkowany i wykorzystywany w małych pistoletach przeznaczonych do samoobrony.
Inne nazwy naboju 9 × 17 mm Short:
Innym nabojem jest .38 ACP (9×23mmSR).

</doc>
<doc id="156627" url="https://pl.wikipedia.org/wiki?curid=156627" title="Easter eggs">
Easter eggs



</doc>
<doc id="156628" url="https://pl.wikipedia.org/wiki?curid=156628" title="Parabellum">
Parabellum



</doc>
<doc id="156634" url="https://pl.wikipedia.org/wiki?curid=156634" title="Theo Middelkamp">
Theo Middelkamp

Theo Middelkamp, właśc. Theofiel Middelkamp (ur. 23 lutego 1914 w Nieuw-Namen, zm. 2 maja 2005 w Kieldrecht w Belgii) – holenderski kolarz szosowy i torowy, trzykrotny medalista mistrzostw świata.
Kariera.
Pierwszy sukces w karierze Theo Middelkamp osiągnął w 1936 roku, kiedy zdobył brązowy medal w wyścigu ze startu wspólnego podczas szosowych mistrzostw świata w Bernie. W zawodach tych wyprzedzili go jedynie Francuz Antonin Magne oraz Włoch Aldo Bini. Na rozgrywanych jedenaście lat później mistrzostwach świata w Reims był najlepszy w tej samej konkurencji. Wyprzedził tam Belga Alberta Sercu oraz swego rodaka Sjefa Janssena. Został tym samym pierwszym holenderskim mistrzem świata oraz jednym z dwóch kolarzy w historii (obok Marcela Kinta z Belgii), którzy zdobywali medale mistrzostw świata zarówno przed, jak i po II wojnie światowej. Ostatni medal zdobył na mistrzostwach świata w Moorslede w 1950 roku, gdzie był drugi ze startu wspólnego. Uległ tylko Albérikowi Schotte z Belgii, a trzecie miejsce zajął Szwajcar Ferdi Kübler. W 1936 roku został też pierwszym Holendrem, który wygrał etap Tour de France. Wynik ten powtórzył dwa lata później, jednak w obu przypadkach zajmował odległe miejsca w klasyfikacji generalnej, odpowiednio 23. i 43. Kilkakrotnie zdobywał mistrzostwo Holandii. Startował także na torze, jednak bez większych sukcesów. Nigdy nie wystąpił na igrzyskach olimpijskich. W 1951 roku zakończył karierę.

</doc>
<doc id="156635" url="https://pl.wikipedia.org/wiki?curid=156635" title="Losux">
Losux

Losux – humorystyczny komiks internetowy autorstwa PFreaka. Bohaterem komiksu jest Sven, nowy uczeń liceum ogólnokształcącego. Źródłem humoru jest absurdalne zachowanie uczniów oraz nauczycieli i pozostałych pracowników liceum Svena. Komiks w sposób prześmiewczy przedstawia także szkolne subkultury.
Historia.
Komiks ukazywał się od 2004 r. W 2005 r. PFreak zaprzestał rysowania na kilka miesięcy, w którym to czasie zastępował go Xycho. Odcinki jego autorstwa zostały jednak chłodno przyjęte. Z czasem nowe odcinki pojawiały się z coraz większym opóźnieniem, w związku z czym "Losux" zaczął tracić czytelników. Autor nigdy nie ogłosił zaprzestania prac nad komiksem, ale ostatni odcinek pochodzi z połowy 2006 r.
W ramach "Losuxa" ukazywała się też mini-seria "Losux RPG Adventure", będąca parodią gier fabularnych osadzonych w konwencji fantasy.
W 2018 r. nastąpiła reaktywacja komiksu. Jej twórcą jest internauta posługujący się pseudonimem Shark, podający się za PFreaka. Komiks tworzą zarówno narysowane od nowa stare odsłony serii, jak i nowe wątki nieobecne w dotychczasowych odsłonach Losuxa. W 2019 r. strona z reaktywacją zniknęła z sieci.

</doc>
<doc id="156636" url="https://pl.wikipedia.org/wiki?curid=156636" title="Slide">
Slide



</doc>
<doc id="156637" url="https://pl.wikipedia.org/wiki?curid=156637" title="Bichromia">
Bichromia

Bichromia - to technika drukowania w skali szarości, dwoma kolorami farby, czernią i kolorem specjalnym. Użycie bichromii może być wynikiem potrzeby zwiększenia skali szarości z racji na ograniczenia technologiczne maszyn drukarskich. Zwiększając liczbę farb można mieć do czynienia z trichromią czy kwadrychromią. W fotografii bywa używana bichromia do tworzenia fotografii artystycznej.

</doc>
<doc id="156641" url="https://pl.wikipedia.org/wiki?curid=156641" title="Illit">
Illit

Illit – minerał z gromady krzemianów, zaliczany do minerałów ilastych. Jest minerałem bardzo pospolitym i wyjątkowo szeroko rozpowszechnionym na całym świecie. Szczególnie duże nagromadzenia występują na dnach oceanów. Nazwa pochodzi od stanu Illinois w Stanach Zjednoczonych, gdzie minerał ten stanowi jeden z głównych składników gleb.
Właściwości.
Tworzy bardzo drobne kryształy o pokroju łuseczkowym, rzadko widoczne „gołym” okiem. Jest miękki, przezroczysty, o charakterystycznym srebrzystym połysku. Niemal zawsze zawiera domieszki żelaza. Wykazuje własności zbliżone do muskowitu, od którego jest makroskopowo nieodróżnialny. Powstaje wskutek degradacji muskowitu. Najpospolitszy minerał ilasty należący do hydromik (łyszczyk podobny do muskowitu).
Występowanie.
Pospolity składnik skał osadowych (kaolinów, glin kaolinowych, iłów, mułowców, margli, wapieni, łupków). Stanowi produkt wietrzenia skaleni; najczęściej występujący składnik zwietrzelin i łupków ilastych.
Zastosowanie.
Surowiec dla przemysłu ceramicznego, budowlanego, papierniczego.

</doc>
<doc id="156644" url="https://pl.wikipedia.org/wiki?curid=156644" title="Puchar Konfederacji w piłce nożnej 1999">
Puchar Konfederacji w piłce nożnej 1999

Puchar Konfederacji 1999 odbył się w dniach od 25 lipca do 4 sierpnia po raz pierwszy poza Arabią Saudyjską – w Meksyku. Był to drugi turniej organizowany przez FIFA i widniejący pod nazwą Puchar Konfederacji.
Wyniki.
Legenda do tabelek:
Dwie pierwsze drużyny z każdej grupy awansowały do dalszych gier.
Finał.
ZDOBYWCA PUCHARU KONFEDERACJI 1999
MEKSYK PIERWSZY TYTUŁ

</doc>
<doc id="156646" url="https://pl.wikipedia.org/wiki?curid=156646" title="Glinianka">
Glinianka

Miejscowości w Polsce.
Wg TERYT jest ich 2

</doc>
<doc id="156649" url="https://pl.wikipedia.org/wiki?curid=156649" title="Bronimir">
Bronimir

Bronimir – imię męskie, złożone z członów "Broni-" ("bronić, strzec") i "-mir" ("pokój, spokój, dobro"). Zapisy takiego imienia nie przechowały się w dokumentach staropolskich, jednak o jego istnieniu może świadczyć przechowanie się w nazwach miejscowych – takich jak Bromierz, Bromierzyk – formy Bromir, która mogła stanowić jego formę skróconą.
Bronimir, Bromir imieniny obchodzi 20 maja.
Znane osoby noszące imię Bronimir:

</doc>
<doc id="156651" url="https://pl.wikipedia.org/wiki?curid=156651" title="Nabój 7,65 × 17 mm SR Browning">
Nabój 7,65 × 17 mm SR Browning

7,65 × 17 mm SR Browning – (inna nazwa .32 ACP – Automatic Colt Pistol) nabój opracowany przez Johna Browninga do pistoletu M1897 jednego z pierwszych w pełni udanych pistoletów samopowtarzalnych.
Produkcję naboju rozpoczęły zakłady FN w roku 1897. Ponieważ M1900 był bardzo popularny, nabój 7,65 × 17 SR ("Semi Rimmed" – z kryzą częściowo wystającą) stał się mimo małej mocy jednym z najbardziej popularnych. Z upływem czasu powstało wiele typów pistoletów określanych "małymi siódemkami". Ich użytkownikami byli najczęściej wyżsi oficerowi sztabowi i funkcjonariusze służb policyjnych. Były też bardzo popularne wśród użytkowników cywilnych. Obecnie nabój rzadko używany z uwagi na niską moc obalającą.

</doc>
<doc id="156655" url="https://pl.wikipedia.org/wiki?curid=156655" title="Marcian Hoff">
Marcian Hoff

Marcian Edward „Ted” Hoff Jr. (ur. 28 października 1937 w Rochester, stan Nowy Jork) – amerykański informatyk ze stopniem doktorskim, jeden ze współtwórców mikroprocesora Intel 4004, który został wprowadzony na rynek w listopadzie 1971 roku. (Marcian Hoff stworzył architekturę w 1969 roku, Stanley Mazor współpracował z Hoffem, Federico Faggin stworzył "silicon design" bardzo nowatorski w 1970–1971 r., Masatoshi Shima współpracował z Fagginem i stworzył "software" do kalkulatora).
W 1968 r. dołączył do Intela jako jeden z pierwszych zatrudnionych, w 1980 uzyskał jako pierwszy honorowy tytuł Intel Fellow, oznaczający najwyższą techniczną pozycję w firmie. W Intelu pozostawał do 1983 r.
W 1997 został laureatem Nagrody Kioto w dziedzinie zaawansowanych technologii, wspólnie z Federico Fagginem, Stanleyem Mazorem i Masatoshim Shimą.

</doc>
<doc id="156658" url="https://pl.wikipedia.org/wiki?curid=156658" title="Federico Faggin">
Federico Faggin

Federico Faggin (ur. 1 grudnia 1941 w Vicenzy) – amerykański fizyk pochodzenia włoskiego, specjalista inżynierii elektrycznej, uważany za jednego z twórców mikroprocesora.
Życiorys.
Jeszcze we Włoszech zdobył stopień doktorski na Uniwersytecie w Padwie, potem pracował dla firmy Olivetti. W 1968 przeniósł się do Palo Alto w Kalifornii, gdzie zatrudnił się w Fairchild Semiconductor i opracował technologię MOS Silicon Gate Technology (SGT) i zrealizował pierwszy obwód zintegrowany na świecie jaki utylizowała SGT z „self-aligned gate”: Fairchild 3708.
W 1970 przeszedł do Intela, gdzie wspólnie z trzema innymi inżynierami (Marcianem Hoffem, Stanleyem Mazorem i Masatoshim Shimą) opracował pierwszy 4-bitowy mikroprocesor, Intel 4004. Współtworzył także pierwszy procesor 8-bitowy, Intel 8008.
Faggin opuścił Intela aby założyć firmę Zilog, producenta Z80. W 1986 był współzałożycielem Synaptics. W 1988 otrzymał nagrodę "International Marconi Fellowship Award" za swój wkład w powstanie mikroprocesora, w tym samym roku otrzymał też od włoskiego premiera złoty medal za zasługi w dziedzinie nauki i techniki. W 1994 r. otrzymał nagrodę IEEE W. Wallace McDowell Award. W 1997 otrzymał nagrodę Nagrodę Kioto, wspólnie z Marcianem Hoffem, Stanleyem Mazorem i Masatoshim Shimą.
11 lipca 2002 powrócił do firmy Zilog jako członek rady nadzorczej.

</doc>
<doc id="156660" url="https://pl.wikipedia.org/wiki?curid=156660" title="Wszystko jest względne. 14 mrocznych opowieści">
Wszystko jest względne. 14 mrocznych opowieści

Wszystko jest względne. 14 mrocznych opowieści – tytuł zbioru opowiadań Stephena Kinga opublikowanych w 2002.
Ekranizacje.
W 2004 na ekran zostało przeniesione opowiadanie "Jazda na kuli" (reż. Mick Garris)
W 2007 roku zekranizowane zostało opowiadanie "1408" w reżyserii Mikaela Håfströma z Johnem Cusackiem i Samuelem L. Jacksonem w rolach głównych.

</doc>
<doc id="156663" url="https://pl.wikipedia.org/wiki?curid=156663" title="Łosoś pospolity">
Łosoś pospolity



</doc>
<doc id="156665" url="https://pl.wikipedia.org/wiki?curid=156665" title="Ramówka telewizyjna">
Ramówka telewizyjna



</doc>
<doc id="156667" url="https://pl.wikipedia.org/wiki?curid=156667" title="Nabój .38 Special">
Nabój .38 Special

.38 Special (9 x 29 mm R) – nabój rewolwerowy opracowany w 1902 roku w amerykańskiej firmie Smith &amp; Wesson.
Nabój .38 Special stanowił rozwinięcie naboju .38 Colt Long będącego na początku XX wieku przepisowym nabojem rewolwerowym armii USA. Pierwotnie był przeznaczony dla wojska, ale po zwycięstwie pistoletu Colt M1911 (na nabój .45 ACP) w konkursie na nową broń krótką dla armii głównym użytkownikiem tego naboju stała się policja wielu amerykańskich stanów, która zakupiła w tym czasie duże ilości rewolwerów S&amp;W Model 10. Armia stała się użytkownikiem nowego naboju podczas II wojny światowej, kiedy w rewolwery kalibru .38 Special uzbrojono oficerów marynarki i lotnictwa.
Obecnie nabój .38 Special jest coraz rzadziej używany ponieważ okazało się, że posiada stosunkowo niską moc obalającą. Jego następcą stał się .357 Magnum a ponieważ nabój ten powstał przez wydłużenie łuski .38 Special, każdy rewolwer kalibru .357 Magnum może używać nabojów .38 Special.

</doc>
<doc id="156668" url="https://pl.wikipedia.org/wiki?curid=156668" title="Joseph Meister">
Joseph Meister

Joseph Meister (ur. 21 lutego 1876 w Paryżu, zm. 24 czerwca 1940 tamże) – Francuz, pierwszy człowiek, u którego skutecznie zastosowano szczepienie przeciwko wściekliźnie, opracowane przez Louisa Pasteura.
Jako 9-latek został pogryziony przez wściekłego psa; rodzice zwrócili się o pomoc do Ludwika Pasteura. Ulegając ich namowom, Pasteur zdecydował się zastosować szczepionkę. Uratowanie chłopca potwierdziło jej skuteczność.
Joseph Meister pracował później jako dozorca w Instytucie Pasteura. W wieku 64 lat, kiedy w czasie zdobycia Paryża przez wojska hitlerowskie, nie zdołał powstrzymać Niemców przed wtargnięciem do krypty Ludwika Pasteura, popełnił samobójstwo poprzez zatrucie gazem.
Powieść historyczna "Wróg pod mikroskopem" Olgi Kuzniecowej opisuje m.in. historię uratowania Josepha. Fragment pt. "Chłopiec z Alzacji" był czytanką w szóstej klasie szkoły podstawowej w Polsce w okresie PRL-u.

</doc>
<doc id="156670" url="https://pl.wikipedia.org/wiki?curid=156670" title="Witold Niewiadomski">
Witold Niewiadomski

Witold Marian Niewiadomski (ur. 2 stycznia 1911 we Lwowie, zm. 23 marca 2005 w Olsztynie) – polski uczony, profesor nauk rolniczych, członek PAN.
Życiorys.
W 1933 ukończył studia na Uniwersytecie Jagiellońskim, następnie podjął pracę jako starszy asystent w Zakładzie Doświadczalnym Uprawy Torfowisk pod Sarnami. Brał udział w kampanii wrześniowej 1939, resztę wojny spędził w obozach jenieckich. Powrócił do Polski w 1946; był adiunktem w Katedrze Ogólnej Uprawy Roli i Roślin Uniwersytetu i Politechniki Poznańskiej. W 1951 został służbowo przeniesiony do Olsztyna do pracy w Wyższej Szkole Rolniczej; objął funkcję kierownika Katedry Ogólnej Uprawy Roli i Roślin, organizował pola doświadczalne w Pozortach (1952), Bałcynach (1954) i Łężanach (1958). W latach 1970-1975 kierował Instytutem Uprawy Roli i Roślin uczelni, przemianowanej w 1972 na Akademię Rolniczo-Techniczną. Pełnił również funkcje w kierownictwie uczelni - prodziekana Wydziału Rolniczego (1953-1954) i prorektora ds. dydaktycznych (1954-1956). Przeszedł na emeryturę w 1981, pozostał jednak związany z uczelnią (od 1999 Uniwersytetem Warmińsko-Mazurskim) do końca życia.
Kolejne stopnie naukowe uzyskiwał w 1947 (doktor), 1954 (profesor nadzwyczajny), 1964 (profesor zwyczajny). W 1973 został członkiem rzeczywistym PAN. W latach 1975-1983 przewodniczył Komitetowi Uprawy Roślin PAN, wchodził również w skład Rady Naukowej przy Ministerstwie Rolnictwa. Od 1955 był członkiem Polskiego Towarzystwa Gleboznawczego. Odbył kilka zagranicznych staży naukowych, głównie w dawnych krajach socjalistycznych. Wypromował 22 doktorów.
W pracy naukowej zajmował się agronomią i agrotechniką. Był autorem prac dotyczących teorii i technologii zagospodarowania zmeliorowanych torfowisk niskich, naukowych podstaw przyrodniczo-rolniczej regionalizacji, specyfiki rolnictwa na terenach erodowanych, koncepcji przestrzennego zagospodarowania krajobrazu rolnego. Łącznie ogłosił ponad 300 publikacji, w tym ok. 50 prac popularnonaukowych i 4 książki, m.in.:
Odebrał doktoraty "honoris causa" Akademii Rolniczej we Wrocławiu (1988), Szkoły Głównej Gospodarstwa Wiejskiego w Warszawie (1993), Akademii Rolniczo-Technicznej w Olsztynie (1995), Akademii Rolniczej w Krakowie (1996). Był laureatem nagród resortowych i kawalerem odznaczeń państwowych, został odznaczony m.in. Krzyżem Kawalerskim, Oficerskim i Komandorskim Orderu Odrodzenia Polski, Orderem Sztandaru Pracy I klasy, Medalem 30-lecia Polski Ludowej, Medalem 40-lecia Polski Ludowej, Medalem „Za udział w wojnie obronnej 1939”, Medalem Komisji Edukacji Narodowej, Odznaką tytułu honorowego „Zasłużony Nauczyciel PRL”, Odznaką „Zasłużony Pracownik Rolnictwa”. W 1978 został wpisany do "Księgi Honorowej Samorządu Mieszkańców Olsztyna - Miejskiej Rady Narodowej". W czerwcu 2007 na Wydziale Kształtowania Środowiska i Rolnictwa Uniwersytetu Warmińsko-Mazurskiego odsłonięto tablicę pamiątkową poświęconą prof. Niewiadomskiemu, a jego imię nadano auli wykładowej.
Autor około 50 prac popularnonaukowych, 4 książek i około 170 prac naukowych.

</doc>
<doc id="156677" url="https://pl.wikipedia.org/wiki?curid=156677" title="Nabój .357 Magnum">
Nabój .357 Magnum

.357 Magnum – 9 × 32R mm nabój rewolwerowy opracowany w pierwszej połowie lat trzydziestych i produkowany od 1935 roku w firmie Smith &amp; Wesson. Pierwszy typ amunicji określanej jako "Magnum".
Został zaprojektowany przez D. B. Wessona, P. B. Sharpe'a i M. A. Robinsona. Nowy nabój powstał z naboju .38 Special, którego łuskę wydłużono o 3,4 mm. W pierwszych nabojach .357 Magnum stosowano bardzo ciężki pocisk o masie 10,24 g. Powodowało to że strzelające tym nabojem rewolwery miały bardzo silny odrzut. Ciężki pocisk miał bardzo dużą zdolność penetracji, co powodowało, że w wypadku wymiany ognia na ulicy było bardzo wysokie ryzyko przypadkowego postrzelenia osób postronnych. Powodowało to, że przez długi czas nabój .357 Magnum nie miał zbyt wielu zwolenników. Sytuacja zaczęła się zmieniać w latach pięćdziesiątych. Stopniowo zaczęto stosować lżejsze pociski o masie 7-8 g, a także pociski ekspansywne o specjalnej konstrukcji części głowicowej zwiększającej ich skuteczność. Zmniejszyła się także masa rewolwerów strzelających nabojem .357 Magnum (szczególnie duża popularność zdobył S&amp;W 19).
Obecnie nabój .357 Magnum należy do najbardziej cenionych i skutecznych naboi rewolwerowych. Ponieważ nabój .357 Magnum (jeśli chodzi o wymiary) różni się od naboju .38 Special tylko długością łuski, każdy rewolwer kalibru .357 Magnum może strzelać amunicją .38 Special. Uczyniono to w celu uniknięcia niebezpiecznych pomyłek gdyby użytkownik omyłkowo załadował słabszy konstrukcyjnie rewolwer do naboju .38 Special wytwarzającym znacznie wyższe ciśnienie nabojem .357 Magnum. Szkielety i bębny rewolwerów do .357 Magnum muszą być znacznie solidniejsze, a nawet wtedy przy szkieletach firmy S&amp;W rozmiary J i K intensywne i długotrwałe strzelanie prowadzi do uszkodzeń wskutek zmęczenia materiału, dlatego też na drodze uzyskanych doświadczeń wprowadzono w tej firmie szkielet optymalny dla .357 (wystarczająco wytrzymały tj. wcześniej "N", a zarazem poręczny i wygodny do noszenia jak "K" – rozmiar "L" czyli średni wzmocniony. Zbudowano na nim m.in. S&amp;W 586 i jego "nierdzewną" odmianę, popularną wśród polskich strzelców Mod. 686 (również w odmianie "Plus" z bębnem 7 komorowym przy niezmienionych rozmiarach okna szkieletu).

</doc>
<doc id="156678" url="https://pl.wikipedia.org/wiki?curid=156678" title="Język wysokiego poziomu">
Język wysokiego poziomu

Język wysokiego poziomu () – typ języka programowania, którego składnia i słowa kluczowe mają w jak największym stopniu ułatwić rozumienie kodu programu przez człowieka, tym samym zwiększając poziom abstrakcji i dystansując się od sprzętowych niuansów. Większość z nich można zaliczyć do języków uniwersalnych, służących do rozwiązywania szerokiego zakresu problemów. Kod napisany w języku wysokiego poziomu nie jest bezpośrednio „zrozumiały” przez procesor komputera – większość kodu stanowią normalne słowa, jak w języku naturalnym. Aby umożliwić wykonanie programu napisanego w takim języku należy wpierw poddać go procesowi kompilacji. Do języków wysokiego poziomu zalicza się m.in. Pascal, C, C++, Logo i BASIC.
Cechy.
Pojęcie „język wysokiego poziomu” oznacza odwoływanie się do wyższego poziomu abstrakcji niż poziom kodu maszynowego, a nawet poziom języków niskopoziomowych. Zamiast zajmować się rejestrami, adresami pamięci oraz stosami, języki wysokiego poziomu dotyczą zmiennych, tablic, obiektów, zaawansowanych arytmetycznych oraz logicznych wyrażeń, podprogramów i funkcji, pętli, kroków oraz innych abstrakcyjnych konceptów komputerowych, z naciskiem na użyteczność ponad optymalną wydajność programu. Inne ich cechy to procedury do obsługi ciągów znaków, obiektowe cechy programowania, obecne mogą być również procesy wejścia/wyjścia. W przeciwieństwie do języków niskiego poziomu, języki wysokiego poziomu mają co najwyżej kilka elementów, które bezpośrednio tłumaczy się na kod języka maszynowego. Ważnym faktem jest również, że pozwalają one na odseparowanie kodu źródłowego programów od architektury konkretnej maszyny. W przeciwieństwie do języków niskiego poziomu, takich jak asembler lub język maszynowy, języki wysokiego poziomu mogą „wzmacniać” instrukcje programistów i wywoływać wiele zmian w danych (realizowanych w tle) bez ich wiedzy. Odpowiedzialność i moc wykonywania instrukcji zostały zdjęte z barków programisty i złożone na karb maszyny.
Charakterystyka kodu.
Języki wysokiego poziomu są przeznaczone do zapewniania cech, które standaryzują częste zadania, zezwalają na bogate debugowanie oraz zajmują się architektonicznym agnostycyzmem, podczas gdy języki niskiego poziomu częściej tworzą więcej wydajnego kodu poprzez optymalizację pod specyficzną architekturę. Narzut abstrakcji jest granicą, która zapobiega dołączaniu technik wysokiego programowania tam, gdzie ograniczenia obliczeniowe, zgodność ze standardami lub ograniczenia fizyczne odwołują się do niskopoziomowych warstw architektonicznych zasobów (dla przykładu – czas na odpowiedź czy integracja sprzętowa).
Wysokopoziomowe programowanie eksponuje cechy takie jak:
Z tego powodu kod, który musi być szczególnie szybki oraz wydajny, może wymagać użycia języka niskiego poziomu, nawet jeżeli użycie wysokopoziomowego języka byłoby łatwiejsze. W wielu sytuacjach krytyczne części programu napisanego w języku wysokiego poziomu mogłyby być zakodowane ręcznie w asemblerze, co doprowadziłoby do szybszego, bardziej wydajnego lub po prostu niezawodnie funkcjonującego i zoptymalizowanego programu. Jednakże wraz ze zwiększającą się złożonością nowoczesnej architektury mikroprocesorów, dobrze stworzone kompilatory języków wysokiego poziomu częściej produkują kod porównywalny w wydajności do tego, który niskopoziomowi programiści są w stanie napisać ręcznie, a wyższy poziom abstrakcji może pozwolić na zastosowanie lepszych technik, z których wynikają lepsze ogólne wyniki, niż w ich niskopoziomowych odpowiednikach w konkretnych ustawieniach.
Istnieje również grupa języków wysokiego poziomu, które tworzone są jako całkowicie niezależne od architektury systemu komputerowego. Ułatwia to uruchamianie programów napisanych w takich językach w jakimkolwiek systemie operacyjnym, który ma odpowiednie wsparcie interpretera bądź kompilatora JIT ("Just-In-Time" – realizacja w czasie rzeczywistym). Fundamentalnymi przykładami takich rozwiązań są wirtualna maszyna Javy oraz środowisko uruchomieniowe .NET CLR.
Ewolucja.
Języki wysokiego poziomu mogą być rozwijane w wyniku wprowadzania ulepszeń specyfikacji. Przykładem jest język Scala, który utrzymuje kompatybilność wsteczną z Javą, co oznacza, że programy lub biblioteki napisane w Javie mogą być użyte również, gdy programiści przejdą na Scalę. Ułatwia to przenoszenie oprogramowania. Dla kontrastu, niskopoziomowe programy rzadko są w stanie przetrwać poza konkretną architekturą, dla której zostały napisane, bez większych zmian.
Przykład.
Przykładowy program w języku niskopoziomowym – asemblerze:
 .START ST
ST: MOV R1,#2
 MOV R2,#1
M1: CMP R2,#20
 BGT M2
 MUL R1,R2
 INI R2
 JMP M1
M2: JSR PRINT
 .END
i ten sam program w języku wysokopoziomowym – BASIC-u:
A:=2;
FOR I:=1 TO 20 LOOP
 A:=A*I;
END LOOP;
PRINT(A);

</doc>
<doc id="156680" url="https://pl.wikipedia.org/wiki?curid=156680" title="Załom-Kasztanowe">
Załom-Kasztanowe

Załom-Kasztanowe (do 2012 roku Załom) – osiedle administracyjne Szczecina, będące jednostką pomocniczą miasta. Położone na północno-wschodnim krańcu dzielnicy Prawobrzeże, na północ i zachód od drogi krajowej nr 3 łączącej Szczecin i osiedle Dąbie z Goleniowem i Świnoujściem, przy stacji kolejowej Szczecin Załom. Graniczy ze wsią Załom (gmina Goleniów).
Według danych z 15 kwietnia 2012 na pobyt stały w osiedlu zameldowanych było 3597 osób. Większość zamieszkuje osiedle Kasztanowe.
Załom-Kasztanowe jest otoczone przez lasy Puszczy Goleniowskiej.
W skład osiedla administracyjnego wchodzą Osiedle Załom i Osiedle Kasztanowe. Sieć drogową tworzy kilka ulic: Kablowa, Produkcyjna, fragment Lubczyńskiej i oraz uliczki Osiedla Kasztanowego. Komunikację z innymi osiedlami zapewniają linie autobusowe 77 i 96, pospieszna C, nocna 522 oraz pociągi osobowe ze stacji kolejowej Szczecin Załom.
Historia.
W roku 1934 wybudowano filię koncernu "Stoewer-Werke" i uruchono produkcję silników samochodowych. W roku 1937 przekształcono w zakłady silników samolotowych „Pommersche Motorenbau GmbH Stettin” samodzielne zakłady "Pommersche Motorenbau GmbH" produkujące silniki do samolotów Junkers. Osiedle od 15 października 1939 wchodziło w skład Wielkiego Szczecina, po 1945 należało kolejno do ówczesnych powiatów: gryfińskiego (do 1948), nowogardzkiego (do 1954) i goleniowskiego. W granice administracyjne miasta zostało ponownie włączone w 1964.
Polską nazwę "Załom" wprowadzono oficjalnie na mocy rozporządzenia ministrów Administracji Publicznej i Ziem Odzyskanych z dnia 15 marca 1947 roku. Przez pierwsze powojenne miesiące tymczasową, nieoficjalną nazwą był "Wołynin".
Dnia 26 marca 2012 roku osiedle administracyjne Załom zmieniło nazwę na Załom-Kasztanowe.
Przyroda.
Na zachodnim krańcu osiedla, u zbiegu ulic Lubczyńskiej i Leśniczówka Załom, liczne pomniki przyrody: aleja 26. dębów szypułkowych ("Quercus robur") o obwodach 123–472 cm i wysokości 20–26 m, pojedyncze okazy dębu szypułkowego ("Quercus robur") o obwodzie 370 cm i wysokości 24 m oraz o obwodzie 400 cm i wysokości 26 m.
Przy stacji kolejowej Szczecin Załom węzeł znakowanych szlaków turystycznych:
Samorząd mieszkańców.
Rada Osiedla Załom-Kasztanowe liczy 15 członków. Samorząd osiedla Załom-Kasztanowe został ustanowiony w 1990 roku. W dniu 26 marca 2012 roku Rada Miasta Szczecin Uchwałą nr XVII/484/12 zmieniła nazwę osiedla administracyjnego na Załom-Kasztanowe, tym samym samorząd osiedla stał się Radą Osiedla Załom-Kasztanowe.
Dane statystyczne z wyborów do rady osiedla od 2003 r..
Na terenie Osiedla Załom-Kasztanowe ma siedzibę istniejący od 1966 roku Osiedlowy Klub Piłkarski „Jeziorak Szczecin”.

</doc>
<doc id="156682" url="https://pl.wikipedia.org/wiki?curid=156682" title="Tancredo Neves">
Tancredo Neves

Tancredo de Almeida Neves (ur. 4 marca 1910 w São João del Rei, zm. 21 kwietnia 1985 w São Paulo) – prawnik i polityk brazylijski, prezydent elekt w 1985.
Życiorys.
Prawnik i bankowiec, karierę polityczną rozpoczął w 1934 – został wówczas wybrany do władz samorządowych miasta Sao João Del Rei. Od 1947 zasiadał w zgromadzeniu stanu Minas Gerais, a od 1950 w Izbie Deputowanych. W 1953 prezydent Getúlio Vargas powierzył mu tekę ministra sprawiedliwości. Neves odszedł ze stanowiska po samobójstwie Vargasa w 1954. W 1960 bezskutecznie ubiegał się o stanowisko gubernatora stanu Minas Gerais.
Od września 1961 do lipca 1962 pełnił funkcję premiera w kryzysowej sytuacji politycznej, wywołanej rezygnacją prezydenta Jânio da Silvy Quadrosa. Misja Nevesa nie zapobiegła pogłębieniu kryzysu. Wkrótce doszło do obalenia prezydenta João Goularta i przejęcia władzy przez wojskowych. W latach 60. i 70. XX wieku Neves działał w opozycyjnym Brazylijskim Ruchu Demokratycznym (MDB). W 1978 został wybrany do Senatu, a w 1982 na gubernatora stanu Minas Gerais.
W 1984 przewodził ruchowi Diretas Ja, który domagał się wprowadzenia bezpośrednich wyborów prezydenckich. Inicjatywa ta nie została zaakceptowana, ale opozycja wysunęła kandydaturę Nevesa w wyborach następcy prezydenta João de Oliveiry Figueiredo. 15 stycznia 1985 Tancredo Neves został wybrany przez kolegium elektorskie prezydentem Brazylii. Nie objął jednak urzędu, gdyż ciężko zachorował w przededniu planowanego zaprzysiężenia (15 marca 1985). Tymczasowo na czele państwa stanął wiceprezydent José Sarney. Miesiąc później prezydent elekt Neves zmarł.
Jego wnuk Aécio Neves był gubernatorem stanu Minas Gerais w latach 2003–2010, w 2014 bez powodzenia ubiegał się o prezydenturę Brazylii.

</doc>
<doc id="156684" url="https://pl.wikipedia.org/wiki?curid=156684" title="Fragmentacja (system plików)">
Fragmentacja (system plików)

Fragmentacja – niekorzystne zjawisko (fragmentacja zewnętrzna), zachodzące w systemie plików, polegające na pojawianiu się nieciągłości obszarów zapisanych i niezapisanych na dysku twardym komputera. Ich przyczyną jest niedoskonała budowa systemu plików, usuwanie i dodawanie nowych plików oraz zmiany, polegające na dopisywaniu i skracaniu plików już istniejących. Niektóre systemy plików wykazują bardzo małą odporność na fragmentację. Wynika to z algorytmów, sterujących alokacją danych na sektorach dysku twardego. Przykładem takiego systemu plików jest FAT.
Fragmentacją określa się także zapisywanie części plików i poszczególnych na oddalonych od siebie częściach dysku, co powoduje duże opóźnienia w czasie ich odczytu i zapisu.
Przyczyny fragmentacji.
Kiedy system plików jest po raz pierwszy zainicjowany na partycji, zawiera jedynie kilka małych wewnętrznych struktur i poza tym jest jednym ciągłym blokiem pustego miejsca. Oznacza to, że system plików jest zdolny do ulokowania, nowo stworzonych plików ,w dowolnym miejscu, na partycji. Po dłuższym czasie utworzone pliki mogą być rozstawione blisko wartości optymalnej. Kiedy system operacyjny i aplikację są zainstalowane lub pliki archiwalne są rozpakowywane, oddzielne pliki kończą pojawiać się po kolei. Zatem powiązane pliki umieszczone są blisko względem siebie.
Podczas gdy istniejące pliki są usuwane lub zmniejszane, tworzą się strefy wolnego miejsca, a gdy są powiększane, to zazwyczaj niemożliwe jest aby wznowić dokładnie tam, gdzie plik się skończył, ponieważ obszar ten może być już przydzielony. Dlatego dalsza cześć tego pliku jest umieszczana do nowego fragmentu. Wolne miejsce, a także często dołączane pliki mają tendencję do coraz większej fragmentacji. Krótsze obszary wolnej przestrzeni oznaczają, że system plików nie jest w stanie przydzielić nowych plików w sposób ciągły i musi je podzielić na fragmenty. Dzieje się tak szczególnie wtedy, kiedy system plików zapełni się i długie obszary wolnej pamięci nie są dostępne.
Zatem nowy plik o nazwie F, który wymaga siedmiu bloków miejsca, może zostać umieszczony w pierwszych siedmiu blokach niedawno zwolnionej przestrzeni poprzednio przechowującej plik B, a pozostałe trzy bloki będą dostępne. Jeśli dodany zostanie nowy plik o nazwie G, który wymaga tylko trzech bloków, może on zająć miejsce po F i przed C.
Przykład.
Powyższy przykład stanowi uproszczenie skomplikowanego tematu. Rozważmy następujący scenariusz: nowy dysk miał pięć plików o nazwach A, B, C, D i E, zapisanych w sposób ciągły oraz w tej kolejności. Każdy plik używa 10 bloków przestrzeni. (Tutaj wielkość bloku jest nieważna) Pozostała część miejsca na dysku to jeden wolny blok. Dzięki czemu dodatkowe pliki można tworzyć i zapisywać po pliku E.
Jeśli plik B zostanie usunięty, tworzony jest drugi obszar z dziesięcioma blokami wolnego miejsca, a dysk staje się pofragmentowany. Pusta przestrzeń jest tam po prostu pozostawiona, oznaczona i dostępna do późniejszego wykorzystania, a następnie ponownie użyta w razie potrzeby. System plików może defragmentować dysk natychmiast po usunięciu, ale spowodowałoby to poważne obniżenie wydajności w nieprzewidywalnym okresie czasu.
Jeśli konieczne jest rozszerzenie F, miejsce natychmiastowo zostaje zajęte, istnieją trzy opcje dla systemu plików:
Druga opcja jest prawdopodobnie niepraktyczna ze względu na wydajność. Trzecia opcja jest niemożliwa, gdy nie ma jednej, ciągłej, wolnej przestrzeni, wystarczająco dużej, aby pomieścić nowy plik. Tak więc najlepszą opcją jest po prostu stworzenie obszaru w innym miejscu i połączenie nowego obszaru ze starym.
Materiał dodany na końcu pliku F byłby częścią tego samego obszaru. Ale jeśli materiał jest za duży, tak że w ostatnim obszarze nie ma miejsca, to trzeba by stworzyć inny obszar itd. Ostatecznie system plików ma wolne segmenty w wielu miejscach, a niektóre pliki mogą być rozproszone w wielu zakresach. Czas dostępu do tych plików (lub wszystkich plików) może stać się zbyt długi.
Skutki fragmentacji.
Najpoważniejszym skutkiem fragmentacji systemu plików jest spadek wydajności operacji na plikach. Duża fragmentacja zmusza do częstej relokacji głowicy dysku twardego, co jest czasochłonne. Fragmentacja zmniejsza także prawdopodobieństwo odzyskania danych z dysku w wypadku awarii systemu plików.

</doc>
<doc id="156686" url="https://pl.wikipedia.org/wiki?curid=156686" title="Defragmentacja">
Defragmentacja

Defragmentacja – proces konsolidacji pofragmentowanych danych na dysku, dzięki czemu może on działać wydajniej. Defragmentację stosuje się na dyskach twardych, opartych na magnetycznych talerzach (HDD). Na dyskach SSD i innych nośnikach opartych o komórki pamięci Flash proces fragmentacji plików nie zachodzi ze względu na brak dodatkowych opóźnień graficznych obecnych w dyskach HDD, a spowodowanych mechaniką talerza. Wykonanie defragmentacji na takim dysku jest wręcz procesem szkodliwym, ponieważ zwiększa zużycie komórek pamięci Flash i przyspiesza moment uszkodzenia dysku (każda pojedyncza komórka pamięci ma określoną, skończoną żywotność).
Przyczyny fragmentacji.
Główną przyczyną fragmentacji jest dodawanie i usuwanie plików podczas używania komputera, a także dopisywanie lub skracanie plików istniejących. Niektóre pliki są dużo większe od innych, co powoduje, że niektóre ich części są zapisywane w przerwach pomiędzy istniejącymi już plikami (zazwyczaj są to puste miejsca po usuniętych plikach, które nie zostały zastąpione nowymi informacjami). Najpoważniejszym skutkiem fragmentacji systemu plików jest spadek wydajności operacji na plikach. Defragmentacja pomaga niwelować skutki
fragmentacji bardzo szkodliwej dla pracy dysku oraz całego komputera.
Skutki defragmentacji.
Podczas defragmentacji komputer grupuje pliki i przenosi je do jednej lokacji. Z jej pomocą możliwa jest optymalizacja plików dla sprawniejszego działania głowicy dysku twardego. Po defragmentacji zmniejsza się ryzyko utraty danych, a także łatwiej odzyskać pliki po ewentualnej awarii. Negatywnym aspektem defragmentacji jest to, że bardzo często zajmuje dużo czasu, a także niekiedy nie wiadomo, gdzie defragmentowane pliki są przenoszone.
Dyski Flash i SSD.
Defragmentacja tego rodzaju dysków ma minimalny wpływ na ich pracę w porównaniu do klasycznych dysków HDD. Zarówno dyski flash, jak i dyski SSD mogą uzyskać dostęp do dowolnego pliku z dowolnej lokalizacji z tą samą szybkością. Fragmenty plików są odczytywane niemal jednocześnie nawet jeśli są porozmieszczane po różnych kościach dysku. Defragmentacja takiego sprzętu może przyczynić się do utraty żywotności dysków, ponieważ każdy taki dysk ma określoną liczbę cykli zapisu. Defragmentacja powoduje marnowanie tych cykli.
Sposoby zapobiegania fragmentacji.
Defragmentacja i optymalizacja.
Oprócz defragmentowania plików programów, narzędzie do defragmentacji może również skrócić czas ładowania programów i otwierania plików. Na przykład defragmentator systemu Windows 9x zawiera program Intel Application Launch Accelerator, który zoptymalizował programy na dysku, umieszczając zdefragmentowane pliki programów i ich zależności obok siebie, w kolejności, w jakiej program je ładuje, aby szybciej załadować te programy. Na początku dysku twardego ścieżki zewnętrzne mają wyższą szybkość przesyłania niż ścieżki wewnętrzne. Umieszczanie często odwiedzanych plików na zewnętrznych ścieżkach zwiększa wydajność. Zewnętrzne defragmentatory, takie jak MyDefrag, przenoszą często odwiedzane pliki na zewnętrzne ścieżki i defragmentują te pliki.
Partycjonowanie dysku.
Partycja może być traktowana jako podział lub „część” prawdziwego dysku twardego. Partycja jest w rzeczywistości logiczną separacją danego systemu plików od całego dysku. Partycjonowanie umożliwia posiadanie kilku systemów plików na jednym dysku twardym.
Zalety partycjonowania dysku:

</doc>
<doc id="156689" url="https://pl.wikipedia.org/wiki?curid=156689" title="Matthias Grünewald">
Matthias Grünewald

Matthias Grünewald, właśc. Mathis Gothard-Neithard (ur. ok. 1480 w Würzburgu, zm. 31 sierpnia 1528 w Halle an der Saale) – niemiecki malarz, architekt i inżynier (budowniczy urządzeń wodnych).
Życiorys.
Niewiele wiadomo o jego pochodzeniu i dzieciństwie. Od 1500 roku mieszkał w Saligenstad nad Menem. Wiadomo, iż od 1504 roku pracował jako malarz dla dostojników kościelnych z Aschaffenburga. Dla mogunckiego arcybiskupa Uriela z Gemmingen przebudował rezydencję w tym mieście w 1508. Pracował także jako malarz przy ołtarzu frankfurckiego klasztoru dominikanów. Namalowane wówczas "Przemienienie na Górze Tabor" znamy tylko z rysunków (tablica ołtarzowa zaginęła).
W roku 1512 Grünewald rozpoczął pracę nad najważniejszym dziełem malarskim swojego życia – ołtarzem kościoła w Issenheim. Był to kościół klasztoru antonitów, zajmujących się pielęgnowaniem chorych. Praca ta zajęła mu cztery lata. Od 1514 roku przebywał na dworze Albrechta z Brandenburgii, księcia-elektora i arcybiskupa Magdeburga i Moguncji (który był jednym z najpotężniejszych ludzi epoki). Na dworze księcia zajmował wysoką pozycję. W ok. 1517 namalował obraz "Święty Erazm i Święty Maurycy". Było to zlecenie Albrechta Brandenburskiego; obraz miał ozdobić kościół kolegiacki w Halle. Święty Erazm miał na obrazie rysy fundatora dzieła. W 1519 namalował "Madonnę ze Stuppach" środkową tablicę Ołtarza Matki Boskiej Śnieżnej z kolegiaty w Aschaffenburgu. Kolejne ważne dzieło Grünewalda to "Ukrzyżowanie", część Ołtarza z Tauberbischofsheim, powstałe w latach 1523–1524.
Grünewald w swoim malarstwie rozwijał tradycje średniowieczne, którym nadał najbardziej ekspresyjny charakter – jak na owe czasy. Zlekceważył nowatorski wówczas renesans i jego staranie o anatomiczną poprawność, charakterystyczną w Niemczech np. dla Dürera.
Grünewald był zwolennikiem Marcina Lutra i był wrażliwy na ludzkie cierpienie. Widać to w jego obrazach; postacie ludzkie przepełnione są cierpieniem, a cierpienie Jezusa pokazane jest niemal dosłownie, poprzez szaro-zielony kolor ciała pokrytego bolesnymi krwisto-fioletowymi ranami powstałymi w trakcie biczowania i drogi krzyżowej. (Jak różna jest to tradycja widać choćby w porównaniu do Caravaggia, na obrazie którego Jezus nawet po biczowaniu jest bez skazy). Postać Jezusa to u Grünewalda postać chłopska, rysy twarzy także. „Nigdy żadnego człowieka nie przestawiono tak okropnie i brzydko” mawiali krytycy. Jednak to przedstawienie oddawało rzeczywistość; tę biblijną i tę współczesną Grünewaldowi: cierpienie ludu.
Rok 1525 to przełom w Niemczech i życiu malarza. Wojny chłopskie wywołane nastrojami rewolucyjnymi, jakie niosła ze sobą reformacja, zmieniły życie Grünewalda. Był on znany jako zwolennik Lutra i po rozruchach musiał się ukrywać. Nie wiadomo, czy odgrywał aktywną rolę w czasie zamieszek w Moguncji, ale chłopskie sztandary z Jezusem powiewały nad rezydencją w Aschaffenburgu. Luter natomiast wyklął zbuntowanych chłopów i odciął się od chłopskich powstań, chociaż odbywały się one pod hasłem: „Sprawiedliwość Boża i Ewangelia” Powstania te zostały krwawo stłumione, przywódcy torturowani i ćwiartowani a sympatycy powstańców pozbawiani stanowisk lub likwidowani.
W roku 1526 Grünewald dostał ostatnią zapłatę z książęcego skarbca. Wyjechał do Frankfurtu nad Menem, gdzie pracował prawdopodobnie jako mydlarz i handlarz farb, a później w Halle jako inżynier przy budowie młynów wodnych. W lecie 1527 roku sporządził testament. Przekazał opiekę nad swoim pięcioletnim adoptowanym synem Endresem i pięć skrzyń swojego majątku Hansowi von Saarbrücken. 1 września 1528 roku rada miasta Halle dostała wiadomość o śmierci Grünewalda. W skrzyniach, oprócz dworskich ubrań, narzędzi i farb znaleziono 12 artykułów o bitwach chłopskich, 27 kazań Marcina Lutra i jego Nowy Testament (wydany w języku niemieckim).
Oprócz ołtarzy Grünewalda dobrze znany jest także jego jeden, mały rysunek "Trójjednia zła". Badacze traktują ten rysunek jako wyraz napiętnowania fanatyzmu, głupoty i brutalności. Matthias Grünewald jeden z najwybitniejszych artystów niemieckich, prekursor ekspresjonizmu, wizjoner obdarzony niezwykłym talentem, najprawdopodobniej padł ofiarą religijnych prześladowań i restrykcji po chłopskich powstaniach.
Dzieło Matthiasa Grünewalda jest wciąż żywe i nadal inspiruje artystów. Współczesny amerykański rzeźbiarz Tom Morandi wykonał rzeźbę z brązu: "California Crucifixion according to Grünewald", Muzeum Sztuki Współczesnej w Dunkierce (Francja).
Obok Albrechta Dürera najwybitniejszy malarz niemiecki początków renesansu. Obaj umarli w tym samym roku.
Artysta jako inspiracja.
Paul Hindemith skomponował operę "Mateusz malarz". Akcja toczy się w czasie wojen religijnych, a jej centralną sceną jest wizja, która stała się natchnieniem ołtarza „Kuszenie św. Antoniego”. Na podstawie muzyki z opery powstała symfonia "Mateusz malarz" (Mathis der Maler; 1934),

</doc>
<doc id="156694" url="https://pl.wikipedia.org/wiki?curid=156694" title="Rozwój gospodarczy">
Rozwój gospodarczy

Rozwój gospodarczy – długofalowy proces przemian dokonujących się w gospodarce. Obejmuje zarówno zmiany ilościowe, dotyczące wzrostu produkcji, zatrudnienia, inwestycji, rozmiarów funkcjonującego kapitału, dochodów, konsumpcji i innych wielkości ekonomicznych charakteryzujących gospodarkę od strony ilościowej (wzrost gospodarczy), jak również towarzyszące im zmiany o charakterze jakościowym (zmiany organizacji społeczeństwa) oraz zmiany o charakterze strukturalnym. Rozwój gospodarczy powoduje zmiany w strukturze tworzenia Produktu Krajowego Brutto oraz zmiany w strukturze zatrudnienia.
Korzyścią z rozwoju gospodarczego jest zwiększenie standardu życia społeczeństwa, zwiększenie produkcji oraz większe bezpieczeństwo publiczne.

</doc>
<doc id="156695" url="https://pl.wikipedia.org/wiki?curid=156695" title="Aníbal Cavaco Silva">
Aníbal Cavaco Silva

Aníbal António Cavaco Silva (wym. [], ur. 15 lipca 1939 w Loulé) – portugalski ekonomista i polityk, w latach 1985–1995 premier, od 2006 do 2016 prezydent Portugalii, w latach 1985–1995 lider Partii Socjaldemokratycznej.
Życiorys.
Wykształcenie i działalność zawodowa.
W wieku 17 lat zamieszkał w Lizbonie, gdzie w 1959 ukończył studium z zakresu rachunkowości w instytucie ISCAL. Następnie kształcił się na w zakresie finansów w ISCEF, instytucie wchodzącym w skład Uniwersytetu Technicznego w Lizbonie. W latach 1962–1965 przebywał w Mozambiku, gdzie jako oficer służył w portugalskiej armii. Był stypendystą Fundação Calouste Gulbenkian, fundacji założonej przez Calouste’a Gulbenkiana. Był wykładowcą na macierzystej uczelni, później wyjechał do Wielkiej Brytanii. Pracował na University of York, uzyskując na tej uczelni doktorat z zakresu ekonomii. W 1977 zatrudniony w Banco de Portugal, w portugalskim banku centralnym kierował departamentem badań ekonomicznych, a po odejściu z urzędu premiera objął tam funkcję doradcy. Został także wykładowcą na Universidade Católica Portuguesa oraz na Universidade Nova de Lisboa, obejmując na nim stanowisko profesorskie.
Działalność polityczna.
W 1974 dołączył do powstałej w okresie demokratyzacji Partii Socjaldemokratycznej. Został deputowanym do Zgromadzenia Republiki. W styczniu 1980 objął urząd ministra finansów w gabinecie Francisca Sá Carneiro, który zginął w katastrofie lotniczej w grudniu tegoż roku. Aníbal Cavaco Silva odmówił wejścia do rządu Francisca Pinto Balsemão, w styczniu 1981 odszedł z funkcji ministra, zrzekł się też mandatu poselskiego. Wkrótce powrócił do aktywności politycznej, obejmując funkcję przewodniczącego rady Zespołu Metropolitalnego Lizbony.
W maju 1985 wystartował na przewodniczącego PSD po rezygnacji Carlosa Moty Pinto. Zwyciężył w partyjnych wyborach, pokonując faworyzowanych kontrkandydatów. Doprowadził do zerwania koalicji Bloco Central, co skutkowało przedterminowymi wyborami. Po zwycięstwie PSD 6 listopada 1985 został nowym premierem, stając na czele mniejszościowego gabinetu. W kwietniu 1987 jego rząd przegrał głosowanie nad wotum nieufności, co skutkowało kolejnymi wyborami. W ich wyniku PSD uzyskała bezwzględną większość w Zgromadzeniu Republiki, a jej lider ponownie objął urząd premiera. Uzyskał reelekcję również w 1991, sprawując urząd premiera do 28 października 1995. W okresie dziesięciu lat kierowania gabinetem w Portugalii przeprowadzono reformy gospodarcze, a także inwestycje w infrastrukturę, wykorzystując także fundusze europejskie (do EWG Portugalia przystąpiła w 1986).
W lutym 1995 na czele partii zastąpił go Fernando Nogueira. Aníbal Cavaco Silva nie kandydował w tym samym roku w kolejnych wyborach, PSD pod nowym kierownictwem i wyborczej porażce przeszła wówczas do opozycji. W 1996 po raz pierwszy wystartował w wyborach prezydenckich, otrzymując w pierwszej turze 46,1% głosów i przegrywając z Jorge Sampaio, który był jedynym kontrkandydatem. Wycofał się wówczas z aktywności politycznej, powracając do działalności naukowej i do pracy w banku centralnym.
W 2006 ponownie kandydował w wyborach prezydenckich z poparciem macierzystej PSD oraz koalicyjnej Partii Ludowej. Zwyciężył w pierwszej turze głosowania z wynikiem 50,5% głosów. Urząd prezydenta Portugalii objął 9 marca 2006. W wyborach w 2011 z poparciem PSD i CDS/PP ubiegał się o reelekcję. Ponownie zwyciężył w pierwszej turze przeprowadzonej 23 stycznia 2011, otrzymując 52,9% głosów. 9 marca 2016 zakończył swoją drugą prezydencką kadencję.
Życie prywatne.
Żonaty z Marią Cavaco Silvą, ma dwoje dzieci.

</doc>
<doc id="156701" url="https://pl.wikipedia.org/wiki?curid=156701" title="T-10 (czołg)">
T-10 (czołg)

T10 (także Obiekt 730, do śmierci Józefa Stalina w 1953 jako IS-8) – ostatni czołg z serii sowieckich czołgów ciężkich IS. Najważniejsze cechy, które odróżniały go od jego poprzedników, IS-3 i wyprodukowanego w niewielkiej ilości IS-4, to dłuższy kadłub, siedem par kół nośnych zamiast sześciu, większa wieża z nową armatą i przedmuchiwaczem lufy, ulepszony silnik Diesla i wzmocniony pancerz. Ogólne osiągi były zbliżone, jednak T-10 mógł zabrać więcej amunicji. Pierwszą wersję produkowano w latach 1954-1957. Dzielona amunicja powodowała niewielką szybkostrzelność (3-4 pociski/min). W toku prac nad projektem czołg był oznaczany też jako IS-9 oraz IS-10.
Historia.
Mobilny charakter działań wojennych podczas II wojny światowej wykazał wady powolnych czołgów ciężkich. Podczas walk na terenie Polski i natarcia na Berlin, dywizje pancerne i zmechanizowane zostały podzielone, gdyż czołgi ciężkie nie nadążały za mobilnymi T-34. Sowieci kontynuowali produkcję czołgów ciężkich jako część zimnowojennego wyścigu zbrojeń (jako przeciwwagę dla amerykańskich M103 i brytyjskich Conqueror), lecz już bardziej wszechstronne sowieckie czołgi średnie/podstawowe T-54 i T-62 posiadały opancerzenie i uzbrojenie porównywalne z T-10.
W latach 60. XX wieku, Rosjanie przyjęli doktrynę czołgu podstawowego i zaczęli zastępować czołgi ciężkie mobilnymi czołgami podstawowymi. W późnych latach 60. samodzielne bataliony czołgów ciężkich zostały przezbrojone na bardziej zaawansowane technologicznie czołgi T-64 a dekadę później także T-80. W tym czasie regularne jednostki pancerne i zmechanizowane zostały wyposażone w mniej zaawansowane (i mniej kosztowne) czołgi T-55 i T-72. Produkcja T-10 została wstrzymana w roku 1966, a projekty przyszłych czołgów ciężkich, takich jak wyposażony w automat ładowniczy i uzbrojony w armatę 130 mm Obiekt 770 zostały wstrzymane.
W latach 70. kierowane pociski przeciwpancerne (PPK) upowszechniły się na polach bitew i skutecznie zastąpiły wielkokalibrowe, dalekosiężne działa w jakie wyposażone były czołgi ciężkie. Do użytku zaczęły wchodzić lekkie, zaawansowane opancerzenie typu Chobham oraz dodatkowe opancerzenie reaktywne, które gwarantowało czołgom podstawowym znaczną ochronę bez ograniczenia ich manewrowości.
W 1967 r. T-10 zostały wycofane ze służby pierwszoliniowej, w latach 70. i 80. XX wieku przewidywano dla nich rolę niszczycieli czołgów oraz nieruchomych punktów ogniowych broniących strategicznych punktów na drugiej linii frontu. Ostatecznie T-10 został wykreślony ze stanu Armii Rosyjskiej w roku 1993.
Według starszych źródeł maszyny te sprzedano do Egiptu i Syrii, jednak brak na to potwierdzenia.
Wersje.
Wielkość produkcji nie jest dokładnie znana – szacuje się, że po II wojnie światowej w Związku Radzieckim wyprodukowano około 6000 czołgów ciężkich, większość z nich stanowiły IS-2, IS-3, IS-4 i T-10.
Użytkownicy.
Prawdopodobni

</doc>
<doc id="156702" url="https://pl.wikipedia.org/wiki?curid=156702" title="Robert Hunter">
Robert Hunter

"Imię i nazwisko Robert Hunter nosi lub nosiło kilka znanych osób, m.in.:"

</doc>
<doc id="156705" url="https://pl.wikipedia.org/wiki?curid=156705" title="Robert Hunter (dziennikarz)">
Robert Hunter (dziennikarz)

Robert (Bob) Hunter (ur. 13 października 1941 w St. Boniface, zm. 2 maja 2005) – kanadyjski działacz ochrony środowiska, pisarz, dziennikarz i polityk.
Współzałożyciel organizacji Greenpeace (1972) wraz z: Patrickiem Moore'em, Davidem McTaggartem i Paulem Watsonem.
W 1973 został wybrany prezydentem Greenpeace. Znany głównie dzięki długofalowym działaniom w obronie środowiska naturalnego; dzięki m.in. jego staraniom wprowadzono zakaz połowu wielorybów w celach komercyjnych.

</doc>
<doc id="156707" url="https://pl.wikipedia.org/wiki?curid=156707" title="Karma kagyu">
Karma kagyu



</doc>
<doc id="156709" url="https://pl.wikipedia.org/wiki?curid=156709" title="Netsprint">
Netsprint

Netsprint – spółka będąca częścią Grupy Netsprint należącej do holdingu Dirlango oraz funduszu Innova Capital.
Pod tą samą nazwą funkcjonowała także wyszukiwarka internetowa opracowana przez firmę XOR Internet z Warszawy w 2000 roku, rozwijana przez spółkę Netsprint.pl do 2012 roku.
Netsprint była wyszukiwarką zasobów polskiego internetu i zasobów poszczególnych witryn. W Polsce poza serwisem Netsprint.pl można było z tego silnika korzystać na portalu Wirtualna Polska. Od początku czerwca 2012 roku Wirtualna Polska zrezygnowała ze współpracy z NetSprint. W związku z tą zmianą, wyszukiwarka po pewnym czasie przestała być dostępna w dotychczasowej formie na stronie netsprint.pl. Była dostępna tylko dla klientów w modelu white label.
Według danych serwisu ranking.pl w kategorii „udział w rynku silników wyszukiwarek” w okresie 16 listopada do 22 listopada 2004 roku z Netsprint korzystało około 19% polskich internautów.
Historia wyszukiwarki.
W 2000 roku dochodzi do spotkania Bartłomieja Steczowicza, Tomasza Mazuryka, Tomasza Skalczyńskiego i Kamila Nagrodzkiego. Ostatni dwaj to programiści, którzy uczestniczyli przy tworzeniu księgarni internetowej merlin.pl. Cała czwórka zakłada spółkę XOR Internet, w której każdy z nich posiadać będzie po 25% udziałów. Celem spółki jest uruchomienie polskiej wyszukiwarki zasobów internetu. Nazwę Netsprint wymyślił Bartłomiej Steczowicz. Założyciele spółki zapraszają do współpracy Artura Banacha.
Pierwsze wdrożenie wyszukiwarki NetSprint miało miejsce w 2000 roku na portalu Hoga.pl. NetSprint już wówczas indeksował 4 mln dokumentów. W rankingu PC World Komputer w lutym 2001 roku NetSprint został uznany za najlepszą wyszukiwarkę w Polsce.
W 2001 roku miało miejsce uruchomienie serwisu NetSprint.pl oraz stworzenie sieci ok. 140 serwisów lokalnych korzystających z wyszukiwarki NetSprint, którą wyposażono wówczas w funkcję wyświetlania linków sponsorowanych.
We wrześniu 2005 r. został wdrożony nowy algorytm wyszukiwania NetSprint o nazwie: "Traffic Index". Wykorzystuje on m.in. informacje o ruchu na kilkuset tysiącach domen internetowych (na podstawie danych dostarczanych przez Gemius).
Wyszukiwarka NetSprint oferuje, oprócz przeszukiwania WWW, dostęp do danych teleadresowych konkretnych firm pochodzących z bazy 1 100 000 firm udostępnionej przez Panoramę Firm. Udostępnia również wyszukiwarkę aktualności, przeszukiwanie zasobów grafiki, bazy encyklopedii PWN oraz słownika 5 języków obcych.
W 2006 r., po konsultacjach z Wikimedia Polska, NetSprint zaczął prezentować informacje z Wikipedii w swojej wyszukiwarce. Równolegle firma NetSprint.pl została także członkiem wspierającym Wikimedia Polska.
W 2012 roku WP.pl zakończyła współpracę z NetSprint na rzecz Google. Po kilku miesiącach wyszukiwarka NetSprint przestała być dostępna na serwisie netsprint.pl.
W marcu 2015 roku spółka NetSprint zmieniła formę prawną na Netsprint S.A. W kwietniu 2016 roku Netsprint S.A. weszła w skład nowo powstałej Grupy Netsprint wraz z firmami LeadR, Email Network, Adrino (XI 2016) i WhitePress (XII 2016).
Obecnie w Grupie Netsprint znajdują się: LeadR, Email Network, Whitepress, Adrino, WayToGrow, Netsprint i DataTech Advisory.

</doc>
<doc id="156710" url="https://pl.wikipedia.org/wiki?curid=156710" title="Wywiadownia gospodarcza">
Wywiadownia gospodarcza

Wywiadownia gospodarcza – wyspecjalizowany podmiot zajmujący się odpłatnie pozyskiwaniem informacji dotyczących sytuacji gospodarczej przedsiębiorstw.
Wywiadownie przygotowują na rzecz swoich klientów raporty handlowe (gospodarcze), których celem jest zminimalizowanie ryzyka związanego ze współpracą z innym podmiotem. Zdobywają informacje stosując tzw. biały wywiad. Najważniejszymi źródłami danych dla wywiadowni gospodarczych są dokumenty składane do Krajowego Rejestru Sądowego (m.in. sprawozdania finansowe), prasa, publikacje branżowe, Internet, biura informacji gospodarczej, klienci, dostawcy, a także sami przedsiębiorcy.
Tworzą branżowe bazy danych, określają podstawowe parametry i trendy w poszczególnych sektorach gospodarczych, zajmują się tworzeniem wykazów dłużników i oferują wsparcie przy windykacji. Współpracują również z bankami i firmami ubezpieczeniowymi w zakresie analizy ryzyka. Niemniej jednak działalnością najbardziej identyfikowaną z wywiadowniami jest sporządzanie raportów o podmiotach gospodarczych.
Historia.
Pozyskiwanie informacji gospodarczych istniało od wieków, jednakże dopiero druga połowa XIX wieku przyniosła wzrost zapotrzebowania na profesjonalne informacje gospodarcze a w konsekwencji – rozwój wywiadowni gospodarczych, początkowo zwanych biurami informacyjnymi. 
Pierwsze na świecie biuro informacyjne, pod taką właśnie nazwą – "Le bureau des renseignements" (biuro informacyjne), świadczyło usługi śledcze i kredytowe. Założył je w 1833 w Paryżu Eugene–François Vidocq, były przestępca, a także właściciel wielu patentów i szef francuskiej policji kryminalnej Sûreté Nationale. 
W 1841 w Stanach Zjednoczonych kupiec jedwabiu, Lewis Tappan uruchomił w Nowym Jorku pierwszą na świecie agencję udzielającą informacji wywiadu gospodarczego – Mercantile Agency Lewis Tappan &amp; Co (Agencja Handlowa Lewis Tappan i spółka). Po kilku przekształceniach własnościowych w latach 1859 – 1933 zmieniono nazwę na R.G. Dun &amp; Co. Drugą firmę wywiadowczą w USA – Mercantile Agency J.M. Bradstreet &amp; Son, założył w 1849 kupiec tekstylny i jurysta, John M. Bradstreet. Obie firmy połączyły się w 1933 i do chwili obecnej działają pod marką Dun &amp; Bradstreet. 
Kolejnym biurem branży wywiadu gospodarczego była założona w 1862 w Amsterdamie przez kupca, W.J.J. Gompertza, funkcjonująca do dziś, firma Wys Muller Company. Jako drugie w Europie, z inicjatywy grupy miejscowych kupców i przemysłowców pod przewodnictwem Adama Hafenrichtera, w 1870 rozpoczęło działalność w Wiedniu Creditorenverein zum Schutz der Forderung von Insolvenzen (Stowarzyszenie Wierzycieli do ochrony roszczeń przed niewypłacalnością). Po fuzji z Nordbömimischen Kreditorenverein w 1941 nazwę zmieniono na Kreditschutzverband von 1870 (Stowarzyszenie Ochrony Kredytów), obecnie KSV 1870. W 1872 w Berlinie powstało następne biuro informacyjne – Auskunftei W. Schimmelpfeng. Jego założyciel Wilhelm Schimmelpfeng wkrótce otworzył filie w Wiedniu, Budapeszcie, Paryżu, Londynie, Amsterdamie, Moskwie, Odessie, Poznaniu, Wrocławiu, Warszawie, Kairze i Sydney. 
W Polsce po 1894, oprócz filii biura W. Schimmelpfenga, zaczęły powstawać inne biura wywiadu gospodarczego, takie jak Biuro Handlowo-Informacyjne Adolfa Rosenthala, założone w 1896 Biuro Informacyjno-Komisowe S. Klaczkina czy Wywiadownia Handlowa Kazimierza Piechockiego. Jednocześnie grupa prawników, kupców i bankowców rozpoczęła w 1898 prace nad ustawą o biurach informacji handlowych, która weszła w życie w 1905. 
Odzyskanie przez Polskę niepodległości przyniosło dalszy rozwój wywiadowni gospodarczych, takich jak Biuro Kredytowo-Informacyjnego „Wywiad” Sp. z o.o. we Lwowie (w skład zarządu wchodzili przedstawiciele Związku Banków w Polsce) czy Międzynarodowe Biuro Informacyjne Providentia Bronisława Abramowicza, z którego usług korzystała m.in. firma E. Wedel. 
Jedną z pierwszych wywiadowni powstałych w Polsce po 1989 była firma InfoCredit. 
Zawartość raportu handlowego.
Raport handlowy przygotowany przez wywiadownię zawiera m.in.:

</doc>
<doc id="156711" url="https://pl.wikipedia.org/wiki?curid=156711" title="Biały wywiad">
Biały wywiad

Biały wywiad, rozpoznanie z ogólnodostępnych źródeł (; "OSINT") – kategoria rozpoznania oraz forma wywiadu gospodarczego, polegająca na gromadzeniu informacji pochodzących z ogólnie dostępnych źródeł. Wykorzystywana jest zarówno w wywiadzie państwowym, jak i gospodarczym. Wywiadowcy posługują się wyłącznie jawnymi i etycznymi metodami pozyskiwania informacji.
Do „białych” źródeł należą m.in.:
Kategorie „białych” źródeł.
Źródła OSINT można podzielić na sześć różnych kategorii przepływu informacji:
Faza procedury wywiadowczej.
W cyberinteligencji lub OSINT, cyberanalityk wyróżnia się jako ważna postać, ponieważ jest osobą odpowiedzialną za identyfikację danych, wykonanie analizy, wybór optymalnych danych do badania, walidację i potwierdzenie pozyskanych źródeł lub danych. Inteligencja ma być proaktywna, decyzje będą podejmowane na podstawie analizy źródeł i danych, które są gromadzone w celu zapobiegania zdarzeniom takim jak trafienia, cyberataki, zamieszki/demonstracje, są to analizy predykcyjne z wykorzystaniem analityki big data. Poniżej przedstawiono procedurę lub fazę inteligencji: 

</doc>
<doc id="156713" url="https://pl.wikipedia.org/wiki?curid=156713" title="Anibal Cavaco Silva">
Anibal Cavaco Silva



</doc>
<doc id="156717" url="https://pl.wikipedia.org/wiki?curid=156717" title="Lamento Pacis">
Lamento Pacis

Lamento Pacis to trzyczęściowa kantata Tona de Leeuwa skomponowana w 1969 roku.
Utwór powstał z okazji 500. rocznicy urodzin Erazma z Rotterdamu. Wykorzystuje tekst wielkiego filozofa z 1517 roku, będący krytyką ówczesnej rzeczywistości.
Kompozytor połączył tradycję szkoły niderlandzkiej (widoczną w technice polifonicznej, rytmice, pracy motywicznej) z nowoczesnymi środkami wyrazu, używając materiału chromatycznego, dopełniając go mikrotonalnym, operującym mniejszymi odległościami od półtonów, używanych w stroju temperowanym.
Oryginalność brzmienia Leeuw uzyskał stosując w partii chóralnej śpiewany szept oraz falset.

</doc>
<doc id="156718" url="https://pl.wikipedia.org/wiki?curid=156718" title="Alphons Egli">
Alphons Egli

Alphons Egli (ur. 8 października 1924 w Lucernie, zm. 5 sierpnia 2016 tamże) – polityk szwajcarski, prawnik.
Studiował nauki prawne na uniwersytecie w Bernie, w 1949 obronił doktorat. Był członkiem Wielkiej Rady Miejskiej Lucerny oraz Wielkiej Rady kantonu Lucerna. Działacz Chrześcijańsko-Demokratycznej Partii Ludowej Szwajcarii, w 1975 objął mandat deputowanego w Radzie Kantonów, a od 1979 kierował frakcją partyjną w Radzie. W styczniu 1983 został następcą Hansa Hürlimanna w Radzie Związkowej (rządzie); objął resort spraw wewnętrznych. W 1985 pełnił funkcję wiceprezydenta, a 1986 prezydenta Rady Związkowej (głowy państwa). Po upływie kadencji prezydenckiej 31 grudnia 1986 jego miejsce w Radzie Związkowej zajął Flavio Cotti.

</doc>
<doc id="156724" url="https://pl.wikipedia.org/wiki?curid=156724" title="Jaime de Piniés">
Jaime de Piniés

Jaime de Pinies (ur. 18 listopada 1917 w Madrycie, zm. 29 grudnia 2003 tamże), dyplomata hiszpański, przewodniczący XL sesji Zgromadzenia Ogólnego ONZ.
Studiował prawo na uniwersytecie w Madrycie. Od 1947 pracował w dyplomacji Hiszpanii, był członkiem personelu przedstawicielstw w Wielkiej Brytanii, USA i na Filipinach, a także przy ONZ (1956-1957). W latach 1958-1960 był przedstawicielem Hiszpanii przy Radzie Społeczno-Gospodarczej ONZ, następnie zastępcą przedstawiciela hiszpańskiego w ONZ (1960-1968), wreszcie przedstawicielem (1968-1972); w latach 1969-1970 był przewodniczącym Rady Bezpieczeństwa. W 1972 przerwał na rok pracę w ONZ i został ambasadorem w Wielkiej Brytanii; od 1973 ponownie przedstawiciel Hiszpanii w ONZ.
17 września 1985 został wybrany na przewodniczącego XL sesji zwyczajnej Zgromadzenia Ogólnego ONZ; przewodniczył także XIII sesji specjalnej w 1986.

</doc>
<doc id="156725" url="https://pl.wikipedia.org/wiki?curid=156725" title="Jaime de Pinies">
Jaime de Pinies



</doc>
<doc id="156726" url="https://pl.wikipedia.org/wiki?curid=156726" title="Deep Space 1">
Deep Space 1

Deep Space 1 – bezzałogowa sonda kosmiczna należąca do serii sond Deep Space, wystrzelona 24 października 1998 za pomocą rakiety Delta II. Stanowiła część programu kosmicznego NASA o nazwie New Millennium Program. Głównym celem misji było przetestowanie 12 zaawansowanych technologii, które miały obniżyć koszt i podwyższyć bezpieczeństwo przyszłych misji w kosmosie.
Rezultaty.
Przetestowano między innymi następujące technologie:
Silnik jonowy zepsuł się już po czterech minutach od uruchomienia (sonda DS1 przez pierwsze dwa tygodnie od wystrzelenia dryfowała w kosmosie w trakcie przygotowywania jej do startu), ale później udało się go ponownie uruchomić i działał nienagannie do końca misji. Działanie systemu "Autonav" wymagało tylko minimalnych korekt ze strony obsługi naziemnej. Awaria systemu orientacji wymagała przeprogramowania sondy, która później używała do celów orientacji własnej kamery.
Sonda Deep Space 1 dokonała także innych znaczących osiągnięć:
Szczególnie przelot koło komety Borelly'ego był wielkim sukcesem i dostarczył bardzo dokładnych zdjęć tego ciała niebieskiego.
Sonda zakończyła swą misję 18 grudnia 2001, kiedy zostało wysłane polecenie wyłączenia silnika jonowego, ale urządzenie cały czas oczekuje na rozkazy z Ziemi, na wypadek gdyby ktokolwiek chciał się z nim skontaktować w przyszłości.

</doc>
<doc id="156728" url="https://pl.wikipedia.org/wiki?curid=156728" title="Kylin">
Kylin

Kylin OS (; pinyin: "Qilin"; Wade-Giles: "Ch'i-lin") – system operacyjny, opracowany przez naukowców w Narodowym Uniwersytecie Technologii Obronnych w Chińskiej Republice Ludowej. Pierwsze wersje były oparte na FreeBSD i są przeznaczone do stosowania przez chińskich wojskowych i innych organizacji rządowych. Od wersji 3.0 Kylin został oparty na systemie GNU/Linux.
W 2013 roku ogłoszono, że powstanie nowy system operacyjny, oparty na Ubuntu, będący kontynuacją Kylin OS – Ubuntu Kylin. Pierwsza wersja Ubuntu Kylin 13.04 została wydana 25 kwietnia 2013.
Wersja oparta na FreeBSD.
Rozwój Kylin rozpoczął się w 2001 roku, gdy Narodowemu Uniwersytetowi Technologii Obronnych powierzona została misja rozwoju systemu operacyjnego w ramach Narodowego Programu Badań i Rozwoju Wysokich Technologii (National 863 High Technology Program).
W 2006 roku, stwierdzono, że kod Kylin OS był w dużej mierze kopią FreeBSD 5.3. Anonimowy chiński uczeń w Australii, który używał pseudonimu „Dancefire”, przeprowadził analizę podobieństwa jądra i pokazał, że podobieństwa między tymi dwoma systemami operacyjnymi wynosiły 99,45 proc. Jeden z deweloperów Kylin potwierdził, że Kylin została oparta na FreeBSD podczas przemówienia na konferencji międzynarodowej EuroBSDCon 2006.
Kylin Linux.
Wraz z pojawieniem się wersji 3.0, Kylin wykorzystuje jądro Linux.
W grudniu 2010 roku ogłoszono, że China National Computer Software and Technology Service Corporation i National University of Defense Technology podpisały strategiczne partnerstwo, aby uruchomić wersję o nazwie NeoKylin, przeznaczoną do stosowania przez urzędy, sektor obronny, energetyczny i inne sektory gospodarki chińskiej.
Ubuntu Kylin.
W 2013 roku Canonical porozumiał się z Ministerstwem Przemysłu i Informatyzacji Chińskiej Republiki Ludowej w sprawie współtworzenia systemu operacyjnego, opartego na Ubuntu, ukierunkowanego na chińskiego użytkownika.
Liczba użytkowników systemu.
W 2015 Dell podał, że ponad 40% komputerów (w Chinach) tej firmy używa systemu Kylin.

</doc>
<doc id="156730" url="https://pl.wikipedia.org/wiki?curid=156730" title="John Scott Haldane">
John Scott Haldane

John Scott Haldane (ur. 3 maja 1860, zm. 14/15 marca 1936) – szkocki lekarz, wykładowca na uniwersytecie w Glasgow, Oksfordzie i Birmingham. Laureat Medalu Copleya.
Życiorys.
Studiował na uniwersytecie w Edynburgu i Jenie, gdzie otrzymał tytuł magistra, był także doktorem prawa i medycyny. Był prezydentem i członkiem wielu organizacji naukowych. 
Uważany był za międzynarodowy autorytet w sprawach eteru i oddychania, był wynalazcą maski przeciwgazowej w czasie I wojny światowej. Zaprojektował i skonstruował pierwszą komorę dekompresyjną.
W swoich poglądach filozoficznych skłaniał się ku holizmowi.

</doc>
<doc id="156731" url="https://pl.wikipedia.org/wiki?curid=156731" title="John Haldane">
John Haldane



</doc>
<doc id="156732" url="https://pl.wikipedia.org/wiki?curid=156732" title="Podjuchy">
Podjuchy

Podjuchy (do 1945 niem. "Podejuch") – część miasta i osiedle administracyjne Szczecina, będące jednostką pomocniczą miasta. Przejściowo, w latach 1945–1948, samodzielne miasto.
Położone w rejonie Prawobrzeża, pomiędzy Regalicą, Zdrojami, Żydowcami a autostradą A6, przy drodze krajowej nr 31 i torach linii kolejowej Szczecin – Gryfino – Kostrzyn nad Odrą – Rzepin – Zielona Góra – Wrocław.
11 września 2016 w osiedlu na pobyt stały zameldowanych było 8606 osób.
Historia.
Wczesne osadnictwo człowieka.
Pierwsze ślady pobytu człowieka na tym terenie pochodzą z mezolitu (środkowa epoka kamienia). Osadnictwo na większą skalę rozpoczęło się dopiero w neolicie (młodszej epoce kamienia). Osiedlała się tu ludność kultury ceramiki wstęgowej i kultury pucharów lejkowatych. Dość silne ślady penetracji tych terenów pochodzą z okresu kultury przedłużyckiej i łużyckiej.
Okres od średniowiecza do XVIII wieku.
Pierwsze wzmianki pisane o Podjuchach pojawiły się w roku 1226 i 1307 w dyplomatariuszu pomorskim jako osiedle, potem jako wieś. W 1334 r. miasto Szczecin weszło w posiadanie Podjuch, następnie w 1517 r. przeszły na własność Szpitala Św. Ducha. Wieś liczyła wtedy 35 domów. Mieszkańcy składali daninę na rzecz dworu książęcego w pieniądzach, kurach, a w zimie zobowiązani byli do dostarczania 12 fur drewna. Osada rozwijała się między wzgórzami morenowymi, zwanych „Górami Bukowymi” a doliną Regalicy. Rzeka ta często wylewała. Pola uprawne znajdowały się na wzgórzach, a jakość tutejszych gleb pozwalała na uprawę żyta, pszenicy, fasoli, lnu oraz koniczyny, a od połowy XIX wieku buraka cukrowego. Musiała też tu występować uprawa chmielu, który był dostarczany jako danina na dwór książęcy. W okolicy występowało dużo łąk, które dawały średnio dwa pokosy w roku, przez co istniała dobrze rozwinięta hodowla bydła oraz trzody chlewnej. Oprócz rolnictwa, rozwijało się też rybołówstwo oraz rzemiosło. Miejscowi rzemieślnicy produkowali dla lokalnego rynku, świadcząc usługi piekarnicze, szewskie i krawieckie. We wsi, blisko Regalicy, powstało kilka młynów, które zakończyły swą działalność wraz z obniżeniem się poziomu wody w rzece. Król pruski Fryderyk II podjął decyzję o założeniu hodowli jedwabników. Początkowo Podjuchy były posiadłością książęcą, jednak później w części przekazane zostały jako uposażenie dla klasztoru Św. Jana. Potem klasztor przejął całą wieś, która znajdowała się w jego posiadaniu do roku 1791. Po tej dacie wieś została podporządkowana Kamerze Państwowej.
Wiek XIX.
W drugiej połowie XIX w. odłączono od Podjuch Zdroje oraz wiele innych parcel, które potem przeznaczono na zakładanie nowych osiedli. Wtedy Podjuchy stały się samodzielną gminą wiejską. Ludność żyła głównie z rolnictwa oraz hodowli. Mieszkali tu też rybacy, których w 1833 było 31 rodzin. We wsi znajdowały się dwa wiatraki i młyn wodny. Pierwsze połączenie pocztowe uzyskała wieś w 1851 roku. W roku 1854 uprawiano 2642 morgi ziemi. W 1858 Podjuchy liczyły 1052 mieszkańców.
Rozwój przemysłu.
16 kwietnia 1834 r. Francuz Friedrich Ferdinand Didier założył jedną z pierwszych w Prusach fabryk wyrobów ogniotrwałych – "Chamottefabrik F. Didier in Podejuch", która opierała się na miejscowych surowcach. Wytwarzano w niej zaprawę garncarską, kamienie ogniotrwałe, cegły szamotowe i retorty dla gazowni. W 1847 powstał zakład narzędzi gazowych, a w roku 1864 uruchomiono wapienniki. Było czynnych kilka kopalni. Pierw były one odkrywkowe. Potem jednak zakładano szyby, z których wypłukiwano margiel z wodą. Surowy margiel wypalano potem w wapiennikach. Uruchomiono też cegielnie. W 1864 r. wypalano 8–10 tys. sztuk cegieł rocznie. Zatrudniała ona 40 robotników, a gotowe wyroby sprzedawano do Gdańska, Poznania, Szczecina, Stargardu, Warszawy, Poczdamu i Królewca. W 1864 r. odkryto podkłady torfu. Był on wykorzystywany w wapiennikach, potem w fabryce szamotu oraz eksportowano go do szczecińskich cukrowni. Eksploatowano też glinę, która występowała tu powszechnie ze żwirem kwarcowym oraz marglem. Sprzedawano ją jako surowiec oraz wykorzystywano na miejscu jako podstawowy komponent do produkcji cegły klinkierowej. Odbiorcami gotowych wyrobów oraz surowca była gospodarka Prus, innych państw niemieckich oraz Królestwo Polskie. Od 1865 roku siedzibą firmy był Szczecin. W latach 1891–1932 funkcjonowała jako spółka akcyjna "Stettiner Chamotte-Fabrik AG, „vormals Didier”" od 1925 roku z siedzibą w Berlinie. Od 16 sierpnia 1937 nosiła nazwę "Didier-Werke AG". W 1946 roku reaktywowana w Wiesbaden, gdzie funkcjonowała do wchłonięcia przez austriackie RHI AG w 1995 roku.
Wiek XX.
Na przełomie XIX i XX w. następowało zanikanie rolnictwa. W 1894 było tylko 10 zagród chłopskich. Było to spowodowane wypłukiwaniem gleby przez nieregulowane cieki wodne i strumienie, odkryciem złóż torfu, krzemu, gliny, oraz tym, że mieszkańcy znajdowali zatrudnienie w zakładach przemysłowych i składach drewna na drugim brzegu Odry. W latach trzydziestych Podjuchy osiągnęły szczyt swego rozwoju. Realizowano wtedy na terenie Podjuch wielkie inwestycje rządowe: koszary oraz odcinek autostrady mającej połączyć Rzeszę z Prusami Wschodnimi. Powstawały też w tym czasie droga oraz połączenie kolejowe łączące Podjuchy z centrum Szczecina. To ostatnie przedsięwzięcie wymagało budowy mostów – drogowego i kolejowego – na Regalicy i Odrze Zachodniej. Na dużą skalę rozwinęło się budownictwo mieszkalne. Były tu dwie szkoły, ratusz (siedziba władz gminnych) i kościół (jako filia kościoła w Chlebowie). W roku 1939 liczba ludności wynosiła około 9200 osób, w przeważającej mierze (8 321) ewangelików. Podjuchy, podobnie jak większość prawobrzeżnych osiedli, włączone zostały w 1939 r. w granice tzw. Wielkiego Szczecina. W 1945 z powodu ciężkich walk o prawobrzeże Szczecina, zabudowa mieszkalna doznała dużych zniszczeń. Zniszczono centrum dzielnicy, fabrykę wyrobów szamotowych, dworzec kolejowy, oraz mosty na Odrze Zachodniej i Regalicy, co łączyło się z odcięciem Prawobrzeża od centrum Szczecina. W związku z tym Podjuchy (jak i wszystkie osiedla obecnego Prawobrzeża) przyłączono do ówczesnego powiatu gryfińskiego i przekształcono w samodzielne miasto (liczące w lutym 1946 roku zaledwie 511 mieszkańców). Rozwój osiedla oraz akcja osiedleńcza była początkowo znacznie hamowana ze względu na zniszczenia, brak bezpieczeństwa oraz trudności komunikacyjne. Dopiero ożywienie nastąpiło po odbudowaniu mostów i przyłączeniu w 1948 tych terenów do miasta.
W latach 50. rozwój Podjuch był bardzo powolny. Trwało odgruzowywanie oraz wyburzanie starej i wysłużonej zabudowy. Nowych domów w ogóle nie wznoszono. Dopiero pod koniec lat 50., kiedy to nastąpiła rozbudowa fabryki sztucznego jedwabiu w Żydowcach, wybudowano kilka bloków przy ulicy Krzemiennej. W latach 60. nastąpiło ożywienie budownictwa indywidualnego, które trwa do dziś.
Obecnie Podjuchy dzielą się na dwie części. Część w kierunku zachodnim od Regalicy to dawna wieś średniowieczna, której centrum stanowi Plac Wolności. Niewiele zostało z dawnej zabudowy. Druga część to zabudowania willowe z okresu międzywojennego oraz współczesna zabudowa, na stokach Gór Bukowych. Do osiedla zalicza się też część zwana Widok położona przy granicy Parku Leśnego Zdroje, który podobnie jak lasy położone w południowo-wschodniej części Podjuch są częścią Szczecińskiego Parku Krajobrazowego i Puszczy Bukowej. Podjuchy to przede wszystkim osiedle typu willowego, choć także i koszary wojskowe. Główna droga to ciąg ulic Granitowa – Metalowa. Do Podjuch prowadzi także ul. Floriana Krygiera przez południowe Międzyodrze do południowo-zachodnich granic Szczecina. Komunikację z innymi osiedlami zapewnia 5 linii autobusowych oraz kolej (stacja „Szczecin Podjuchy”).
Samorząd mieszkańców.
Rada Osiedla Podjuchy liczy 15 członków. Samorząd osiedla Podjuchy został ustanowiony w 1990 roku.

</doc>
<doc id="156733" url="https://pl.wikipedia.org/wiki?curid=156733" title="George Thomson">
George Thomson

George Paget Thomson (ur. 3 maja 1892 w Cambridge, zm. 10 września 1975 tamże) – brytyjski fizyk, laureat Nagrody Nobla w dziedzinie fizyki za rok 1937 (razem z Clintonem Josephem Davissonem), syn laureata tej nagrody z roku 1906, Josepha J. Thomsona.
Życiorys.
Po odbyciu służby wojskowej w czasie I wojny światowej Thomson podążył w ślady ojca, najpierw studiując w Trinity College na Uniwersytecie Cambridge, a następnie prowadząc badania w Cambridge, a później w Aberdeen i w 1937 otrzymując nagrodę Nobla za odkrycie nowych właściwości elektronu. O ile jego ojciec opisał elektron jako cząstkę elementarną (za co otrzymał Nagrodę Nobla), George Thomson pokazał, że elektron zachowuje się jak fala (efekt dyfrakcji), udowodniając w ten sposób zasadę dualizmu korpuskularno-falowego, która była teoretycznie opisana przez Louisa de Broglie'a.
Pod koniec lat trzydziestych i w czasie II wojny światowej Thomson pracował nad wojskowymi zastosowaniami fizyki jądrowej. W późniejszym czasie zajął się także aerodynamiką.

</doc>
<doc id="156734" url="https://pl.wikipedia.org/wiki?curid=156734" title="George Paget Thomson">
George Paget Thomson



</doc>
<doc id="156735" url="https://pl.wikipedia.org/wiki?curid=156735" title="Żeński układ rozrodczy">
Żeński układ rozrodczy



</doc>
<doc id="156736" url="https://pl.wikipedia.org/wiki?curid=156736" title="Męski układ rozrodczy">
Męski układ rozrodczy



</doc>
<doc id="156737" url="https://pl.wikipedia.org/wiki?curid=156737" title="Narządy płciowe">
Narządy płciowe



</doc>
<doc id="156739" url="https://pl.wikipedia.org/wiki?curid=156739" title="FLTK">
FLTK

FLTK (ang. "Fast Light Toolkit", czyli szybki lekki zestaw narzędzi) jest międzyplatformową biblioteką GUI, napisaną w C++ do użytku na platformach MS Windows, POSIX, macOS, Solaris i OS/2.
FLTK dostarcza nowoczesny funkcjonalny GUI i wsparcie dla grafiki 3D poprzez OpenGL i wbudowaną emulację GLUT. Biblioteka jest rozwijana przez małą grupę programistów z różnych części globu.
FLTK została zaprojektowana aby być mała i modularna w stopniu pozwalającym na statyczne linkowanie - skompilowany program Hello world na architekturze x86 w systemie GNU/Linux wykorzystujący tę bibliotekę zajmuje 97 kB.
Podobnie jak Qt posiada ona własny edytor o nazwie FLUID (FLTK User Interface Designer) umożliwiający projektowanie wyglądu interfejsu.

</doc>
<doc id="156741" url="https://pl.wikipedia.org/wiki?curid=156741" title="Tetyda">
Tetyda



</doc>
<doc id="156743" url="https://pl.wikipedia.org/wiki?curid=156743" title="Piątek trzynastego">
Piątek trzynastego



</doc>
<doc id="156744" url="https://pl.wikipedia.org/wiki?curid=156744" title="Piątek 13-go">
Piątek 13-go



</doc>
<doc id="156745" url="https://pl.wikipedia.org/wiki?curid=156745" title="Piątek 13-ego">
Piątek 13-ego



</doc>
<doc id="156748" url="https://pl.wikipedia.org/wiki?curid=156748" title="Alfred Kastler">
Alfred Kastler

Alfred Kastler (ur. 3 maja 1902 w Guebwiller, zm. 7 stycznia 1984 w Bandol) – francuski fizyk, laureat nagrody Nobla w dziedzinie fizyki w roku 1966 „za odkrycie i rozwój optycznych metod badania rezonansu Hertza w atomach”.
Życiorys.
Ukończył École Normale Supérieure w Paryżu w roku 1921. Po zakończeniu studiów uczył fizyki w szkole średniej, a następnie był asystentem w Bordeaux Faculty of Science (1931–1936), wykładowcą w Clermont-Ferrand (1936–1938) i profesorem w Bordeaux (1938–1941). W roku 1941 (lata II wojny światowej) przez pewien czas przebywał w Paryżu, współorganizując nauczanie fizyki w "Ecole Normale Superieure", o co prosił go Georges Bruhat. W roku 1952 wrócił do Paryża i otrzymał stanowisko wykładowcy w "Paris Faculty of Sciences".
Wraz z Jeanem Brosselem prowadził badania w dziedzinie fizyki kwantowej i spektroskopii, wyjaśniając interakcje pomiędzy światłem a atomami. Inspiracje czerpał m.in. z książek Arnolda Sommerfelda i publikacji polskiego fizyka, Wojciecha Rubinowicza. W swoich eksperymentach używał techniki nazwanej przez siebie „optycznym pompowaniem”, łączyła ona elementy rezonansu optycznego i magnetycznego. Uzyskał wyniki, które pozwoliły na pełne zrozumienie działania laserów i maserów. Za wkład w rozwój metod optycznych w spektroskopii atomowej otrzymał w roku 1966 Nagrodę Nobla.
Został uhonorowany przyznaniem członkostwa wielu stowarzyszeń naukowych, m.in. w roku 1964 został członkiem honorowym Polskiego Towarzystwa Fizycznego, w roku 1967 – członkiem zagranicznym PAN. Utrzymywał kontakty z Wojciechem Rubinowiczem.
Od 1986 roku przyznawana jest Nagroda Gentnera-Kastlera

</doc>
<doc id="156749" url="https://pl.wikipedia.org/wiki?curid=156749" title="Christine Jorgensen">
Christine Jorgensen

Christine Jorgensen, urodzona jako George Jorgensen, Jr., (ur. 30 maja 1926 w Nowym Jorku, zm. 3 maja 1989 w San Clemente, Kalifornia) – Amerykanka duńskiego pochodzenia, pierwszy głośny przypadek operacyjnej korekty płci; sławna w latach pięćdziesiątych jako pierwsza osoba, która publicznie mówiła na temat przebytej operacji korekty płci z mężczyzny w kobietę.
Jorgensen stała się sensacją medialną, kiedy 1 grudnia 1952 jej zdjęcie pojawiło się w dzienniku „New York Daily News”, a w artykule zatytułowanym "Ex-GI Becomes Blonde Beauty" (Były żołnierz stał się piękną blondynką) opisano jej operację korekty płci. Była to pierwsza tego typu udana operacja, którą przeprowadzono w Danii – ale nie pierwsza na świecie; operacje takie przeprowadzano już od lat trzydziestych.
Po operacji Jorgensen stała się nieoficjalną rzeczniczką osób transseksualnych. Zmarła na raka w wieku 62 lat.

</doc>
<doc id="156750" url="https://pl.wikipedia.org/wiki?curid=156750" title="Birmingham (Alabama)">
Birmingham (Alabama)

Birmingham – miasto w południowo-wschodniej części Stanów Zjednoczonych, siedziba administracyjna hrabstwa Jefferson, w stanie Alabama. Z populacją ujawnioną w spisie, w 2020 roku – 200,7 tys. mieszkańców, jest drugim (po Huntsville) co do wielkości miastem stanu Alabama. Obszar metropolitalny Birmingham obejmuje ponad 1,1 mln mieszkańców, co czyni go największym obszarem metropolitalnym stanu Alabama i 50. co do wielkości w Stanach Zjednoczonych.
Zostało zasiedlone około 1813 roku i założone w 1871 roku na świeżo powstałym węźle kolejowym. Nazwane na cześć Birmingham w Anglii, rozwinęło się jako centrum żelaza i stali Głębokiego Południa. Przemysł stalowy, choć nie tak znaczący jak kiedyś, nadal odgrywa ważną rolę w gospodarce, która ulega dywersyfikacji. 
W latach 50. i 60. XX wieku Birmingham zyskało krajową i międzynarodową sławę jako centrum walki o prawa obywatelskie Afroamerykanów.
Jest siedzibą największego i najbardziej ruchliwego lotniska w stanie – portu lotniczego Birmingham-Shuttlesworth.
Historia.
W 2011 roku przez Birmingham przeszło jedno z najbardziej kosztownych tornad w historii Stanów Zjednoczonych. Jednak największe zniszczenia odniosło miasto Tuscaloosa.
Gospodarka.
Ważny ośrodek przemysłowy; hutnictwo żelaza, przemysł metalowy, spożywczy, chemiczny, cementowy i 
środków transportu; w okolicy wydobycie węgla kamiennego i rud żelaza.
Miasto jest też ośrodkiem kulturalno - naukowym (2 uniwersytety). Największym pracodawcą w mieście jest Uniwersytet Alabamy (UAB), w tym szpital uniwersytecki.
Demografia.
Spadek liczby ludności w Birmingham rozpoczął się w latach 60. XX wieku wraz z ucieczką białych na przedmieścia. Zgodnie z danymi spisu powszechnego z 2020 roku, populacja miasta wynosi 200 733 mieszkańców, co oznacza spadek o 5,4% od poprzedniego spisu z roku 2010. W Montgomery istnieje 91 598 gospodarstw domowych, a 4,0% osób urodziło się za granicami Stanów Zjednoczonych. 
Kompozycja rasowa prezentowała się następująco: 68,3% stanowiła ludność rasy czarnej (w tym Afroamerykanie), 26,6% rasy białej (24,5% nie licząc Latynosów), 1,2% miało pochodzenie azjatyckie, 0,2% było Indianami i 0,04% przybyszami z wysp Pacyfiku, 1,6% miało inne korzenie, zaś 2,0% populacji reprezentowało co najmniej dwie rasy. Latynosi stanowili 4,1% populacji.
Poza osobami pochodzenia afroamerykańskiego, największe grupy stanowiły osoby pochodzenia „amerykańskiego” (10,8%), angielskiego (3,2%), irlandzkiego (3,2%), niemieckiego (3,1%), afrykańskiego subsaharyjskiego (3,0%), meksykańskiego (2,5%) i szkockiego lub szkocko–irlandzkiego (2,1%).
Religia.
Według spisu na 2010 rok największymi grupami religijnymi w aglomeracji były:
Transport.
Węzeł kolejowy i drogowy. Stacja kolejowa Altmark powstała już w 1819 roku. Birmingham posiada Międzynarodowy Port Lotniczy.
Ciekawostki.
Barber Motorsports Park znajdujący się na obrzeżach miasta jest oficjalnie największym muzeum motocykli na świecie.

</doc>
<doc id="156752" url="https://pl.wikipedia.org/wiki?curid=156752" title="Misjonarz">
Misjonarz

Misjonarz () – osoba wysłana przez kościół lub związek wyznaniowy w celu szerzenia wiary chrześcijańskiej według słów Jezusa Chrystusa „Idźcie i nauczajcie wszystkie narody" (Mt 28,19).
Misjonarz zakonny i świecki w Kościele katolickim.
Również kapłan, ojciec, brat zakonny należący do zakonu o specjalności misyjnej lub osoba świecka, prowadząca działalność misyjną. Może to być też ksiądz diecezjalny, który po uzyskaniu zgody właściwego terytorialnie biskupa diecezjalnego i przejściu kursu może wyjechać za granicę.
Aby zostać misjonarzem zakonnym trzeba skończyć 7–12 letnie studia, w zależności od formacji danego zgromadzenia. Misjonarz świecki może rozpocząć swoją działalność zazwyczaj po 1 roku przygotowań w ośrodkach szkolenia misyjnego.
Na misjach aktualnie (stan na 1 października 2022) posługuje 1743 polskich misjonarzy i misjonarek. Przebywają oni w 99 krajach na 5 kontynentach.
Najwięcej polskich misjonarzy pracuje w Ameryce Łacińskiej i na Karaibach – 688 misjonarzy i misjonarek z Polski. Krajami, w których jest najwięcej polskich misjonarzy, są: Brazylia – 206, Boliwia – 111, Argentyna – 109,  Peru – 55 i Paragwaj – 36. W Ameryce Łacińskiej i na Karaibach przebywa 152 księży diecezjalnych, 345 zakonników, 173 siostry zakonne i 18 osób świeckich.
W  Afryce i na Madagaskarze – 673. Kraje, w których już od wielu lat znajduje się najwięcej polskich misjonarzy, to: Kamerun – 111, Zambia – 63, Tanzania – 54, Madagaskar – 42, Południowa Afryka – 34, Rwanda – 24 i Republika Centralnej Afryki – 38. W Afryce i na Madagaskarze przebywa 73 księży diecezjalnych, 259 zakonników, 259 sióstr zakonnych i 15 osób świeckich.
W Azji jest 301 polskich misjonarzy. Już od wielu lat najwięcej polskich misjonarzy pracuje w Kazachstanie – 105, na Filipinach – 26, w Japonii – 26, Uzbekistanie 16 osób i w Tajwanie – 15. W Azji przebywa 46 księży diecezjalnych, 127 zakonników, 123 sióstr zakonnych i 5 osób świeckich.
W Oceanii pracuje 65 misjonarzy. Większość osób pracuje w Papui-Nowej Gwinei – 65. W Oceanii przebywa 12 księży diecezjalnych, 45 zakonników, 7 sióstr zakonnych i 1 osoba świecka.
W Ameryce Północnej pracuje 16 misjonarzy. Większość osób pracuje w Kanadzie – 9, na Alasce – 5 i Bermudy – 2. W Ameryce Północnej przebywa 4 księży diecezjalnych, 11 zakonników i 1 osoba świecka.
Na świecie pracuje (stan na 1 października 2022):
Misjonarz u Świadków Jehowy.
W wyznaniu Świadków Jehowy misjonarzem terenowym jest ochrzczony absolwent Kursu dla Ewangelizatorów Królestwa (wcześniej był nim absolwent Biblijnej Szkoły Strażnicy – Gilead), który na głoszenie dobrej nowiny o Królestwie Bożym przeznacza 100 godzin w miesiącu. Mianowany jest przez Komitet Służby Ciała Kierowniczego, a teren działalności wyznacza mu Komitet Oddziału. Ze względu na wykonywanie specjalnego zadania misjonarz należy do "Ogólnoświatowej Wspólnoty Specjalnych Sług Pełnoczasowych Świadków Jehowy". W 2021 roku na całym świecie działało 3090 misjonarzy terenowych. Zostali przydzielani do zborów, w których są potrzeby związane z głoszeniem. Dodatkowo 1001 misjonarzy terenowych usługiwało w charakterze nadzorców obwodów i ich żon.

</doc>
<doc id="156753" url="https://pl.wikipedia.org/wiki?curid=156753" title="Nierząd">
Nierząd



</doc>
<doc id="156754" url="https://pl.wikipedia.org/wiki?curid=156754" title="Austin">
Austin

Austin (wym. []) – miasto w Stanach Zjednoczonych, stolica stanu Teksas oraz hrabstwa Travis (częściowo także w granicach sąsiednich hrabstw Williamson i Hays). Miasto położone jest w środkowo-wschodniej części stanu, nad rzeką Colorado. Czwarte pod względem zaludnienia miasto Teksasu, w 2020 roku zamieszkane przez 961 855 osób, obszar metropolitalny Austin–Round Rock–Georgetown liczył 2 283 371 mieszkańców.
Miasto powstało w 1839 roku z osady Waterloo. Nową nazwę nadano mu na cześć zasłużonego dla Teksasu polityka Stephena F. Austina zwanego „Ojcem Teksasu”.
Austin doświadczyło ogromnego wzrostu pod koniec XX wieku, napędzanego głównie przez przemysł zaawansowanych technologii. W latach 1990–2020 populacja miasta podwoiła się osiągając blisko 1 milion mieszkańców.
Demografia.
Według danych z 2019 roku 73% mieszkańców stanowiła ludność biała (48,8% nie licząc Latynosów), 7,8% to Afroamerykanie, 8,2% to Azjaci, 4,2% miało rasę mieszaną, 0,9% to rdzenna ludność Ameryki i 0,05% to Hawajczycy i mieszkańcy innych wysp Pacyfiku. Latynosi stanowili 32,5% ludności miasta.
Do największych grup należą osoby pochodzenia meksykańskiego (24,5%), niemieckiego (9,9%), angielskiego (7,5%), irlandzkiego (7,4%), europejskiego (nieokreślonego) (4,2%), szkockiego lub szkocko–irlandzkiego (3,6%), hinduskiego (3,4%) i włoskiego (3,1%). Osoby pochodzenia polskiego stanowiły 2,1% populacji.
Gospodarka.
Austin jest siedzibą wielu korporacji technologicznych, które w latach 90. dostały przydomek "Silicon Hills". Znajdują się tutaj wielkie fabryki Dell, Apple Inc., IBM, National Instruments, Oracle Corporation, HomeAway czy Indeed.
Według raportu opublikowanego przez CBRE Austin jest trzecim najszybciej rozwijającym się rynkiem nauk przyrodniczych w Stanach Zjednoczonych. Wpływ na tak dobry wynik ma dobrze rozwinięty przemysł w dziedzinie biotechnologii, farmaceutyków i wyrobów medycznych.
Ważną rolę w handlu odgrywają linie kolejowe, które odpowiadają za transport większości ładunków międzynarodowych do portów. Międzynarodowy port lotniczy Austin-Bergstrom został otwarty w 1999 roku na miejscu byłej bazy Sił Powietrznych Stanów Zjednoczonych.
Religia.
W 2020 roku do największych grup religijnych obszaru metropolitalnego Austin należały:
Kultura.
Austin jest promowane na Światową Stolicę Muzyki na Żywo. South by Southwest, jest jednym z największych festiwali muzycznych w USA, z ponad 2 tysiącami wykonawców grających każdego marca na blisko 100 scenach wokół centrum miasta. Wydarzenie rozrosło się do 10-dniowego festiwalu poświęconego filmowi, muzyce i mediom cyfrowym.

</doc>
<doc id="156757" url="https://pl.wikipedia.org/wiki?curid=156757" title="Trewir">
Trewir

Trewir (; ; ; ) – miasto na prawach powiatu w zachodnich Niemczech, w kraju związkowym Nadrenia-Palatynat, siedziba gminy związkowej Trier-Land, port nad Mozelą. Miasto uniwersyteckie.
Trewir pretenduje do miana najstarszego miasta w Niemczech. W roku 16 p.n.e. w ramach akcji romanizacyjnej na terenie celto-germańskiego szczepu Trewerów Rzymianie założyli osadę o nazwie "Augusta Treverorum". Miasto było jednym z centrów administracyjnych i „podstolic” cesarstwa rzymskiego, miastem rezydencyjnym Konstancjusza I i jego syna Konstantyna Wielkiego. Za Konstantyna Wielkiego dokonano podziału Cesarstwa Rzymskiego na cztery prefektury – Wschód (Konstantynopol), Illyricum (Sirmium), Italia (Mediolan) oraz Galia (Trewir).
Od 273 roku Trewir jest siedzibą biskupów katolickich. W średniowieczu arcybiskup trewirski był jednym z książąt Rzeszy i elektorów Świętego Cesarstwa Rzymskiego (władającym niezależnym Arcybiskupstwem Trewiru).
W Trewirze ok. 330 r. zmarła św. Helena, matka cesarza Konstantyna Wielkiego, a w roku 1818 urodził się Karl Marx.
W 1986 roku rzymskie zabytki Trewiru, katedrę św. Piotra oraz kościół Najświętszej Marii Panny wpisano na listę dziedzictwa kulturowego UNESCO.
Geografia fizyczna.
Położenie.
Trewir leży w środkowej części doliny Mozeli. Większa część miasta ulokowana jest na wschodnim brzegu rzeki. Wzgórza wokół Trewiru – wykorzystywane pod uprawę winorośli – rozciągają się aż do łańcucha Hunsrück na południu i do Eifel na północy.
Położony jest w pobliżu granicy Niemiec z Luksemburgiem. Najbliższe duże miasta to Saarbrücken (ok. 80 km na południowy zachód), Koblencja (ok. 100 km na północny wschód) oraz Luksemburg (ok. 50 km na zachód).
Klimat.
Średnia roczna temperatura powietrza w Trewirze wynosi 9,3 °C. Całkowita średnioroczna suma opadów to 719 mm. Najcieplejszymi miesiącami są lipiec i sierpień (średnia temp. 16,1–17,8 °C), a najchłodniejszymi grudzień, styczeń i luty (średnia temp. −0,6–1,6 °C). Najobfitsze opady występują pomiędzy czerwcem a sierpniem (70–80 mm), a najmniejsze w marcu (37 mm).
Geografia społeczno-ekonomiczna.
Sąsiednie gminy.
Miasto na prawach powiatu Trewir jest otoczone przez tereny należące do powiatu Trier-Saarburg. W najbliższym sąsiedztwie znajdują się powiaty: Eifel Bitburg-Prüm oraz Bernkastel-Wittlich.
Trewir graniczy z następującymi gminami (zgodnie z ruchem wskazówek zegara):
Podział administracyjny i zagospodarowanie przestrzenne.
Po Moguncji, Ludwigshafen am Rhein i Koblencji, Trewir jest czwartym co do wielkości miastem Nadrenii-Palatynatu.
Miasto podzielone jest na 19 okręgów (niem. "Ortsbezirk"). Każdy okręg posiada własną radę (niem. "Ortsbeirat") oraz administratora (niem. "Ortsvorsteher"). Okręgi Trewiru według numerów administracyjnych (w nawiasie nazwa dzielnicy):
Historia.
Czasy rzymskie.
Według podania o powstaniu Trewiru, spisanego po raz pierwszy w 1105 roku w Gesta Treverorum, miasto zostało założone przez Trebeta (syna króla Asyryjczyków Ninusa) 1300 lat przed powstaniem Rzymu. Do legendy tej nawiązuje napis z 1684, umieszczony na Domu Czerwonym (niem. "Rotes Haus") przy trewirskim Rynku Głównym (niem. "Hauptplatz"): „ANTE ROMAM TREVERIS STETIT ANNIS MILLE TRECENTIS” (pol. "Przed Rzymem Trewir stał 1300 lat"). Znaleziska archeologiczne stwierdzają obecność osadników na tym terenie w III wieku p.n.e. Obszar Trewiru zamieszkiwany był przez szczep celtycki, Trewerów.
Legiony Juliusza Cezara podbiły plemiona Trewerów pomiędzy 58 a 50 p.n.e. W 30 p.n.e. u podnóża Petrisbergu powstał obóz wojskowy, który jednak nie był długo użytkowany. Dopiero w 16 p.n.e. Rzymianie założyli miasto nazwane "Augusta Treverorum" ku czci cesarza Augusta. Inne miasta poświęcone Augustowi to Augsburg w południowo-zachodniej Bawarii oraz Augst w północnej Szwajcarii. Po reorganizacji prowincji rzymskich w Niemczech cesarz August mianował Trewir stolicą prowincji Gallia Belgica. W II wieku wybudowano mury obronne, a wjazdu do miasta broniły bramy Porta Nigra, Porta Inclyta usytuowana przy nowym moście na Mozeli, Porta Alba oraz Porta Media. Częścią murów obronnych był też amfiteatr, który służył również jako zachodnia brama wjazdowa. W II wieku zbudowano także zespół łaźni rzymskich Barbarathermen, których jedynie część podziemna zachowała się do naszych czasów.
W drugiej połowie III wieku miasto stało się siedzibą arcybiskupa, a pierwszym biskupem Trewiru był Eucharius. Pomiędzy 271 a 274 Trewir stał się stolicą samozwańczego cesarstwa galijskiego (łac. "Imperium Galliarum") z antycesarzem Tetrikusem I na czele. Cesarstwo galijskie zostało z powrotem wcielone do imperium rzymskiego przez cesarza Aureliana w 274. W roku 275 Trewir najechali i złupili Frankowie i Alemanowie. Miasto odbudowano za panowania Konstancjusza I, który uczynił "Treveris" swoją siedzibą na lata 293-306. Trewir pełnił funkcje rezydencji władców cesarstwa zachodniorzymskiego do 395 Z 80 tys. mieszkańców w roku 300 Trewir był największym miastem na północ od Alp.
Za panowania cesarza Konstantyna Wielkiego (306-337) miasto zostało rozbudowane. Wzniesiono wiele monumentalnych budowli, m.in. pałac cesarski oraz łaźnie cesarskie (niem. "Kaiserthermen"). W 326 roku prywatna rezydencja rodziny cesarskiej została przebudowana do podwójnej bazyliki, której pozostałości są widoczne w Katedrze św. Piotra (niem. "Trierer Dom St., Peter") oraz sąsiadującym Kościele Najświętszej Marii Panny (niem."Liebfrauenkirche"). Do dziś zachowała się również aula tronowa (łac. "Aula Palatina") cesarza Konstantyna, w której obecnie znajduje się kościół protestancki. Żaden z budynków łaźni nie przetrwał nienaruszony do naszych czasów.
Od roku 318 Trewir był siedzibą prefektury galijskiej (łac. "Praefectus Praetorio Galliarium"), jednej z dwóch najważniejszych jednostek administracyjnych w cesarstwie zachodniorzymskim, które zarządzały prowincjami zachodniorzymskimi od Maroka po Brytanię. Cesarz Konstantyn II sprawował stąd władzę w latach 328-340. Do Trewiru został wygnany z polecenia cesarza Konstantyna św. Atanazy, biskup Aleksandrii w 335 roku. W tym mieście zawiązała się jego przyjaźń z miejscowym biskupem św. Maksyminem. W roku 340 w Trewirze urodził się św. Ambroży, późniejszy biskup Mediolanu. Od roku 367, za panowania Walentyniana I, Trewir po raz kolejny stał się siedzibą cesarzy, aż do śmierci Teodozjusza I w roku 395. Przez kilka lat (383-388) był też stolicą cesarza Magnusa Maksymusa. W 407 roku, wkrótce po inwazji Galii przez Wandalów, Alanów oraz Swebów, prefektura galijska została przeniesiona do Arles nad Rodanem. W V wieku miasto było kolejno zdobywane przez Franków (około 413 i 421), a potem Hunów pod wodzą Attyli (451), by w końcu powtórnie znaleźć się w posiadaniu Franków w roku 475.
Średniowiecze.
Na mocy traktatu z Verdun Trewir stał się częścią państwa wschodniofrankijskiego, które było poprzednikiem Świętego Cesarstwa Rzymskiego. Następnie miasto było władane przez grafów. W 902 roku Trewir przeszedł we władanie arcybiskupa. Od X wieku miasto czyniło próby uniezależnienia się, tak by podlegać bezpośrednio cesarzowi. W 1212 cesarz Otto IV nadał miastu suwerenność w obrębie cesarstwa, którą podtrzymał później król Konrad IV. Suwerenność wiązała się z prawem do pobierania podatku i cła oraz niezależnym sądownictwem. W 1309 miasto musiało ponownie poddać się władzy arcybiskupa, potężnego Baldwina Luksemburskiego. Zmianę statusu miasta potwierdził w 1364 cesarz Karol IV, a następnie w 1580 najwyższy sąd cesarstwa (niem. "Reichskammergericht" ). Aż do końca Starej Rzeszy miasto było stolicą księstwa elektorskiego (niem. "Kurtrier").
XVI–XVIII w..
W roku 1512 odbyła się w Trewirze sesja Reichstagu, podczas której ustalono podział administracyjny Świętego Cesarstwa Rzymskiego, określając granice dziesięciu okręgów ("Reichskreise"). W XVII wieku, w obliczu zagrożenia Trewiru podczas wojny trzydziestoletniej, książę elektor Philipp Christoph von Sötern przeniósł swoją rezydencję na zamek Philippsburg w Ehrenbreitstein niedaleko Koblencji.
W XVII i XVIII wieku Trewir był regularnie zajmowany przez wojska francuskie w czasie wojny trzydziestoletniej (1618–1648), wojny Francji z Ligą Augsburską (1689-1697), wojny o sukcesję hiszpańską (1701–1714) oraz wojny o sukcesję polską (1733–1735). W 1794 Trewir został przejęty przez rewolucyjne wojska francuskie. Na mocy pokoju w Campo Formio (1797) cesarz Franciszek II uznał wschodnią granicę Francji na Renie. Tereny leżące na zachód od Renu zostały podzielone na cztery departamenty: departament Saary ze stolicą w Trewirze, departament Mont-Tonnerre ze stolicą w Moguncji, departament Rhin-et-Moselle (Koblencja) oraz departament Rury (Akwizgran). Na mocy traktatu pokojowego w Lunéville (1801) Francja przejęła kontrolę nad księstwami na lewym brzegu Renu, a mieszkańcy Trewiru stali się obywatelami francuskimi. W 1803 roku, na żądanie Napoleona, Sejm Rzeszy pozbawił arcybiskupa Trewiru (oraz Kolonii) praw elektorskich.
XIX–XX w..
Po wygranej Francuzów w Bitwie pod Hohenlinden i Pokoju w Lunéville Francja utrzymała kontrolę nad księstwami na lewym brzegu Renu, rezygnując ze swych roszczeń do terytoriów na brzegu prawym, dlatego mieszkańcy Trewiru pozostali obywatelami Francji. W 1803 roku został powołany w mieście Sąd Apelacyjny dla czterech francuskich departamentów. Wojska pruskie zajęły miasto w styczniu 1814 roku i Trewir został wcielony do Królestwa Prus. W 1818 roku urodził się tutaj w żydowskiej rodzinie Karol Marks. W 1871 roku, po wojnie z Francją, Trewir stał się częścią nowo utworzonego cesarstwa niemieckiego. W 1876 roku zburzono cztery bramy miejskie.
Po I wojnie światowej, od 1918 do czerwca 1930 roku, Trewir zajmowały wojska francuskie. 16 lutego 1919 zawarto rozejm w Trewirze, strona niemiecka w nim została zmuszona do rozszerzenia układu o zawieszeniu broni z 11 listopada 1918 r. na front wielkopolski, co spowodowało zaprzestanie walk przeciwko powstańcom wielkopolskim.
W 1938 roku podczas nocy kryształowej została zbezczeszczona przez nazistów żydowska synagoga. 19, 21 i 23 grudnia 1944 roku w czasie II wojny światowej miasto zostało zbombardowane przez lotnictwo brytyjskie i amerykańskie, w wyniku czego nastąpiły poważne zniszczenia i zginęło około 400 osób. Alianci zajęli Trewir bez większych strat 2 marca 1945 roku.
Po wojnie miasto włączono do Nadrenii-Palatynatu. W 1970 roku otwarto w mieście uniwersytet. W 1986 roku rzymskie zabytki Trewiru, katedrę św. Piotra "(Dom St. Peter)" oraz kościół Najświętszej Marii Panny "(Liebfrauenkirche)" wpisano na listę dziedzictwa kulturowego UNESCO.
Zabytki.
Obiekty znajdujące się na liście dziedzictwa kulturowego UNESCO:
Inne zabytki w Trewirze:
Ponadto w Katedrze świętego Piotra "(Dom St. Peter)" w Trewirze znajduje się tzw. Suknia z Trewiru, czyli szaty w których według tradycji Jezus Chrystus przeszedł Drogę Krzyżową. Zostały one podarowane przez Helenę, cesarzową rzymską.
Gospodarka.
W mieście rozwinął się przemysł metalowy, spożywczy, włókienniczy, maszynowy, gumowy, ceramiczny oraz skórzany.
Kolej.
W mieście znajdują się stacje kolejowe: Trier Hauptbahnhof i Trier Süd.
Współpraca.
Miejscowości partnerskie:

</doc>
<doc id="156761" url="https://pl.wikipedia.org/wiki?curid=156761" title="Audrey Hepburn">
Audrey Hepburn

Audrey Hepburn (wym. [], właśc. Audrey Kathleen Ruston; ur. 4 maja 1929 w Ixelles, zm. 20 stycznia 1993 w Tolochenaz) – brytyjska aktorka filmowa, teatralna i telewizyjna, a także działaczka humanitarna oraz filantropka. Ikona kultury popularnej, mody i stylu. Należała do grona najbardziej cenionych aktorek późniejszego okresu „Złotej Ery Hollywood”.
Dzieciństwo i lata młodości spędziła w Belgii, Anglii i Holandii. W Amsterdamie uczyła się baletu pod kierownictwem Soni Gaskell. W 1948 przeprowadziła się do Londynu, gdzie kontynuowała naukę u Marie Rambert i występowała w chórkach w teatrach muzycznych na West Endzie. W 1951, zagrawszy drugoplanowe role w kilku filmach, została dostrzeżona przez francuską pisarkę Sidonie-Gabrielle Colette. Dzięki niej zadebiutowała w opartej na motywach powieści Colette z 1944 sztuce "Gigi", wystawianej na Broadwayu. Dwa lata później wystąpiła w głównej roli w komedii romantycznej "Rzymskie wakacje", stając się pierwszą aktorką w historii uhonorowaną za swoją kreację nagrodą Akademii Filmowej, BAFTĄ i Złotym Globem. W 1954 została laureatką teatralnej nagrody Tony za występy w sztuce "Ondyna" autorstwa francuskiego dramaturga Jeana Giraudoux. W latach 50. i 60. zagrała w takich filmach, jak: "Sabrina" (1954), "Historia zakonnicy" (1959), "Śniadanie u Tiffany’ego" (1961), "Szarada" (1963), "My Fair Lady" (1964), "Jak ukraść milion dolarów" (1966) i "Doczekać zmroku" (1967). W trakcie kariery była laureatką wielu prestiżowych nagród filmowych i teatralnych, także tych przyznawanych za całokształt pracy artystycznej. Otrzymała francuski Order Sztuki i Literatury w klasie Komandora. Pozostaje jedną z 18 osób w historii, które zdobyły EGOT, czyli Emmy, Grammy, Oscara i Tony. Wystąpiła w 28 filmach fabularnych.
Pod koniec lat 60. ograniczyła swą aktywność aktorską, angażując się w działalność humanitarną jako ambasador dobrej woli UNICEF. Była członkinią tej organizacji od 1954, a w latach 1988–1992 pracowała w najbiedniejszych krajach Afryki, Ameryki Południowej i Azji. W 1992, w uznaniu za zasługi na rzecz humanitaryzmu, została odznaczona przez prezydenta George’a H.W. Busha Medalem Wolności. W 1999 American Film Institute (AFI) umieścił jej nazwisko na 3. miejscu w rankingu „największych aktorek wszech czasów” ("The 50 Greatest American Screen Legends").
Życiorys.
Rodzina i młodość.
Audrey Hepburn urodziła się jako Audrey Kathleen Ruston (część biografów podawała także Edda Kathleen Hepburn-Ruston lub Audrey Kathleen van Heemstra Ruston) 4 maja 1929 pod numerem 48 przy Rue Keyenveld w Ixelles, gminie miejskiej położonej w Regionie Stołecznym Brukseli w Belgii. Jej matka, holenderska baronessa pochodzenia fryzyjskiego Ella van Heemstra (1900−1984), była jednym z sześciorga dzieci barona Aarnouda van Heemstra (1871–1957) – burmistrza Arnhem w latach 1910–1920 i gubernatora Gujany Holenderskiej w Ameryce Południowej (późniejszego Surinamu; urząd ten pełnił w latach 1921−1924 i 1925–1928), stanowiącego w owych czasach kolonię holenderską – i Elbrig Wilhelminy Henrietty, baronessy van Asbeck (1873–1939). Obie rodziny należały do arystokracji. W wieku 19 lat van Heemstra ukończyła szkołę dla panien z wyższych sfer, w której wyróżniała się na zajęciach ze śpiewu i w teatrze amatorskim. Jej marzeniem było zostanie śpiewaczką operową. 11 marca 1920 poślubiła starszego o sześć lat Hendrika Gustaafa Adolfa Quarlesa van Ufforda, producenta ropy naftowej z siedzibą w Batawii, gdzie następnie zamieszkali. Mieli dwóch synów: Arnolda Roberta Alexandra „Alexa” Quarlesa van Ufforda (1920–1979) i Iana Edgara Bruce’a Quarlesa van Ufforda (1924–2010). Rozwiedli się na początku 1925.
Ojciec Hepburn, Brytyjczyk Joseph Victor Anton „Anthony” Ruston (1889−1980), urodzony w Auschitz na terenie ówczesnych Austro-Węgier (obecnie Czechy), był synem Anglika Victora Johna Rustona oraz Niemki Anny Catheriny Wels. Jego potomkiem był pochodzący z irlandzkiej bądź szkockiej rodziny John Joseph Ruston, inżynier i budowniczy statków oraz maszyn. W latach 1923–1924 Ruston piastował stanowisko honorowego konsula brytyjskiego w Semarangu w Holenderskich Indiach Wschodnich (stracił je w wyniku wykroczenia). Jego pierwszą żoną była holenderska dziedziczka Cornelia Wilhelmina Bisschop. Rozwiedli się w San Francisco w Kalifornii.
Rodzice Hepburn zawarli związek małżeński 7 września 1926 w Dżakarcie w Holenderskich Indiach Wschodnich (późniejsza Indonezja). Donald Spoto pisał, że Ruston „okazał się zwykłym kombinatorem, który ożenił się z nią dla pieniędzy i możliwości życia w blasku jej arystokratycznej rodziny”. Pod koniec 1928 małżonkowie z dwójką dzieci przeprowadzili się z Indii Wschodnich do Londynu, gdzie wynajęli mieszkanie w dzielnicy Mayfair, nieopodal Hyde Parku. Ruston przyjął posadę w firmie handlowej Maclaine, Watson &amp; Company. Otrzymawszy w lutym 1929 ofertę pracy w firmie ubezpieczeniowej w Brukseli, razem z rodziną wypłynął promem do Francji, a następnie do stolicy Belgii.
Rodzina Rustonów trzy lata spędziła w podróży między Brukselą, Arnhem, Hagą i Londynem. Według Barry’ego Parisa osiedli w podmiejskiej gminie belgijskiej Linkebeek w Brabancji Flamandzkiej. Brak funduszy doprowadzał do częstych konfliktów w małżeństwie. Po jednej z kłótni z Rustonem van Heemstra wróciła z trójką dzieci do Arnhem. Hepburn – znana w rodzinie jako "Adriaantje" – razem z przyrodnimi braćmi, Arnoldem oraz Ianem, pomieszkiwała u dziadków w willi Roestenburg w Oosterbeek. Napięte relacje między rodzicami miały na nią negatywny wpływ (była cicha, nieśmiała i wrażliwa, a ich kłótnie powodowały u niej ataki astmy i napady lęku).
W połowie lat 30. rodzice Hepburn zaczęli wykazywać rosnące zainteresowanie skrajnie prawicową polityką; obydwoje brali udział w nazistowskich wiecach w Niemczech i gościli w Brunatnym Domu w Monachium (ówczesnej siedzibie NSDAP). Wiosną 1935 rekrutowali i gromadzili datki na rzecz Brytyjskiej Unii Faszystów (BUF) pod przewodnictwem Oswalda Mosleya. Ella van Heemstra – pod nazwiskiem „Ella de Heemstra” – publikowała na łamach „The Blackshirt”, gazety należącej do wspomnianego ugrupowania, artykuły i pochlebne opinie o Adolfie Hitlerze (którego obydwoje osobiście poznali) i o koncepcji nazizmu.
Po zabraniu dzieci z Oosterbeek, rodzina wróciła do Brukseli. Pod koniec maja, bądź też pod koniec roku, Ruston opuścił rodzinę – wśród przyczyn wymieniano zdradę, jakiej miał się dopuścić z zatrudnioną do opieki nad dziećmi nianią, wygnanie przez barona za opróżnienie kont bankowych oraz interwencję królowej Wilhelminy, której nie podobało się popieranie nazistowskiej ideologii przez baronessę van Heemstra. Alexander Walker uważał, że bezpośrednim powodem rozstania była zdrada Rustona. Wobec niewierności męża van Heemstra złożyła pozew rozwodowy. Przeprowadził się on do Londynu i angażował w działalność faszystowską. Hepburn wspominała, że odejście ojca było „najbardziej traumatycznym wydarzeniem” w jej życiu.
Edukacja i zainteresowanie baletem.
W 1935 rodzice Elli van Heemstra zabrali ją i wnuczkę do rodzinnej posiadłości w Arnhem. Hepburn uczęszczała do miejscowej szkoły podstawowej Tamboers Basse – mówiła płynnie po angielsku i francusku, a jej matka podejmowała się różnych prac dorywczych. Mieszkający w Londynie Ruston, uzyskawszy zgodę do odwiedzania córki, zaproponował, by kształciła się ona w Anglii. Obydwie wyjechały w tym samym roku do hrabstwa Kent, gdzie Hepburn do 1939 uczyła się w małej prywatnej szkole dla dziewcząt w Elham. Według Walkera głównym powodem wyjazdu do Anglii był romans jej matki z żonatym właścicielem ziemskim i chęć bycia blisko niego.
Wśród miejscowych była znana jako Audrey Ruston. Nie lubiła się uczyć, a szkołę uważała za „bardzo nudną” – jedynie zajęcia z astronomii, historii oraz z mitologii wzbudzały w niej zainteresowanie. Rozłąka z rodziną i doskwierająca samotność powodowała, że stawała się zamknięta w sobie. Miewała też ataki astmy, silne migreny i skłonność do przejadania się. Matka często wyjeżdżała do Niemiec, gdzie brała udział w przemówieniach wygłaszanych przez Hitlera (w miarę możliwości odwiedzała córkę wraz ze swoimi dwoma synami). Sześcioletnia Hepburn zostawała pod opieką właścicielki domu, w którym mieszkała. Była członkinią szkolnej grupy teatralnej, a w wieku 8 lat wzięła udział w przedstawieniu "Humpty Dumpty", wcielając się w rolę jednego z dworzan. Należała też do miejscowej drużyny zuchów. Za sprawą Nory Rigden, młodej tancerki, zainteresowała się baletem. Dojeżdżała na lekcje londyńskiej baleriny do nadmorskiego Folkestone, oddalonego o kilka kilometrów od Elham. Lato 1939 spędziła w towarzystwie matki i przyjaciela rodziny w pobliżu Folkestone, spacerując po lokalnych parkach, jadając lunch na portowej promenadzie, podziwiając gregoriańskie kamienne domy i uczęszczając na koncerty muzyczne na świeżym powietrzu.
Mimo zgody na odwiedzanie córki, Ruston nie wykazywał większego zainteresowania dzieckiem; według części źródeł w ciągu czterech lat spotykali się sporadycznie, z kolei Walker pisał, że ojciec ani razu nie przyjechał z Londynu do córki w trakcie jej nauki w Anglii.
Powrót do Holandii i kontynuacja nauki.
Wobec rosnącego zagrożenia wybuchu II wojny światowej, van Heemstra – będąc przekonaną, że jej ojczyzna pozostanie neutralna jak podczas I wojny światowej – wystąpiła o zezwolenie na pobyt córki w Holandii. Pozwolenie uzyskała 14 września. Hepburn została wysłana, na polecenie matki, przez opiekunkę Mary Butcher pociągiem z Folkestone do Londynu, skąd ojciec odwiózł ją na lotnisko. Stamtąd odleciała jednym z ostatnich samolotów do Holandii. Również we wrześniu van Heemstra uzyskała dokumenty potwierdzające rozwód z Rustonem.
Powróciwszy do Holandii zamieszkała z matką i przybranymi braćmi w Arnhem. By mieć pieniądze na utrzymanie rodziny, van Heemstra pracowała dla firmy H. Pander &amp; Zonen z Hagi. Chcąc przystosować córkę do „bycia Holenderką”, posłała ją do piątej klasy w szkole numer 21A, Tamboersboje, gdzie była początkowo prześladowana przez rówieśników z uwagi na swój akcent i słabą znajomość języka niderlandzkiego. Do szkoły uczęszczała jako Edda van Heemstra. Problem z przystosowaniem w placówce edukacyjnej spowodował, że matka zapisała ją do szkółki niedzielnej przy kościele Stowarzyszenia Chrześcijańskiej Nauki w Arnhem, do której chodziła grupka anglojęzycznych dzieci. Pomimo względnego opanowania niderlandzkiego, pozostała nieśmiałą i wycofaną osobą, a nauka – podobnie jak w Elham – interesowała ją w nikłym stopniu.
29 grudnia towarzyszyła matce w charytatywnym występie, w trakcie którego van Heemstra recytowała trzy napisane przez siebie wiersze – jeden z nich dotyczył wyjazdu jej córki do Elham. Nastoletnia Hepburn miała okazję poznać większość swojej rodziny z Arnhem. Zafascynowana występem zespołu baletowego i tańcem uprosiła matkę, by ta pozwoliła wznowić jej ćwiczenia i zapisała do Arnhemse Muziekschool. Jako przedstawicielka holenderskiej arystokracji, van Heemstra zajmowała ważną pozycję w życiu kulturalnym Arnhem; chcąc podtrzymać zainteresowanie przygnębionej córki baletem, poprosiła o opiekę nad londyńską grupą Sadler’s Wells, która wystąpiła w Arnhem 9 maja 1940. Na zakończenie Hepburn, mająca okazję podziwiać Margot Fonteyn, wręczyła bukiet Ninette de Valois.
Doświadczenia wojenne.
Gdy terytorium Holandii zostało zajęte przez wojska niemieckie w 1940, w obawie przed deportacją z uwagi na swe „angielsko brzmiące” nazwisko, Hepburn w dalszym ciągu używała imienia Edda van Heemstra. Jej przyrodni brat, Arnold Robert Alexander „Alex” Quarles van Ufford walczył w armii holenderskiej, po czym wrócił do Arnhem. Chcąc uniknąć wcielenia do armii niemieckiej, zdecydował o opuszczeniu rodziny i pozostawał w ukryciu. Jesienią 1940 Hepburn rozpoczęła naukę baletu w Arnhemse Muziekschool pod kierunkiem nowo zatrudnionej nauczycielki Winji Marovej, wykazując się uporem oraz zaangażowaniem. Wolny czas spędzała z matką i drugim bratem przyrodnim, Ianem, na zamku Zijpendaal u rodziny baronessy, gdzie m.in. kultywowała swoją pasję czytania książek, obserwowała zwierzęta i uczyła się gry w brydża w towarzystwie starszej siostry swojej matki, Wilhelminy Cornelii van Heemstra (nazywanej Meisje) i jej męża, Ottona, księcia van Limburg Stiruma.
Pierwszy raz wystąpiła publicznie, razem z grupą uczniów, 18 lipca 1941 w kontrolowanej przez wojsko niemieckie Musis Sacrum. Zatańczyła solo do serenady Maurycego Moszkowskiego oraz była odpowiedzialna za część choreografii. Jej występ nagrodzono brawami i entuzjastycznymi okrzykami, a „Arnhemsche Courant” podkreślał, że „choć miała zaledwie 12 lat, to dała wyjątkowy pokaz”. Od tej chwili, do zakończenia wojny, występowała jako Audrey Hepburn-Ruston (wpływ na rezygnację z „Eddy” miał fakt, iż jej matka utrzymywała dobre relacje z kontrolującą miasto administracją niemiecką). Semestr jesienny rozpoczęła w liceum dla dziewcząt w Arnhem. Uczęszczała do niego do momentu, kiedy Niemcy skonfiskowali budynek, a uczniów ulokowano w innych miejscach. Matka, niespełniona aktorka i balerina, promowała córkę poprzez rozsyłanie listów do artystów holenderskich.
11 lipca 1942 wystąpiła ze szkolnym zespołem w teatrze w Arnhem, tańcząc do serenady Josepha Haydna. Zebrała przychylne oceny, w których zaznaczano m.in., że jest „naturalnym talentem w rękach pani Winji Marovej”. Zdaniem Roberta Matzena okres ten był dla niej przełomem, ponieważ stawała się nastolatką na skraju dorosłości, a także uaktywnił się w jej psychice kompleks dotyczący braku pewności co do swojej gry i wyglądu. Po zabójstwie Ottona, księcia van Limburg Stiruma w sierpniu 1942 przez funkcjonariuszy OrPo, van Heemstra, która po jego śmierci przestała popierać Niemców i zrezygnowała z pracy w H. Pander &amp; Zonen, przeprowadziła się razem z córką, swym synem Ianem i wdową po księciu, starszą siostrą Meisje, do wynajętej przez barona van Heemstra willi Beukenhof w Velp. Mimo kontynuowania nauki tańca, borykała się z samotnością. „Na dobrą sprawę zostałam odcięta od świata rówieśników, ponieważ wojna uczyniła mnie więźniarką nie tylko fizycznie, lecz również mentalnie” – wspominała. Po dwóch latach nauki poczyniła znaczne postępy pod kierownictwem Marovej oraz kontynuowała szkolne występy w teatrze w Arnhem, zdobywając entuzjastyczne recenzje; rozwijała też różne układy taneczne, oscylujące od baletu klasycznego do tańca współczesnego.
Po decyzji Friedricha Christiansena, aby wszystkich byłych żołnierzy holenderskich kierować do pracy w niemieckich fabrykach, przyrodni brat Hepburn, Ian, trafił do berlińskiej fabryki zbrojeniowej (według wersji Spoto miał on być organizatorem strajków studenckich w Delft i Lejdzie, gdy zwolniono żydowskich profesorów, oraz miał pomagać kilku Żydom zdobyć kartki żywnościowe i fałszywe dokumenty. Mimo zagrożenia karą śmierci, namawiał pracowników kolei do sabotowania niemieckich dostaw. Gdy Niemcy wpadli na jego trop, został aresztowany w Arnhem). Hepburn była naocznym świadkiem masowych deportacji Żydów z Holandii w wagonach bydlęcych do obozów zagłady w Sobiborze i Auschwitz-Birkenau, co wspominała jako swój „najgorszy koszmar”. Wraz z matką działała w Stowarzyszeniu Chrześcijańskiej Nauki w Velp oraz z powodzeniem kontynuowała występy – 8 stycznia 1944 wzięła udział w wieczorze tanecznym najlepszych uczniów klasy profesjonalnej, przy akompaniamencie orkiestry symfonicznej z Arnhem, podczas którego zatańczyła solo "Tancerki z Delf" Claude’a Debussy’ego i razem z koleżanką, zgodnie z zarządzeniem, aby skupiać się na kulturze niemieckiej, wykonały taniec bawarski. Na zakończenie samodzielnie zatańczyła "La Danzę" Gioacchino Rossiniego. Sukces przedsięwzięcia spowodował, że program powtarzano w różnych miejscach, w tym w teatrze w Arnhem 31 stycznia i 14 lutego.
Współpraca z holenderskim ruchem oporu.
W 1944 Hepburn, ukończywszy 15 lat, odmówiła wstąpienia do Izby Kultury (niem. "Dans Kultuurkamer"), co wiązało się z przerwaniem kontynuowania nauki tańca. Również jej matka zrezygnowała z zasiadania w zarządzie Arnhemse Muziekschool, opanowanym przez członków NSB. W wolnym czasie udzielała miejscowym dzieciom lekcji baletu w kościelnym budynku Netherlands Hervormd Vereniging, pobierając opłatę w wysokości 10 centów. Uczyła również prywatnie w domach lepiej sytuowanych rodzin oraz pracowała społecznie jako wolontariuszka u doktora Hendrika Vissera’t Hoofta, członka holenderskiego ruchu oporu, w szpitalu w Velp. Z jego inicjatywy Hepburn, wraz z grupą innych uczniów, dawała sekretne recitale taneczne, aby pomóc w zbiórce pieniędzy na rzecz holenderskiego ruchu oporu oraz cywili, ukrywających m.in. prześladowanych żydów. Nazywano je „czarnymi wieczorami” bądź też „ciemnymi przedstawieniami”, ponieważ odbywały się w zaciemnionych pomieszczeniach, przy słabym oświetleniu, zamkniętych drzwiach i oknach. Pierwszy udokumentowany występ z jej udziałem miał miejsce 3 kwietnia. Mimo początkowych oznak niedożywienia, kontynuowała występy.
Prócz przedstawień, z uwagi na biegłą znajomość angielskiego, roznosiła jedzenie i wiadomości zestrzelonym pilotom alianckim, a także przenosiła meldunki w butach. Z końcem sierpnia van Heemstra rozważała wywiezienie Hepburn do Hagi. Po operacji „Market Garden” ponownie podjęła pracę dla doktora Hoofta w szpitalu w Velp – będącym główną kwaterą holenderskiego ruchu oporu w miasteczku; ukrywali się w nim cudzoziemcy, był on również przystankiem na drodze przerzutu Żydów z Amsterdamu i Utrechtu do lasów nieopodal Vierhouten – pomagając z matką w opatrywaniu rannych alianckich żołnierzy. Kolportowała też bibułę dla pisma ruchu oporu „Oranjekrant” i rozwoziła rowerem ulotki, ukryte w skarpetkach i drewnianych sabotach. Rodzina van Heemstra w trakcie krwawych walk o Arnhem ukrywała w piwnicy willi Beukenhof 37 osób, wśród nich brytyjskiego spadochroniarza z 1. dywizji powietrznodesantowej i brata Hepburn, „Alexa”. Mimo ciężkich warunków życia, spowodowanych brakiem prądu, wody i żywności, udzielała prywatnych i grupowych lekcji baletu, korzystając z gramofonu na korbkę.
W wyniku ciężkich walk o Arnhem warunki egzystencji w zrujnowanym Velp były ekstremalnie ciężkie; rodzina van Heemstra, podobnie jak lokalni mieszkańcy, odczuwała skutki głodu w okresie tzw. głodowej zimy na przełomie 1944 i 1945. Hepburn, razem z bratem „Alexem”, zbierała na polach cykorię (którą jadała przez kilka miesięcy), trawę, tulipany i rzepę, a jej rodzina wytwarzała z cebulek tulipanów mąkę. „Żyliśmy o jednej kromce chleba z trawy na osobę i filiżance wodnistego wywaru z jednego ziemniaka” – wspominała. Z powodu niedożywienia była zmuszona zrezygnować z udzielanych lekcji baletu, ponieważ cierpiała na ostrą anemię, miała problemy z oddychaniem, zmagała się z zaburzeniami miesiączkowania (podejrzewano endometriozę) oraz z zapaleniem okrężnicy, a na jej nogach pojawiły się obrzęki. „Schorzenia te doprowadziły do trwałych zmian w jej metabolizmie” – twierdził Barry Paris. W owym czasie ważyła 36 kilogramów (sytuacja Holendrów uległa poprawie, kiedy Szwecja zaczęła wysyłać transporty z żywnością). Po nieudanym zamachu na Hansa Rautera, przeprowadzonym przez ruch oporu, funkcjonariusze OrPo zatrzymali ją podczas jednej z łapanek organizowanych na holenderskie dziewczęta i kobiety, które miały pracować w kuchni u Niemców. Wykorzystując ich nieuwagę zbiegła z paki ciężarówki i ukryła się w piwnicy willi Beukenhof.
Po wyzwoleniu Arnhem przez 1. Armię Kanadyjską wiosną 1945, do miasta dotarła międzynarodowa pomoc. Organizacja Narodów Zjednoczonych (działająca w owym czasie pod nazwą UNRRA) dostarczała m.in. kartony jedzenia, koce, podstawowe środki medyczne i ubrania. Lokalne szkoły zamieniono w ośrodki pomocy humanitarnej. Hepburn zaangażowała swoją rodzinę do rozdzielania datków, a przybrawszy na wadze, wznowiła lekcje baletu dla miejscowych dzieci i pracę u doktora Hoofta w szpitalu jako wolontariuszka. Do rodziny wrócił z Berlina drugi z braci, Ian. W październiku, wraz z matką – która nawiązała kontakt z nauczycielką baletu Sonią Gaskell – wyprowadziła się z Velp i przeniosła do Amsterdamu, gdzie została przyjęta do szkoły baletowej.
Lata 40. i 50..
Debiut sceniczny i filmowy.
Przeprowadziwszy się do holenderskiej stolicy, dzieliły jeden pokój. Ella van Heemstra dostała zatrudnienie w odbudowującym się przemyśle spożywczym; zajmowała się skupem płodów rolnych, a następnie gastronomią. Gaskell, uznając Hepburn (której nie było stać na opłacanie kosztów nauki) za utalentowaną tancerkę, przyjęła ją do swojej nowo otwartej państwowej szkoły tańca. Na zajęciach wyróżniała się zaszczepionym przez matkę kultem pracy i koncentracją. 25 kwietnia 1946 wystąpiła, po raz pierwszy od czasów „czarnych wieczorów”, na rzecz Czerwonego Krzyża w charytatywnym spektaklu w Arnhem, tańcząc do utworów Claude’a Debussy’ego, Fryderyka Chopina i Johanna Sebastiana Bacha. Jej występ spotkał się z entuzjastycznym przyjęciem i pozytywnymi recenzjami. W maju Gaskell wyznaczyła ją do występu w parze z inną tancerką w amsterdamskim Hortus Theater.
Naukę baletu u Gaskell kontynuowała do 1948, choć zdaniem Spoto piętno wojny silnie odcisnęło się na jej zdrowiu, a „brak energii i słabe mięśnie nie wróżyły dobrze jej karierze” (z tego powodu, według autora, Hepburn miała popaść w depresję). W wolnych chwilach dorabiała pozując do żurnali mody. W tym samym roku zadebiutowała też w filmie – wystąpiła jako stewardessa linii KLM w niskobudżetowej komedii dokumentalnej "Holenderski w 7 lekcjach" (reż. Charles Huguenot van der Linden). Ze względu na koszta w filmie wykorzystano improwizowane zdjęcia próbne z Hepburn. Materiał filmowy z jej udziałem trwał mniej niż minutę, z tego względu nie uwzględniono jej w czołówce.
Gdy szkoła Gaskell nie otrzymała od władz miasta dotacji, Hepburn straciła miejsce w placówce. Chcąc kontynuować naukę, złożyła podanie o przyjęcie do szkoły baletowej Marie Rambert w Londynie. Przed wyjazdem Gaskell odbyła z nią wiele prób przygotowawczych do sprawdzianu. Następnie samodzielnie wyjechała do Anglii (van Heemstra nie mogła opuścić Holandii z uwagi na toczący się przeciw niej proces w Hadze i Arnhem, który dotyczył jej proniemieckiej działalności przed 1942) (wśród innych przyczyn wymieniano utratę ważności paszportu baronowej). Po zdaniu sprawdzianu Hepburn została przyjęta do Ballet Rambert, które w owym czasie mieściło się w Notting Hill. Z uwagi na trudną sytuację finansową swojej nowej podopiecznej, Rambert przyjęła ją pod swój dach na czas trwania procesu jej matki. W tym okresie zdecydowała się na usunięcie członu Ruston ze swojego nazwiska, zostawiając jedynie Hepburn (panieńskie nazwisko prababki). Od tej pory przedstawiała się jako Audrey Hepburn, choć według Matzena miało to miejsce przed rozpoczęciem kariery scenicznej.
By poprawić swoje warunki bytowe, imała się wielu prac dorywczych; dorabiała m.in. jako modelka i urzędniczka, a gdy rozpoczęła lekcje u Rambert, wieczorami pracowała jako modelka lub sekretarka; występowała także w reklamach mydła i szamponu, które zamieszczano w czasopismach. Wspominając wielogodzinne lekcje tańca, przyznawała, że były one „najbardziej wyczerpującą rzeczą, jaką kiedykolwiek robiłam”.
Okres wojny, przebyte choroby oraz niedożywienie sprawiły, że Hepburn miała zaległości w nauce tańca sięgające ponad roku; dodatkowo przeszkodę stanowił zbyt wysoki wzrost, co uniemożliwiało jej zostanie primabaleriną. Czynniki te sprawiły, że zweryfikowała swe plany i chciała zostać choreografką. Rezygnacja z kariery primabaleriny ponownie wywołała u niej skłonność do objadania się. Porzuciwszy marzenia o balecie, podjęła decyzję o pracy aktorskiej. Wraz z kilkoma studentami, którzy nie pojechali w trasę z Rambert, zaczęła obchodzić biura producentów i agentów w poszukiwaniu angażu w teatrze.
Na scenie debiutowała 22 grudnia w London Hippodrome na West Endzie w musicalu komediowym "High Button Shoes" z muzyką Jule’a Styne’a, librettem Sammy’ego Cahna oraz choreografią Jerome’a Robbinsa. Tańczyła w nim w kilku różnych mniejszych partiach i wypowiadała jedną kwestię. Do 5 maja 1949 odbyło się 291 przedstawień. Tygodniowo inkasowała 8 funtów. Otrzymała propozycję wstąpienia do zespołu objazdowego, lecz impresario Cecil Landreau złożył jej ofertę udziału w przygotowywanej przez siebie rewii "Sauce Tartare", której premiera miała miejsce 18 maja w Cambridge Theatre. Grała epizody z jedną bądź z dwiema kwestiami i prezentowała występy taneczne stanowiące przerywniki satyrycznych skeczy. Zarabiała 10 funtów tygodniowo, a jej harmonogram obejmował sześć wieczornych i dwa popołudniowe przedstawienia, dzięki czemu przyjmowała więcej zleceń jako modelka w reklamach.
Dzięki mecenatowi Landreau profesjonalni agenci zaczęli zwracać uwagę na Hepburn. Antony Beauchamp – fotografujący takie gwiazdy jak Greta Garbo czy Vivien Leigh – wykonał zdjęcia początkującej aktorki dla magazynów „Tatler” i „Bystander”, a Angus McBean zorganizował jej sesję do reklamy kremu nawilżającego, za którą otrzymała 4 funty. Po wieczornych przedstawieniach "Sauce Tartare" dorabiała w kabarecie w klubie nocnym Ciro’s, gdzie prezentowała dwa występy taneczne. Otrzymywała za nie 11 i 20 funtów. W ciągu tygodnia dawała od 14 do 18 występów. Sukces "Sauce Tartare" – wystawianego łącznie 433 razy w ciągu roku – sprawił, że Landreau podjął się realizacji sequela "Sauce Piquante", w którym Hepburn wcielała się w ducha szamana, skrzata oraz wykonywała taneczną solówkę. Premiera odbyła się 27 kwietnia 1950, lecz z uwagi na przeciętne recenzje, zeszła z afisza po ośmiu tygodniach, choć Ivor Brown pisał na łamach „The Observera”: „Przypuszczam, że nazwiska pań Joan Heal oraz Audrey Hepburn trafią pewnego dnia na największe afisze”. Po występach zaczęła cieszyć się rosnącym rozgłosem jako modelka w magazynach mody i czasopismach filmowych – jej zdjęcia na swych okładkach prezentowały takie periodyki jak „Film Review” i „Picturegoer”.
Aby poprawić i rozwinąć swój głos oraz poszerzyć wiedzę o sztuce i grze aktorskiej, została przyjęta do szkoły teatralnej przez Felixa Aylmera. Wraz z innymi studentami przez kilka miesięcy czytała i omawiała sceny ze sztuk klasycznych i współczesnych. Uczyła się emitować swój głos i odpowiednio akcentować linijki dialogów. Według biografów „wielojęzyczne dzieciństwo ukształtowało jej wyjątkowy sposób mówienia”. Prócz gry w musicalach, w okresie świąt Bożego Narodzenia dorabiała do pensji – 12 funtów na tydzień – występami w sztuce dla dzieci, biorąc tym samym udział w 21 przedstawieniach tygodniowo przez miesiąc.
Associated British Picture Corporation.
Seria występów tanecznych oraz przychylne recenzje spowodowały, że Hepburn zaczęła otrzymywać zaproszenia na zdjęcia próbne do filmu i telewizji, m.in. w 1950 otrzymała rolę w programie stacji BBC Television Service "Saturday Night Revue". Latem wykonała testy kostiumowe do dramatu historycznego "Quo Vadis" (1951, reż. Mervyn LeRoy). Mimo pozytywnej oceny ze strony reżysera szefowie Metro-Goldwyn-Mayer odrzucili jej kandydaturę z uwagi na słabą rozpoznawalność, a rolę Ligii otrzymała Deborah Kerr.
W tym samym roku podpisała kontrakt z Associated British Picture Corporation (ABPC), choć z początku odrzuciła umowę, uważając, że ograniczy ona jej możliwości. Kontrakt zakładał realizację trzech filmów; za udział w pierwszym miała otrzymać 500 funtów, za trzeci wynagrodzenie wzrastało do 1,5 tys. funtów. Pierwszym filmem, który ABPC odsprzedało niezależnej korporacji, była komedia "One Wild Oat" (reż. Charles Saunders). Hepburn wcieliła się w niej w rolę recepcjonistki hotelowej, w trwającej niespełna dwadzieścia sekund scenie. Mimo krótkiej obecności na ekranie jej występ spodobał się Stanleyowi Hollowayowi. Mario Zampi zaangażował aktorkę do epizodycznej roli dziewczyny sprzedającej papierosy w nocnym klubie w komedii "Śmiech w raju" (1951) (wcześniej Hepburn miała odrzucić główną rolę w filmie, z uwagi na planowane tournée kabaretowej wersji "Sauce Piquante", które nie doszło do skutku). ABPC, prócz nazwisk znanych aktorów, zamieściło informację o debiutujących aktorkach kontraktowych. Kolejną kreację dalszego planu stworzyła w komedii kryminalnej "Szajka z Lawendowego Wzgórza" (reż. Charles Crichton), z główną rolą Aleca Guinnessa. Również w 1951 odrzuciła rolę w komedii "Lady Godiva Rides Again" (reż. Frank Launder).
W nadziei na otrzymywanie lepszych ról przedłużyła kontrakt z ABPC na następne trzy filmy. Wzrosło też jej wynagrodzenie do 2,5 tys. funtów. Została zaangażowana do komedii "Opowieści młodych żon" (Henry Cass). Przypadła jej rola Eve, samotnej dziewczyny, zamieszkującej z dwoma skonfliktowanymi ze sobą małżeństwami. Aktorka nie lubiła tego filmu, głównie z uwagi na konflikt z reżyserem, któremu nie podobał się jej akcent. Bosley Crowther z „The New York Timesa” pisał: „Aktorzy bardzo się starali, łącznie z tą piękną Audrey Hepburn w roli niezamężnej lokatorki”.
W październiku 1950 i w lutym 1951 Thorold Dickinson organizował dla niej zdjęcia próbne do dreszczowca politycznego "Tajemniczy ludzie" (1952), którego fabuła przedstawiała losy dwóch młodych sióstr, Nory (Hepburn) i Marii (Valentina Cortese), uciekających do Londynu po tym, jak ich ojciec zostaje zamordowany przez dyktatora. Rola Nory Brentano była najważniejszą oraz pierwszą drugoplanową, w jej dotychczasowym dorobku. Jeden z krytyków pisał, że „[Hepburn] łączy piękno z talentem, szczególnie zaś w dwóch krótkich sekwencjach tanecznych”.
Wiosną 1951 została wypożyczona z ABPC, dołączając do obsady brytyjsko-francuskiej komedii muzycznej "Jedziemy do Monte Carlo" (reż. Jean Boyer), której zdjęcia realizowano w Monako oraz na francuskiej Riwierze. Jednocześnie nagrywano anglojęzyczną wersję pod tytułem "Monte Carlo Baby". Hepburn, z uwagi na biegłą znajomość języka francuskiego, jako jedyna z obsady powtarzała swoje sceny od razu. Obydwie produkcje okazały się finansową klapą, a ona sama nie była zadowolona z pracy na planie, głównie z uwagi na realizację dwóch wersji jednego filmu.
"Gigi".
Gdy ekipa filmu "Jedziemy do Monte Carlo" realizowała w maju zdjęcia nieopodal Hôtel de Paris Monte-Carlo, Hepburn została dostrzeżona przez francuską pisarkę Sidonie-Gabrielle Colette, której opublikowana w 1944 nowela "Gigi" była przygotowywana do adaptacji teatralnej (według wersji Walkera Colette miała wypatrzyć ją na plaży w Monako). Tego samego dnia autorka i jej mąż, Maurice Goudeket zaprosili ją do swojego apartamentu, przekładając ofertę angażu do tytułowej roli w sztuce "Gigi". Ze względu na brak doświadczenia scenicznego, była początkowo sceptycznie nastawiona do faktu otrzymanej propozycji i wzbraniała się przed jej przyjęciem (obowiązywał ją też kontrakt z ABPC, które musiało wyrazić zgodę na jej udział w sztuce). Odbywszy dwa przesłuchania oraz uzyskawszy aprobatę m.in. Anity Loos (autorki adaptacji powieści) i zgodę wytwórni, zgodziła się po odbytej rozmowie z Colette.
W ramach przygotowań pobierała lekcje aktorstwa u Cathleen Nesbitt (zatrudnionej do roli babki Gigi), uczyła się śpiewu, by poprawić emisję głosu i wraz z Raymondem Rouleau ćwiczyła galijski akcent. Z uwagi na brak pewności siebie, producent sztuki i impresario Gilbert Miller zorganizował jej sesje u Irvinga Penna i Richarda Avedona.
Przedpremierowe przedstawienia wyjazdowe odbywały się w Filadelfii w Pensylwanii. Miejscowi krytycy pozytywnie oceniali grę Hepburn, w przeciwieństwie do sztuki, która uzyskiwała utrzymane w chłodnym tonie opinie. Premiera spektaklu miała miejsce w Fulton Theatre na Broadwayu 24 listopada 1951. Pomimo krytyki mówiącej, że spektakl jest gorszy od francuskiej adaptacji filmowej z 1949, Hepburn komplementowano. Richard Watts Jr. pisał na łamach „New York Posta”: „Najwyraźniej urocza panna Hepburn nie jest doświadczoną aktorką, ale jej charakter jest tak ujmujący i dobry, że jest ona sukcesem wieczoru”. Brooks Atkinson z „The New York Timesa” uważał, że była „młodą aktorką, pełną czaru, uczciwości i talentu […] Ona jest jedynym świeżym elementem przedstawienia. Jest prawdziwą aktorką; a jako Gigi buduje pełnokrwistą postać, od nieporadnego braku ogłady w pierwszym akcie po porywający moment kulminacyjny w ostatniej scenie. To zrównoważone, doskonałe aktorstwo, spontaniczne, klarowne i urzekające”. Henry P. Murdoch z „The Philadelphia Inquirer” zwracał uwagę na „niesamowicie zabawne odgrywanie roli”, które czyni z niej „aktorkę z najwyższej półki”. Za swą kreację została uhonorowana Theatre World Award.
Mimo rozwijającej się kariery aktorskiej, nie porzuciła baletu; uczęszczała do akademii tańca na Manhattanie na zajęcia z ruchu. Łącznie odbyło się 217 lub 219 przedstawień "Gigi", ostatnie z nich 31 maja 1952.
"Rzymskie wakacje".
Przed przyjęciem roli w sztuce "Gigi", we wrześniu otrzymała telefon od Roberta Lennarda z ABPC z informacją, że kierownictwo Paramount Pictures wyraziło zainteresowanie jej osobą przy nowym projekcie, który ma być realizowany w Rzymie. Przyczynił się do tego Richard Mealand, londyński kierownik produkcji Paramountu, który dostrzegł jej małą rolę w "Śmiechu w raju". Prowadząc wstępne negocjacje odrzuciła możliwość zmiany nazwiska, by uniknąć konfliktu z Katharine Hepburn. Po spotkaniu z Williamem Wylerem w hotelu Claridge’s, reżyser przyznawał, że była bardzo mądra, utalentowana oraz ambitna. Filmowiec nie krył wrażenia, jakie wywarła na nim podczas zdjęć próbnych reżyserowanych przez Dickinsona w Iver Heath w Pinewood Studios 18 września. „Miała wszystko czego szukałem – urok, niewinność i talent. Była bardzo zabawna. To było absolutnie urocze” – wspominał.
15 października podpisała umowę z Paramountem, zakładającą realizację siedmiu filmów w ciągu siedmiu lat. W kontrakcie zawarto klauzulę, dającą jej prawo do wolnego roku pomiędzy każdym filmem, tak, by mogła występować też w teatrze i telewizji, a studio miało prawo do jednego z tych siedmiu filmów wypożyczyć ją innej wytwórni bądź producentowi. Na mocy umowy ABPC miało otrzymywać zapłatę za każdy film, jaki Hepburn zrealizuje dla Paramountu, lub uzyskać prawa do dystrybucji w Anglii. Jej wynagrodzenie za kontrakt wyniosło 2,5 tys. funtów (7 tys. dolarów).
Fabuła komedii romantycznej "Rzymskie wakacje" przedstawiała losy młodej, sfrustrowanej księżniczki Anny (Hepburn), która znudzona sztywnymi regułami i towarzyszącą dworskim wizytom etykietą, wymyka się potajemnie z terenu ambasady i przez jeden dzień zwiedza Rzym w towarzystwie amerykańskiego dziennikarza Joe Bradleya (Gregory Peck). Wkrótce para zakochuje się w sobie. Za dwanaście tygodni pracy na planie otrzymała gażę w wysokości 7 tys. dolarów plus 250 dolarów tygodniowo na koszty utrzymania. Swego wrażenia nie krył Wyler: „Ona jest gatunkiem, który już prawie wyginął – uważną studentką gry aktorskiej”. Peck zadzwonił w połowie zdjęć do agenta George’a Chasina sugerując, by nazwisko Hepburn pojawiło się razem z jego w czołówce, choć zdaniem Spoto z taką inicjatywą wyszli Wyler i personel wytwórni w Hollywood.
Film odniósł sukces kasowy (szczególnie poza Stanami Zjednoczonymi), a Hepburn zaczęła cieszyć się rosnącą rozpoznawalnością i statusem gwiazdy. Zapoczątkowała zupełnie nowy kanon urody kobiecej w Ameryce w 1953; jej zdjęcia zamieszczano w wielu magazynach, w tym na łamach „Life’a”, na okładce „Time’a” 7 września oraz „Vogue’a”. Otrzymała również przychylne recenzje ze strony krytyków, którzy podkreślali jej talent i urok osobisty. A.H. Weiler z „The New York Timesa” pisał: „jest smukłą, czarującą i zadumaną pięknością, na przemian królewską i dziecięcą w swoim głębokim docenieniu odkrywanych prostych przyjemności i miłości. Pomimo dzielnego uśmiechu, zdającego sobie sprawę z końca romansu, pozostaje smutną i samotną osobą, stojącą twarzą w twarz z duszną przyszłością”.
Za kreację księżniczki Anny została nagrodzona statuetką Akademii Filmowej w kategorii dla najlepszej aktorki pierwszoplanowej, którą odebrała z rąk Jeana Hersholta (pokonała w rywalizacji Avę Gardner, Deborah Kerr, Leslie Caron i Maggie McNamarę). Otrzymała też BAFTĘ dla najlepszej brytyjskiej aktorki, Złoty Glob dla najlepszej aktorki w filmie dramatycznym i nagrodę Stowarzyszenia Nowojorskich Krytyków Filmowych dla najlepszej aktorki.
"Sabrina".
Przygotowując się do kolejnego filmu nawiązała współpracę z francuskim kostiumografem Hubertem de Givenchy. Nim "Rzymskie wakacje" weszły na ekrany kin, Paramount zaangażował ją do komedii romantycznej "Sabrina" (reż. Billy Wilder), opowiadającej o losach braci Linusa i Davida Larrabee (Humphrey Bogart i William Holden), którzy zakochują się w córce (Hepburn) szofera (John Williams). Bogart, który przyjął rolę po tym, jak odrzucił ją Cary Grant, sceptycznie podchodził do współpracy z Hepburn, twierdząc, że jest zbyt dojrzały na filmowy romans z młodą aktorką. Często wdawał się w konflikty z ekipą, zwłaszcza z Holdenem, oraz wygłaszał ironiczne uwagi pod adresem Hepburn. W późniejszym czasie przyznawała, że wspólna gra była „całkiem znośna”. Za pracę na planie "Sabriny" otrzymała wynagrodzenie w wysokości 11 tys. 914 dolarów; po opłaceniu swojego agenta, prawnika, menadżera oraz potrąceniu podatków, jej gaża wyniosła niewiele ponad 3 tys. dolarów.
W recenzji zamieszczonej w „The New York Timesie”, Crowther wyrażał pochlebną ocenę występu Brytyjki, podkreślając, że „jest młodą damą o niezwykłej skali wrażliwych i poruszających ekspresji w tak wątłej i smukłej oprawie. Jest jeszcze bardziej lśniąca jako córka i ulubienica służby niż księżniczka Anna z zeszłego roku, i nic więcej nie można powiedzieć”. Z kolei Wilder twierdził, że „od czasów Garbo nie było nikogo takiego jak ona, może tylko z wyjątkiem Ingrid Bergman”.
W opublikowanym w grudniu 1953 dorocznym sondażu „The Film Daily”, Hepburn i José Ferrera uznano za najlepszych aktorów. Po raz drugi z rzędu została nominowana do nagrody Akademii Filmowej w kategorii dla najlepszej aktorki pierwszoplanowej (przegrała rywalizację z Grace Kelly, nagrodzoną za występ w filmie "Dziewczyna z prowincji", reż. George Seaton) oraz do BAFTY dla najlepszej brytyjskiej aktorki.
"Ondyna".
W styczniu 1954 – wraz z Melem Ferrerem – przyjechała do Nowego Jorku, by rozpocząć w Richard Rodgers Theatre próby do spektaklu "Ondyna" autorstwa dramaturga Jeana Giraudoux. Jego premiera, w reżyserii Alfreda Lunta, odbyła się 18 lutego na Broadwayu. Brooks Atkinson na łamach „The New York Timesa” pozytywnie odnosił się do interpretacji tytułowej roli w wykonaniu Hepburn, argumentując, że „rola Ondyny jest skomplikowana. Budują ją elementy – nastroje, wrażenia, intryga i tragedia. W jakiś sposób panna Hepburn potrafi przełożyć je na język teatru bez sztuczek czy afektacji. Jej występ jest żywiołowy, pełen wdzięku i czaru, zdyscyplinowany instynktownym wyczuciem realiów sceny”. „The New Yorker” pisał: „Panna Hepburn ma dar, który sprawia, że wszystko, co powie lub zrobi, ma nieodparty wdzięk. Najsłabszy żart zyskuje dodatkowy, osobisty wymiar i staje się komiczny; najzwyklejsze i najbardziej oczywiste zadanie zdaje się w tym momencie inspiracją rewelacyjnego aktorstwa”. Krytyk „Time’a” uważał, że gra Hepburn „jest rzeczywiście czymś mitycznym”. Z kolei Ferrer otrzymał w większości negatywne opinie swego występu.
Jej kreację nagrodzono Tony Award w tym samym roku, w którym zdobyła Oscara za "Rzymskie wakacje", dzięki czemu przeszła do historii jako jedna z trzech aktorek (pozostałe dwie to Ellen Burstyn oraz Shirley Booth), które w jednym roku zdobyły statuetkę Akademii Filmowej i Tony. Nieustanne wywieranie presji przez Ferrera (wobec którego stawała się coraz bardziej zależna) spowodowało, że zakończyła występy sceniczne, będąc bliską załamania nerwowego (podejrzewano u niej jadłowstręt psychiczny). Odrzucała wszelkie zaproszenia, a weekendy spędzała z Ferrerem w lecznicy w stanie New Jersey (do realizacji nie doszedł też planowany z nią i Dannym Kaye’em musical filmowy). Opublikowała oświadczenie prasowe, w którym przeprosiła za swoją niedyspozycję.
Gdy zaszła w ciążę, była zmuszona odrzucić wiele ofert ról, w tym kreację Joanny d’Arc w ekranizacji sztuki George’a Bernarda Shawa i podwójną rolę Violi i jej brata Sebastiana w planowanym filmie "Wieczór Trzech Króli" Josepha L. Mankiewicza, będącego adaptacją komedii o tej samej nazwie pióra Williama Shakespeare’a. Ferrer, prócz przymiarek do utworzenia własnej filmowej spółki produkcyjnej, nosił się z zamiarem adaptacji i reżyserii sztuki "Hedda Gabler" Henrika Ibsena, w której miała wystąpić Hepburn. Niepowodzeniem zakończyły się również próby filmowej ekranizacji "Ondyny" w reżyserii Michaela Powella i Emerica Pressburgera. W 1955, wraz z Peckiem, została laureatką Henrietta Award.
Rok później wystąpiła w melodramacie wojennym "Wojna i pokój" (reż. King Vidor), będącym ekranizacją powieści historycznej o tym samym tytule pióra Lwa Tołstoja z 1869. Zagrała szlachciankę Nataszę Rostową, która podczas okresu wojen napoleońskich nie może zaznać prawdziwej miłości. Na ekranie partnerowali jej Henry Fonda i Mel Ferrer. Za występ otrzymała gażę w wysokości 350 tys. dolarów – co było ówcześnie rekordowym wynagrodzeniem dla aktorki. Uzyskała także diety w wysokości 500 dolarów tygodniowo, 27 tys. 500 dolarów za każdy tydzień, kiedy musiałaby pracować poza ustalonym harmonogramem, i prawo do aprobaty scenariusza, zespołu aktorskiego, oświetleniowca i makijażystów (wybrała operatora Jacka Cardiffa oraz makijażystów Alberta i Grazię di Rossi). Film zebrał w większości negatywne recenzje i był porażką finansową. Hepburn – zebrawszy w większości dobre opinie – uzyskała trzecią nominację do BAFTY i drugą do Złotego Globu. Bez powodzenia negocjowała swój udział w ekranizacji sztuki Tennessee Williamsa "Lato i dym", ponieważ pisarz i producent Hal B. Wallis nie zgodzili się na zatrudnienie de Givenchy jako kostiumografa; dodatkową przeszkodą była próba gwałtu na bohaterce (film o tym samym tytule powstał w 1961 z Geraldine Page w głównej roli kobiecej).
"Zabawna buzia", "Miłość po południu".
W 1957 zaprezentowała swe umiejętności taneczne w będącej jej debiutem musicalowym komedii "Zabawna buzia" (reż. Stanley Donen). Wystąpiła w niej u boku Freda Astaire’a, który wcielił się w rolę Dicka Avery’ego, fotografa mody, odkrywającego talent sprzedawczyni książek (Hepburn). Wspólnie nagrali czternaście oddzielnych sekwencji muzycznych i kilka partii wokalnych. Film – prócz doborowej obsady i kostiumów – okazał się sukcesem w box offisie. Kolejną produkcją była oparta na powieści "Ariane, jeune fille russe" Claude’a Aneta komedia romantyczna "Miłość po południu" (reż. Billy Wilder), gdzie zagrała u boku Gary’ego Coopera. Hepburn wcieliła się w Ariane Chavasse, córkę prywatnego detektywa (Maurice Chevalier), która zakochuje się w amerykańskim playboyu Franku Flannaganie (Cooper). Choć film zebrał w większości przychylne recenzje prasowe, część biografów i krytyków sugerowała, że Cooper był za stary do tej roli. Hepburn po raz trzeci została nominowana do Złotego Globu, tym razem w kategorii dla najlepszej aktorki w filmie komediowym lub musicalu.
4 lutego 1957 stacja NBC wyemitowała 90-minutowy odcinek „Mayerling” (reż. Anatole Litvak) serialu "Producers’ Showcase", oparty na autentycznym zdarzeniu, jakie miało miejsce 30 stycznia 1889 w austriackim pałacu myśliwskim Mayerling. Arcyksiążę Rudolf Habsburg-Lotaryński zastrzelił siebie i swoją 17-letnią kochankę, baronową Marię Vetsera po tym, gdy jego ojciec, Franciszek Józef I nakazał mu porzucenie nastoletniej kochanki. Hepburn w głównej roli ponownie partnerował Ferrer. Sztuka otrzymała negatywne opinie, a krytycy orzekli, że Maria i Rudolf w ich wykonaniu byli zdumiewająco beznamiętni. Za swój występ otrzymała honorarium w wysokości 150 tys. dolarów (lub 157 tys. dolarów), co było rekordową gażą, jak na film realizowany dla telewizji.
Porażka związana z „Mayerling” spowodowała, że Paramount nie wyraziło zgody na obsadzenie dwójki aktorów w filmie na podstawie powieści Thomasa Claytona Wolfe’a pt. "Look Homeward, Angel", zaś sama Hepburn odrzuciła kilka propozycji, w tym m.in. rolę Dominique Vallon w "Pewnym uśmiechu" (1958, reż. Jean Negulesco) i Marii Augusty von Trapp (film "Dźwięki muzyki" powstał w 1965). Ubiegała się o rolę w scenicznej wersji powieści Maxa Beerbohma, "Zuleika Dobson", by móc wrócić na Broadway.
"Historia zakonnicy".
Chcąc uniknąć utożsamiania z jednym gatunkiem oraz będąc pod wrażeniem opublikowanej w 1956 powieści pióra Kathryn Hulme, przyjęła główną rolę siostry Łucji (Gabrielle van der Mal) w dramacie studia Warner Bros. – "Historia zakonnicy" (1959, reż. Fred Zinnemann). Z początkiem lipca podpisała umowę z Jackiem L. Warnerem, otrzymując gażę w wysokości 200 lub 250 tys. dolarów plus dziesięć procent od dochodów brutto. Przygotowując się do roli uczyła się posługiwać narzędziami chirurgicznymi i przyswajała szczegóły życia w klasztorze. Do pozostałych ról studio zaangażowało m.in. Petera Fincha, Edith Evans i Peggy Ashcroft, którzy zgodzili się na udział z uwagi na dobrze napisany scenariusz i możliwość współpracy z Hepburn. Obraz przedstawiał historię życia siostry Łucji (Hepburn), młodej Belgijki, która postanawia wstąpić do zakonu, czyniąc w związku z tym wiele poświęceń, jakkolwiek wkrótce po rozpoczęciu II wojny światowej decyduje, że nie może pozostać neutralna w obliczu nikczemności hitlerowskich Niemiec. Realizacja była problematyczna, głównie z uwagi na doskwierające upały i wilgotność panujące w Kongu Belgijskim, gdzie nagrywano część zdjęć.
Kreacja siostry Łucji została przychylnie przyjęta przez krytyków, którzy uważali ją za jedną z najważniejszych w dorobku Hepburn; w opinii Spoto była ona „najbardziej ambitną rolą w karierze – najtrudniejszą, najbardziej męczącą fizycznie i wyczerpującą […] Zagrała tak, jak nigdy przedtem i potem w trakcie swej kariery; można śmiało powiedzieć, że siostra Łucja w wykonaniu Audrey Hepburn jest jednym z największych dokonań w historii kina”. Uznania nie krył także Zimmerman, przyznając, że „okazała się [ona] wielką aktorką w bardzo trudnej i wymagającej roli”. Magazyn „Films in Review” napisał: „W "Historii zakonnicy" Hepburn objawia taki rodzaj talentu aktorskiego, za pomocą którego przekazuje głębokie i złożone odczucia wewnętrzne tak zręcznie, że trzeba ją bacznie obserwować, oglądając film po raz drugi lub trzeci, by zauważyć, jak ona to robi”. Krytyk „Variety” wyrażał podziw dla „wznoszącego się na wyżyny i odkrywczego filmu, w którym Audrey Hepburn otrzymała swą najbardziej ambitną rolę i daje popis aktorstwa”. "Historia zakonnicy" okazała się przebojem kasowym w box offisie.
Hepburn uzyskała trzecią nominację do nagrody Akademii Filmowej w kategorii dla najlepszej aktorki pierwszoplanowej (przegrywając rywalizację z Simone Signoret za kreację w filmie "Miejsce na górze", reż. Jack Clayton) i czwartą do Złotego Globu. Została nagrodzona statuetkami BAFTA oraz Davidem di Donatello dla najlepszej aktorki zagranicznej. Zdobyła także drugą nagrodę Stowarzyszenia Nowojorskich Krytyków Filmowych dla najlepszej aktorki i nagrodę Zuluety na MFF w San Sebastián.
W 1959 zagrała w romantyczno-przygodowym filmie "Zielone domostwa" (reż. Mel Ferrer), opowiadającym historię młodego mężczyzny Abela (Anthony Perkins), uciekającego do dżungli amazońskiej po buncie w Caracas. Wędrując, natrafia na plantację, gdzie spotyka Rimę (Hepburn), młodą dziewczynę, wychowywaną przez swojego dziadka Nuflo (Lee J. Cobb) w pełnej izolacji. Film zebrał głównie mieszane recenzje; Bosley Crowther przyznawał, że „panna Hepburn przewija się przez nią [rolę] z gracją i godnością, czyniąc Rimę zarówno wzruszającą, jak i idylliczną, jeśli nie w najmniejszym stopniu logiczną”. Philip K. Scheuer z „Los Angeles Timesa” krytycznie oceniał jej grę, pisząc, że była „po raz pierwszy pozbawiona blasku […] bezbarwna […] oraz całkowicie bezpłciowa”. W podobnym tonie brzmiała recenzja „Variety”, który film określał mianem „irytującego”, a rolę Hepburn opisywał jako „bez szczególnej głębi”. "Zielone domostwa" okazały się fiaskiem artystycznym oraz komercyjnym, a sama aktorka w późniejszych latach wyrażała się o filmie z obojętnością.
Lata 60..
Jej pierwszym filmem zrealizowanym na początku lat 60. był western "Nie do przebaczenia" (reż. John Huston), w którym wystąpiła u boku Burta Lancastera, Audiego Murphy’ego i gwiazdy epoki kina niemego, Lillian Gish. Tematyka filmu podejmowała rozległy problem nietolerancji Indian przez białą ludność, zamieszkującą pobliskie osady. Kiedy okazuje się, że Rachel Zachary (Hepburn) jest Indianką z plemienia Kiowa, w rodzinie wybucha bunt. 28 stycznia – w trakcie realizacji jednego z ujęć – spadła z konia, doznając pęknięcia czterech kręgów i skręcenia stopy lub – według innych źródeł – pęknięcia czterech żeber, złamania dwóch kręgów i skręcenia nogi w kostce. Z planu zniesiono ją na noszach. "Nie do przebaczenia" zebrał negatywne opinie, w których przeważały określenia „absurdalny, słaby i żenujący”, a Huston uważał go za najgorszy w swoim dorobku. Bosley Crowther napisał, że „Hepburn jako dziewczyna jest nieco zbyt dopracowana, delikatna i cywilizowana w towarzystwie tak twardych i upartych postaci jak Burt Lancaster”.
"Śniadanie u Tiffany’ego".
W 1961, pomimo wahań związanych ze zmianą dotychczasowego wizerunku ekranowego, zagrała główną rolę w komedii romantycznej "Śniadanie u Tiffany’ego" (reż. Blake Edwards), której scenariusz autorstwa George’a Axelroda został oparty na motywach opowiadania Trumana Capote’a z 1958. Autor nie był zadowolony z wielu zmian wprowadzonych na potrzeby adaptacji filmowej. Wolał, też aby w głównej roli wystąpiła Marilyn Monroe, lecz później przyznawał, że „Hepburn wykonała świetną robotę”. Aktorka nie była przekonana do swojej gry, przez co Edwards często musiał dodawał jej otuchy. „Pomimo braku pewności siebie Audrey miała waleczną duszę” – wspominał. Fabuła filmu opowiadała historię młodego pisarza Paula Varjaka (George Peppard), który wprowadza się do eleganckiej nowojorskiej kamienicy. Jego sąsiadką jest piękna, filigranowa Holly Golightly, emanująca seksapilem kobieta, żyjąca na koszt bogatych adoratorów. Na potrzeby produkcji Hepburn wykonała utwór „Moon River”, który został nagrodzony statuetką Akademii Filmowej dla najlepszej piosenki. W ocenie Spoto „wizerunek Audrey Hepburn, siedzącej w otwartym oknie, delikatnie trącającej struny i śpiewającej utwór «Moon River» swym niepewnym, melancholijnym mezzosopranem, jest z pewnością najtrwalszym symbolem czaru, jaki rzuciła na rzesze kinomanów wtedy i kiedykolwiek później”.
Film zebrał pochlebne recenzje od krytyków; m.in. „Variety” pisał, że „Holly została ożywiona w ekscytującej postaci Audrey Hepburn”. Zaprojektowaną przez de Givenchy słynną małą czarną – którą Hepburn nosi w filmie – uznano za jeden z najbardziej kultowych przedmiotów w historii XX wieku, a aktorka zdobyła status ikony mody oraz „królowej elegancji”. Po raz czwarty była nominowana do nagrody Akademii Filmowej (przegrywając rywalizację o Oscara z Sophią Loren, nagrodzoną za występ w filmie "Matka i córka", reż. Vittorio De Sica) oraz do Złotego Globu. Drugi raz zdobyła statuetkę Davida di Donatello dla najlepszej aktorki zagranicznej.
Kolejnym projektem był dramat obyczajowy "Niewiniątka" (reż. William Wyler), opowiadający historię dwóch nauczycielek, Karen Wright (Hepburn) i Marthy Dobie (Shirley MacLaine), pracujących w prywatnej szkole dla dziewcząt. Gdy jedna z nich przyłapuje uczennicę (Karen Balkin) na kłamstwie, ta w odwecie rozsiewa plotkę sugerującą, że nauczycielki są lesbijkami. W obsadzie znalazł się też James Garner (w roli Joe Cardina). Ze względu na ówczesne obyczaje społeczne i obowiązujący kodeks Haysa, Wyler zdecydował się na wycięcie wszystkich scen ukazujących wątek miłosny obydwu bohaterek. Pracę reżysera krytykowano za naiwność w traktowaniu związków lesbijskich – źle odbierano powściągliwość filmowego wyrazu, którą uznano za wadę w czasach, gdy coraz częściej poruszano temat seksu i tzw. aberracji. Mimo że krytycy i widownia w dużej mierze zignorowały film oraz rolę Hepburn, to zdaniem Walkera „oblała najtrudniejszy egzamin”, gdyż nowy trend realizmu stawiał gwiazdom inne wyzwania. Recenzent „Time’a” był zdania, że dała „swój rutynowy pokaz słabości i odwagi, miała stale łzy w oczach [słabość] i brodę wysuniętą do przodu [odwaga]”, inni zaś uważali jej grę za „najbardziej skoncentrowane i finezyjnie ściszone przedstawienie od czasu "Historii zakonnicy"”. Film uzyskał pięć nominacji do nagrody Akademii Filmowej. Choć nie zdobył żadnej statuetki, próba zmierzenia się z tematem tabu została pozytywnie przyjęta.
W trakcie realizacji filmu w Los Angeles miał miejsce wypadek. Na czas trwania zdjęć rodzina aktorki wynajmowała od Deborah Kerr dom przy Bulwarze Zachodzącego Słońca. Należący do Hepburn pies imieniem Famous został śmiertelnie potrącony przez samochód, gdy wbiegł na jezdnię. Ferrer kupił żonie nowego psa rasy yorkshire terrier, którego nazwała Assam.
"Szarada".
W 1963 zagrała razem z Carym Grantem w dreszczowcu romantycznym "Szarada" (reż. Stanley Donen). Wcieliła się w rolę młodej wdowy Reginy Lampert, ściganej przez grupę mężczyzn chcących przejąć majątek należący do jej zmarłego męża. 59-letni Grant – który wcześniej odrzucił oferty w "Rzymskich wakacjach" i "Sabrinie" – czuł dyskomfort z powodu różnicy wieku dzielącej go od Brytyjki. Poprosił o dokonanie drobnych zmian w scenariuszu, które nadałyby komizmu jego związkowi z Hepburn i sprawiłyby, że to postać grana przez nią adorowałaby bohatera kreowanego przezeń. Odtwórcom głównych ról partnerował Walter Matthau. Film spotkał się z przychylnymi recenzjami. Bosley Crowther pisał: „Hepburn z radością przywiązuje się do nastroju, który można znaleźć w wygodnym asortymencie drogich kostiumów Givenchy”. Spoto podkreślał, że mimo różnicy wieku Grant sprawił, że romans z Hepburn był wiarygodny. Za rolę Reginy „Reggie” Lampert została nagrodzona trzecią statuetką BAFTA oraz uzyskała nominację do Złotego Globu. Zarówno Grant, jak i Hepburn cenili sobie współpracę na planie "Szarady", wypowiadając się o sobie z szacunkiem i nawiązując bliską przyjaźń.
Będąc winną Paramountowi jeden film, przyjęła propozycję udziału w komedii romantycznej "Kiedy Paryż wrze" (reż. Richard Quine), będącej remakiem "Imienin Henrietty" z 1952. Otrzymywała tygodniowo 12,5 tys. dolarów i 5 tys. na koszty utrzymania. Zdjęcia realizowano w Paryżu. Sportretowała Gabriellę Simpson, maszynistkę pomagającą napisać scenariusz filmowy cierpiącemu na brak weny Richardowi Bensonowi (William Holden). Realizacja komedii była problematyczna. Holden bezskutecznie próbował nawiązać romans z będącą mężatką Hepburn, a jego alkoholizm znacznie utrudniał pracę całej ekipie. W obsadzie znaleźli się również Noël Coward i Tony Curtis, a Marlene Dietrich i Mel Ferrer zagrali epizody. Na specjalne życzenie aktorki dokonano zmiany operatora; Claude’a Renoira zastąpił Charles Lang, z którym współpracowała przy "Sabrinie". Z uwagi na niezbyt przychylne oceny przedstawicieli studia zdecydowano, że "Kiedy Paryż wrze" nie wejdzie do kin wcześniej niż wiosną 1964. Po premierze okazał się fiaskiem.
"My Fair Lady".
W 1964 wystąpiła w filmie "My Fair Lady" (reż. George Cukor), będącym ekranową adaptacją broadwayowskiego musicalu z 1956. Jej gaża wyniosła milion dolarów (wypłacana od 1963 do 1969 w siedmiu rocznych ratach po 142 tys. 957 dolarów), plus 41 tys. 444 dolary za każdy tydzień lub część tygodnia, gdyby musiała pracować dłużej niż zakładał harmonogram, a także diety w wysokości niespełna 1000 dolarów (odebrano jej przywilej akceptacji aktorów i ekipy). Zwolennicy sztuki oczekiwali, że Julie Andrews powtórzy kreację Elizy Doolittle. Fabuła skupiała się na doktorze fonetyki Henrym Higginsie (Rex Harrison), który zakłada się, że zrobi damę ze sprzedawczyni kwiatów (Hepburn), ucząc ją dobrych manier oraz wymowy. W scenach śpiewu głos Hepburn został zdubbingowany przez profesjonalną sopranistkę Marni Nixon, choć obiecywano, że sama będzie mogła zaśpiewać piosenki.
"My Fair Lady" nagrodzono ośmioma statuetkami Akademii Filmowej – spośród dwunastu nominacji – w tym dla Harrisona za najlepszą rolę pierwszoplanową, a Hepburn wyróżniono nominacją do Złotego Globu. (według Walkera brak nominacji do Oscara dla niej był wynikiem niezadowolenia członków Amerykańskiej Akademii Sztuki i Wiedzy Filmowej [AMPAS], którzy opowiadali się za obsadzeniem Andrews w roli Doolittle). Hepburn, wręczając (w zastępstwie za Patricię Neal) Oscara Harrisonowi, powinszowała mu wygranej. Gratulowała także Andrews zdobycia statuetki za rolę w "Mary Poppins" (1964, reż. Robert Stevenson).
Krytycy zgodnie uznali, że była ona idealnym wyborem do roli Doolittle. Bosley Crowther twierdził, że jej kreacja „nadała delikatną wrażliwość uczuć i zjawiskową aktorską zręczność”. „The New Yorker” napisał: „Jej aktorstwo i osobowość zmieniają Elizę w całkowicie inną, choć nie mniej porywającą postać niż ta, którą wykreowała panna Andrews”. W późniejszym czasie Hepburn przyznawała: „Byłam zachwycona [Andrews]. Naprawdę byłam. Ale wszyscy byli jeszcze bardziej przejęci. Myślę, że świat postrzegał jej wygraną jako boską sprawiedliwość, i myślę, że nie byłam nominowana tylko dlatego, ponieważ chciano mnie ukarać za to, że to nie ona dostała tę rolę. Zdałam sobie ówcześnie sprawę, że zawsze lepiej uważać się za słabszego, a nigdy za zwycięzcę”.
"Jak ukraść milion dolarów", "Dwoje na drodze".
W 1966 po raz trzeci nawiązała współpracę z Williamem Wylerem, występując w głównej roli w komedii kryminalnej "Jak ukraść milion dolarów". Wcieliła się w niej w Nicole Bonnet, córkę kolekcjonera dzieł sztuki (Hugh Griffith), która w obawie przed ujawnieniem fałszerstwa rzeźby bogini Wenus postanawia wykraść ją z muzeum. Partnerował jej Peter O’Toole, znany m.in. z kreacji w takich obrazach jak "Lawrence z Arabii" (1962, reż. David Lean) czy "Becket" (1964, reż. Peter Glenville). Jej agent Kurt Frings wynegocjował ze studiem 20th Century Fox zgodę na zatrudnienie stałych współpracowników Hepburn, w tym Givenchy do nadzoru kostiumów i operatora Charlesa Langa. Film Wylera okazał się przebojem kasowym, a Bosley Crowther z „The New York Timesa” pochlebnie wyrażał się na temat produkcji, podkreślając jednocześnie „soczystą” grę Hepburn.
Rok później wystąpiła w dwóch filmach. Pierwszym z nich był eksperymentalny komediodramat "Dwoje na drodze" (reż. Stanley Donen), przedstawiający losy małżonków Joanny i Marka Wallace (Hepburn, Albert Finney), którzy podczas wakacyjnej podróży wspominają swój dwunastoletni związek. Początkowo miała ona obawy związane z przyjęciem roli (autor scenariusza Frederic Raphael, wzorem francuskich filmowców nowej fali, korzystał ze swobody narracji), uważając, że straci dotychczasowy wizerunek oraz publiczność. Jej gaża wyniosła 750 tys. dolarów. Martin Gitlin zwracał uwagę, że istniało wiele podobieństw między filmowym, nieszczęśliwym małżeństwem, a prawdziwym związkiem Hepburn z Ferrerem (trwającym łącznie czternaście lat). Jak podkreślał, dzięki temu podeszła do roli z „ogromnym realizmem, przekonaniem i głęboką emocjonalnością”. Mimo że krytycy wyrażali pochlebne opinie, część amerykańskiej publiczności była urażona zmianą wizerunku przez Hepburn. Obraz "Dwoje na drodze" cieszył się uznaniem poza Stanami Zjednoczonymi. Brytyjka została nominowana do Złotego Globu dla najlepszej aktorki w filmie komediowym lub musicalu. Większe uznanie film zyskał po latach, a według Walkera, „Audrey stała się znów modna, nie tylko dzięki swoim modnym kreacjom”.
"Doczekać zmroku".
Jej drugim filmem z 1967 był dreszczowiec psychologiczny "Doczekać zmroku" (reż. Terence Young). Wykreowała w nim postać Susy Hendrix, niewidomej kobiety, u której w domu znajduje się naszpikowana heroiną lalka. Jej odzyskania podejmują się trzej bezwzględni bandyci (Alan Arkin, Richard Crenna i Jack Weston). Przygotowując się do roli poczyniła wiele różnych przygotowań; m.in. chodziła z białą laską, nosiła czarną opaskę na oczy, uczęszczała do szkoły dla niewidomych i uczyła się alfabetu Braille’a. Realizacja była napięta, głównie z uwagi na Ferrera, który pełnił rolę producenta i często ingerował w projekt. Jej kreacja spotkała się z uznaniem; po raz pierwszy od czasów "Śniadania u Tiffany’ego" została nominowana do nagrody Akademii Filmowej – przegrała rywalizację z Katharine Hepburn, nagrodzoną za występ w filmie "Zgadnij, kto przyjdzie na obiad", reż. Stanley Kramer, a także uzyskała nominację do Złotego Globu. Bosley Crowther pisał, że „słodycz z jaką panna Hepburn odgrywa przejmującą rolę, przenikliwość z jaką się zmienia i umiejętność manifestacji terroru, pozwalają na przyciągnięcie do niej sympatii i niepokoju oraz nadają solidność w końcowych scenach”. Otrzymała wynagrodzenie w wysokości 750 tys. dolarów plus dziesięć procent od zysków i dietę w wysokości 1000 dolarów.
Po premierze film był sukcesem kasowym, choć w ocenie Walkera, który określał go mianem „zwykłej szmiry”, okazał się niemodny w porównaniu z innymi produkcjami z tego okresu, jak "Absolwent" (1967, reż. Mike Nichols), "Dziecko Rosemary" (1968, reż. Roman Polański) czy "Nie traktuje się tak damy" (1968, reż. Jack Smight). Poświęcając czas rodzinie i wychowaniu syna, wycofała się z przemysłu filmowego na osiem lat. W kwietniu 1968, za całokształt pracy teatralnej, przyznano jej honorową nagrodę Tony.
Lata 70. i 80..
Na duży ekran powróciła po niespełna dekadzie, przyjmując propozycję roli lady Marion w przygodowo-romantycznym obrazie "Powrót Robin Hooda" (1976, reż. Richard Lester) u boku Seana Connery’ego. Opowiadał on o losach powracającego z krucjaty podstarzałego Robin Hooda (Connery), który pragnie pomagać biednym oraz zdobyć względy Marion. Premiera odbyła się 11 marca w nowojorskiej Radio City Music Hall. Film otrzymał różnorodne oceny. Roger Ebert, odnosząc się do kreacji głównych bohaterów, napisał: „Świecą. Oni naprawdę wydają się być zakochani. I projektują jako cudownie złożeni, sympatyczni ludzie”. Hepburn otrzymała wynagrodzenie w wysokości 760 tys. dolarów (lub miliona dolarów), lecz nie była zadowolona z szybkiego tempa i zupełnie innego stylu pracy (w porównaniu z wcześniejszymi latami) nad filmem.
Odrzuciła rolę Kate ter Horst w dramacie wojennym "O jeden most za daleko" (1977, reż. Richard Attenborough), którą przejęła Liv Ullmann. W 1979, skuszona honorarium w wysokości miliona dolarów (wpłaciła je na fundusz powierniczy dla swych synów) oraz ze względu na znajomość z Youngiem i aby przetrzymać gorszy okres w życiu, przyjęła ofertę występu w dreszczowcu kryminalnym "Krwawa linia" (reż. Terence Young). Wcieliła się w nim w Elizabeth Roffe, dziedziczkę fortuny swego ojca, który ginie podczas górskiej wspinaczki. W obsadzie znaleźli się Ben Gazzara, James Mason, Irini Papas i Omar Sharif, a zdjęcia realizowano m.in. w Paryżu, Rzymie oraz na Sardynii. Film był porażką finansową i zebrał skrajnie negatywne recenzje, w których przeważały opinie „elegancja bez wyrazu, niemrawy, absurdalny i toporny”.
W 1981 wystąpiła w komedii romantycznej "Śmiechu warte" (reż. Peter Bogdanovich). Przedstawiała ona historię detektywa Johna Russo (Ben Gazzara), podejmującego się śledzenia kobiet oskarżonych przez swoich zazdrosnych mężów o niewierność. Według Spoto inspiracją dla Angeli Niotes – bohaterki portretowanej przez Hepburn – był jej romans z Gazzarą. Z kolei reżyser przyznawał, że zrobił ten film jako „lekarstwo na depresję [Hepburn]”. Obraz "Śmiechu warte" otrzymał negatywne recenzje. Deklarowała wolę współpracy z Bogdanovichem w teatrze, wyrażając zainteresowanie grą w sztukach "Hay Fever" i "Blithe Spirit" Noëla Cowarda.
W 1986 wystąpiła, obok Barbry Streisand, Gregory’ego Pecka i Laurence’a Oliviera, w dokumentalnym odcinku telewizyjnym „Directed by William Wyler”, będącym częścią cyklu American Masters produkowanego dla PBS. Rok później przyjęła, jak przyznawała, „dla zabawy” rolę w filmie telewizyjnym "Love Among Thieves" (reż. Roger Young), wyprodukowanym dla amerykańskiej stacji ABC. Zagrała Caroline DuLac, pianistkę, która kradnie z muzeum pisankę Fabergé, by przekazać ją jako okup za porwanego narzeczonego. Partnerował jej Robert Wagner. Nie była zadowolona z faktu, że na ekranie – decyzją producenta – musiała odgrywać postać znacznie młodszą niż była w rzeczywistości, przez co czuła się nieswojo. Po emisji zaczęła otrzymywać kolejne oferty ról.
Ostatni raz na dużym ekranie pojawiła się w 1989, gdy wystąpiła w dramacie romantyczno-fantasy "Na zawsze" (reż. Steven Spielberg). Wcieliła się w niewielką rolę „Hap”, Anioła Stróża młodego pilota jednostki od gaszenia pożarów Pete’a Sandicha (Richard Dreyfuss). Przyjęła ofertę ze względu na Spielberga, z którym bardzo chciała pracować. Zdaniem Spoto przemawiała niemalże szeptem, „kładąc nacisk na mądrość, a nie na wielkie gesty czy słowa, była nieoczekiwanie wiarygodna jako przewodniczka po tajemnym życiu”. Większą część swojej gaży (ponad milion dolarów), przekazała na rzecz UNICEF-u.
Ostatnie lata.
Od kwietnia do lipca 1990 – przebywając w Anglii, Francji, Holandii, Japonii, Stanach Zjednoczonych, Włoszech oraz na Dominikanie – zrealizowała dla PBS miniserial "Ogrody świata", występując w roli prezenterki. Wbrew obawom ze strony producentów zrezygnowała z licznej obsługi, by zaoszczędzić na budżecie. Fabuła projektu skupiała się na ogrodach kwiatowych mieszczących się na terenie europejskich państw. Emisja odbyła się 21 stycznia 1993, dzień po jej śmierci. Barbara Saltzman z „Los Angeles Timesa” pisała, że czas emisji był „niefortunny”, ale „ponadczasowe piękno róży w pierwszym odcinku jest odpowiednim symbolem jej elegancji i stylu”.
We wrześniu 1992, w trakcie ostatniej misji dla UNICEF-u w Somalii i Kenii, zaczęła uskarżać się na bóle brzucha (podejrzewano czerwonkę amebową), lecz mimo zaleceń odmówiła skrócenia pobytu. Po powrocie – mimo iż bóle nie ustawały – nie zgłosiła się do lekarza oraz nie odwołała konferencji prasowej UNICEF-u w Londynie. Według Spoto cierpiała na niestrawność i kolkę jelitową, a kuracja metronidazolem nie przyniosła efektów, a wywołała skutki uboczne.
Wróciła na odpoczynek do szwajcarskiego Tolochenaz, gdzie przechodziła serię badań. Podczas gdy wstępne badania nie pozwoliły postawić jednoznacznej diagnozy, wykonana 1 listopada w Cedars-Sinai Medical Center w Los Angeles laparoskopia ujawniła rzadką odmianę raka jamy brzusznej, należącego do grupy nowotworów znanych jako śluzak rzekomy otrzewnej (zdaniem Walkera był to rak jelita grubego). Nastąpił przerzut na okrężnicę, którą częściowo jej usunięto. Po wykonanej operacji została poddana żywieniu pozajelitowemu, a następnie rozpoczęła chemioterapię. Na czas leczenia zamieszkała u Connie Wald – małżonki scenarzysty i producenta Jerry’ego Walda. Po pierwszym tygodniu stosowania chemioterapii doznała silnej niedrożności jelit. 1 grudnia przeszła kolejną operację. Lekarze poinformowali jej rodzinę, że nowotwór znacznie się rozszerzył, oraz że nie można już nic zrobić. W trakcie pobytu w szpitalu była odwiedzana przez wielu przyjaciół, w tym m.in. Billy’ego Wildera, Elizabeth Taylor, Gregory’ego Pecka i Jamesa Stewarta.
Z powodu rekonwalescencji po przebytej operacji oraz ogólnego osłabienia, nie była w stanie korzystać z lotów komercyjnych. Hubert de Givenchy zorganizował przy wsparciu Rachel Lambert Mellon wypełniony kwiatami prywatny samolot Gulfstream, który zabrał ją do Genewy. 20 lub 21 grudnia wróciła do Szwajcarii. W otoczeniu najbliższej rodziny spędziła swoje ostatnie święta Bożego Narodzenia w domu w Tolochenaz. Okazjonalnie, gdy stan jej zdrowia pozwalał, spacerowała po ogrodzie, lecz w połowie stycznia ograniczyła się do leżenia w łóżku.
Na wieść o jej stanie zdrowia, Matka Teresa z Kalkuty zarządziła całodobowe czuwanie modlitewne w intencji „mojej dobrej chrześcijańskiej siostry Audrey Hepburn”.
Śmierć i pogrzeb.
Zmarła o siódmej wieczorem 20 stycznia 1993 w otoczeniu rodziny i swojego długoletniego partnera życiowego, Roberta Woldersa. Miała 63 lata. Po jej śmierci do siedziby UNICEF-u workami spływały listy kondolencyjne z całego świata. Elizabeth Taylor przyznała, że „Bóg ma teraz najpiękniejszego anioła”, Roger Moore stwierdził, że „była rzadkim zjawiskiem w Hollywood, gwiazdą, która wykazywała szczerą troskę o innych, a nie o siebie”. Z kolei były prezydent Ronald Reagan opisywał ją jako „prawdziwą wielkość, której bardzo będzie nam brakować”. Wśród wspominających ją osób byli także Gregory Peck, Peter Ustinov, Sean Connery i Sophia Loren.
Śmierć Hepburn odnotowano również w prasie, radiu i telewizji, gdzie pojawiały się liczne nekrologi i opisy jej osobowości. Charles Champlin, w opublikowanym na łamach „Los Angeles Timesa” artykule, nazwał ją „hollywoodzką gwiazdą, o sławie i reputacji, która wyrosła na tamtejszych filmach”, dodając, że miała bezpośredni wpływ na to, jak mężczyźni postrzegają kobiety. „Prawdziwe piękno kobiety lepiej ujawnia się w jej stylu, spokoju, uroku, inteligencji i szczerości”. Po jej śmierci firma Tiffany &amp; Co. zamieściła w prasie krótkie pożegnanie o treści: „Dla naszego dawnego druha”.
Uroczystości pogrzebowe miały miejsce 24 stycznia w małym ewangelickim kościele w Tolochenaz, przy udziale blisko stu dwudziestu osób, w tym m.in. członków rodziny, dwóch synów, Luki i Seana, przyrodniego brata Iana, byłych mężów, Andrei Dottiego i Mela Ferrera, partnera życiowego ostatnich lat Roberta Woldersa, Huberta de Givenchy, dyrektorów UNICEF-u oraz aktorów Alaina Delona i Rogera Moore’a. Ceremonii przewodniczył André Monnier, a nabożeństwo odprawił emerytowany pastor Maurice Eindiguer, który udzielał ślubu Hepburn i Ferrerowi w 1954 oraz chrzcił ich syna Seana w 1960. Uroczystościom towarzyszyło preludium Bacha i chór dziecięcy z Międzynarodowej Szkoły Muzycznej w Montreux, który wykonał Psalm 23.
Mowy pochwalne wygłosili pastor Eindiguer i książę Sadruddin Aga Khan, Wysoki komisarz Narodów Zjednoczonych do spraw uchodźców. Wieńce na pogrzeb przesłali Elizabeth Taylor, Gregory Peck, UNICEF oraz holenderska rodzina królewska. Spoczęła na miejscowym Cimetière de Tolochenaz. Grób zdobi płyta i prosty krzyż, na ramionach którego widnieje napis: „Audrey Hepburn” oraz data urodzin i śmierci „1929–1993”.
Działalność humanitarna.
W latach 50. została członkinią organizacji UNICEF, opowiadając dzieciom swoje przeżycia z czasów wojny. W 1970 wystąpiła u boku Barbry Streisand, Harry’ego Belafonte i Richarda Burtona w filmie dokumentalnym "A World of Love", zbierając fundusze na rzecz UNICEF-u.
Po ograniczeniu kariery aktorskiej w większym stopniu zaangażowała się w działalność humanitarną, stając się ważnym partnerem organizacji, a od 1988 pełniąc rolę ambasadora dobrej woli. Odnosząc się do zaangażowania w prace organizacji, mówiła: „Z własnego doświadczenia wiem, jak wiele UNICEF znaczy dla potrzebujących dzieci, ponieważ sama otrzymałam żywność i opiekę medyczną po II wojnie światowej”. Pierwszą misją, którą odbyła osiem dni po nominacji na ambasadora, była podróż do Etiopii, w owym czasie najuboższego kraju na świecie. Rozmawiała m.in. z matkami, dziećmi i lekarzami. Odwiedziła także obóz uchodźców. Sama przygotowywała swoje przemówienia, co było wyjątkiem pośród innych znanych osobistości, wspierających UNICEF. Do końca 1988 odwiedziła czternaście krajów, zbierając sumę 22 milionów dolarów.
Jako ambasador dobrej woli brała udział w wielu misjach, m.in. w Bangladeszu, Kenii, Salwadorze, Sudanie i Wietnamie. W wywiadach opowiadała o pracy w terenie i o różnych projektach związanych z działalnością humanitarną, znacznie częściej niż o swojej karierze aktorskiej. Podczas wizyty w Etiopii w 1988 przyznała: „Moje serce jest złamane. Czuję się zdesperowana. Nie mogę znieść myśli, że dwa miliony ludzi są w bezpośrednim niebezpieczeństwie śmierci głodowej, z których wiele to dzieci, [i] nie dlatego, że w północnym porcie w Shoa nie ma ton jedzenia. Nie może być dystrybuowana. Zeszłej wiosny pracownicy Czerwonego Krzyża i UNICEF-u zostali wydaleni z północnych prowincji z powodu toczących się równocześnie dwóch wojen domowych… Udałam się do kraju rebeliantów, gdzie widziałam matki i ich dzieci, które przez dziesięć dni, a nawet trzy tygodnie chodziły w poszukiwaniu jedzenia, osiedlały się na pustynnych klepiskach w prowizorycznych obozach, gdzie mogą umrzeć. Okropne. Ten obraz to dla mnie zbyt wiele. «Trzeci Świat» to termin którego bardzo nie lubię, ponieważ wszyscy jesteśmy jednym światem. Chcę, aby ludzie wiedzieli, że większa część ludzkości cierpi”.
W 1990, podczas trasy po czterech amerykańskich miastach, mającej na celu zbieranie funduszy na rzecz UNICEF-u, czytała fragmenty dziennika Anne Frank. „Bardzo się cieszę, że mogę czytać jej słowa […] Te słowa są bardzo głębokie i czyste, ponieważ była dzieckiem i pisała je prosto z serca” – argumentowała (w latach 50. George Stevens dwukrotnie, bez rezultatu, namawiał Hepburn do sportretowania Frank w poświęconemu jej filmowi biograficznemu, lecz odmawiała z uwagi na traumatyczne wspomnienia związane z okresem wojny). Podczas odczytów towarzyszył jej kompozytor Michael Tilson Thomas, autor oprawy muzycznej, a grała New World Symphony Orchestra. W maju 1991 wzięła udział w londyńskim koncercie słowno-muzycznym, prowadzonym przez Thomasa – opartym na dzienniku Frank, w trakcie którego była narratorką. Dochód z występu wyniósł rekordową kwotę 30 tys. funtów.
Łącznie odbyła 50 misji dla UNICEF-u (m.in. Bangladesz, Ekwador, Etiopia, Gwatemala, Honduras, Meksyk, Salwador, Sudan, Tajlandia, Wenezuela oraz Wietnam), ostatnią z nich od 19 do 23 września 1992 w Somalii i Kenii. Jej konferencje prasowe poświęcone krytycznej sytuacji humanitarnej w wymienionych dwóch państwach zwróciły uwagę i zainteresowanie mediów z całego świata (w grudniu 1992, na mocy mandatu Rady Bezpieczeństwa ONZ, amerykańskie wojska wylądowały w Somalii z misją przywrócenia pokoju oraz zabezpieczenia dostaw żywności dla głodujących).
Za swoje zaangażowanie została uhonorowana certyfikatem zasług przez UNICEF. Organizacje non-profit Children’s Institute Inc. (CII) i Sigma Theta Tau (ΣΘΤ) nagrodziły ją Champion of Children Award i Distinguished International Lifetime Award za „pracę w imieniu dzieci na świecie”. Została też uhonorowana Humanitarian Award przez Variety Clubs International. Z kolei UNICEF przyznał jej Sindaci per L’infanzia Award.
W grudniu 1992 – za zasługi na rzecz humanitaryzmu – prezydent George H.W. Bush odznaczył ją Medalem Wolności. Rok później Amerykańska Akademia Sztuki i Wiedzy Filmowej przyznała jej pośmiertnie nagrodę humanitarną im. Jeana Hersholta. Dziewięć lat po śmierci Hepburn, na specjalnej sesji ONZ poświęconej dzieciom, UNICEF uhonorował jej spuściznę humanitarną poprzez odsłonięcie pomnika The Spirit of Audrey, który znajduje się na terenie nowojorskiej kwatery głównej ONZ. Została także ustanowiona patronką amerykańskiego funduszu UNICEF Audrey Hepburn Society w zasłudze na rzecz dzieci.
Życie prywatne.
Osobowość, zainteresowania, przyjaźnie.
Uchodziła za osobę zbliżoną charakterem do kreowanych przez siebie postaci na ekranie, czyli delikatną, odważną, skromną oraz uczuciową. Traktowała ludzi uprzejmie i z szacunkiem. Przez całą karierę zachowała przyzwoitość i nigdy nie nadużywała statusu gwiazdy; z dużym dystansem podchodziła gdy określano ją w ten sposób. Starszy syn Sean Hepburn Ferrer uważał w napisanej przez siebie książce "Audrey Hepburn. Uosobienie elegancji", że matka „nie dostrzegała własnego blasku”. Współpracowała z aktorami i reżyserami w zgodzie (wymieniano jej brak temperamentu i skłonność do szukania rozwiązań, co, według Walkera, było mechanizmem obronnym, jaki wytworzyła w dzieciństwie, gdy podczas kłótni rodziców nie opowiadała się po żadnej stronie). Rzetelnie przygotowywała się swych ról filmowych. Cechowała ją dyscyplina, profesjonalizm i punktualność. Czytała tekst przed zaśnięciem i tuż po przebudzeniu. Wstawała zazwyczaj między czwartą a piątą rano żeby poćwiczyć dłużej niż inni oraz przemóc własne słabości. Nie popierała poglądów politycznych swojej matki z okresu przedwojennego i z początku wojny.
Ceniła spokój i życie rodzinne. Uparcie strzegła prywatności. Irving Paul Lazar wielokrotnie namawiał ją do napisania autobiografii, jednak Hepburn nigdy się na to nie zdecydowała, obawiając się, że wydawcy zaczęliby domagać się od niej pewnych „smaczków” na temat życia rodzinnego osób, z którymi współpracowała na przestrzeni lat. Pomimo zdobycia statusu gwiazdy filmowej, na początku lat 50. (po ukończeniu zdjęć do "Sabriny"; 1954) opuściła Hollywood i przeprowadziła się do Szwajcarii, by móc wieść normalne i spokojne życie rodzinne. Wraz z pierwszym mężem Melem Ferrerem zamieszkali w górskiej miejscowości Bürgenstock nieopodal Lucerny.
Dużą wagę przykładała do edukacji swoich synów, skrupulatnie odrabiając z nimi lekcje. Sean Hepburn Ferrer wspominał: „pamiętam szkołę. Egzaminy, które przeżywała gorzej ode mnie. Przepytywała mnie wieczorem i z samego rana, jeszcze z zaspaną miną. Pamiętam jak się cieszyła z moich dobrych stopni i z jakim zrozumieniem przyjmowała «te gorsze»”. Dużo czasu spędzała na rozmowach z synami na różne tematy. „Rozmawialiśmy o naszych planach i uczuciach, o ludziach… o wszystkim, ale w ten szczególny, refleksyjny sposób, w jaki można rozmawiać jedynie po ciemku”. Zapewniała im czułość, opiekuńczość i wsparcie.
W młodości trenowała balet. Jej marzeniem było zostanie primabaleriną, lecz z uwagi na wojenne niedożywienie, które powstrzymało rozwój niektórych grup mięśniowych, i zbyt wysoki wzrost, była zmuszona zrezygnować z tańca. Do jej zamiłowań należało m.in. gotowanie; lubiła kuchnię włoską, w szczególności makaron z sałatką, który jadała raz dziennie, oraz spaghetti „al pomidoro” z sosem wedle własnego przepisu. Z biegiem lat ograniczała ilość mięsa, ale nigdy nie była wegetarianką. Ze względów humanitarnych zrezygnowała z cielęciny, lecz została przy rybach, drobiu i wołowinie. Do jej ulubionych deserów należały lody waniliowe z syropem klonowym oraz czekolada, która według niej odpędzała wszelkie smutki. W wolnych chwilach lubiła czytać (była to jej pasja; przed ukończeniem 13. roku życia przeczytała niemal wszystkie książki E. Phillipsa Oppenheima oraz Edgara Wallace’a, a do swoich ulubionych zaliczała klasyczne bajki – "Jasia i Małgosię", "Kopciuszka" i "Królewnę Śnieżkę") i spędzać czas w ogrodzie. Po wielu godzinach pracy na planie, popołudniami najczęściej drzemała. Interesowała się modą. Najbardziej ceniła marki Givenchy i Valentino. Była miłośniczką zwierząt, zwłaszcza psów rasy sealyham terrier, terier szkocki i yorkshire terrier. Na początku lat 80. kupiła parę russelli. Mieszkając w Rzymie, w dzielnicy Parioli, do którego przeprowadziła się po ślubie z Dottim, codziennie chodziła na spacery. Powróciwszy do Szwajcarii, kontynuowała aktywne spędzanie czasu na powietrzu. Po kolacji wychodziła z psami i biegała z nimi po winnicy, znajdującej się za domem. Do końca życia uskarżała się na słabe płuca. Przebyty w dzieciństwie krztusiec oraz okres wojennej głodówki spowodowały u niej astmę. Była nałogową palaczką (dziennie wypalała od sześciu do sześćdziesięciu papierosów), choć lekarze przestrzegali ją przed odmą opłucnową.
Chętnie utrzymywała kontakty towarzyskie. Bliskie stosunki przyjacielskie łączyły ją m.in. z reżyserami Billym Wilderem (który powiedział o niej: „Bóg cmoknął ją w policzek i tak już zostało”) i Terence’em Youngiem (wspominali czasy wojenne), kompozytorem Henrym Mancinim, aktorami Carym Grantem, Davidem Nivenem, Elizabeth Taylor, Fredem Astaire’em (w 1957 zatańczyli razem w filmie musicalowym "Zabawna buzia", co było jej marzeniem), Gregorym Peckiem (prasa sugerowała, że pomiędzy odtwórcami głównych ról doszło na planie "Rzymskich wakacji" w 1952 do romansu, co okazało się być nieprawdą), Jean Simmons, Sophią Loren, kostiumografami Edith Head i Hubertem de Givenchy oraz z instruktorką tańca Marie Rambert.
Małżeństwa i dzieci.
Mela Ferrera poznała za pośrednictwem Pecka w lipcu 1953, podczas przyjęcia wystawionego w londyńskim domu swojej matki z okazji premiery "Rzymskich wakacji". Podziwiała go za występ w filmie "Lili" (1953, reż. Charles Walters). W sezonie 1954 występowali razem w sztuce "Ondyna" na Broadwayu. 24 września wzięli ślub cywilny w ratuszu w Bürgenstock (część źródeł podawała Buochs). Dzień później miała miejsce protestancka ceremonia kościelna w małej, prywatnej, XIII-wiecznej kaplicy. Do ślubu ubrała białą suknię z organdyny, w dłoni trzymała oprawiony w skórę modlitewnik, a jej włosy zdobił wianuszek z białych pąków róż. W uroczystości udział wzięło nieco ponad dwudziestu gości, w tym van Heemstra, która nie akceptowała Ferrera (z tego powodu dochodziło do konfliktów z córką). Ze względu na napięty harmonogram pracy męża, miesiąc miodowy ograniczyli do weekendu spędzonego w domku letniskowym, po czym udali się w tournée po Holandii, gdzie Hepburn m.in. zbierała fundusze dla miejscowego Stowarzyszenia Ofiar Wojny.
W pierwszej połowie lat 60. w małżeństwie zaczął pojawiać się kryzys, będący wynikiem rosnącej przepaści między ich karierami, co skutkowało coraz częstszymi konfliktami, a związek nabierał bardziej zawodowego charakteru. W 1965 para przeniosła się z Bürgenstock do wiejskiego domu nieopodal Morges, zwanym La Paisible, którego koszt zakupu wyniósł 18 tys. 500 funtów. Zakupili też posiadłość w hiszpańskiej Marbelli. Dwa lata później, za pośrednictwem swojego agenta, Hepburn ogłosiła separację. W trakcie trwania małżeństwa trzykrotnie (1955, 1965 i 1967) poroniła. W 1959 urodziła martwe dziecko (według Walkera było to drugie poronienie), przez co popadła w głęboką depresję; wypalała ponad trzy paczki papierosów dziennie, obgryzała paznokcie do krwi i ważyła nieco ponad 36 kilogramów. Gdy po raz trzeci zaszła w ciążę, zrobiła roczną przerwę od pracy przy filmach. Sean Hepburn Ferrer urodził się 17 lipca 1960 w Lozannie. Nazywała go „Puchatkiem” (na cześć misia z powieści A.A. Milne’a z 1926). Latem 1967 zdecydowała się wystąpić o rozwód, który sfinalizowano 20 listopada 1968. Utrzymywała z Ferrerem zdawkowe kontakty.
Jej drugie małżeństwo zostało zawarte 5 lub 18 stycznia 1969 w ratuszu w Morges z Andreą Dottim, włoskim psychiatrą oraz członkiem rady dydaktycznej Uniwersytetu Rzymskiego. Świadkami Hepburn były Capucine oraz Doris Brynner (była żona Yula Brynnera). Na uroczystość ubrała różową dżersejową kreację de Givenchy. Para spotkała się po raz pierwszy latem 1968, gdy Hepburn, razem z przyjaciółmi, udała się jachtem w rejs po Morzu Śródziemnym. Po ślubie zamieszkali w Rzymie. Ich syn Luca Dotti urodził się 8 stycznia 1970 w Lozannie przy pomocy cesarskiego cięcia. Wolny czas w pełni poświęcała życiu rodzinnemu, zaprzeczając chęci powrotu do filmu, głównie z uwagi na coraz większą eskalację przemocy (krytycznie wypowiadała się m.in. o "Mechanicznej pomarańczy"; 1971, reż. Stanley Kubrick). Prowadziła z rodziną skromny tryb życia.
Hepburn pragnęła mieć trzecie dziecko, lecz poroniła w 1974. Rok później, ze względu na rosnącą przemoc w Rzymie i zorganizowany terroryzm, wróciła na stałe z dziećmi do Szwajcarii, podczas gdy Dotti kontynuował pracę we włoskiej klinice, co przełożyło się na kryzys w ich małżeństwie (media donosiły o niewierności Dottiego, często goszczącego w rozmaitych nocnych klubach w otoczeniu innych kobiet, na których wdzięki był podatny). Według Walkera pierwsze oznaki niezgodności charakterów miały miejsce już podczas miesiąca miodowego – zachęcał on Hepburn do wznowienia kariery, aby móc korzystać z przywilejów życia w świecie celebrytów, który go pociągał. W 1975 zakupiła małą willę w Gstaad, a rok później wróciła do gry w filmach. W połowie 1979 podjęła nieudaną próbę ratowania małżeństwa, udając się z Dottim na drugi miesiąc miodowy na Hawaje. Na początku lat 80. wróciła do Rzymu, gdzie wynajęła dom, by móc spędzać czas z młodszym synem.
Rozwód uzyskali w 1982, po trzynastu latach trwania małżeństwa. Utrzymywali ciepłe oraz przyjacielskie relacje, głównie ze względu na dziecko. „Dotti wcale nie był lepszy od Ferrera” – wspominała, dodając, że „mieliśmy tzw. otwarty związek. Przypuszczam, że to nieuniknione, jeśli mężczyzna jest młodszy”. W ocenie Spoto po rozwodzie popadła ona w głęboką depresję i po raz pierwszy rozważała popełnienie samobójstwa.
Romanse.
W latach 1949–1950 była związana z francuskim autorem tekstów oraz piosenkarzem Marcelem Le Bonem. Od 1951 (niektóre źródła informowały, że od 1952) była w związku ze starszym o siedem lat angielskim przemysłowcem Jamesem Hansonem, który w przeszłości miewał romanse z Avą Gardner, Jean Simmons i Joan Collins. Określała go mianem „miłości od pierwszego wejrzenia”. Mimo jej sprzeciwu, Hanson często ingerował w harmonogram pracy Hepburn, m.in. naciskając na przedstawicieli Paramountu, by jak najszybciej skończyli zdjęcia do "Rzymskich wakacji". Para planowała ślub (wyznaczony na 30 września 1952 w Huddersfield), lecz w 1952 zdecydowała się na zerwanie zaręczyn, uznając, że z uwagi na rozwijającą się karierę aktorską nie będzie miała wystarczająco dużo czasu dla rodziny (4 grudnia 1951 „The Times” informował o zaręczynach pary). Spekulowano, że do ich rozstania mogła przyczynić się van Heemstra, która miała nie akceptować związku córki, lecz większość współczesnych źródeł potwierdza, że matka Hepburn popierała jej znajomość z Hansonem. Wydała specjalne oświadczenie, w którym przyznała: „Kiedy wychodzę za mąż, chcę być prawdziwą mężatką”. 18 listopada 1952 obydwoje publicznie potwierdzili swoje rozstanie.
We wczesnych latach 50. była związana z producentem teatralnym Michaelem Butlerem. W trakcie zdjęć do "Sabriny" miała romans z będącym w związku małżeńskim Williamem Holdenem, spędzając z nim większość czasu poza planem. Gdy po zakończeniu zdjęć aktor przyznał się do bezpłodności (Holden poddał się zabiegowi wazektomii), Hepburn miała zakończyć ich związek. Podczas realizacji "Historii zakonnicy" (1959) nawiązała bliższą relację z Robertem Andersonem, scenarzystą filmu. Opublikowana w 1973 powieść "After" autorstwa Andersona jest historią jego romansu z Hepburn. Zakończyła związek, gdy Anderson, podobnie jak Holden, przyznał się do swej wrodzonej bezpłodności. Na planie filmu "Dwoje na drodze" (1967) Hepburn miała romans z odtwórcą głównej roli męskiej Albertem Finneyem. Para wspólnie odbywała próby na osobności, chodziła na plażę i jadała w samotności. W późniejszych latach aktor przyznał, że jego związek z Hepburn był „jednym z najintymniejszych, jakie kiedykolwiek zdarzyły się w moim życiu”. Zdaniem Spoto rozstali się po tym, gdy Ferrer zagroził aktorce, że wniesie o rozwód i oskarży ją o zdradę, co oznaczałoby czasową separację z synem.
Po rozstaniu z Ferrerem przez krótki czas spotykała się z matadorem Antonio Ordóñezem oraz młodszym od niej o siedem lat księciem Alfonso Jaime de Borbónem (1968). Na planie dreszczowca "Krwawa linia" (1979) nawiązała zażyłą znajomość z partnerem ekranowym Benem Gazzarą, który nie odwzajemniał jej uczucia. Według Spoto mężczyzna potraktował całą relację jako „krótkotrwałą przygodę bez dalszych zobowiązań”. Walker, powołując się na wypowiedź Bogdanovicha, pisał, że Gazzara nie był gotów na odwzajemnienie uczuć Hepburn na planie "Śmiechu warte" (1981), ponieważ mierzył się z kłopotami małżeńskimi.
Od 1980 do śmierci była związana z holenderskim aktorem Robertem Woldersem, wdowcem po Merle Oberon, którego poznała podczas bożonarodzeniowego przyjęcia w 1979. Wiedli spokojne życie w Szwajcarii, wspólnie działając na rzecz UNICEF-u. Lata spędzone z nim określała mianem „najszczęśliwszych swojego życia”.
Filmografia.
W trwającej 33 lata karierze występowała w filmach, telewizji i na scenie. Pojawiła się w 28 produkcjach fabularnych na ekranie.
Trzy filmy z jej udziałem były zestawiane w pierwszej dziesiątce podsumowań roku w amerykańskim box offisie. Dwanaście filmów, w których wzięła udział, było nominowanych przynajmniej do jednego Oscara w różnych kategoriach, a pięć z nich zdobyło jedną statuetkę w dowolnej kategorii. Dziesięć produkcji z jej udziałem, po uwzględnieniu inflacji, przekroczyło sumę 100 milionów dolarów dochodu z biletów na rynku krajowym.
Pięć z jej filmów: "Rzymskie wakacje" (1953), "Sabrina" (1954), "Śniadanie u Tiffany’ego" (1961), "Szarada" (1963) i "My Fair Lady" (1964) wpisano do National Film Registry (NFR).
Ikona stylu.
Postrzegana jest jako ikona stylu i elegancji, choć na co dzień stroniła od mody (najlepiej czuła się w męskich koszulach, których końce zawiązywała na supeł). Zwróciła na siebie uwagę stylem ubioru oraz wyróżniającym się wyglądem (płaska klatka piersiowa, wąska talia, której obwód przez wiele lat nie przekraczał pięćdziesięciu jeden centymetrów, szczupłe biodra, mocne uda i długie nogi). Mark Tungate uważał go za jej rozpoznawalną markę. Po premierze filmu "Rzymskie wakacje" (1953) wiele kobiet, zwłaszcza w Japonii, wzorując się na fryzurze Hepburn ze wspomnianej produkcji, zdecydowało się na podcięcie swych włosów w stylu "pixie cut" (krótkie włosy z tyłu, dłuższe z przodu). Stał się on jej znakiem rozpoznawczym i zyskał miano kultowego, a także był powielany przez wielu fotografów, robiących jej zdjęcia. „Od czasu fryzury na pazia Grety Garbo z lat 30. żadne uczesanie nie podbiło tak szybko i tak gorączkowo świata młodych” – pisał Walker, według którego w latach 90. Kate Moss, Linda Evangelista i Lucie de la Falaise wyglądały jak „odrodzona Hepburn”.
Hepburn zaczęła być uważana za alternatywny kobiecy ideał, który bardziej podobał się płci żeńskiej niż męskiej, w porównaniu z krępymi i bardziej seksualnymi Elizabeth Taylor i Grace Kelly. Nie uosabiała też seksu, splendoru i blasku, co stanowiło przeciwieństwo dla powojennych gwiazd filmowych pokroju Betty Grable, Taylor, Lany Turner, Marilyn Monroe i Rity Hayworth. Nie reprezentowała również typu amerykańskich „figlarnych nastolatek”, jak Debbie Reynolds, Janet Leigh, Natalie Wood czy Pier Angeli, przez co zaczęto uważać ją w Hollywood za rzadki przypadek. Miała krótkie, ciemne włosy, grube brwi i szczupłą sylwetkę, co było łatwiejsze do naśladowania przez młodsze kobiety.
1 listopada 1954 Cecil Beaton opisywał Hepburn na łamach „Vogue’a” jako „publiczne ucieleśnienie naszego nowego kobiecego ideału”, dodając że „miała [ona], o ile można tak powiedzieć, swój prototyp we Francji – Damię, Édith Piaf lub Juliette Gréco. Ale potrzeba było gruzów Belgii, angielskiego akcentu i amerykańskiej sławy, żeby powstała tak uderzająca osobowość jak nasz nowy "zeitgeist". Przed wojną żadna z pań nie wyglądała tak jak ona […] Z drugiej strony jest to zaspokojeniem naszych historycznych potrzeb. Na dowód niech posłużą tysiące imitacji”. Brytyjska edycja „Vogue’a” wiele razy informowała o jej stylu przez następną dekadę.
Razem z modelką Twiggy została wymieniona jako jedna z kluczowych osób życia publicznego, które sprawiły, że odchudzanie było modne. Hepburn z dystansem podchodziła do opinii na temat swojej urody, twierdząc, że jest za chuda, ma krzywy nos, nieregularne rysy, płaską klatkę piersiową oraz za duże dłonie i stopy do swojego rozmiaru. „Nigdy nie uważałam się za piękną. Wolałabym mieć większy biust i węższe ramiona” – argumentowała.
W 1961 została dodana do Międzynarodowej Listy Najlepiej Ubranych, utworzonej przez Eleanor Lambert. Rok później, trzeci raz z rzędu, wybrano ją do Fashion Hall of Fame. Hepburn kojarzona jest z minimalistycznym stylem, który charakteryzowały ubrania o prostym kroju, podkreślające szczupłą sylwetkę, monochromatyczne kolory i wyraziste, niekiedy nietypowe dodatki.
Za twórcę wizerunku Hepburn uważa się Huberta de Givenchy, z którym to stale współpracowała, począwszy od filmu "Sabrina" (1954) (w latach 50. i 60. projektował dla niej kostiumy do kilkunastu filmów, w tym m.in. do "Miłości po południu" [1957], "Śniadania u Tiffany’ego" [1961], "Szarady" [1963], a także "Jak ukraść milion dolarów" [1966]). Rozpoczęli współpracę w czasach, gdy Hepburn zaczynała karierę, a on zakładał pierwszy dom mody w Paryżu. Obydwoje połączyła trwała i silna przyjaźń (określana mianem platonicznej miłości), a Hepburn stała się jego muzą. Stworzył on dla niej osobistą linię perfum L’Interdit, o delikatnym, kwiatowo-pudrowym zapachu z nutami róży i jaśminu, które trafiły do sprzedaży w 1957. Według Rachel Moseley elegancja odegrała wyjątkowo istotną rolę w kilku filmach Hepburn. „Kostium nie jest związany z postacią, funkcjonuje «bezgłośnie» w "mise en scène", ale jako moda staje się atrakcją estetyczną samą w sobie”. W ocenie Walkera de Givenchy uczynił z aktorki symbol młodości i elegancji.
Oprócz partnerstwa z Givenchy, przypisuje się jej zwiększenie sprzedaży trenczy Burberry, które nosiła w filmie "Śniadanie u Tiffany’ego". Była związana również z włoską marką Tod’s. W trakcie kariery współpracowała z takimi fotografami, jak Antony Beauchamp, Bob Willoughby, Cecil Beaton i Dorothy Wilding, Gene Moore, Irving Penn, Richard Avedon czy Yousuf Karsh. Jej wizerunek był związany z kampaniami reklamowymi i produktami wielu firm, w tym z Givenchy (1967), Exlan (1971), Varié (1971) oraz Revlon (1988).
Wpływ Hepburn jako ikony stylu trwał przez kilka dekad, po progresie jej kariery aktorskiej w latach 50. i 60. Moseley uważała, że zwłaszcza po śmierci była coraz bardziej podziwiana, magazyny częstokrotnie doradzały czytelniczkom, jak uzyskać jej wygląd, a dla projektantów mody pozostaje ciągłą inspiracją. W 1990 znalazła się w gronie „50 najpiękniejszych ludzi świata” według magazynu „People”, a w 2004 uznano ją za „najpiękniejszą kobietę wszech czasów”.
Spuścizna.
Hepburn należała do grona najbardziej cenionych aktorek późniejszego okresu „Złotej Ery Hollywood”. Jej spuścizna jako aktorki i osobowości przetrwała długo po śmierci. Współcześnie uznaje się ją za jedną z najwybitniejszych aktorek w historii amerykańskiego kina.
8 lutego 1960, za wkład w przemysł filmowy, otrzymała gwiazdę na Hollywoodzkiej Alei Gwiazd, która znajduje się przy 1652 Vine Street. 22 kwietnia 1991 organizacja Film Society of Lincoln Center przeprowadziła w Nowym Jorku krótką retrospekcję filmów z jej udziałem, a ekranowi partnerzy oraz reżyserzy wygłaszali mowy pochwalne. W 1999 American Film Institute (AFI) zestawił jej nazwisko na 3. miejscu w przygotowanym i opublikowanym przez siebie rankingu „największych aktorek wszech czasów”, jedynie za Katharine Hepburn i Bette Davis. Wykonanie przez nią utworu „Moon River” w "Śniadaniu u Tiffany’ego" (1961), AFI zamieścił w 2004 na 4. miejscu w zestawieniu „100 najlepszych piosenek filmowych”. Henry Mancini, kompozytor i twórca muzyki filmowej (w tym do kilku produkcji z jej udziałem), wspominał: „Rzadko się zdarza, aby kompozytor czerpał inspirację z konkretnej osoby, z twarzy albo zachowania. Ale Audrey Hepburn jest dla mnie taką inspiracją. Dzięki niej napisałem nie tylko «Moon River», ale jeszcze «Charade» oraz «Two for the Road». Gdy się dobrze wsłuchać, to we wszystkich trzech wymienionych przeze mnie piosenkach można znaleźć coś z Audrey. Jej zadumę, tęsknotę… jakby lekki smutek”.
Jej życie było tematem zrealizowanego dla stacji ABC filmu biograficznego "Historia Audrey Hepburn" (reż. Steve Robman), którego premiera odbyła się 27 marca 2000. W główną rolę wcieliły się Emmy Rossum, Jennifer Love Hewitt i Sarah Hyland. 11 czerwca 2003 poczta USA (USPS) wydała limitowaną serię znaczków pocztowych z jej podobizną, autorstwa Michaela J. Deasa, w związku z edycją „Legendy Hollywoodu”. W 2009 „The Times” zamieścił ją w gronie „10 najlepszych brytyjskich aktorek wszech czasów”. W maju 2012 znalazła się pośród brytyjskich ikon kulturowych, wybranych przez Petera Blake’a, które pojawiły się w nowej wersji jego najsłynniejszego dzieła – na okładce albumu "Sgt. Pepper’s Lonely Hearts Club Band" – aby uczcić w ten sposób najważniejsze osobistości kultury brytyjskiej, które autor podziwiał.
Jej imieniem nazwano planetoidę (4238) Audrey, jedną z odmian uprawnych róży i białego tulipana. Figura woskowa ukazująca ją w roli Holly Golightly znajduje się w kilkunastu filiach Madame Tussauds, m.in. w Hongkongu, Londynie oraz w Wiedniu. 4 maja 2014 wyszukiwarka Google zmieniła na swojej stronie głównej logo w związku z 85. rocznicą urodzin aktorki. Zaprezentowany w 2015 robot Sophia był wizualnie wzorowany na Hepburn. W 2020 Universal Pictures Home Entertainment wyprodukowało film dokumentalny "Audrey" (reż. Helena Coan). Pozostaje jedną z 18 osób w historii, które zdobyły EGOT, czyli Emmy, Grammy, statuetkę Oscara i Tony.
Jej nagrobek w Tolochenaz co roku odwiedzany jest przez tysiące turystów z całego świata. Jedna ze starych dwupokojowych salek szkolnych znajdujących się za terenem cmentarza została w późniejszym czasie przekształcona na małe muzeum poświęcone Hepburn, lecz w 2002 zostało ono zamknięte.
Nagrody i nominacje.
W trakcie 33-letniej kariery była laureatką wielu nagród i wyróżnień, do których nominowano ją za pracę w filmach, teatrze i działalność humanitarną. Była m.in. pięciokrotnie nominowana do nagrody Akademii Filmowej, z czego zdobyła jedną statuetkę – za rolę księżniczki Anny w "Rzymskich wakacjach" (1953). Otrzymała też nagrodę Tony, trzy statuetki BAFTA i Davida di Donatello, dwie nagrody Stowarzyszenia Nowojorskich Krytyków Filmowych oraz Złoty Glob. Za wkład w rozwój i kulturę sztuki filmowej przyznawano jej nagrody stanowiące podsumowanie dorobku artystycznego, m.in. honorową statuetkę Tony (1968), nagrodę im. Cecila B. DeMille’a (1990), nagrodę Gildii Aktorów Ekranowych (1992) i honorową BAFTĘ (1992).
Odznaczenia.
W 1987, w uznaniu za „znaczący wkład w sztukę”, została odznaczona przez ministra kultury Francji Orderem Sztuki i Literatury w klasie Komandora.

</doc>
<doc id="156764" url="https://pl.wikipedia.org/wiki?curid=156764" title="Louis Breguet">
Louis Breguet

Louis Charles Breguet (ur. 2 stycznia 1880 w Paryżu, zm. 4 maja 1955 w Saint-Germain-en-Laye) – francuski konstruktor lotniczy, jeden z pionierów lotnictwa, medalista olimpijski w żeglarstwie.
Życiorys.
Urodził się w Paryżu. Wraz z bratem Jakiem i pod kierownictwem Charlesa Richeta w 1905 rozpoczął pracę nad śmigłowcem Gyroplane 1, w którym silnik spalinowy napędzał cztery wirniki nośne. Pierwszy wzlot tej konstrukcji odbył się 24 sierpnia 1907 (na wysokość jedynie ok. pół metra ze względów bezpieczeństwa, z uwagi na brak układów sterowania). Kolejna, bardziej zaawansowana konstrukcja śmigłowca Breguet-Richet 2 została oblatana w marcu 1908, a następnie trzecia Breguet-Richet 2bis w 1909 roku. Po zniszczeniu trzeciego śmigłowca przez wichurę, Breguet poświęcił się bardziej perspektywicznemu przy ówczesnym stanie technologii konstruowaniu samolotów.
Jego pierwszy samolot, dwupłatowy jednosilnikowy Breguet I, oblatany został 28 czerwca 1909. Pilotowany przez konstruktora wziął udział w mityngu lotniczym w Reims, gdzie został jednak rozbity. Kolejne konstrukcje Bregueta, począwszy od Bregueta II z 1910, prezentowały szereg nowoczesnych rozwiązań, jak szerokie użycie duraluminium. Na jednym z pierwszych samolotów Breguet ustanowił rekord świata prędkości w locie na odległości 10 i 100 km. W 1911 r. Louis Breguet z bratem założył wytwórnię lotniczą Société Anonyme des Ateliers d'Aviation Louis Breguet. Od 1911 samoloty Breguet U3 były używane przez francuskie lotnictwo wojskowe, inne samoloty zostały także eksportowane do kilku krajów. W 1912 Breguet zbudował swój pierwszy wodnosamolot.
Na początku I wojny światowej Breguet służył w armii francuskiej jako pilot, wykonując loty rozpoznawcze, które przyczyniły się do odkrycia ruchów niemieckich armii i przeciwstawienia się im w I bitwie nad Marną, za co został odznaczony orderem Croix de Guerre. Następnie powrócił do konstruowania samolotów i w 1915 zaprojektował lekki bombowiec, produkowany następnie seryjnie w zakładach Michelina jako Breguet BUM (typ V). W 1917 r. skonstruował nowoczesny lekki bombowiec Breguet 14 – jeden z najlepszych samolotów tej klasy okresu I wojny, oraz jeden z najsłynniejszych samolotów francuskich, zbudowany w liczbie ok. 8000 sztuk.
W 1919 Breguet założył Compagnie des Messageries Aeriennes, które z czasem przekształciło się w linie lotnicze Air France.
Na Letnich Igrzyskach Olimpijskich 1924 zdobył brąz w żeglarskiej klasie 8 metrów. Załogę jachtu "Namousse" tworzyli również Pierre Gauthier, André Guerrier, Georges Mollard i Robert Girardet.
W okresie międzywojennym, zaprojektował wiele samolotów używanych przez armię francuską aż do początku II wojny światowej, z których najbardziej znanym był lekki bombowiec Breguet 19. Mimo to, w latach 30. samoloty Breguet stanowiły już niewielką część samolotów dostarczanych armii francuskiej.
Wiele jego konstrukcji lotniczych ustanowiło różnego typu rekordy, "Breguety" były m.in. pierwszymi samolotami, które w roku 1927 przeleciały non-stop południowy Atlantyk. Inny rekord to 7250 km w poprzek Atlantyku w 1930 na samolocie Breguet 19 – był to najdłuższy transatlantycki przelot w tym czasie.
W 1935 Breguet powrócił do pracy nad śmigłowcami, jego następna konstrukcja Gyroplane Laboratoire ustanowiła rekordy świata prędkości (108 km/h) i pułapu (158 m) w swojej kategorii.
Zmarł 4 maja 1955 w Paryżu.

</doc>
<doc id="156765" url="https://pl.wikipedia.org/wiki?curid=156765" title="Montowanie">
Montowanie

Montowanie – w systemach operacyjnych z rodziny Unix przyporządkowanie konkretnej partycji z systemem plików położenia w drzewie katalogów – zazwyczaj jest to katalog /mnt (lub /media) i w nim podkatalogi konkretnych urządzeń – co umożliwia korzystanie z systemu plików systemowi operacyjnemu i użytkownikowi.
Oprócz fizycznie istniejących partycji na lokalnym dysku twardym, w drzewie katalogów montować można:
Wszystkie te urządzenia sterowane są w sposób niewidoczny dla użytkownika przez jądro systemu operacyjnego.
Operacją odwrotną do montowania jest odmontowanie.

</doc>
<doc id="156767" url="https://pl.wikipedia.org/wiki?curid=156767" title="Karabin maszynowy Ultimax 100">
Karabin maszynowy Ultimax 100

Ultimax 100 – singapurski ręczny karabin maszynowy kalibru 5,56 x 45 mm.
Historia.
W 1978 w singapurskiej firmie Chartered Industries of Singapure (CIS) rozpoczęto prace nad nowym rkmem. Pracami kierował Amerykanin James Sullivan. Zdecydował się on stworzyć broń pośrednią pomiędzy rkmem klasy LSW (Light Support Weapon – ręczny karabin maszynowy powstały przez wyposażenie karabinu szturmowego w dłuższą, cięższą lufę i pojemniejszy magazynek np. RPK) a SAW (Squad Automatic Weapon – broń zasilana taśmowo z szybkowymienną lufą będąca jakby pomniejszonym ukmem np. Minimi). Produkcję nowej broni oznaczonej początkowo jako Section Machine Gun rozpoczęto w 1981 roku.
Opis konstrukcji.
Ręczny karabin maszynowy Ultimax 100 jest zespołową bronią samoczynną. Zasada działania oparta o odprowadzanie gazów prochowych przez boczny otwór w lufie. Ryglowanie przez obrót zamka. Karabin strzela z zamka otwartego tylko ogniem seriami (mechanizm spustowy bez przerywacza). Zasilanie z magazynków zgodnych ze STANAG (np. od karabinów M16 czy FNC). Standardowo używa się magazynków bębnowych (100 i 60 nabojowych). Lufa (w wersji Mk III szybkowymienna) posiada ręcznie przestawiany trójpołożeniowy (w pierwszych seriach pięciopołożeniowy) regulator gazowy. Lufa zakończona szczelinowym tłumikiem płomienia. Możliwość zamocowania bagnetu. Przyrządy celownicze mechaniczne składają się z muszki i regulowanego celownika przeziernikowego (nastawy do 1200 m co 100 m). Rkm posiada kolbę stałą i dwójnóg. Istnieje możliwość łatwego odłączenia kolby i dwójnogu (broń bez kolby i dwójnogu, z krótką lufą jest najczęściej stosowana przez oddziały specjalne)
Użytkownicy.
Karabin znajduje się na wyposażeniu armii Singapuru od 1982. Inni użytkownicy to Brunei, Fidżi, Filipiny, Chorwacja, Honduras, Indonezja, Papua-Nowa Gwinea, Peru, Tajlandia.

</doc>
<doc id="156769" url="https://pl.wikipedia.org/wiki?curid=156769" title="Masatoshi Shima">
Masatoshi Shima

 - inżynier japoński, jeden z twórców mikroprocesora Intel 4004.
Studiował chemię organiczną na Uniwersytecie Tohoku w Sendai. Nie mając perspektyw pracy w swojej dziedzinie, zatrudnił się w firmie Busicom, która produkowała kalkulatory dla biznesu, gdzie zainteresował się oprogramowaniem i projektowaniem obwodów. Gdy Busicom zdecydowała się wykorzystać układy scalone wielkiej skali integracji (LSI) w swoich produktach, zwrócił się o pomoc do amerykańskich firm Mostek i Intel. Shima podjął współpracę z Marcianem Hoffem i Federico Fagginem, co doprowadziło do powstania mikroprocesora Intel 4004.
W późniejszym czasie pracował w Intelu nad konstrukcją mikroprocesora Intel 8008. 
Po przejściu razem z Fagginem do Ziloga projektował procesory Zilog Z80 i Zilog Z8000.
W 1997 został laureatem Nagrody Kioto w dziedzinie zaawansowanych technologii, wspólnie z Marcianem Hoffem, Stanleyem Mazorem i Federico Fagginem.

</doc>
<doc id="156774" url="https://pl.wikipedia.org/wiki?curid=156774" title="Mozilla (przeglądarka)">
Mozilla (przeglądarka)



</doc>
<doc id="156775" url="https://pl.wikipedia.org/wiki?curid=156775" title="Zelów">
Zelów

Zelów (, niem. "Zelow") – miasto w centralno-południowej części województwa łódzkiego, w powiecie bełchatowskim, siedziba gminy miejsko-wiejskiej Zelów (35 sołectw wiejskich). W latach 1975–1998 miasto administracyjnie należało do woj. piotrkowskiego.
Przez miejscowość przebiega droga wojewódzka nr 484. 
Zelów leży w historycznej ziemi sieradzkiej, w czasach I Rzeczypospolitej był wsią położoną w powiecie szadkowskim w województwie sieradzkim.
Według danych GUS z 31 grudnia 2019 r. miasto miało 7541 mieszkańców. W 2007 – 8074, 2005 – 8307. W gminie działały w 2005 roku: dom kultury, 3 biblioteki publiczne (z filiami), 1 liceum i 1 zespół szkół zawodowych, 2 gimnazja, 5 szkół podstawowych, 3 przedszkola, 6 klubów sportowych.
Toponimia.
"Zelów" dawniej "Żelów" należy do nazwań dzierżawczych, pochodzi do nazwy osobowej "Żel", która jest pochodną od imienia "Żelisław" lub "Żelistryj", właściciela bądź założyciela osady. Pierwsza wzmianka z 1402 roku w języku łacińskim "Zelow" czyli Żelów. W 1552 wzmiankowany jako "Zeliow". Współczesna forma zapisu Zelów powstała pod wpływem mazurzenia.
Historia.
Początek miastu dała wieś założona zapewne w XIII wieku, a wzmiankowana w źródłach pisanych – księgach grodzkich sieradzkich – już w roku 1441, w ramach tzw. dóbr pożdżenickich. Pierwotnie wieś ta nosiła nazwę Szelyów, a następnie Zeliów. Do końca XVIII w. Zelów był typową wsią szlachecką, której mieszkańcy trudnili się rolnictwem i hodowlą.
W końcu 1802 majątek Zelów, będący wówczas własnością Józefa Świdzińskiego herbu Półkozic, został zakupiony przez przybyłych tu kolonistów czeskich. Byli to ewangelicy – członkowie kościoła braci czeskich. Pierwszymi starszymi zboru, czyli religijnymi przywódcami osadników zostali w czerwcu 1803 Maciej Lukaszek z Sacken, Fryderyk Prowaznik z Taboru Wielkiego i Jan Weselowski z Bachowic. W 1807 roku wybrano po raz pierwszy rychtarza, czyli sołtysa, którym został Jan Andersz, późniejszy wójt Zelowa. Osadnicy czescy rozwinęli na tym terenie przemysł tkacki, przynieśli ze sobą nową religię, ciekawe zwyczaje, własne, inne tradycje budowlane, a nawet kulinarne (knedle kudłate, buchty domowe, staroczeskie ciasto z marchwią). Wiele z nich do dziś można odnaleźć w Zelowie. Przez ponad 100 lat zelowscy Czesi dominowali w tej osadzie, jednak od drugiej połowy XIX w. zaczęli pojawiać się w Zelowie też liczniej Polacy, Niemcy oraz Żydzi.
Po zakończeniu I wojny światowej i utworzeniu Czechosłowacji pierwsi zelowscy Czesi zaczęli opuszczać Polskę i wracać do ojczyzny. Jedną z charakterystycznych cech ówczesnego Zelowa był rozwój różnych wyznań religijnych. Oprócz dominującego tu Kościoła ewangelicko-reformowanego, nie brakowało tu w początkach XX w. też ewangelików augsburskich (luteran), baptystów, katolików oraz wyznawców religii mojżeszowej.
W okresie międzywojennym powstało tu sporo nowoczesnych fabryk włókienniczych.
Okres okupacji niemieckiej przyniósł konflikty na tle narodowościowym, wymordowanie całej lokalnej społeczności żydowskiej, represje wobec Polaków i napływ nowych osadników niemieckich. 1943 Niemcy wprowadzili dla miasta okupacyjną nazwę "Sellau".
Po wojnie do wyjazdu zmuszono społeczność niemiecką, liczba represjonowanych Czechów także znacznie zmalała. Przybyli na ich miejsce Polacy z okolicznych wsi. Do dziś, mimo dawnych konfliktów na tle narodowym i religijnym oraz postępującej polonizacji, Zelów nie stracił swego dawnego charakteru. Pozostaje najsilniejszym ośrodkiem mniejszości czeskiej w środkowej Polsce oraz centrum prężnie działającego kościoła ewangelicko-reformowanego. Sławne są m.in. Zelowskie Dzwonki – jedyny w Polsce zespół grający na dzwonach, kierowany do 2010 przez dyrygenta-założyciela, żonę ówczesnego miejscowego pastora ks. Mirosława Jelinka – ks. Wierę (pierwsza w Polsce kobieta-ksiądz Kościoła Ewangelicko-Reformowanego) oraz Światowe Zjazdy Zelowian. Prawdopodobnie w Zelowie spoczywają prochy Mykoły Liwickiego (ojca i dziadka prezydentów Ukraińskiej Republiki Ludowej - Andrija i Mykoły) 
11 marca 1998 Zelów odwiedził ówczesny prezydent Republiki Czeskiej – Václav Havel.
Zabytki.
Według rejestru zabytków NID na listę zabytków wpisany jest obiekt:
Pozostałe:
Wspólnoty wyznaniowe.
Na terenie miasta działalność religijną prowadzą następujące Kościoły i związki wyznaniowe:

</doc>
<doc id="156778" url="https://pl.wikipedia.org/wiki?curid=156778" title="Ufologia">
Ufologia

Ufologia – zajęcie polegające na badaniu szeroko rozumianego zjawiska UFO, jak też oddziaływań tych obiektów na materię nieożywioną oraz rośliny, zwierzęta i ludzi. Ufologia stawia hipotezę istnienia istot pozaziemskich, których technologia umożliwia bezpośrednie badanie Ziemi, zajmuje się również gromadzeniem danych odnośnie do tych istot, artefaktów przez nie pozostawionych oraz obserwacji, zdjęć, filmów obiektów, ich oddziaływania lub zachowania, którego wytłumaczenie wydaje się niemożliwe w oparciu o współczesną technikę wojskową lub cywilną.
Ufologia nie jest nauką, gdyż nie wypracowała skutecznych narzędzi weryfikacji opisów doniesień o bezpośrednich kontaktach z pozaziemskimi cywilizacjami. Niektórzy zwolennicy UFO przyjmują bezkrytycznie takie świadectwa jak np. nieostre zdjęcia i mało wiarygodne relacje, ignorując jednocześnie próby racjonalnego i bardziej naturalnego czy prostszego wyjaśnienia. Przykładem jest podejście niektórych do fenomenu kręgów zbożowych. Utrzymują oni, że niektóre z nich mogą być dziełem przedstawicieli obcych cywilizacji, ,mimo dowodów", że czasami tworzą je ludzie dla sławy lub dla żartu.
Zdaniem ufologów problem z niechęcią środowisk naukowych, polityków, ale również zwykłych ludzi bierze się z lęku i obaw, iż potencjalne udowodnienie istnienia przedmiotu jej badania będzie wymagało gruntownej przebudowy w nauce, całym społeczeństwie, będzie miało wymiar religijny, polityczny, ekonomiczny oraz militarny, będzie wymagało rewizji i zmian w sferze psychicznej każdego człowieka na Ziemi. Wielu ufologów tłumaczy słabe udokumentowanie faktograficzne głoszonych przez siebie teorii faktem istnienia „spisku” rządów i służb specjalnych mające na celu ukrycie stałych, zakonspirowanych kontaktów z pozaziemskimi cywilizacjami.
Zakres badań.
Badane fenomeny to:
Projekt SETI.
Czasami jako ufologię traktuje się też projekt SETI. Projekt ten nie ma jednak wiele wspólnego z ufologią rozumianą jako badanie doniesień o bezpośrednich obserwacjach i kontaktach z pojazdami obcych cywilizacji. Projekt SETI stara się, jak dotąd bez sukcesu, odnaleźć w kosmosie metodami radioastronomicznymi ślady aktywności pozaziemskich cywilizacji. Projekt ten wykluczył już praktycznie możliwość istnienia cywilizacji pozaziemskich w tzw. bliskim otoczeniu Układu Słonecznego. Dotychczasowe niepowodzenie projektu SETI sugeruje, że doniesienia o istnieniu UFO w sensie obiektów latających obcych cywilizacji są co najmniej mało wiarygodne.
Ufologia i CIA.
W 1993 r. w ramach procesu ujawniania części archiwów CIA ówczesny dyrektor tej agencji, James Woolsey, stworzył specjalny zespół, którego zadaniem było zebranie wszystkich materiałów, które agencja posiada na temat UFO. Raport przygotowany przez ten zespół, zatytułowany "CIA's Role in the Study of UFOs, 1947-90", został opublikowany w 1997 r. Raport ten potwierdził, że tzw. „histeria ufologiczna”, która miała miejsce w USA w latach 50. XX w., była przedmiotem zainteresowania Agencji.
Zgodnie z raportem, Centralna Agencja Wywiadowcza wspólnie z Siłami Powietrznymi badały doniesienia i materiały dotyczące rzekomych obserwacji UFO – przede wszystkim pod kątem oceny stwarzanego przez nie zagrożenia dla bezpieczeństwa państwa. Analizowano zarówno ewentualność pozaziemskiego pochodzenia UFO, jak i możliwość, że konstrukcje te są dziełem ZSRR (bezpośrednio po II wojnie światowej zarówno Związek Radziecki, jak i USA oraz Wielka Brytania prowadziły badania nad pojazdami latającymi w kształcie „spodków”), lub też elementem prowadzonej przez Związek Radziecki wojny psychologicznej. Poza badaniami prowadzonymi przez własnych ekspertów, w ramach tej akcji CIA m.in. zorganizowała przy udziale cywilnych naukowców tzw. panel Robertsona, który zajmował się badaniem relacji o domniemanych kontaktach z UFO.
W wyniku badań ustalono, że większość (90%) zjawisk kojarzonych z UFO dało się z dużą pewnością wytłumaczyć normalnymi zjawiskami zachodzącymi w przyrodzie, skutkami działalności człowieka (np. nadawane przez radio sygnały stacji radiowych kodowane przy użyciu alfabetu Morse’a, które były przez niektórych uważane za przekazy pochodzące od UFO), lub też fałszerstwem „dowodów”. Stwierdzono również, że fenomen „histerii ufologicznej” może być celowo podsycany przez służby wywiadowcze ZSRR celem destabilizacji państwa lub wprowadzenia zamieszania w systemach obrony przeciwlotniczej, które miałoby ułatwić atak na USA przy pomocy bombowców strategicznych i innych środków przenoszenia broni jądrowej. W związku z tym postanowiono podjąć działania mające na celu wyciszenie spraw związanych z UFO, w tym także ukryć przed opinią publiczną fakt zainteresowania CIA tą sprawą.
Równocześnie jednak CIA w porozumieniu z US Air Force prowadziła działania dezinformacyjne w celu pokrycia nimi relacji osób, które widziały i sfotografowały niezidentyfikowane obiekty latające, będące w rzeczywistości eksperymentalnymi konstrukcjami lotniczymi, nad którymi w tym czasie pracowano. W szczególności, niektórzy piloci cywilni byli świadkami lotów próbnych przeznaczonego dla CIA samolotu szpiegowskiego Lockheed U-2. Ze względu na charakterystyczne malowanie i wysoki pułap lotu, nieosiągalny dla większości ówczesnych maszyn, samolot ten stał się źródłem wielu doniesień o „niezidentyfikowanych obiektach latających”. Celem zachowania tajemnicy poinstruowano USAF, aby wszystkie incydenty z udziałem tajnych konstrukcji lotniczych przedstawiać jako „spotkania z UFO” i szukać dla nich innych, „naturalnych” wyjaśnień. W efekcie doprowadziło to do znaczącego zwiększenia się liczby rejestrowanych przypadków „niezidentyfikowanych” obiektów latających. Działania te miały też wprowadzić w błąd hipotetycznych agentów wywiadu sowieckiego, którzy – jak podejrzewano – inspirowali niektóre grupy ufologów, aby dzięki nim móc obserwować prace nad tajnymi konstrukcjami wojskowymi i CIA. Także i te działania CIA były prowadzone w jak największej tajemnicy.
Dzięki podwójnej mistyfikacji, fakty, które naprawdę chciano ukryć – a zatem loty konstrukcji eksperymentalnych, pozostały prawdopodobnie skutecznie ukryte na długie lata. Raport panelu Robertsona, jak również inne raporty podobnych komisji, udostępniono początkowo tylko w wersji ocenzurowanej, co wbrew intencjom Agencji spowodowało wzrost podejrzeń zwolenników teorii spiskowych oraz poszukiwaczy UFO o ukrywanie przez CIA znaczących informacji na temat Niezidentyfikowanych Obiektów Latających. Kiedy ostatecznie kolejne dokumenty były odtajniane, brak w nich sensacyjnej zawartości był odczytywany przez niektórych jako dowód na to, że „prawdziwe” sensacje pozostają nadal utajnione.
Cytaty z raportu panelu Robertsona oraz opisy późniejszych kontaktów między organizacjami ufologicznymi a przedstawicielami Sił Powietrznych i CIA, w szczególności próby unikania ujawnienia jakiegokolwiek udziału CIA w badaniach nad UFO (wypływające z powodów opisanych powyżej), do dzisiaj stanowią „koronny” dowód przytaczany przez ufologów na istnienie spisku mającego na celu ukrycie kontaktów z obcymi cywilizacjami.

</doc>
<doc id="156781" url="https://pl.wikipedia.org/wiki?curid=156781" title="Synaptics">
Synaptics

Synaptics Incorporated – amerykańskie przedsiębiorstwo informatyczne z siedzibą w San Jose, w stanie Kalifornia, założone w 1986 roku przez Carvera Meada i Federico Faggina.
Sterowniki opracowane przez Synaptics zawierają zaawansowane możliwości programowania (symulacja działania myszy komputerowej) i współpracują ze wszystkimi touchpadami instalowanymi w laptopach.

</doc>
<doc id="156785" url="https://pl.wikipedia.org/wiki?curid=156785" title="Nabój 7,62 × 39 mm wz. 43">
Nabój 7,62 × 39 mm wz. 43

7,62 × 39 mm wz. 43 – radziecki nabój pośredni, zaprojektowany podczas II wojny światowej. Pierwszy raz został użyty w ręcznym karabinie maszynowym RPD, konstrukcji Wasilija Diegtiariowa.
Najczęściej spotykane wersje naboju 7,62 × 39 mm wz. 43:
Historia.
Pierwsze prace nad nabojem pośrednim prowadzono jeszcze przed wybuchem II wojny światowej. Wybuch wojny zatrzymał je i dopiero kiedy w 1942 roku w ręce Rosjan dostały się egzemplarze niemieckich karabinów MKb 42 zasilanych amunicją 7,92 x 33 mm Kurz prace wznowiono. Założenia programu mówiły o opracowaniu naboju o kalibrze 7,62 mm i masie 15-17 g, którego pocisk wystrzelony z lufy o długości 500 mm miałby w odległości 1000 m energię kinetyczną około 200 J. Najlepiej wymagania te spełniał nabój opracowany przez N. M. Jelizarowa i B. W. Siemina pracujących w OKB-44. Nowy nabój miał łuskę długości 41 mm. W marcu 1944 roku wszedł on do doświadczalnej produkcji.
Po opracowaniu naboju rozpoczęto projektowanie mogących strzelać nim broni. Według planów do uzbrojenia miano przyjąć karabin samopowtarzalny, karabin automatyczny i ręczny karabin maszynowy. Jako pierwszy do produkcji trafił karabin samopowtarzalny SKS. Na początku 1945 roku był on testowany przez żołnierzy I Frontu Białoruskiego. Większe problemy napotkano podczas projektowania innych rodzajów broni zasilanych nabojem pośrednim. Z kilku zaprojektowanych karabinów automatycznych największe szanse na przyjęcie do uzbrojenia miał AS-44 skonstruowany przez Aleksieja Sudajewa, ale śmierć konstruktora spowodowała przerwanie prac nad tą bronią, natomiast wytypowany do przyjęcia do uzbrojenia rkm RPD często się zacinał.
W 1946 roku rozpisano następny konkurs na karabin automatyczny, w wyniku którego do uzbrojenia postanowiono przyjąć skonstruowany przez Michaiła Kałasznikowa karabinek AK.
W 1947 roku powstała ostateczna wersja naboju pośredniego kalibru 7,62 mm. Miała ona łuskę o długości 39 mm. W 1949 roku przyjęto go do uzbrojenia Armii Radzieckiej jako nabój 7,62 × 39 mm wz. 43. W tym samym roku przyjęto do uzbrojenia zasilane nim karabiny SKS, AK oraz rkm RPD. W latach 50 XX w. amunicja wz. 43 stała się podstawową amunicją pośrednią armii państw Układu Warszawskiego. Była także używana w państwach nie należących do Układu, ale kupujących broń w ZSRR np. w Finlandii, Egipcie czy Chinach. W latach 70 amunicja ta zaczęła być wypierana przez nowy małokalibrowy nabój pośredni 5,45 × 39 mm, ale nadal jest to jeden z najbardziej rozpowszechnionych naboi świata.
Wymiary naboju.
Wymiary naboju 7,62 x 39mm wz. 43. Wszystkie wymiary podane są w milimetrach.

</doc>
<doc id="156786" url="https://pl.wikipedia.org/wiki?curid=156786" title="Okolicznik">
Okolicznik

Okolicznik – część zdania, która pełni funkcję określającą orzeczenie. Uzupełnia czasownik o dodatkowe elementy. Pozostaje on ze swoim członem nadrzędnym w związku przynależności.
Czasami trudno wskazać, czy określona część zdania jest okolicznikiem czy dopełnieniem. Z pomocą przychodzi wtedy reguła, która mówi, że dopełnienie pozostaje ze swoim członem nadrzędnym w związku rządu (okolicznik pozostaje w związku przynależności)
Wyrażanie okolicznika.
Okolicznik może być wyrażony w zdaniu:

</doc>
<doc id="156790" url="https://pl.wikipedia.org/wiki?curid=156790" title="Carver Mead">
Carver Mead

Carver Andress Mead (ur. 1 maja 1934 w Bakersfield, Kalifornia) – specjalista nauk komputerowych, "profesor emeritus" California Institute of Technology (Caltech).
Życiorys.
Mead studiował inżynierię elektryczną w Caltech, otrzymując w 1956 r. stopień bakałarza, w 1957 r. magisterium i w 1959 r. doktorat.
W 1980 r. napisał wspólnie z Lynn Conway fundamentalną pracę "Introduction to VLSI systems" dotyczącą układów o bardzo wielkiej skali integracji (VLSI), która stała się podstawowym podręcznikiem na wielu uczelniach świata.
W 1986 r. był współzałożycielem, razem z Federico Fagginem, firmy Synaptics.
Cytat: "Listen to the technology; find out what it’s telling you." (Słuchaj techniki; dowiedz się, co ci chce powiedzieć).

</doc>
<doc id="156794" url="https://pl.wikipedia.org/wiki?curid=156794" title="Saarloos wolfhond">
Saarloos wolfhond



</doc>
<doc id="156799" url="https://pl.wikipedia.org/wiki?curid=156799" title="Wolny obszar celny">
Wolny obszar celny

Wolny obszar celny – wyodrębniona, niezamieszkana część większego obszaru celnego, traktowana jak zagranica, gdzie mogą być składowane towary pod dozorem celnym i nie podlegają należnościom celnym przywozowym.
W wolnym obszarze celnym może być prowadzona działalność gospodarcza, z wyłączeniem handlu detalicznego.
W krajach Unii Europejskiej wolne obszary celne są ogrodzone oraz mają określone miejsca wejścia i wyjścia.
Wolne obszary celne w Polsce.
W Polsce wolny obszar celny może zostać utworzony, jeżeli organy celne mogą sprawować dozór celny bez konieczności stosowania środków administracyjnych niewspółmiernych do istniejącej potrzeby gospodarczej.

</doc>
<doc id="156800" url="https://pl.wikipedia.org/wiki?curid=156800" title="Belle époque">
Belle époque

Belle époque (fr. "Belle Époque" – piękna epoka, piękny okres, piękny czas) – nazwa nadana okresowi od zakończenia wojny francusko-pruskiej w 1871 roku do wybuchu I wojny światowej.
Miała miejsce w czasie trwania Trzeciej Republiki Francuskiej oraz Cesarstwa Niemieckiego i była uważana za okres rozkwitu, postępu i spokoju w Europie. Postęp techniczny (m.in. wynalezienie telefonu, radia, autochromu, samochodu, samolotu) sprawiał, że życie stawało się łatwiejsze, a życie kulturalne również osiągnęło niedościgniony poziom. Powstał i rozwijał się kabaret, kino, a w sztuce panowała secesja i impresjonizm. 
Ówczesne społeczeństwa wierzyły w postęp i dobrobyt, jakkolwiek jednocześnie pojawił się dekadentyzm, szczególnie związany z pojęciem fin de siècle. W czasach belle époque wykreowano też pojęcie "homoseksualizmu" (użyte po raz pierwszy przez Karla-Marię Kertbeny), jako pociągu do tej samej płci. Wielu lekarzy i psychiatrów uważało homoerotyzm za groźną dla porządku społecznego przypadłość i podejmowano liczne próby wyjaśnienia przyczyn "inwersji", "uranii" czy "hermafrodytyzmu emocjonalnego", jak wówczas określano inklinacje gejów i lesbijek.
W tym czasie rosła też świadomość własnej siły klasy robotniczej. Powstawały liczne ruchy socjalistyczne i partie rewolucyjne. Ten okres rozkwitu, spokoju i pomyślności został gwałtownie przerwany przez wybuch Wielkiej Wojny, w wyniku której likwidacji uległy trzy wielkie mocarstwa środkowej i wschodniej Europy, a w ich miejsce narodziły się dwa inne: hitlerowskie Niemcy i bolszewicka Rosja.

</doc>
<doc id="156801" url="https://pl.wikipedia.org/wiki?curid=156801" title="Damroka">
Damroka

Damroka (Damroca, Dąbroca) – imię żeńskie pochodzenia słowiańskiego. Czasami uznawane za wariant imienia: Dąbrówka. Występuje na Pomorzu Wschodnim u Kaszubów.
Według "Bedekera kaszubskiego" autorstwa Tadeusza Bolduana Damroka obchodzi imieniny 30 sierpnia.
Osoby noszące imię Damroka:
W Gdańsku znajduje się ulica nazwana jej imieniem w dzielnicy Jasień.

</doc>
<doc id="156803" url="https://pl.wikipedia.org/wiki?curid=156803" title="Matthias Grunewald">
Matthias Grunewald



</doc>
<doc id="156804" url="https://pl.wikipedia.org/wiki?curid=156804" title="Mathis Gothard-Neithard">
Mathis Gothard-Neithard



</doc>
<doc id="156806" url="https://pl.wikipedia.org/wiki?curid=156806" title="Tłumik płomienia">
Tłumik płomienia

Tłumik płomienia – urządzenie wylotowe ograniczające powylotowy błysk wystrzału w broni palnej
Świecenie gazów prochowych opuszczających lufę za pociskiem jest spowodowane ich wysoką temperaturą, w związku z czym, aby ograniczyć ten efekt należy obniżyć ich temperaturę. Ochładzanie odbywa się poprzez rozprężanie w odpowiednio ukształtowanym tłumiku.
Stożkowe tłumiki płomienia (klasyczne) mają kształt stożka ściętego, rozszerzającego się od wylotu lufy. Rozszerzający się kanał stożka tworzy naddźwiękową dyszę de Lavala, w której gazy prochowe zwiększają prędkość kosztem obniżenia ciśnienia i temperatury (rozprężenie adiabatyczne). Wysokotemperaturowa (świecąca) część przepływającego strumienia gazów prochowych jest osłaniana przez ścianki tłumika. Wadą stożkowych tłumików płomienia jest ich duża średnica. Przyspieszenie strumienia przepływających gazów powoduje także zwiększenie odrzutu broni.
Szczelinowe tłumiki płomienia obniżają temperaturę gazów na drodze rozprężania, ale mają inną konstrukcję. Mają one postać rurki grubościennej, będącej przedłużeniem lufy. Wewnętrzny kanał szczelinowego tłumika płomienia ma średnicę większą niż kaliber lufy. W ściankach tłumika wykonane są podłużne szczeliny, rozszerzające się od powierzchni wewnętrznej do zewnętrznej. Przy przepływie gazów prochowych przez szczeliny następuje rozprężanie gazów i w rezultacie obniżenie ich temperatury.
Często tłumiki płomieni pełnią również funkcję osłabiacza podrzutu.

</doc>
<doc id="156809" url="https://pl.wikipedia.org/wiki?curid=156809" title="Lazagne">
Lazagne



</doc>
<doc id="156810" url="https://pl.wikipedia.org/wiki?curid=156810" title="Pokochała Toma Gordona">
Pokochała Toma Gordona

Dziewczyna, która pokochała Toma Gordona – powieść Stephena Kinga z 1999, wydana w Polsce przez wydawnictwo Prószyński i S-ka w tym samym roku, a następnie wznowiona w roku 2008.
Zarys fabuły.
Główną bohaterką powieści jest dziewięcioletnia dziewczynka, Trisha McFarland. Podczas wycieczki z matką i bratem Szlakiem Appalachów oddala się za potrzebą od szlaku i gubi drogę. Błądząc, oddala się coraz bardziej od terenów zamieszkanych. Jej jedynym kontaktem z cywilizacją jest walkman z radiem, dzięki któremu słucha meczów drużyny baseballowej "Red Sox", w której występuje jej ulubiony zawodnik Tom Gordon.
W czasie wielodniowej samotnej wędrówki Trisha walczy z głodem, przerażeniem i upiornymi tworami własnej wyobraźni.

</doc>
<doc id="156811" url="https://pl.wikipedia.org/wiki?curid=156811" title="Drahobysz">
Drahobysz



</doc>
<doc id="156813" url="https://pl.wikipedia.org/wiki?curid=156813" title="Drohobysz">
Drohobysz

Drohobysz, Drahobysz — notowane na obszarze Polski (Ruś Czerwona) od 1414 roku imię męskie, złożone z członów "Droho-" ("drogi") i "-bysz" (być może "pobyt, mienie", "istnienie, życie, bytowanie"). 
Niektóre średniowieczne pewne i możliwe zdrobnienia: Drobysz, Drobyszek, Drobyszko, Drosz, Droszka (masc.).
Drohobysz imieniny obchodzi 18 czerwca.

</doc>
<doc id="156814" url="https://pl.wikipedia.org/wiki?curid=156814" title="Damroka Sobiesławicówna">
Damroka Sobiesławicówna

Damroka z Sobiesławiców (zmarła przed 1280) – półlegendarna księżniczka pomorska z dynastii Sobiesławiców, córka Świętopełka II Wielkiego, fundatorka kościoła w Chmielnie.
Postać Damroki znana jest tylko z nekrologów zapisanych w klasztorach w Oliwie i Żukowie. Zapiski te przekazały datę jej śmierci: 25 maja 1223. Historycy sądzą jednak, że data roczna została dodana dopiero przez późniejszych kopistów i ją odrzucają; być może prawdziwa jest data dzienna 25 maja.
Również imię Damroka uważa się za zniekształcone – wysuwa się hipotezy, że w rzeczywistości brzmiało ono Dąbrówka, Dobrawa lub Dobrosława.
O życiu tej księżniczki wiadomo bardzo niewiele. Historyk Błażej Śliwiński wysunął hipotezę, zgodnie z którą była ona córką Świętopełka z drugiej żony. Po śmierci ojca i wojnie między jego dwoma synami, zakończonej śmiercią młodszego – Warcisława (rodzonego brata Damroki) w 1271, zwycięski brat przyrodni Mściwój II miałby odsunąć księżniczkę, umieszczając ją dożywotnio w grodzie w Chmielnie – wprawdzie w centrum swojego księstwa, ale na odludziu.
Damroka jest bohaterką kaszubskiej legendy.
Imię księżniczki Damroki nosi maszyna TBM drążąca Tunel pod Martwą Wisłą.

</doc>
<doc id="156820" url="https://pl.wikipedia.org/wiki?curid=156820" title="Adolf Josef Gerstmann">
Adolf Josef Gerstmann

Adolf Josef Gerstmann (ur. 31 lipca 1855 w Ostrowie – zm. 1921 w Stuttgarcie) – niemiecki pisarz, krytyk literacki, teatrolog, tłumacz. Przewodniczący Niemieckiego Towarzystwa Historii Teatru.
Absolwent Friedrich-Werder Gymnasium w Berlinie oraz filozofii i literatury na Uniwersytecie Berlińskim. Od 1891 roku profesor.
Debiutował jako gimnazjalista dramatem "Berlin in Paris" (grany przez tydzień w Königsstädtisches Theater). Dziennikarz w Klein Journal, felietonista i recenzent teatralny w "Berliner Nationalzeitung". Tłumacz dzieł Alfonsa Daudeta i Iwana Turgieniewa. Dramaturg Berliner Theater i Stuttgarter Hoftheater. Wydawca "Theatergeschichtliche Rückblicke". Przewodniczący Niemieckiego Towarzystwa Historii Teatru.

</doc>
<doc id="156823" url="https://pl.wikipedia.org/wiki?curid=156823" title="Bytom nad Odrą">
Bytom nad Odrą



</doc>
<doc id="156828" url="https://pl.wikipedia.org/wiki?curid=156828" title="Jadwiga Żylińska">
Jadwiga Żylińska

Jadwiga Żylińska z domu Michalska (ur. 17 sierpnia 1910 we Wrocławiu, zm. 25 kwietnia 2009 w Warszawie) – polska pisarka, prozaiczka, eseistka, autorka powieści dla młodzieży, powieści historycznych, słuchowisk i adaptacji.
Życiorys.
Córka Kazimierza Michalskiego (zm. 1956), wojskowego lekarza, uczestnika powstania wielkopolskiego. Była starszą siostrą Maliny Michalskiej, założycielki pierwszej w Polsce szkoły hathajogi. Dzieciństwo spędziła w Ostrzeszowie i Ostrowie Wielkopolskim. Absolwentka Gimnazjum Emilii Sczanieckiej w Ostrowie Wielkopolskim i Uniwersytetu w Poznaniu (studia na filologii angielskiej, ukończone w 1935 r.). Wyszła za mąż za Wiktora Żylińskiego i w okresie od 1934 do 1940 r. mieszkała w jego majątku Sołopieciszki w Nowogródzkiem, a następnie w Warszawie.
Debiutowała w 1931 r. tomikiem baśni z własnymi ilustracjami pt. "Królewicz grajek". W 1939 otrzymała pierwszą nagrodę na konkursie Wydawnictwa Bluszcz za nowelę "Spotkanie". Publikowała m.in. w czasopismach: „Tydzień”, „Moda i Życie Praktyczne”, „Przekrój”, „Odra”. Od 1951 r. współpracowała z Polskim Radiem. W okresie PRL-u miewała kłopoty z wydawaniem książek, utrzymując się wówczas z korepetycji języka angielskiego.
Na podstawie jej opowiadania i scenariusza pt. "Rozstanie" Wojciech Jerzy Has nakręcił film o tym samym tytule (Rozstanie, premiera: 23 marca 1961 r.). Publikowała także na łamach „Tygodnika Powszechnego”.
W latach 1948–1983 była członkinią Związku Literatów Polskich, od 1964 r. Polskiego PEN Clubu (członek Zarządu 1972-1976). Była członkinią Stowarzyszenia Pisarzy Polskich.
Otrzymała Krzyż Kawalerski Orderu Odrodzenia Polski. Jest laureatką Nagrody Polskiego PEN-Clubu za twórczość prozatorską (1993). W Ostrowie Wielkopolskim uhonorowana ulicą swojego imienia.
Mieszkała w Warszawie przy ul. Wiślickiej.

</doc>
<doc id="156832" url="https://pl.wikipedia.org/wiki?curid=156832" title="Odolan">
Odolan

Odolan, Odolen, Odylen – imię męskie pochodzenia słowiańskiego. Pochodzi od słowa: "(p)odołać" - "oprzeć się, stawić opór, pokonać".
Odolen imieniny obchodzi 18 listopada (według kalendarza czeskiego).
Przybywoj i Odolan (Odylen) byli to przywódcy buntu przeciw objęciu władzy przez Chrobrego po śmierci Mieszka I, pierwsi zapisani Polacy nie należący do rodu książęcego.

</doc>
<doc id="156834" url="https://pl.wikipedia.org/wiki?curid=156834" title="Funkcja fatyczna">
Funkcja fatyczna



</doc>
<doc id="156835" url="https://pl.wikipedia.org/wiki?curid=156835" title="Neosemantyzacja">
Neosemantyzacja

Neosemantyzacja – nadawanie wyrazom lub wyrażeniom nowych znaczeń. Oprócz neosemantyzacji dokonującej się pod wpływem obcym (por. kalkowanie) rozwija się neosemantyzacja rodzima. Do nowszych neosemantyzmów w języku polskim należą np. określenia „nagłośnić”, „wyciszyć sprawę”, „wnioskować o coś”, „komórka” (telefon komórkowy).

</doc>
<doc id="156838" url="https://pl.wikipedia.org/wiki?curid=156838" title="Kazimierz Grześkowiak">
Kazimierz Grześkowiak

Kazimierz Grześkowiak (ur. 4 marca 1941 w Ostrowie Wielkopolskim, zm. 12 stycznia 1999 w Lublinie) – polski pisarz, piosenkarz i artysta estradowy, kompozytor, autor tekstów piosenek, satyryk, z wykształcenia filozof.
Życiorys.
Absolwent III Liceum Ogólnokształcącego w Ostrowie Wielkopolskim. Studiował na orientalistyce Uniwersytetu Jagiellońskiego i w Seminarium Duchownym w Poznaniu. Ukończył filozofię na Katolickim Uniwersytecie Lubelskim.
Debiutował w 1967 na Festiwalu Piosenki Polskiej w Opolu. W roku 1968 zdobył Grand Prix VI KFPP, czyli nagrodę MKiS za piosenkę "Odmieniec" do muzyki Katarzyny Gärtner, a w 1970 Nagrodę Telewizji Polskiej za piosenkę "To je moje". Współpracował z Katarzyną Gärtner przy "Mszy beatowej".
Od 1969 związany z Silną Grupą pod Wezwaniem, z którą wystąpił podczas otwarcia Mistrzostw Świata w Piłce Nożnej w 1974 roku w Niemczech.
Do najbardziej znanych utworów jego autorstwa należą: "Odmieniec", "Panny z Cicibora", "Chłop żywemu nie przepuści", "W południe", "To je moje". Grześkowiak mawiał, że do śpiewania zainspirował go Jędrzej Wowro, świątkarz beskidzki. Jego pamięci dedykowana była piosenka "Salonowy świątek".
Zagrał w filmie "Rzeczpospolita babska" i do tego filmu skomponował piosenkę "Była wojna". Do filmu "Milion za Laurę" napisał (a także wykonał) piosenkę "Kawalerskie noce".
W 1979 otrzymał odznakę „Zasłużony Działacz Kultury”.
Zmarł na atak serca. Został pochowany na cmentarzu przy ul. Lipowej w Lublinie.
Pamięć o artyście.
W restauracji Hades w Lublinie serwowana była golonka à la Grześkowiak (golonka gotowana w wódce) – według przepisu Kazimierza Grześkowiaka.
26 lutego 2000 Lubelska Federacja Bardów nagrała w Studiu im. Agnieszki Osieckiej w Warszawie koncert z utworami Grześkowiaka. Materiał ten pierwotnie był przygotowywany wspólnie przez zespół i Kazimierza Grześkowiaka, do premiery jednak nie doszło z powodu śmierci artysty. Płyta CD z zapisem koncertu ("LFB Kazimierzowi Grześkowiakowi") wydana została w roku 2001, przez firmę Max Media.
Kazik Staszewski z zespołem Kazik na Żywo nagrał piosenkę Kazimierza Grześkowiaka "W południe", która znalazła się na albumie "Las Maquinas de la Muerte" oraz na koncertowym albumie "Występ". W roku 2008 Kazik nagrał solową płytę z piosenkami Silnej Grupy pod Wezwaniem zatytułowaną "Silny Kazik pod wezwaniem".
W Ostrowie Wielkopolskim uhonorowany ulicą swojego imienia.

</doc>
<doc id="156839" url="https://pl.wikipedia.org/wiki?curid=156839" title="Katalog Hipparcosa">
Katalog Hipparcosa

Katalog Hipparcosa – katalog 118 218 gwiazd, stworzony dzięki obserwacjom wykonanym przez satelitę Hipparcos, który został wystrzelony na orbitę okołoziemską 8 sierpnia 1989 roku przez Europejską Agencję Kosmiczną. Od listopada 1989 do marca 1993 z niespotykaną dotąd precyzją zbierał on dane m.in. o paralaksach i ruchach własnych gwiazd.
Katalog opublikowano w czerwcu 1997 razem z katalogiem Tycho, zawierającym dane 1 058 332 gwiazd uzyskane z innego instrumentu satelity Hipparcos, z mniejszą jednak precyzją niż w Katalogu Hipparcosa. Wersja drukowana zawierała 16 tomów i obejmowała dane tylko z Katalogu Hipparcosa, w skład dodatkowego siedemnastego tomu wchodziło 6 płyt CD-ROM z danymi obu katalogów w formacie ASCII. Całość kosztowała 400 dolarów amerykańskich.
Katalog Hipparcosa zawiera dane astrometryczne z precyzją 1 milisekundy łuku i fotometryczne ze średnią dokładnością 0,0015 (dla gwiazd o jasnościach poniżej 9). W katalogu zawarto dane wszystkich gwiazd o obserwowanych wielkościach gwiazdowych do przedziału 7,3 do 9,0 włącznie (zależnie od ich szerokości galaktycznej i typu spektralnego). Takich gwiazd jest ok. 60 000. Pozostałe obiekty w katalogu to wybrane gwiazdy świecące słabiej (dla obserwatora na Ziemi) – graniczna wielkość gwiazdowa gwiazd w katalogu to 12,4. Obiekty w katalogu noszą identyfikator HIP.
Katalog Hipparcosa jest dostępny online na stronie ESA.

</doc>
<doc id="156842" url="https://pl.wikipedia.org/wiki?curid=156842" title="Rzeżucha">
Rzeżucha

Rzeżucha ("Cardamine" L.) – rodzaj roślin z rodziny kapustowatych. Należy do niego ok. 260 gatunków szeroko rozprzestrzenionych na kuli ziemskiej, zwłaszcza na półkuli północnej. Do rodzimej flory polskiej należy 9 gatunków w wąskim ujęciu rodzaju i 12 po włączeniu tu rodzaju żywiec ("Dentaria"). Rośliny tu zaliczane występują na siedliskach wilgotnych, zarówno łąkowych jak i leśnych. Niektóre gatunki uprawiane są jako rośliny ozdobne.
Zwyczajowa nazwa "rzeżucha" w języku polskim stosowana jest także w odniesieniu do spożywanych jako warzywo siewek pieprzycy siewnej ("Lepidium sativum").
Rozmieszczenie geograficzne.
Rodzaj rozprzestrzeniony na wszystkich kontynentach z wyjątkiem Antarktydy, przy czym zdecydowana większość gatunków występuje na półkuli północnej. Centrum zróżnicowania jest Daleki Wschód i Himalaje, gdzie występuje 70 gatunków. W Europie rośnie 36 gatunków, w Ameryce Północnej – 39. Gatunki występujące na półkuli południowej (Ameryka Południowa, Australia, Nowa Zelandia) spotykane są tam na obszarach górskich.
Na obszarze Polski występuje naturalnie 10 gatunków (9 według ujęcia "Plants of the World online") tradycyjnie zaliczanych do rodzaju rzeżucha ("Cardamine") oraz 4 gatunki z rodzaju żywiec ("Dentaria"), współcześnie włączane do rodzaju "Cardamine". Dwa gatunki mają status antropofitów.
Podawany jest z Polski gatunek pochodzenia mieszańcowego – "Cardamine × ambigua" O.E.Schulz (mieszaniec rzeżuchy łąkowej i gorzkiej). Wymieniany w randze gatunku takson jako "C. dentata" Schult. lub "C. palustris" (Wimm. et Grab.) Peterm. stanowi według The Plant List oraz Plants of the World Online synonim podgatunku rzeżuchy łąkowej – "C. pratensis" subsp. "paludosa" (Knaf) Celak.
Biologia.
Rośliny jednoroczne, dwuletnie i byliny. Kwiaty zapylane są przez owady, występuje też samopylność. Podstawowa haploidalna liczba chromosomów x= 7, 8.
Systematyka.
Przez długi czas popularne było wąskie ujęcie rodzaju zaproponowane przez Karola Linneusza w 1753/54, a nie rozszerzone poprzez przyłączenie rodzaju "Dentaria", zaproponowane przez Heinricha J.N. von Crantza w 1769. W 1903 wydana została monografia poświęcona rodzajowi napisana przez Otto E. Schulza (zawierała klasyfikację 116 znanych wówczas rodzajów). Schulz wyróżnił w obrębie rodzaju 13 sekcji z największą "Cardamine" (="Eucardamine" O.E. Schulz) liczącą 60 gatunków. 6 spośród pozostałych sekcji było monotypowych. W szerszym ujęciu rodzaju wyróżniane były także sekcje "Dentaria" i "Eutreptophyllum", przez większość botaników wyodrębniane w rodzaj żywiec ("Dentaria"). Klasyfikacja ta została skrytykowana w 1988 jako sztuczna, oparta na niewielkim zestawie cech. W nowym ujęciu, potwierdzanym następnie w badaniach filogenetycznych, włączono do rodzaju "Cardamine" grupę gatunków stanowiących podrodzaj "Dentaria".
Rodzaj jest bardzo trudny do klasyfikacji ze względu na bardzo złożoną historię ewolucyjną (w tym z powtarzającymi się krzyżowaniami między gatunkami ancestralnymi, tak że w efekcie drzewo filogenetyczne rodzaju ma postać sieci), a poza tym wielkie zróżnicowanie morfologiczne i kariotypów (znaczny udział poliploidów). Badania molekularne potwierdzają gwałtowną i niedawną specjację w obrębie tego rodzaju, w tym związaną z licznymi, długodystansowymi kolonizacjami odległych części świata.
Rodzaj zaliczany jest wraz z ośmioma innymi do plemienia "Cardamineae".
"Dentaria" L., "Dracamine" Nieuwl., "Heterocarpus" Phil., Iti Garn.-Jones &amp; P. N. Johnson, "Loxostemon" Hook. f. &amp; Thomson, "Porphyrocodon" Hook. f., "Sphaerotorrhiza" (O. E. Schulz) Khokhrjakov.
Rodzaj z plemienia "Cardamineae", z rodziny kapustowatych ("Brassicaceae"), z rzędu kapustowców ("Brassicales") należącego do kladu różowych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Takht.), nadrząd "Capparanae" Reveal, rząd kaparowce ("Capparales" Hutch.), podrząd "Capparineae" Engl., rodzina kapustowate ("Brassicaceae" Burnett), plemię "Cardamineae" Dumort., podplemię "Cardamininae" Prantl in Engl. &amp; Prantl, rodzaj rzeżucha ("Cardamine" L.).

</doc>
<doc id="156843" url="https://pl.wikipedia.org/wiki?curid=156843" title="Rene Felber">
Rene Felber



</doc>
<doc id="156845" url="https://pl.wikipedia.org/wiki?curid=156845" title="Lynn Conway">
Lynn Conway

Lynn Conway (ur. 2 stycznia 1938 w White Plains, Nowy Jork) – amerykańska specjalistka nauk komputerowych i wynalazca.
Życiorys.
W latach 60. pracowała dla IBM (formalnie jako mężczyzna), gdzie wyróżniła się opracowaniem techniki uogólnionej, dynamicznej obsługi instrukcji. W 1968 została zwolniona, gdy ujawniła przełożonym, że jest osobą transseksualną przygotowującą się do przyjęcia żeńskiej roli. Już wcześniej podjęła taką próbę, jednak w końcu lat 50. nie istniał w USA odpowiedni klimat dla tego rodzaju technik medycznych.
Po utracie pracy i zakazie kontaktów z dziećmi rozpoczęła karierę od początku, zatrudniając się jako programistka. W 1973 dołączyła do zespołu Xerox PARC, gdzie pracowała na projektowaniem układów VLSI. Wspólnie z Carverem Meadem napisała w 1980 fundamentalną pracę "Introduction to VLSI Systems", która stała się potem podstawowym podręcznikiem na wielu uczelniach świata.
Na początku lat 80. pracowała dla DARPA, w dziale strategicznego przetwarzania danych, w 1985 została profesorem w University of Michigan. W 1999 ujawniła publicznie swoją transseksualną przeszłość, gdy zorientowała się, że może wyjść na światło dzienne jej epizod pracy w IBM. Od tej chwili jest znanym rzecznikiem praw transseksualistów.

</doc>
<doc id="156846" url="https://pl.wikipedia.org/wiki?curid=156846" title="Edzard Schaper">
Edzard Schaper

Edzard Schaper (ur. 30 września 1908 w Ostrowie Wielkopolskim - zm. 29 stycznia 1984 w Bernie) - niemiecki pisarz emigracyjny, działacz na rzecz pokoju na świecie.
Urodził się w Ostrowie Wielkopolskim w rodzinie niemieckiego wojskowego. W 1920 jego rodzina przeniosła się do Hanoweru. Absolwent konserwatorium w Hanowerze. Przebywał w Niemczech, Danii, Norwegii, Estonii. Przyjął obywatelstwo fińskie i walczył w wojnie fińsko-radzieckiej 1940 roku. Otrzymał dwa zaoczne wyroki śmierci (w Niemczech i ZSRR). Później mieszkał w Szwecji i w Szwajcarii.
Działacz na rzecz pokoju na świecie, orędownik niezależności państw bałtyckich, przeciwnik komunizmu i nazizmu. 
Laureat nagród:

</doc>
<doc id="156847" url="https://pl.wikipedia.org/wiki?curid=156847" title="Kościół Palmariański">
Kościół Palmariański

Kościół Jeden, Święty, Katolicki, Apostolski i Palmariański, Kościół Palmariański – wspólnota wyznaniowa, powstała w Hiszpanii w latach siedemdziesiątych XX wieku.
Centrum religijne tego Kościoła znajduje się w Andaluzji w miejscowości El Palmar de Troya.
Historia.
Powstanie Kościoła Palmariańskiego związane było z objawieniami, których miał doznawać od 30 marca 1968 roku w El Palmar de Troya w Hiszpanii agent ubezpieczeniowy Clemente Domínguez y Gómez. W widzeniu z 30 września 1969 roku Matka Boska z Góry Karmel miała potępić „progresywistyczną herezję Kościoła soborowego”. Wedle Domíngueza większość kardynałów, biskupów i księży popadła w apostazję, sam zaś papież Paweł VI stał się niewinną ofiarą masonerii i komunizmu, które faktycznie rządzą Kościołem. Papież miał być, zdaniem Domíngueza, poddawany wpływowi środków narkotycznych i przetrzymywany wbrew swojej woli w granicach Watykanu. Kościół rzymskokatolicki odrzucił prawdziwość tych objawień.
W grudniu 1975 roku, w myśl otrzymanych podczas objawień wskazówek, Clemente Domínguez y Gómez założył własną wspólnotę religijną – Zakon Karmelitów od Najświętszego Oblicza w braterstwie z Jezusem i Maryją. Pięciu jego członków, w tym założyciel, zostało 11 stycznia 1976 roku wyświęconych (z punktu widzenia Kościoła Rzymskiego „ważnie, ale niegodnie”) przez katolickiego arcybiskupa Pierre'a Martina Ngô Đình Thụca, który w wyniku tych święceń został ekskomunikowany przez papieża Pawła VI. Kilka dni później – 11 stycznia 1976 roku – Pierre Martin Ngô Đình Thục konsekrował pięciu biskupów, wśród których był Domínguez.
W maju 1976 roku o. Clemente stracił wzrok w wypadku samochodowym. Miewał jednak rzekomo dalsze objawienia Jezusa Chrystusa, który przepowiedział mu tiarę i wielką misję odnowienia Kościoła poprzez walkę z herezją oraz nazwał go swym Podwikariuszem, z prawem automatycznej sukcesji po śmierci Pawła VI. Po wypadku „biskup Clemente” zmienił imię zakonne na Ferdynand, na pamiątkę króla Ferdynanda III Świętego.
W 1978 roku Clemente Domínguez y Gómez ogłosił się zatem papieżem Grzegorzem XVII i 15 sierpnia został koronowany w Sewilli przez czterech spośród mianowanych uprzednio przez siebie kardynałów. Zgodnie z wyznawaną doktryną Grzegorz XVII miał być ostatnim papieżem, którego przeznaczeniem była śmierć na krzyżu w Jerozolimie. Jest traktowany przez Kościół Rzymski jako antypapież. Wedle różnych źródeł w 1976 roku w Kościele Palmariańskim konsekrowano 48 biskupów, w roku następnym jedenastu, jednego w 1978 i 1981, dwóch w 1994, jednego w 1995, po dwóch w 1997 i 1998 oraz trzech w 2000 roku. Owych więcej niż siedemdziesięciu biskupów, popieranych przez grupy wiernych w wielu krajach (Hiszpanii, Irlandii, Wielkiej Brytanii, Francji, Niemczech, Szwajcarii, Włoszech, Kanadzie, Stanach Zjednoczonych Ameryki, Kolumbii, Brazylii, Argentynie i Nigerii), nazywa siebie „prawdziwym Kościołem”, poza którym „nie ma zbawienia”.
5 listopada 2000 roku osiemnastu biskupów Kościoła Palmariańskiego oraz siedem sióstr zakonnych zostało wyklętych przez Grzegorza XVII, prawdopodobnie z powodu próby „katolicyzacji” życia religijnego. Byli palmarianie szukali pomocy w innych odłamach tradycjonalistów. Z wyklętymi biskupami pozostali wierni kanadyjscy. Grzegorz XVII, w kazaniu z 20 listopada 2000 roku, stwierdził, że najbliższe Kościołowi Palmariańskiemu, spośród tradycjonalistów niemieckich, jest Bractwo Świętego Piusa X. Grzegorz XVII ogłosił 47 oficjalnych dokumentów, a w swej bazylice zwołał pierwszą sesję „Świętego, Wielkiego i Dogmatycznego Soboru Palmariańskiego”. Odbył kilka wizyt zagranicznych, w tym do Ameryki Łacińskiej i po Europie. Kanonizował Francisco Franco i Krzysztofa Kolumba.
Do 1983 r. wspólnota stosowała ryt trydencki, później w znaczący sposób liturgię uproszczono; zredukowano ją niemal do samych słów konsekracji. W kwestiach obyczajowych głosi bardzo rygorystyczną naukę, ma kilkadziesiąt tysięcy członków, głównie w Hiszpanii i Ameryce Łacińskiej.
21 marca 2005 roku zmarł założyciel Kościoła, papież Grzegorz XVII. Na jego następcę wybrano Manuela Alonsa Corrala, który przybrał imię Piotra II. Na konklawe po śmierci Piotra II (zm. 15 lipca 2011) wybrano Sergia Maríę (Grzegorz XVIII). Maria zakochał się, zrezygnował z godności papieża i opuścił Kościół Palmariański. 22 kwietnia 2016, jego następcą został Markus Josef Odermatt, jako papież Piotr III.

</doc>
<doc id="156849" url="https://pl.wikipedia.org/wiki?curid=156849" title="Lucio Colletti">
Lucio Colletti

Lucio Colletti (ur. 8 grudnia 1924 r. w Rzymie – zm. 3 listopada 2001 r. w Venturina) – filozof polityki, profesor filozofii na Uniwersytecie w Rzymie.
Marksistą stał się na przełomie lat czterdziestych i pięćdziesiątych XX wieku pod wpływem Galvano della Volpego. Marksizm był według Collettiego filozofią zdecydowanie antyheglowską, a jej źródeł należy szukać raczej w epistemologii Immanuela Kanta i filozofii społecznej Jana Jakuba Rousseau. Za uleganie wpływom G. W. F. Hegla krytykował Fryderyka Engelsa oraz Włodzimierza I. Lenina i przeciwstawiał im całkowicie antyspekulatywną myśl Karola Marksa.
Colletti aktywnie uczestniczył w dyskusjach ideologicznych i teoretycznych we włoskim ruchu komunistycznym. Był jednym z autorów oraz sygnatariuszy Manifestu 101, który był protestem członków PCI przeciwko krwawemu stłumieniu węgierskiej rewolucji 1956 przez Armię Radziecką. Do 1964 roku był członkiem Włoskiej Partii Komunistycznej. W 1974 roku w książce "Intervista politico-filosofica" ogłosił – w związku z odkryciem w marksowskiej analizie kapitalizmu dialektyki heglowskiej – zerwanie z marksizmem.
Do końca życia pozostał aktywnym zawodowo profesorem filozofii na Uniwersytecie w Rzymie.
Najważniejsze prace:

</doc>
<doc id="156852" url="https://pl.wikipedia.org/wiki?curid=156852" title="Fibre Channel">
Fibre Channel

Fibre Channel – standard magistrali szeregowej definiujący wielowarstwową architekturę, która służy do przesyłania danych przez sieć.
Fibre Channel definiuje atrybuty warstwy fizycznej, transportowej, a także obsługę protokołów wyższych warstw takich jak TCP/IP, SCSI-3 i innych. Jest stosowany w sieciach SAN. Niezależnie od nazwy, Fibre Channel pracuje zarówno na połączeniach galwanicznych (prawie zawsze miedzianych), jak i światłowodach.
Historia.
Początek opracowania protokołu Fibre Channel datowany jest na 1988. Protokół ten miał być uproszczoną wersją magistrali HIPPI wykorzystywanego do łączenia ze sobą superkomputerów. HIPPI wykorzystywał ciężkie 50-parowe przewody podłączane za pomocą ogromnych wtyczek, posiadał także bardzo ograniczoną długość.
Fibre Channel stworzono początkowo jako uproszczenie kabli i wtyczek oraz zwiększenie długości przewodów, a nie zwiększenia prędkości medium. Dopiero w późniejszym czasie skupiono się nad obsługą protokołu SCSI, dzięki czemu udostępniono o wiele większe przepływności i elastyczność w podłączaniu większej liczby urządzeń. W dalszej kolejności dodano obsługę kolejnych protokołów wyższych warstw, wspomnianego SCSI, ATM oraz TCP/IP. Mimo tego SCSI pozostało głównym protokołem wykorzystywanym w FC.
Opis.
Fibre Channel jak wiele innych znanych protokołów jest protokołem warstwowym. Zawiera 5 warstw, nazwanych:
Historycznie produkty Fibre Channel pracowały z przepływnościami odpowiednio 1 Gb/s oraz 2 Gbit/s. Standardy szybkości 4 Gbit/s i 10 Gbit/s zostały ratyfikowane i od roku 2006 są powszechnie stosowane zarówno w adapterach serwerów, jak i w zewnętrznych urządzeniach peryferyjnych, takich jak napędy taśmowe (LTO4) lub macierzach dyskowych. Standard 8 Gbit/s został także opracowany i od połowy roku 2008 są już dostępne w sprzedaży przełączniki z portami FC o tej szybkości. Produkty oparte na standardach 1, 2, 4 i 8 Gbit/s powinny ze sobą współpracować, jakkolwiek standard 10 Gbit/s wymaga całkowitej zmiany.
Obecnie większość producentów stosuje przełączniki FC w wersji 4 Gbps lub 8 Gbps.

</doc>
<doc id="156857" url="https://pl.wikipedia.org/wiki?curid=156857" title="Host Bus Adapter">
Host Bus Adapter

W terminologii komputerowej HBA (ang. "Host Bus Adapter" lub "Host Controller", "Host Adapter") to kontroler (mostek) umożliwiający komunikację pomiędzy szyną systemową komputera, a inną szyną lub kanałem komunikacyjnym. Mówiąc prościej HBA łączy komputer (ang. "host system") z siecią lub urządzeniami pamięci masowych.
HBA może być zarówno dedykowanym chipem, jak również częścią większego mikroukładu (np. mostka południowego w komputerze PC). W pierwszym przypadku mamy najczęściej do czynienia z niezintegrowaną kartą rozszerzenia, instalowaną poprzez złącze płyty głównej (np. PCI lub PCI Express). Układy HBA są również montowane bezpośrednio na płycie głównej komputera.
Termin HBA głównie używany jest w odniesieniu do kontrolerów Fibre Channel, SCSI, ESDI, SATA, ATA. Określenie "Host Adapter" używane jest także w odniesieniu do kontrolerów Ethernet, USB i FireWire.

</doc>
<doc id="156861" url="https://pl.wikipedia.org/wiki?curid=156861" title="Bellona (mitologia)">
Bellona (mitologia)

Bellona (staroitalska Duellona) – rzymska bogini wojny, przypuszczalnie pochodzenia sabińskiego, żona bądź siostra Marsa.
W jej świątyni na Polu Marsowym przyjmowano poselstwa krajów niezaprzyjaźnionych z Rzymem i wodzów ubiegających się o triumf. Przed świątynią, obok kolumny zwanej "wojenną", odbywało się wypowiadanie wojny państwom niegraniczącym z Rzymem. Tam też Senat przyjmował wodzów powracających z wypraw wojennych.
Bellonę identyfikowano głównie z grecką boginią Enyo, a także (w połowie I wieku p.n.e.) z kapadocką Ma. Jej kapłani – "bellonarii" lub "fanatici" – przenieśli do Rzymu azjatyckie formy kultu bogini, co połączone było z piciem krwi zwierząt ofiarnych i smarowaniem nią całego ciała. Przedstawiano ją w hełmie i z dzidą w ręku, powożącą rydwanem Marsa. Kapłani Bellony charakteryzowali się ciemnym ubraniem i czarnym runem na głowie, natomiast ich boginię przedstawiano jako postać o odrażających rysach, zbliżonych do tradycyjnego wyobrażenia furii.
W sztuce w czasach nowożytnych postać Bellony wykorzystywali m.in. Guercino, Charles Le Brun, Lucas van Leyden i Rembrandt.

</doc>
<doc id="156862" url="https://pl.wikipedia.org/wiki?curid=156862" title="Jakob Stampfli">
Jakob Stampfli



</doc>
<doc id="156863" url="https://pl.wikipedia.org/wiki?curid=156863" title="Delegatura Rządu na Kraj">
Delegatura Rządu na Kraj

Delegatura Rządu na Kraj – tajny naczelny organ władzy administracyjnej w okupowanej Polsce, utworzony w 1940 r., składający się z departamentów. Na jej czele stał Delegat Rządu na Kraj, podporządkowany Rządowi RP na uchodźstwie, a od 1944 wicepremier w tym rządzie. Delegatura kierowała pracą pionu cywilnego Polskiego Państwa Podziemnego. Jej zadaniami było utrzymanie ciągłości instytucji państwowych, zapewnienie normalnego funkcjonowania państwa, przygotowanie do przyjęcia kontroli nad krajem po zakończeniu wojny, rejestracja poczynań okupantów i dokumentacja zbrodni wojennych, ochrona i ratowanie zagrożonych dóbr kultury.
15 listopada 1942 Polityczny Komitet Porozumiewawczy zaakceptował statut Delegatury, opracowany przez Delegata Rządu na Kraj Jana Piekałkiewicza.
Struktura organizacyjna.
W strukturze Polskiego Państwa Podziemnego działały trzy Delegatury Rządu:
a także wydzielone jednostki, jak Komórka „Zachód”.
Biuro Delegata Rządu na Kraj składało się z następujących jednostek organizacyjnych:
Delegatura miała również strukturę terenową. Dzieliła się na
(na ziemiach włączonych do III Rzeszy):
W Generalnym Gubernatorstwie funkcjonowały:
Na ziemiach wschodnich Rzeczypospolitej Polskiej działały:
W marcu 1943 działacz Rady Pomocy Żydom „Żegota” Witold Bieńkowski ps. „Wencki” powołał Referat Żydowski Delegatury Rządu na Kraj.
Delegatura Rządu na Kraj została poważnie zagrożona w 1944 współpracą wywiadowczą NKWD i gestapo. 17 kwietnia 1944 specjalna grupa bojowa przy Sztabie Głównym Armii Ludowej, dowodzona przez ppłk. Jerzego Fonkowicza przeprowadziła we współpracy operacyjnej z gestapo akcję zdobycia archiwum Delegatury Rządu na Kraj przy ul. Poznańskiej 12 w Warszawie. W jej wyniku rozbiciu uległa newralgiczna sieć konspiracji Armii Krajowej, a AL uzyskała dane o przedwojennych agentach policji w szeregach ruchu komunistycznego.
Po powstaniu warszawskim państwo podziemne uległo rozpadowi. Zastępca Delegata na Kraj Adam Bień pisał: "„Delegatura jako całość jest rozbita (...)Klęska powstania w pełni prawie zlikwidowała pracę wszystkich departamentów Delegatury.”".
Organem prasowym Delegatury był miesięcznik "Rzeczpospolita Polska".

</doc>
<doc id="156864" url="https://pl.wikipedia.org/wiki?curid=156864" title="Bellona (czasopismo)">
Bellona (czasopismo)

Bellona (od "Bellona" lub "Duellona", bogini wojny w mitologii rzymskiej) – czasopismo o tematyce wojskowej wydawane od 1918 do 1939 w Warszawie jako miesięcznik a następnie kwartalnik przez Wojskowy Instytut Naukowo-Wydawniczy przy szefie Sztabu Generalnego Wojska Polskiego.
Geneza.
Pierwszym w Polsce inicjatorem wydawania periodyku o znamiennym tytule nawiązującym do rzymskiej bogini wojny był ówczesny podpułkownik Armii Królestwa Polskiego Ignacy Prądzyński. Pragnął stworzyć czasopismo dbające o rozwój intelektualny i myśli wojskowej niezależnej od doktryny i skostniałych regulaminów Carskiej Armii. Periodyk miał promować nowe doktryny stosowane w armiach państw zachodnich wśród korpusu oficerskiego Królestwa Polskiego. Prądzyński przedstawił tę propozycję księciu Konstantemu w 1824 roku, jednak została ona stanowczo odrzucona.
Powstanie pisma.
Do wydawania wojskowego periodyku pod tytułem nawiązującym do propozycji generała Prądzyńskiego powrócono dopiero w 1911 roku, kiedy to polskie organizacje niepodległościowe usiłowały nieskutecznie wydać we Lwowie „Bellonę Polską”. Do realizacji pierwotnego zamysłu generała udało się przystąpić dopiero po powstaniu 22 lipca 1917 roku Wydziału I studiów nad Wojskowością Polską w ramach Komisji Wojskowej Tymczasowej Rady Stanu. Prace nad pierwszym wydaniem czasopisma nabrały tempa 1 października 1917, gdy stanowisko szefa wydziału objął Wacław Tokarz (7 V 1873 – 3 V 1937). Dzięki umiejętności pokonywania przeszkód stawianych przez niemieckie władze okupacyjne i cenzurę, która domagała się dostarczania tekstów do oceny w języku niemieckim. Szef Sztabu Polskich Sił Zbrojnych generał Tadeusz Rozwadowski (19 maja 1866 – 18 października 1928) specjalnym rozkazem datowanym na 28 grudnia 1917 roku mianował Wacława Tokarza redaktorem naczelnym miesięcznika „Bellona”.
Pierwszy numer ukazał się w lutym 1918 roku (z datą 1 stycznia) w języku polskim, nakładem 1000 egz. Drukarni Państwowej Królestwa Polskiego. Periodyk opatrzony był adnotacją w języku niemieckim „geprüft und zum Druck zugelassen von der Presseabteilung des Großen Generalstabes”. Pierwsze numery dostarczane były oficerom wszystkich broni podczas wszelkiego rodzaju szkoleń. Wzbudziły one duże zainteresowanie i przyczyniły się do uaktywnienie wielu wartościowych jednostek na polu naukowym. Pierwsze artykuły zawierały wiele informacji ogólnowojskowych, poruszały zagadnienia taktyki i wyposażenia. Nie zabrakło również materiałów z historii wojskowości oraz analiz z toczących się w niedalekiej przeszłości kampanii trwającej jeszcze wówczas wojny. Wraz z odzyskaniem niepodległości „Bellona” stała się w pełni naukowym pismem ogólnowojskowym.
Historia.
W 1920 roku redakcja rozpoczęła funkcjonowanie w ramach nowo utworzonego Wojskowego Instytutu Naukowo–Wydawniczego Ministerstwa Spraw Wojskowych. Na łamach „Bellony” prezentowano poglądy na temat sztuki wojennej, fortyfikacji oraz geografii wojskowej. Nie zabrakło również stałego działu poświęconego historii wojskowości. Publikowano również opracowania i wyciągano wnioski z przebiegu działań wojennych z lat 1914–1918, jak i 1919–1920.
W latach 1922–1924 na łamach „Bellony” prowadzono przegląd broni i służb oraz ogólnych zagadnień wojskowych w dziale "„Przegląd fachowo-wojskowy”". Odstąpiono jednak od tego, gdy poszczególne bronie główne i techniczne rozpoczęły wydawanie własnych periodyków w formie przeglądów specjalistycznych. Po tych zmianach położono nacisk na aspekty ogólnowojskowe, związane ze szkoleniem wyższych kadr dowódczych, oraz ze szkoleniem kadr oficerskich Sztabu Generalnego. Ze względu na zmianę profilu czasopisma wysłano do wszystkich korpusów oficerskich zapotrzebowanie na tego typu artykuły. Aby nie ucierpiała na tym jakość naukowa publikacji, autorzy artykułów byli zaopatrywani w specjalne informacje bibliograficzne. W tym celu wydawano „Komunikat Bibliograficzny” Centralnej Biblioteki Wojskowej, który zawierał informacje o wszystkich publikacjach z zakresu wojskowości ukazujących się zarówno w Polsce, jak i za granicą.
Autorzy artykułów korzystali również z zasobów Centralnego Archiwum Wojskowego. W redagowaniu pisma okazała się również bardzo pomocna Centralna Komisja Słownictwa Wojskowego, której zadaniem było ujednolicenie bardzo zróżnicowanej terminologii wojskowej, gdyż oficerowie korzystali ze słownictwa armii: francuskiej, niemieckiej, rosyjskiej czy austro-węgierskiej.
Na łamach „Bellony” ukazywały się również cyklicznie recenzje publikacji naukowych, poświęcone zagadnieniom szeroko pojętej wojskowości. Ostateczny kształt „Bellona” przyjęła w 1936 roku, kiedy to został do niej wcielony ukazujący się od 1926 roku „Przegląd Wojskowy”, na łamach którego prezentowano zagraniczną myśl wojskową. Jednocześnie miesięcznik „Bellona” przekształcono w kwartalnik. Zmiana ta jednak nie była odczuwalna, gdyż już od 1927 roku poszczególne zeszyty były spinane w tomy zawierające po 2-4 zeszyty i tak oprawione i opisane były przesyłane do jednostek wojskowych. Poza tym, dla ułatwienia korzystania z wydanych w poprzednich latach publikacji, postanowiono połączyć zeszyty w tomy. W celu sprawnego i prawidłowego połączenia do bibliotek wojskowych i uniwersyteckich przesłano odpowiednie instrukcje.
Redakcja i autorzy.
Redakcją „Bellony” zajął się, po odejściu płk. Tokarza (luty 1927 – listopad 1928), mjr Marian Porwit (25 września 1895 – 26 kwietnia 1988), następnie mjr Maciej Qurirt, płk Leon Różycki (1887–1939), który pełnił tę funkcję w latach 1933–1935. Jego następcą był Leon Koc (1892–1954), który redagował „Bellonę” do 1938 roku. Ostatnim przedwojennym redaktorem był ppłk Kazimierz Ryziński. Redaktorzy „Bellony” pełnili również funkcje szefów Wojskowego Instytutu Naukowo Wydawniczego. Wszyscy redaktorzy posiadali również tytuły oficerów dyplomowanych, co miało świadczyć o ich dobrym przygotowaniu merytorycznym.
Na kartach „Bellony” swoje prace publikowało ponad 180 autorów, w tym większość wykładowców Wyższej Szkoły Wojennej w Warszawie, między innymi gen. Kazimierz Sosnkowski, gen. Tadeusz Kutrzeba, gen. Kazimierz Fabrycy, mjr Jan Kosina oraz wielu innych oficerów Wojska Polskiego.
Redaktorzy naczelni w latach 1918–1939.
Redaktorami czasopisma byli kolejni szefowie Wojskowego Instytutu Naukowo-Wydawniczego (od 1934 – Wojskowego Instytutu Naukowo-Oświatowego):
Na emigracji.
Po przerwie spowodowanej działaniami wojennymi, wznowiono w 1940 roku wydawanie „Bellony” w Londynie jako miesięcznika. W następnych latach zeszyty były wydawane nakładem Sztabu Naczelnego Wodza. W 1947 miesięcznik przekształcono w kwartalnik, ukazujący się do 1967 roku nakładem Instytutu Polskiego i Muzeum im. gen. Sikorskiego (ostatni rok wydawniczy – 1964).
PRL.
W Polsce Ludowej reaktywowano "Bellonę" w 1945 roku (red. Apoloniusz Zawilski). W 1950 przestała się ukazywać. Jednocześnie, jako konkurencję dla periodyku ukazującego się na obczyźnie, Ministerstwo Obrony Narodowej w 1950 roku rozpoczęło wydawanie miesięcznika „Myśl Wojskowa”, przekształconego w 1970 roku w kwartalnik, który nieprzerwanie ukazywał się do 2006 roku.
III RP.
W styczniu 2007, nawiązując do przedwojennej tradycji oraz do pisma wydawanego na emigracji, przekształcono kwartalnik „Myśl Wojskowa” w „Kwartalnik Bellona” ukazujący się do dzisiaj.

</doc>
<doc id="156865" url="https://pl.wikipedia.org/wiki?curid=156865" title="Arizona Cardinals">
Arizona Cardinals

Arizona Cardinals – zawodowy zespół futbolu amerykańskiego z siedzibą w Phoenix w stanie Arizona. Drużyna jest obecnie członkiem Dywizji Zachodniej konferencji NFC ligi NFL.
Cardinals są najstarszym, nieprzerwanie działającym amerykańskim zespołem futbolowym. Zespół założono w roku 1898 w Chicago, pod nazwą Morgan Athletic Club. Następnie klub przemianowano na Racine Normals, w nawiązaniu do "Normal Park" przy chicagowskiej Racine Avenue, gdzie zespół miał siedzibę. Po wprowadzeniu purpurowych strojów nazwę zmieniono na Racine Cardinals (ang. "cardinal red" – purpura). Nowy kolor został przejęty od drużyny Uniwersytetu Chicagowskiego, "Maroons".
W roku 1920 zespół stał się członkiem ligi NFL i po raz kolejny zmienił nazwę. Aby odróżnić się od nowo powstałej drużyny z Racine w stanie Wisconsin, klub przemianował się na Chicago Cardinals. W roku 1944, podczas trudnego kadrowo czasu II wojny światowej, Cardinals na jeden sezon połączyli się z drużyną Pittsburgh Steelers, tworząc efemeryczny zespół Card-Pitt. W roku 1960 przeniesiono siedzibę klubu do Saint Louis w stanie Missouri, a w ślad za nią zmieniono nazwę – na St. Louis Cardinals. Zespół niekiedy nazywano "St. Louis Football Cardinals", dla odróżnienia od jego imiennika – drużyny bejsbolowej. Po nieudanej kampanii na rzecz budowy stadionu "stricte" futbolowego w Saint Louis, klub przeniesiono w roku 1988 w okolice Phoenix. Tam przez pewien czas zespół korzystał z uniwersyteckiego stadionu "Sun Devil Stadium" na przedmieściach miasta Tempe, w którym ulokowano też siedzibę władz klubu i obiekty treningowe. Zespół grał u "Sun Devils" pod nazwą Phoenix Cardinals, zanim ostatecznie zaczął się tytułować słowem "Arizona" od sezonu 1994. Rok 2006 Cardinals rozegrali na stadionie "University of Phoenix Stadium" w Glendale, na przedmieściach Phoenix. Co roku zespół przeprowadza treningi letnie na terenie "Northern Arizona University", we Flagstaff.
Mimo przeprowadzki do Missouri, a później do Arizony, zespół przez dziesięciolecia pozostawał we wschodnich dywizjach i konferencjach ligi. Gdy przed sezonem roku 1953 NFL podzielono na konferencję wschodnią i zachodnią, Cardinals umieszczono na wschodzie, zaś Chicago Bears na zachodzie. Po połączeniu lig AFL i NFL w sezonie roku 1970 zespół ponownie trafił na wschód konferencji. Dopiero w trakcie gruntownej przebudowy ligi w roku 2002 Cardinals stali się członkami zachodu.
Cardinals od dawna znani są jako zespół przegrywający, zapisujący się w annałach dyscypliny raczej ze względu na walkę o przetrwanie niż mnogość zapadających w pamięć zwycięstw boiskowych. Drużyna zdobyła tytuł "Mistrza NFL" w latach 1925 oraz 1947 i zagrała o ten tytuł w roku 1948. Sukcesy lat tuż po wojnie stanowią chlubny okres wielkiego odrodzenia drużyny, którą wyśmiewano podczas roku 1944, w którym występując jako Card-Pitt nie wygrała żadnego meczu w sezonie. Od tego pamiętnego powrotu zespół nie zdobył już żadnego tytułu w lidze: Cardinals, obok beniaminka ligi – Houston Texans, są jedynym zespołem w NFL, który nie wystąpił też w meczu o mistrzostwo konferencji. Od roku 1947 drużynie udało się tylko dwukrotnie zdobyć pierwsze miejsce w swojej dywizji, podczas udanych sezonów lat 1974-75, gdy zaskarbili sobie przydomek "The Big Red". Mimo że działają w zawodowym futbolu najdłużej w całych Stanach Zjednoczonych, Cardinals mają słabe dokonania w meczach fazy play-off: 2 razy wygrali, przegrywając 5 mieczów. Warto jednak dodać, że w roku 1998 wygrali z Dallas Cowboys, występując jako "dzika karta".
Zawodnicy polskiego pochodzenia w Cardinals: John Badaczewski (1948).

</doc>
<doc id="156866" url="https://pl.wikipedia.org/wiki?curid=156866" title="Lucien Goldmann">
Lucien Goldmann

Lucien Goldmann (ur. 20 lipca 1913 w Bukareszcie, zm. 8 października 1970 w Paryżu) – filozof francuski, przedstawiciel strukturalizmu genetycznego.
Życiorys.
Goldmann studiował literaturę i prawo w Bukareszcie, które to studia kontynuował następnie w Wiedniu, Zurychu i Paryżu (od 1934). W okresie wojny przebywał w Szwajcarii, współpracując z Jeanem Piagetem, a następnie przeniósł się do Paryża, gdzie mieszkał do śmierci.
W latach 1946–1959 pracownik paryskiego Centre National de la Recherche Scientifique. W 1956 r. otrzymał doktorat ès lettres na Sorbonie; od 1956 był profesorem paryskiej École Pratique des Hautes Études. Od 1961 r. zatrudniony na stanowisku profesora i kierował badaniami w zakresie socjologii literatury w Instytucie Socjologii na Université Libre w Brukseli. Aktywny badacz i organizator badań; wydawał kolejne tomy ze spotkań międzynarodowych poświęconych socjologicznym badaniom literatury i sztuki.
Uważany był i sam się uważał za ucznia Györgya Lukácsa, w odróżnieniu jednak od którego – mimo przekonań socjalistycznych i zainteresowań politycznych – nie związał się organizacyjnie z ruchem komunistycznym. Myśl Goldmanna wyznaczyły cztery inspiracje teoretyczne: G.W.F. Hegel, Karol Marks, György Lukács, Jean Piaget, a jego stanowisko określa się jako strukturalizm genetyczny.

</doc>
<doc id="156868" url="https://pl.wikipedia.org/wiki?curid=156868" title="Micheasz">
Micheasz

Micheasz (hebr. מִיכַיְהוּ — Mîkhā’iah, מִיכָה — Mîkhā) — imię męskie pochodzenia biblijnego. Imię to nosił prorok Micheasz. Po hebrajsku znaczy „któż [jest taki] jak Jahwe?!” i stanowi synonim imienia Michał. Patronem tego imienia w Kościele katolickim jest prorok Micheasz, autor biblijny, a w Cerkwi prawosławnej jest kilku świętych Micheaszów, m.in. Micheasz z Radoneża ("Michej z Radoneża" lub "Michej Radoneżski") zm. 1385, święto 5 lub 19 maja.
Micheasz imieniny obchodzi 15 stycznia.

</doc>
<doc id="156869" url="https://pl.wikipedia.org/wiki?curid=156869" title="Vindobona">
Vindobona

Vindobona – rzymski obóz "Castrum Vindobona, "założony na początku II w. w prowincji Noricum na prawym brzegu Dunaju – w miejscu, w którym później rozwinął się Wiedeń.
Przez Vindobonę i Carnuntum przechodziła jedna z odnóg szlaku bursztynowego.
W 180 w Vindobonie zmarł cesarz Marek Aureliusz, tam też w 180 r. cesarz Kommodus zawarł pokój z Markomanami i Kwadami, kończący wojny markomańskie.
Obóz został zniszczony w V w. przez plemiona germańskie.

</doc>
<doc id="156870" url="https://pl.wikipedia.org/wiki?curid=156870" title="Witold Wołodkiewicz">
Witold Wołodkiewicz

Witold Ludwik Wołodkiewicz (ur. 23 października 1929 w Warszawie, zm. 13 lutego 2021 w Warszawie) – polski prawnik, profesor nauk prawnych, specjalista w zakresie prawa rzymskiego i europejskiej kultury prawnej, znawca kultury antycznej, adwokat.
Życiorys.
W roku 1952 ukończył studia na Wydziale Prawa i Administracji Uniwersytetu Warszawskiego, gdzie był uczniem m.in. Edwarda Gintowta i Eduardo Volterry. Doktoryzował się w roku 1961 (temat rozprawy doktorskiej: „Stanowisko "materfamilias" w prawie rzymskim”). Habilitował się w roku 1968 (temat monografii habilitacyjnej: „"Obligationes ex variis causarum figuris" w rzymskim prawie klasycznym”). Odbywał uzupełniające studia zagraniczne we Włoszech (w Istituto Universitario di studi Europei w Turynie oraz w Istituto di Diritto Romano w Rzymie). Tytuł profesora nauk prawnych uzyskał w 1978 r.
Przez całej swoje życie zawodowe związany był z Uniwersytetem Warszawskim - przede wszystkim z Wydziałem Prawa i Administracji, a od 1998 r. również z Wydziałem „Artes Liberales”. Został także nauczycielem akademickim na Wydziale Prawa Uniwersytetu SWPS w Warszawie. Ponadto był kierownikiem Katedry Prawa Rzymskiego w Europejskiej Wyższej Szkole Prawa i Administracji, a w latach 2002–2007 pełnił funkcję rektora tej uczelni.
Był cenionym na świecie znawcą prawa rzymskiego i współtwórcą polskiej romanistyki prawniczej. Opublikował ponad 150 artykułów w kraju oraz za granicą, w tym cenioną pracę: „"Obligationes ex variis causarum figuris"" (1968). Specjalizował się w prawie rzymskim klasycznym, kulturze antycznej i europejskiej. Prowadził studia nad znaczeniem prawa rzymskiego w rozwoju kultury europejskiej, badał regulacje stosunków zobowiązaniowych zawarte w tym prawie oraz nastawienie reżimów autorytarnych do ducha i litery rzymskiego prawa. Wykładał na wielu uniwersytetach zagranicznych, głównie we Włoszech i Francji (np. w prestiżowej École Pratique des Hautes Études czy na uniwersytecie Panthéon-Sorbonne w Paryżu). Był członkiem Rady Naukowej Centro Romanistico Internazionale uniwersytetów w Neapolu, Katanii, Messynie i Catanzaro. Piastował funkcję przewodniczącego Komisji Praw Antycznych Polskiej Akademii Nauk oraz przewodniczącego Komitetu Nauk o Kulturze Antycznej PAN.
Przez wiele lat czynny zawodowo adwokat, był członkiem kolegium redakcyjnego Pisma Adwokatury Polskiej "Palestra". Odpowiadał także za wybór i rozmieszczenie inskrypcji łacińskich na kolumnadzie gmachu Sądu Najwyższego RP w Warszawie.
W 1998 r. został odznaczony Krzyżem Komandorskim Orderu Odrodzenia Polski.

</doc>
<doc id="156874" url="https://pl.wikipedia.org/wiki?curid=156874" title="Micheasz (prorok mniejszy)">
Micheasz (prorok mniejszy)

Micheasz z Moreszet () – jeden z dwunastu proroków mniejszych Starego Testamentu. Autor "Księgi Micheasza", która jest cytowana podczas świąt Bożego Narodzenia, ponieważ zawiera proroctwo o narodzeniu Mesjasza w Betlejem (Mi 5.1-2).
Pochodził z Moreszet-Gat w Judzie. Prorokował ok. 740–700 p.n.e., za czasów królów Jotama, Achaza i Ezechiasza. Działał w królestwie Judy będąc współczesnym pozostałym dwóm "prorokom piszących" – Ozeaszowi i Izajaszowi. Chociaż sam nie nazywa siebie prorokiem, ma głęboką świadomość swojej misji (Mi 3,8).
Micheasza z Moreszet nie należy mylić z Micheaszem, synem Jimli – wcześniejszym prorokiem izraelskim, który nie pozostawił po sobie spuścizny pisanej.
W "Martyrologium Rzymskim" wymieniany jest razem z Habakukiem, a jego wspomnienie obchodzone jest 15 stycznia.

</doc>
<doc id="156875" url="https://pl.wikipedia.org/wiki?curid=156875" title="Nizina aluwialna">
Nizina aluwialna

Wg to synonim

</doc>
<doc id="156876" url="https://pl.wikipedia.org/wiki?curid=156876" title="José Miguel Insulza">
José Miguel Insulza

José Miguel Insulza Salinas (ur. 2 czerwca 1943 w Santiago) – chilijski polityk, minister spraw zagranicznych i wewnętrznych Chile, sekretarz generalny Organizacji Państw Amerykańskich.
Studiował prawo na uniwersytecie w Santiago oraz na University of Michigan (USA). Pracował jako wykładowca nauk politycznych na uniwersytecie w Santiago oraz Universidad Católica de Chile, był doradcą w Ministerstwie Spraw Zagranicznych i szefem akademii dyplomatycznej. W latach 1981–1988 pracował w Meksyku, gdzie wykładał na kilku uczelniach problematykę stosunków międzynarodowych. Po powrocie do Chile był wysokim urzędnikiem Ministerstwa Spraw Zagranicznych.
W marcu 1994 został mianowany podsekretarzem w Ministerstwie Spraw Zagranicznych, od września 1994 do czerwca 1999 pełnił funkcję ministra tego resortu. W czerwcu 1999 przeszedł na stanowisko sekretarza generalnego Kancelarii Prezydenta. 11 marca 2000 został ministrem spraw wewnętrznych. 2 maja 2005 po kilkutygodniowej debacie wybrano go na sekretarza generalnego Organizacji Państw Amerykańskich.
Jest członkiem Chilijskiej Akademii Nauk Politycznych oraz Chilijskiej Rady Stosunków Międzynarodowych.

</doc>
<doc id="156877" url="https://pl.wikipedia.org/wiki?curid=156877" title="Jose Miguel Insulza">
Jose Miguel Insulza



</doc>
<doc id="156879" url="https://pl.wikipedia.org/wiki?curid=156879" title="Zagłuszarka">
Zagłuszarka



</doc>
<doc id="156880" url="https://pl.wikipedia.org/wiki?curid=156880" title="Joseph Proust">
Joseph Proust

Joseph Louis Proust (ur. 26 września 1754 w Angers, zm. 5 lipca 1826) – francuski chemik.
Życiorys.
Proust był synem aptekarza, początkowo pracował u ojca jako farmaceuta.
Studiował chemię. Był uczniem G. F. Rouelle’go. Po ukończeniu studiów na Uniwersytecie w Paryżu w 1777 nauczał chemii w Segowii (Hiszpania), a następnie m.in. w Salamance i Madrycie. Od 1808 pracował we Francji i został członkiem Akademii Francuskiej.
W 1793 Proust odkrył prawo stosunków stałych (zwane jego nazwiskiem). Odkrycie to przyczyniło się do sformułowania przez Daltona prawa stosunków wielokrotnych oraz teorii atomistycznej.
Poprawność prawa stosunków stałych była przez wiele lat (1801-1808) kwestionowana przez Bertholleta, jednego z najwybitniejszych ówczesnych chemików. Berthollet twierdził, że skład związku chemicznego zależy od sposobu jego otrzymania, powoływał się na zmienność składów roztworów i stopów. Proust bronił prawdziwości sformułowania swojego prawa poprzez oznaczanie składu wielu związków chemicznych. Prawo Prousta potwierdził doświadczalnie belgijski chemik Jean Stas.
Badał różne produkty żywnościowe. W 1802 wyodrębnił (opublikował w 1806) z soku winogron glukozę (cukier gronowy). Wykazał istnienie różnych rodzajów cukrów. Odkrył leucynę. Udowodnił, że metale mogą tworzyć z tlenem i siarką więcej niż jeden związek. Odkrył, że ługi to wodorotlenki metali alkalicznych. Badał też materiały wybuchowe.
Upamiętnienie.
Od jego nazwiska utworzono nazwę rodzaju roślin – "Proustia" z rodziny astrowatych.

</doc>
<doc id="156882" url="https://pl.wikipedia.org/wiki?curid=156882" title="Joseph Louis Proust">
Joseph Louis Proust



</doc>
<doc id="156886" url="https://pl.wikipedia.org/wiki?curid=156886" title="Panslawizm">
Panslawizm

Panslawizm ( „wszech-” + „Słowianie”) – ruch kulturalno-polityczny o różnorodnym zabarwieniu politycznym, powstały w Czechach na początku XIX wieku, dążący do wyzwolenia, a następnie zjednoczenia politycznego, gospodarczego i kulturalnego Słowian. Pierwotnie termin ten był stosowany dla określenia językowej i kulturalnej wspólnoty narodów słowiańskich. W XIX wieku panslawizm znalazł wielu zwolenników w krajach zamieszkiwanych przez Słowian.
Założenia.
Ideę panslawizmu popierała Rosja, pragnąc w ten sposób realizować swoje imperialne interesy wobec narodów o słowiańskim pochodzeniu, nieposiadających własnej organizacji państwowej. Z tego powodu – w przeciwieństwie do Czechów – panslawizm nigdy nie uzyskał powszechnego poparcia na ziemiach polskich, mimo że na początku XX wieku w ruch ten włączyła się endecja. Endecy traktowali ten ruch instrumentalnie jako środek do osłabienia Austro-Węgier i Cesarstwa Niemieckiego. 
Czołowym propagatorem idei ruchu pansłowiańskiego w medycynie na gruncie polskim był znany okulista Bolesław Wicherkiewicz (1847–1915), który był uczniem Jana Evangelisty Purkyněgo — „ojca” idei panslawizmu w medycynie.
Panslawiści dystansowali się od narodów wywodzących się od zachodnich Słowian, ze względu na fakt, iż były one wyznania rzymskokatolickiego. Niektórzy wręcz klasyfikowali ich jako wrogów „Słowiańszczyzny” na równi z Niemcami.
Z drugiej strony polski etnograf Franciszek Henryk Duchiński w swojej teorii uznał Rosjan za niesłowiańskich potomków Mongołów. Kręgi związane z ruchem panslawistycznym zwracały się w kierunku Rosji i przeciwko Austrii i Turcji, gdzie takie mniejszości jak Serbowie, Czesi, Słowacy czy Polacy posiadały niską pozycję w systemie politycznym. Ideologia ta jednak nigdy nie uzyskała silnego poparcia wśród Polaków, gdyż zwracała się ona ku Rosji, a dodatkowo Polacy darzyli Turcję sympatią, ponieważ nigdy nie uznała rozbiorów Polski. Sami panslawiści z tego względu wrogo odnosili się do Polski i narodowości polskiej, zaś rusyfikacja była dla wielu panslawistów celem samym w sobie, podobnie jak ich żądania, by wszyscy Słowianie przeszli na prawosławie.
Koncepcje polityczne wczesnego ruchu panslawistycznego były oparte na idei stworzenia swego rodzaju federacji wszystkich Słowian, pozostającej pod polityczną oraz kulturową dominacją i przywództwem Imperium Rosyjskiego, gdzie lokalne słowiańskie tożsamości zostaną zintegrowane w rosyjską, a głównym językiem komunikowania się będzie język rosyjski, główną wykładaną historią historia Rosji, szkolnictwo prowadzone w języku rosyjskim. Pośrednio ugrupowania panslawistyczne wpłynęły na wybuch wojny rosyjsko-tureckiej 1877-1878 oraz zaangażowania Rosji na Bałkanach, co pośrednio doprowadziło do wybuchu pierwszej wojny światowej.
Polacy często byli pomijani w zaproszeniach na Kongresy Słowiańskie organizowane w Rosji. Sam naród polski ze względu na swój opór wobec rusyfikacji i Imperium Rosyjskiego w powstaniu styczniowym został nazwany przez panslawistów „Judaszem Słowiańszczyzny”.
W Czechach po rozłamie Austroslawizmu (zwanego również ruchem Wszechczeskim) w roku 1876 wyłoniła się z niego partia Młodoczeska (cz. "mladočeši", niem. "Jungtschechen", od 1891 pod przewodnictwem Karela Kramářa), jej panslawizm przybrał skrajnie prorosyjskie pozycje.
Po zakończeniu pierwszej wojny światowej wpływy panslawizmu na skutek rozwoju tendencji nacjonalistycznych w krajach słowiańskich oraz wewnętrznej rywalizacji uległy marginalizacji.
Neoslawizm.
Na przełomie XIX i XX wieku pojawił się nurt krytyczny wobec panslawizmu zwany neoslawizmem. Powstały wśród czeskich działaczy narodowych, był reprezentowany przez między innymi Tomáša Masaryka, był krytyczny wobec żądań rosyjskiej dominacji nad innymi Słowianami, żądał także, aby wspólnota Słowian była oparta na demokratycznej wspólnocie, zakładał zjednoczenie Czech i Słowacji (maksymalnie też Polski) oraz luźny związek z Rosją. Neoslawizm dystansował się od takich idei panslawizmu, jak pogląd o wyższości jednych słowiańskich grup nad innymi, jak i dominacje jakiejkolwiek religii.
Pierwszym zorganizowanym zgromadzeniem jego zwolenników był kongres w Pradze w roku 1908, pierwszy z ogółem trzech, w którym akces uczestnictwa zgłosił Roman Dmowski, który pragnął wykorzystać ruch do przeniesienia problemu polskiego na szczebel międzynarodowy i uzyskania bliżej nieokreślonej autonomii Królestwa Polskiego w ramach Imperium Rosyjskiego. Drugi kongres odbył się w 1909 r. w Petersburgu, zaś trzeci w 1910 r. w Sofii. Ruch, mimo początkowego poparcia przez niektórych ideologów rosyjskich, nie uzyskał ostatecznie wiele poparcia wśród Rosjan, choć Rosja nie przeszkadzała w jego działalności.
Stopniowy schyłek ruchu neoslawizmu rozpoczął się w 1910, kiedy jego trzeci i ostatni kongres w Sofii odbył się już m.in. bez udziału Polaków. Ten kierunek ideologiczny krytyczny wobec panslawizmu i jego próba emancypacji ruchu od wpływów Rosji doprowadziła do wzmożenia nacjonalizmu wśród rosyjskich panslawistów i wyodrębnienia się tzw. rosyjskiego neoslawizmu.
Języki pansłowiańskie.
Niejako związane z ruchami panslawistycznymi czy neoslawistycznymi są idee stworzenia wspólnego języka zrozumiałego dla wszystkich Słowian. Przykładami takich języków mogą być slovio czy międzysłowiański, choć ta ostatnia mowa jako projekt zdecydowanie odcina się od związków z jakimikolwiek ruchami politycznymi, a jej jedynym celem jest bycie językiem pomocniczym.

</doc>
<doc id="156888" url="https://pl.wikipedia.org/wiki?curid=156888" title="Pinturicchio">
Pinturicchio

Pinturicchio, właśc. Bernardino di Betto (ur. ok. 1454 w Perugii, zm. 11 grudnia 1513 w Sienie) – malarz włoski.
Należał do umbryjskiej szkoły malarstwa, był uczniem Perugina. Na rok 1473 datuje się dwa płótna "Uzdrowienie paralityka" i "Uwolnienie więźnia". Razem ze swoim nauczycielem znalazł się w gronie artystów, dekorujących Kaplicę Sykstyńską. Przypisuje mu się freski "Podróż Mojżesza" oraz "Chrzest Chrystusa", które dla niego naszkicował Perugino. W 1486 wykonał freski z dziejami św. Bernardyna w kaplicy Bufalini w kościele Santa Maria Aracoeli w Rzymie
Pracował na dworze kolejnych pięciu panujących papieży. W latach 1492-1495 ozdobił apartamenty papieża Aleksandra VI, stosując fantastyczne, groteskowe motywy malarskie. W 1503 przyjechał do Sieny na życzenie Piusa III, aby dekorować sale Biblioteki Sieneńskiej należącej do rodu Piccolominich (z niego pochodził nowy papież). Z Pinturicchiem współpracował wówczas Rafael Santi. Od 1495 pracował nad nastawą Santa Maria dei Fossi. Dwa lata później na zlecenie biskupa Constantina Eroli wykonał freski w kaplicy katedry w Spoleto.
Około roku 1509 namalował freski w prezbiterium rzymskiego kościoła Santa Maria del Popolo. Kilka lat później umarł sam, w samotności, opuszczony przez żonę i pięcioro dzieci.
Był ceniony za subtelność i liryczny ton obrazów. Vasari krytykował go jednak za nieporadnie wykreślaną perspektywę, słabą kompozycję oraz za to, że: 

</doc>
<doc id="156893" url="https://pl.wikipedia.org/wiki?curid=156893" title="Szafik Wazzan">
Szafik Wazzan

Szafik Dib al-Wazzan (ur. 1925 w Bejrucie, zm. 8 lipca 1999) – polityk libański, premier Libanu w latach 1980–1984.
Życiorys.
Był muzułmaninem sunnitą. Studiował na wydziale prawa Uniwersytetu Św. Józefa w Bejrucie, po ukończeniu w 1947 roku studiów prowadził praktykę adwokacką. W latach 50. XX wieku wchodził w skład kierownictwa partii Organizacja Narodowa. W 1968 roku został wybrany do parlamentu. Od stycznia do października 1969 roku pełnił funkcję ministra sprawiedliwości w rządzie Raszida Karamiego. Od 1973 roku był przewodniczącym Najwyższej Rady Islamskiej, zrzeszającej liderów sunnickich Libanu.
Po wielotygodniowym kryzysie rządowym 25 października 1980 roku został desygnowany na stanowisko premiera przez prezydenta Eliasa Sarkisa. Pełnił równocześnie funkcję ministra spraw wewnętrznych. W 1982 roku doprowadził do wycofania się z Libanu partyzantki palestyńskiej; rok później bez powodzenia negocjował wycofanie z Libanu sił izraelskich.
W kwietniu 1984 roku na stanowisku premiera został zastąpiony przez Karamiego. W grudniu 1991 roku przeżył zamach bombowy w Bejrucie.

</doc>
<doc id="156899" url="https://pl.wikipedia.org/wiki?curid=156899" title="Ruel Fox">
Ruel Fox

Ruel Adrian Fox (ur. 14 grudnia 1968 w Ipswich), piłkarz angielski, a także trener piłkarski.
W latach 1986-2002 grał w lidze w klubach Norwich City, Newcastle United, Tottenham Hotspur i West Bromwich Albion. Pod koniec swojej kariery grał dla reprezentacji Montserratu, jednej z najniżej klasyfikowanych drużyn w rankingu FIFA (w 2002, w dniu finału Mundialu w Korei i Japonii, rozegrano towarzyski mecz między dwiema najniżej wówczas sklasyfikowanymi przez FIFA reprezentacjami; Montserrat uległ Bhutanowi 0:4).
W 2004 roku Fox pełnił funkcję selekcjonera Montserratu.

</doc>
<doc id="156901" url="https://pl.wikipedia.org/wiki?curid=156901" title="Juan Boscán Almogaver">
Juan Boscán Almogaver

Juan Boscán Almogaver (ur. ok. 1490, zm. 1542) – hiszpański poeta, z pochodzenia Katalończyk.
Wprowadził do ojczystej poezji włoskie formy, takie jak sonet, canzona oraz 11-zgłoskowiec. Przyczynił się do rozwoju poezji lirycznej w Hiszpanii. W 1534 wydał tłumaczenie "Il Cortegiano" Baltazara Castiglione. W Polsce to samo dzieło sparafrazował i wydał w 1566, jako Dworzanin polski, Łukasz Górnicki. 
Juan Boscán wpłynął w zakresie stylu i wersyfikacji na Garcilasa de la Vega. Jako promotor włoskich form Juan Boscán odegrał podobną rolę jak w swoich literaturach Francisco de Sá de Miranda, Thomas Wyatt, Henry Howard (3. hrabia Surrey), czy Sebastian Grabowiecki.

</doc>
<doc id="156905" url="https://pl.wikipedia.org/wiki?curid=156905" title="Marklowice Górne">
Marklowice Górne

Marklowice Górne (cz. "Horní Marklovice", niem. "Ober-Marklowitz") – wieś sołecka w Polsce położona w województwie śląskim, w powiecie cieszyńskim, w gminie Zebrzydowice, nad rzeką Pietrówką. Położona na Wysoczyźnie Kończyckiej, w historycznych granicach regionu Śląska Cieszyńskiego. Powierzchnia sołectwa wynosi 464 ha, a liczba ludności 1018, co daje gęstość zaludnienia równą 219,4 os./km².
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item [in] Marclowitz debent esse triginta mansi". Zapis ten oznaczał, że wieś zobowiązana została do płacenia dziesięciny z 30 łanów mniejszych. Jej powstanie wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Wieś politycznie znajdowała się wówczas w granicach utworzonego w 1290 piastowskiego (polskiego) Księstwa Cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Początkowo dzisiejsze tereny Marklowic Górnych stanowiły fragment wsi Marklowice, z której w XVII w. wyodrębniły się dwie miejscowości Marklowice Górne i Marklowice Dolne, administracyjnie połączone ponownie w jedną gminę pod koniec XIX w. Na początku XVIII w. jej właścicielem był Jan Adam z rodu Bludowskich, a w 1748 Ernest Leberecht Bludowski dzięki ożenkowi z Elżbietą Konstancją Marklowską. W tym czasie znajdował się tu zamek, folwark, browar i punkt celny. W lutym 1811 roku wybuchł tu bunt chłopski przeciwko utrzymywaniu pańszczyzny. Chłopi wymierzyli karę 50 pałek panu von Minnigerode.
Według austriackiego spisu ludności z 1900 gmina Marklowice miała obszar 961 hektarów, zamieszkałych przez 1212 mieszkańców w 174 budynkach, co dawało gęstość zaludnienia równą 126,1 os./km². z tego w Marklowicach Górnych mieszkało 423 osób w 60 budynkach. 418 (98,8%) było katolikami, 1 (0,2%) ewangelikiem, 4 (0,9%) wyznawcami judaizmu, 410 (96,9%) było polsko-, a 5 (1,2%) niemieckojęzycznymi. Do 1910 roku liczba budynków wzrosła do 70 a mieszkańców do 530, z czego 524 było zameldowanych na stałe, 514 (98,1%) było polsko-, a 10 (1,9%) niemieckojęzycznymi, zaś wszyscy mieszkańcy byli katolikami. Dla porównania w tym samym roku w Marklowicach Dolnych w 126 domach mieszkało 982 osób w 130 domach.
Po najeździe wojsk czechosłowackich w 1919 roku gmina została podzielona, część zachodnia (Marklowice Dolne) włączona do Czechosłowacji zaś wschodnia (Marklowice Górne) do Polski. Granice zostały zatwierdzone przez tzw. Radę Ambasadorów w 1920 r. – po stronie polskiej znalazła się szkoła, zaś po stronie czechosłowackiej kościół i cmentarz.
Po zajęciu przez wojska polskie Zaolzia w październiku 1938 na dziesięć miesięcy Marklowice granica polsko-czechosłowacka została zastąpiona wewnątrzpaństwową granicą powiatów frysztackiego (Dolne) i cieszyńskiego (Górne).
Po II wojnie światowej powrócono do granic z okresu międzywojennego.
W latach 1945–1955 stacjonowała tu strażnica Wojsk Ochrony Pogranicza.
W latach 1975–1998 miejscowość położona była w województwie katowickim.
W miejscowości funkcjonowało przejście graniczne Marklowice Górne – Dolní Marklovice. Funkcjonowało do chwili przystąpienia Polski do układu z Schengen (21 grudnia 2007 roku).
Religia.
Na terenie wsi działalność duszpasterską prowadzi Kościół Rzymskokatolicki (parafia pw. świętego Jozafata Kuncewicza).

</doc>
<doc id="156906" url="https://pl.wikipedia.org/wiki?curid=156906" title="Koszmar z ulicy wiązów">
Koszmar z ulicy wiązów



</doc>
<doc id="156907" url="https://pl.wikipedia.org/wiki?curid=156907" title="Marsze Śmierci">
Marsze Śmierci



</doc>
<doc id="156910" url="https://pl.wikipedia.org/wiki?curid=156910" title="Km/h">
Km/h



</doc>
<doc id="156912" url="https://pl.wikipedia.org/wiki?curid=156912" title="Krzywe Beziera">
Krzywe Beziera



</doc>
<doc id="156913" url="https://pl.wikipedia.org/wiki?curid=156913" title="Krzywe Béziera">
Krzywe Béziera



</doc>
<doc id="156917" url="https://pl.wikipedia.org/wiki?curid=156917" title="Kilometr na godzinę">
Kilometr na godzinę

Kilometr na godzinę – powszechnie stosowana jednostka szybkości lub wartości prędkości, oznaczana km/h. W języku angielskim używane są również oznaczenia kph oraz kmph (przez analogię do mph). Obiekt poruszający się z prędkością 1 km/h w ciągu 1 godziny przebędzie drogę 1 kilometra.

</doc>
<doc id="156919" url="https://pl.wikipedia.org/wiki?curid=156919" title="Marsz śmierci">
Marsz śmierci



</doc>
<doc id="156920" url="https://pl.wikipedia.org/wiki?curid=156920" title="Al Bano Carrisi">
Al Bano Carrisi



</doc>
<doc id="156921" url="https://pl.wikipedia.org/wiki?curid=156921" title="Game Boy Light">
Game Boy Light



</doc>
<doc id="156922" url="https://pl.wikipedia.org/wiki?curid=156922" title="Pimen (patriarcha Moskwy)">
Pimen (patriarcha Moskwy)

Pimen (ros. Пимен), imię świeckie Siergiej Michajłowicz Izwiekow, ros. Сергей Михайлович Извеков (ur. w Koblinie, zm. 3 maja 1990 w Moskwie) – 14. prawosławny patriarcha Moskwy i całej Rusi.
Pochodził z bogobojnej rodziny; wieczyste śluby mnisze złożył w wieku siedemnastu lat. Przez pierwszych pięć lat życia mniszego pracował jako regent i psalmista w różnych cerkwiach Moskwy. W 1934 lub 1937 aresztowany, do agresji III Rzeszy na Związek Radziecki przebywał w łagrze, następnie zaś na przymusowym osiedleniu. Zmobilizowany w 1941, uczestniczył w walkach w regionie Charkowa i był trzykrotnie ranny. W 1944 uznany za niezdolnego do służby, został następnie uznany za dezertera i skazany na 10 lat obozu. Uwolniony na mocy amnestii, powrócił do pracy duszpasterskiej. Od 1950 do 1954 był przełożonym monasteru Pskowsko-Pieczerskiego, zaś od stycznia do listopada 1954 – ławry Troicko-Siergijewskiej. Następnie przyjął chirotonię na biskupa bałckiego, wikariusza eparchii odeskiej; po miesiącu przeniesiony do eparchii moskiewskiej jako biskup dmitrowski. Następnie pełnił godności arcybiskupa tulskiego i bielowskiego (1961), metropolity leningradzkiego (1961–1963) i metropolity krutickiego i kołomieńskiego (1963–1971).
Uważany za duchownego konserwatywnego i mało aktywnego, w 1971 z poparciem organów państwowych został wybrany na patriarchę moskiewskiego i całej Rusi. Urząd ten sprawował do śmierci. Z powodu nieprzychylnej polityki władz radzieckich wobec Rosyjskiego Kościoła Prawosławnego przez większość lat na urzędzie nie podejmował wyrazistych działań na rzecz poprawy sytuacji Cerkwi. Na ograniczoną skalę bronił Kościoła przed zamykaniem kolejnych parafii i przeprowadził szereg kanonizacji świętych, natomiast w czasie podróży zagranicznych bronił Związku Radzieckiego, zaprzeczając, jakoby dochodziło w nim do prześladowań obywateli.
W 1988 przewodniczył uroczystościom 1000-lecia chrztu Rusi; wkrótce później doszło do całkowitej zmiany w relacjach państwo-Kościół w ZSRR, co było skutkiem pieriestrojki. Ciężko chory na cukrzycę i raka okrężnicy hierarcha odegrał jedynie symboliczną rolę w zachodzących wówczas w Cerkwi przemianach administracyjnych. Zmarł w 1990 i został pochowany w ławrze Troicko-Siergijewskiej.
Życiorys.
Młodość.
Siergiej Izwiekow był synem Michaiła Karpowicza Izwiekowa i Pełagieji Afanasjewny Iwanowej. Jego rodzina związana była z Bogorodskiem, ojciec pracował jako mechanik w zakładach A. Morozowa pod tymże miastem. W momencie urodzenia Siergieja jego matka miała 39 lat; z pięciorga jej starszych dzieci pierwsze lata życia przeżyła jedynie córka Maria. W związku z tym Piełagija Izwiekowa przysięgła poświęcić syna służbie Bogu. Jako miejsce urodzenia przyszłego patriarchy większość źródeł podaje miasto Bogorodsk, jednak według nowszych badań D. Safonowa przyszedł on na świat we wsi Kobylino, gdzie najprawdopodobniej matka urodziła go w czasie pobytu u rodziny męża.
Rodzina Izwiekowych odznaczała się pobożnością i wielokrotnie odbywała pielgrzymki do prawosławnych ośrodków kultowych, zwłaszcza ławry Troicko-Siergijewskiej. Będąc już starszy, Siergiej Izwiekow pielgrzymował również samodzielnie oraz czytał Biblię i teksty o tematyce religijnej. Według tradycji, w czasie wyjazdu do monasteru św. Mikołaja na Ugrieszy spotkał w nim byłego metropolitę moskiewskiego Makarego (Niewskiego), który zapowiedział mu „wielką, ale ciężką drogę”. Młodzieniec był również uzdolniony artystycznie. Jako uczeń szkoły średniej (w której osiągał wyróżniające się wyniki) uczył się śpiewu u prof. Aleksandra Woroncowa, interesował się malarstwem i pisał wiersze (czego nie zaprzestał również po złożeniu ślubów mniszych). Był także psalmistą i kierował chórem w soborze Objawienia Pańskiego w Bogorodsku, wykonywał obowiązki hipodiakona biskupów bogorodskich Nikanora (Kudriawcewa) i Platona (Rudniewa).
W momencie ukończenia szkoły średniej Siergiej Izwiekow zdecydował się na wstąpienie do monasteru, mimo trwających prześladowań Rosyjskiego Kościoła Prawosławnego. W kwietniu 1925 przybył do monasteru Zaśnięcia Matki Bożej w Sarowie z zamiarem złożenia ślubów wieczystych, jednak jeden z mnichów nakazał mu wyjazd do Moskwy.
Życie mnisze.
Po przybyciu do Moskwy Siergiej Izwiekow poznał za pośrednictwem swojego przyjaciela biskupa możajskiego Borysa (Rukina), pełniącego równocześnie obowiązki przełożonego Monasteru Spotkania Włodzimierskiej Ikony Matki Bożej w Moskwie, który zgodził się przyjąć piętnastolatka do wspólnoty jako posłusznika. Następnie udzielił mu postrzyżyn mniszych "w riasę", nadając mu imię Platon. Już w grudniu 1925 Platon (Izwiekow) opuścił monaster, gdyż biskup Borys przystąpił do grigoriewców. Dzięki biskupowi Danielowi (Troickiemu) otrzymał stanowisko regenta w cerkwi Przemienienia Pańskiego w Moskwie-Puszkarach, a następnie w cerkwi Świętych Flora i Laura, cerkwi św. Maksyma Wyznawcy w Moskwie–Warwarce oraz cerkwi św. Pimena w Suszczewie. W tym okresie poznał ks. Aleksandra Zwieriewa, którego uznał za opiekuna duchowego. Drugim duchownym, który wywarł na niego znaczący wpływ, był ostatni przełożony ławry Troicko-Siergijewskiej przed jej likwidacją, archimandryta Kronid.
4 października 1927 Platon (Izwiekow) złożył wieczyste śluby mnisze w pustelni Ducha Świętego podległej ławrze Troicko-Siergijewskiej, przed igumenem Agatodorem (Łazariewem), który nadał mu nowe imię Pimen na cześć św. Pimena Wielkiego. Według innej wersji postrzyżyny mnisze przyszłego patriarchy miały miejsce 4 października 1928, zaś śluby przyjmował od niego archimandryta Kronid.
Znajomość liturgiki oraz talent muzyczny zwróciły na młodego mnicha uwagę biskupa zwienigorodzkiego Filipa. Za jego sprawą Pimen kontynuował pracę psalmisty i regenta w różnych cerkwiach Moskwy. 16 lipca 1931 z rąk tegoż hierarchy przyjął święcenia diakońskie, zaś 25 stycznia 1932 – kapłańskie. Przyjęcie święceń poprzedziło zdanie egzaminu z materiału wykładanego przed rewolucją październikową w seminariach duchownych Rosji.
W kwietniu 1932 hieromnich Pimen został po raz pierwszy aresztowany i oskarżony o uczestnictwo w spisku monarchistycznym, agitację antyradziecką oraz nielegalne odprawianie nabożeństw. W śledztwie duchowny nie przyznał się do stawianych mu zarzutów. Ostatecznie po miesiącu został zwolniony jako jeden z 19 aresztowanych z łącznej liczby 71 domniemanych członków antyradzieckiej organizacji. Od października 1932 do grudnia 1934 odbywał zasadniczą służbę wojskową w mieście Łepel w obwodzie witebskim, gdzie nauczył się felczerstwa i podstaw weterynarii. Po powrocie do Moskwy na nowo podjął służbę w soborze Objawienia Pańskiego w Moskwie-Dorogomiłowie.
Pobyt w łagrze i na zsyłce.
Na temat represji, jakim hieromnich Pimen podlegał w latach 30. XX w., istnieją różne informacje. Według jednej z wersji został on aresztowany krótko po odbyciu służby wojskowej, w 1934, pod zarzutem naruszenia prawa o oddzieleniu Kościoła i państwa. Został skazany na trzy lata pozbawienia wolności i odbył cały wyrok, pracując w Chimkach przy budowie kanału Moskwa–Wołga. W 1937 został skierowany na zsyłkę do Andiżanu. Według innej wersji aresztowanie Pimena nastąpiło dopiero w 1937, w czasie fali zatrzymań duchownych, w ramach wielkiej czystki. W tej wersji przyszły patriarcha miał trafić do łagru w Dmitrowie (obwód moskiewski). Jego umiejętności weterynaryjne sprawiły jednak, iż nie był bezpośrednio kierowany do prac przy budowie kanału Moskwa–Wołga, lecz odpowiadał za stan zdrowia wykorzystywanych przez więźniów koni. Po likwidacji obozu w Dmitrowie w styczniu 1938 został wywieziony do Uzbekistanu. Mógł podjąć pracę i co najmniej od 1939 był inspektorem sanitarnym w Andiżanie, w roku tym uczestniczył nawet w odbywającej się w Moskwie konferencji pracowników szkoleń sanitarnych; nie miał natomiast możliwości uczestnictwa w nabożeństwach prawosławnych z powodu braku czynnej świątyni w miejscu osiedlenia. Latem 1940 Pimen (Izwiekow) podjął dodatkowo naukę na wydziale literatury wieczorowego instytutu pedagogicznego w Andiżanie. W październiku tego samego roku powierzono mu prowadzenie zajęć w miejscowej szkole nr 1. Ostatecznie duchowny ukończył jedynie pierwszy rok podjętych studiów, dalsze kształcenie uniemożliwił mu atak III Rzeszy na ZSRR i mobilizacja.
Przed wyborem Pimena (Izwiekowa) na patriarchę pojawiły się niezweryfikowane nigdy informacje o złamaniu przez niego w latach 30. reguł życia mniszego, pozostawaniu w związkach z kobietami i posiadaniu dzieci.
II wojna światowa.
10 sierpnia 1941 Pimen (Izwiekow) został zmobilizowany i skierowany do szkoły piechoty na przyspieszone szkolenie trwające do stycznia 1942. 18 stycznia 1942 wyznaczono go na dowódcę plutonu karabinów maszynowych, jednak nie został skierowany na front. 20 marca 1942 został z kolei pomocnikiem szefa sztabu 519 pułku strzeleckiego, z którym walczył w regionie Charkowa. Brał udział w nieudanej operacji mającej na celu zdobycie miasta, w czasie której jego jednostka została okrążona. Ocalenie oddziału duchowny przypisywał później wstawiennictwu Matki Bożej. 29 lipca 1942 został ranny i spędził cztery miesiące w szpitalu polowym, po czym brał udział w dalszych walkach pod Charkowem wiosną 1943. 16 kwietnia 1943 razem z grupą innych żołnierzy został zasypany w schronie i uratowany trzy dni później. Miał już wtedy stopień starszego lejtnanta. Po zakończeniu leczenia ran odniesionych wskutek zasypania został mianowany adiutantem generała-majora F. Szewczenki. 30 września 1943, w czasie walk o Merefę i przeprawy przez Udę został ranny; w dokumentach pułku odnotowano go jako zaginionego bez wieści.
Duchowny w rzeczywistości został odnaleziony i skierowany na leczenie w Moskwie, po którym uznano go za niezdolnego do dalszej służby na froncie. Zamieszkał na stałe w Moskwie razem z dwiema mniszkami, zamierzał również wrócić do służby duszpasterskiej; wskutek zmiany polityki władz ZSRR wobec Rosyjskiego Kościoła Prawosławnego czynni kapłani (tzw. „pracownicy kultu”) niezależnie od wieku nie podlegali już mobilizacji. Jednak w listopadzie 1944 duchowny został zatrzymany w Moskwie i oskarżony o uchylanie się od służby wojskowej poprzez fałszywe podawanie się za „pracownika kultu”. 15 stycznia 1945 uznano go za winnego zarzucanego mu czynu i skazano na dziesięć lat łagru oraz pozbawiono uzyskanego na froncie stopnia. 4 marca tego samego roku hieromnich Pimen przybył z transportem więźniów do jednego z łagrów w Workucie. Na miejscu pracował jako instruktor sanitarny ze względu na posiadane w tej pracy doświadczenie. 18 września 1945 został zwolniony na mocy amnestii dla uczestników II wojny światowej po stronie radzieckiej. Jego stan zdrowia znacznie się pogorszył; po powrocie do Moskwy zdiagnozowano u niego gruźlicę kręgosłupa. Do lutego 1946 hieromnich przebywał na leczeniu w specjalistycznym instytucie w Moskwie, jednak jego problemy z kręgosłupem nigdy nie zostały całkowicie wyleczone.
Praca duszpasterska w latach 1946–1947.
Hieromnich Pimen wrócił do służby duszpasterskiej po opuszczeniu szpitala i 20 marca 1946, dzięki rekomendacji schiihumena Sawwacjusza (Krutnia), którego poznał jeszcze w 1925, został skierowany przez biskupa włodzimierskiego i suzdalskiego Onezyma do służby w soborze Zwiastowania w Muromie. Służąc w Muromie, dokonał postrzyżyn mniszych grupy kobiet będących posłusznicami w monasterze Trójcy Świętej i św. Serafina z Sarowa w Diwiejewie przed jego likwidacją.
W 1946 schiihumen Sawwacjusz, przeniesiony do służby w domu biskupim eparchii odeskiej, zwrócił biskupowi odeskiemu Sergiuszowi uwagę na Pimena. Dzięki temu hieromnich został przeniesiony do pracy duszpasterskiej w eparchii odeskiej. Powierzono mu równocześnie stanowiska proboszcza parafii Świętych Wiktora i Wissariona przy rezydencji biskupiej oraz dziekana (według innego źródła – zastępcy dziekana) monasterów eparchii. Był również wykładowcą seminarium duchownego w Odessie. W Odessie duchowny poznał patriarchę Aleksego I, który przybywał do miasta w celach wypoczynkowych. W 1947 hieromnich Pimen przez krótki czas służył w eparchii riazańskiej, gdzie przybył na prośbę miejscowego biskupa Hieronima, poznanego w latach 20. w monasterze w Moskwie. Został jednak zmuszony do wyjazdu, gdyż miejscowe władze nie akceptowały treści jego homilii. W tym samym roku, w czasie obchodów Paschy, otrzymał godność ihumena, zaś w listopadzie razem z biskupem Sergiuszem przeniósł się do eparchii rostowskiej, gdzie pełnił funkcję sekretarza biskupa oraz służył w soborze Narodzenia Matki Bożej.
Przełożony monasterów.
W 1950 (według innego źródła rok wcześniej) metropolita Grzegorz (Czukow), "locum tenens" eparchii pskowskiej, nadał ihumenowi Pimenowi godność archimandryty i powierzył zarząd Monasteru Pskowsko-Pieczerskiego, którym przyszły patriarcha zarządzał przez cztery lata. W tym okresie wystąpiły u niego pierwsze objawy cukrzycy, na którą cierpiał do końca życia. Jako przełożony wymienionego klasztoru archimandryta Pimen kontynuował prace nad jego odbudową po zniszczeniach okresu II wojny światowej. Cieszył się znacznym autorytetem wśród mnichów monasteru.
W styczniu 1954 archimandryta Pimen został przełożonym ławry Troicko-Siergijewskiej. W okresie zarządzania klasztorem w cerkwi refektarzowej zostały wzniesione kaplice św. Joazafa Biełgorodzkiego oraz św. Serafina z Sarowa. Przeprowadzono również remont cerkwi Opieki Matki Bożej przy Moskiewskiej Akademii Duchownej, zlokalizowanej w kompleksie budynków Ławry.
Biskup.
4 listopada 1954 Święty Synod Rosyjskiego Kościoła Prawosławnego wyznaczył archimandrytę Pimena do przyjęcia chirotonii biskupiej i objęcia godności biskupa bałckiego, wikariusza eparchii odeskiej. Ceremonia ta odbyła się w soborze Zaśnięcia Matki Bożej w Odessie 17 listopada 1957, głównym konsekratorem był patriarcha moskiewski i całej Rusi Aleksy I, pozostałymi: arcybiskup odeski i chersoński Borys, arcybiskup kiszyniowski i mołdawski Nektariusz, biskup kirowohradzki i nikołajewski Innocenty oraz biskup perejasławsko-chmielnicki Nestor. Jednak już w następnym miesiącu biskup został przeniesiony do eparchii moskiewskiej, ponownie jako jej wikariusz, z tytułem biskupa dmitrowskiego. Został wówczas jednym z najbliższych współpracowników patriarchy Aleksego. Uczestniczył w rozmowach między Synodem Rosyjskiego Kościoła Prawosławnego a Radą ds. Rosyjskiego Kościoła Prawosławnego, w czasie których władze radzieckie narzuciły Cerkwi nowy statut parafialny. Na jego mocy jedynym organem zarządzającym parafiami była „dwudziestka” („"dwadcatka"”) świeckich, podczas gdy duchowieństwo parafialne oraz biskupi tracili wpływ na obsadę i funkcjonowanie placówek duszpasterskich. Nowy statut, jawnie niekorzystny dla Kościoła i wymuszony na nim przez rząd, został przez Synod przyjęty, co stało się powodem krytyki ze strony części duchowieństwa. W celu uniknięcia buntu duchownych Synod Kościoła zdecydował o przedyskutowaniu kwestii statutu na Soborze Biskupów, który odbył się w ławrze Troicko-Siergijewskiej 18 lipca 1961. W imieniu Synodu z referatem uzasadniającym zmianę statutu jako „nieodzowną”, wystąpił biskup Pimen. Duchowny, podobnie jak i cały Synod, protestował jednak przeciwko zamykaniu kolejnych świątyń i monasterów (zwykle jednak bez powodzenia).
W 1960 otrzymał godność arcybiskupa, zaś 16 marca 1961 objął zarząd eparchii tulskiej i bielowskiej. Już w listopadzie tego samego roku wyznaczono go na metropolitę leningradzkiego. Po dwuletniej służbie w Leningradzie Pimen (Izwiekow) został z kolei metropolitą krutickim i kołomieńskim. Oprócz służby w eparchiach, których był ordynariuszem, duchowny spełniał również obowiązki "locum tenens" eparchii kostromskiej, ługańskiej i smoleńskiej (od 1959 do 1962). Przez pewien czas kierował Wydziałem Gospodarczym Patriarchatu Moskiewskiego i był proboszczem parafii przy patriarszym soborze w Moskwie. Zaliczany był do konserwatywnego skrzydła w hierarchii Rosyjskiego Kościoła Prawosławnego, mało aktywnego, żyjącego w ciągłym strachu przed represjami ze strony władz radzieckich. Metropolita talliński i estoński Aleksy II, współpracujący z Pimenem w Synodzie, charakteryzował go jako człowieka leniwego, bez woli i inicjatywy, łatwo ulegającego wpływowi innych osób. Podkreślał jednak, iż z powodu dostojeństwa i staranności w odprawianiu nabożeństw jest on szczerze lubiany przez wiernych.
Bezpośrednio po przyjęciu chirotonii biskupiej oraz w latach następnych (do ok. 1964) metropolita nie miał żadnych kontaktów ze służbami bezpieczeństwa ZSRR oraz z organami zajmującymi się kontrolą związków wyznaniowych. 21 lutego 1967 zjawił się jednak w Radzie ds. Rosyjskiego Kościoła Prawosławnego, zadeklarował pełną lojalność wobec ZSRR i chęć współpracy z wymienioną strukturą.
W latach 60. XX wieku Pimen (Izwiekow) był aktywny na arenie międzynarodowej i międzykościelnej. Uczestniczył w ruchu na rzecz pokoju.
Patriarcha.
Okoliczności wyboru.
17 lipca 1970 zmarł patriarcha Aleksy I. Metropolita Pimen, jako najstarszy chirotonią stały członek Świętego Synodu, został automatycznie "locum tenens" Patriarchatu. Kolejnego patriarchę miał wybrać Sobór Lokalny, za której przygotowanie odpowiedzialna była komisja, na czele której również stanął metropolita kruticki i kołomieński.
Sobór odbył się pod wyraźnym wpływem organów państwowych, w tym KGB. Po śmierci Aleksego I władze starannie rozważały, kto z episkopatu w największym stopniu będzie posłusznie realizował polecenia rządu, stąd przez kilka miesięcy analizowały możliwe kandydatury. W pierwszej kolejności wymienione zostały trzy nazwiska: metropolity Pimena, metropolity leningradzkiego i nowogrodzkiego Nikodema oraz kierującego eparchią ałmacką metropolity Józefa. Ostatni z nich odmówił kandydowania twierdząc, iż jest zbyt stary (78 lat), ponadto za przeszkodę uważa posiadanie jedynie wykształcenia podstawowego. Poważniejszym kandydatem pozostawał metropolita Nikodem. Sceptycznie nastawiony do jego osoby był za życia patriarcha Aleksy, który był zdania, iż działalność Nikodema na arenie międzykościelnej, związana z licznymi podróżami zagranicznymi, nie pasuje do patriarchy, który powinien przebywać przede wszystkim w Moskwie. Metropolita leningradzki nie cieszył się również poparciem starszej i bardziej konserwatywnej części episkopatu, dla której nie do przyjęcia była jego aktywność w ruchu ekumenicznym; grupa ta skłaniała się do poparcia Pimena. Metropolita Juwenaliusz (Pojarkow) wspominał również, iż przedstawiciele władz nie chcieli, aby zwierzchnikiem Kościoła był młody, pełen energii Nikodem, podczas gdy KPZR przewodził stary już Leonid Breżniew. Według ks. Walerija Duchonina przeciwko kandydaturze Nikodema przemawiały jego silne sympatie prokatolickie i ekumeniczne. Ostatecznie władze radzieckie uznały za najodpowiedniejszego kandydata na patriarchę metropolitę Pimena; w rezultacie co najmniej część głosów zostało oddanych na niego pod naciskiem KGB. Wybór metropolity krutickiego miał ponadto zapewnić fakt, iż został on oficjalnie zarekomendowany przez Komisję Przedsoborową, przygotowującą porządek obrad. Zdaniem historyka Cerkwi ks. Władisława Cypina Pimen cieszył się autentycznym masowym poparciem wiernych. Inni historyk, Dmitrij Pospiełowski, podziela ocenę Pimena jako hierarchy mało aktywnego i o niskich walorach intelektualnych, niezdolnego do przeciwstawienia się władzy radzieckiej czy nawet do gry z nią, podkreślając przy tym jego autentyczną, żarliwą wiarę. Ks. Walerij Duchonin twierdzi, że Pimen został wskazany jako najodpowiedniejszy następca jeszcze przez patriarchę Aleksego, który dzień przed śmiercią nadał mu prawo noszenia dwóch panagii; był to gest symboliczny.
Głosowanie nad wyborem patriarchy, w którym brali udział biskupi Rosyjskiego Kościoła Prawosławnego, było jawne, uczestnicy wypowiadali się w kolejności od najmłodszego chirotonią. Ponieważ wszyscy uczestnicy opowiadali się za kandydaturą Pimena, na wniosek metropolity leningradzkiego Nikodema on sam został zwolniony z obowiązku głosowania. Następnie Nikodem oficjalnie zadał metropolicie krutickiemu pytanie, czy przyjmuje wybór, na co Pimen odpowiedział twierdząco.
Jeszcze w trakcie tego samego soboru potwierdzono nadanie autokefalii Kościołowi Prawosławnemu Czechosłowacji oraz Kościołowi Prawosławnemu w Ameryce, zdjęto anatemę ze staroobrzędowców oraz nadano autonomię Japońskiemu Kościołowi Prawosławnemu. Metropolita Pimen (jeszcze przed głosowaniem w kwestii wyboru patriarchy) przedstawił ponadto raport o działalności Rosyjskiego Kościoła Prawosławnego, w którym bardzo wysoko oceniał aktywność Aleksego I.
Intronizacja metropolity Pimena na tron patriarszy odbyła się w soborze Objawienia Pańskiego w Moskwie dzień po wyborze, 3 czerwca 1971. Tradycyjną mowę przy wręczeniu żezła patriarszego wygłosił najstarszy chirotonią biskup rosyjski – metropolita orłowski Palladiusz. Mimo jednomyślnego wyboru – jednoznacznie odbieranego jako demonstracja wpływu państwa na Cerkiew – patriarcha Pimen nie posiadał szczególnego autorytetu wśród członków Synodu, którzy postrzegali go jako człowieka bezwolnego, a wręcz agenta Rady ds. Rosyjskiego Kościoła Prawosławnego.
Działalność na urzędzie patriarchy w latach 70. XX wieku.
5 czerwca 1971 patriarcha Pimen otrzymał tytuł doktora "honoris causa" Moskiewskiej Akademii Duchownej.
W pierwszej dekadzie sprawowania urzędu przez Pimena władze radzieckie kontynuowały politykę likwidowania świątyń prawosławnych i ograniczeń w liczbie czynnych duchownych. Represje wobec Rosyjskiego Kościoła Prawosławnego nie były jednak prowadzone na tak wielką skalę, jak w poprzedniej dekadzie, stąd D. Shubin uważa, iż był to okres względnej stabilności i spokojnego funkcjonowania Cerkwi. Patriarcha i jego najbliżsi współpracownicy starali się walczyć ze spadkiem liczby duchowieństwa. Dzięki ich działaniom, w zestawieniu z częściową zmianą polityki państwa w latach 70. i 80. liczba studentów szkół duchownych znacząco wzrosła, zorganizowano również odrębne szkoły dla regentów chórów cerkiewnych. Wzmocniła się pozycja Wydziału Wydawniczego Patriarchatu, koordynującego druk literatury religijnej, kierowanego przez biskupa wołokołamskiego Pitirima. Pimen z powodzeniem przeciwstawiał się również likwidacji ławry Poczajowskiej i konsekrował wielu nowych biskupów. Nieco inną ocenę działalności patriarchy przedstawił Dmitrij Pospiełowski, opisując działalność Pimena przed rokiem 1982. Jego zdaniem hierarcha w dalszym ciągu panicznie obawiał się represji ze strony władz radzieckich i dlatego nie podejmował osobiście działań w obronie pozycji Kościoła. Decydowali się na nie jedynie niektórzy biskupi ordynariusze eparchii, których powodzenie zależało od relacji z miejscowymi organami władzy. Zdaniem tego autora patriarcha nie brał praktycznie udziału w uzyskiwaniu zezwoleń na budowę świątyń (w latach 70. wydano ich kilkadziesiąt) lub w protestach przeciw likwidowaniu kolejnych parafii. Za największy sukces, który można przypisać osobiście Pimenowi, Pospiełowski uznaje uzyskanie zezwolenia na otwarcie fabryki utensyliów liturgicznych i świec w miejscowości Sofrino pod Moskwą. Według duchownego współpracującego z Pimenem w eparchii moskiewskiej patriarcha spędzał wolny czas haftując ozdoby na mitry lub piekąc ciasteczka, unikając wszelkiej dodatkowej działalności poza odprawianiem nabożeństw. Szczególnie interesował się jakością śpiewu w cerkwiach moskiewskich, chętnie spotykał się z regentami i psalmistami. Równocześnie istnieją świadectwa, według których Pimen skarżył się na własną niemożność szerszego działania oraz twierdził, iż jego krytycy nie zdają sobie sprawy z tego, jak bardzo ograniczona jest wszelka aktywność Kościoła.
W 1972 list otwarty do patriarchy wystosował Aleksander Sołżenicyn, zarzucając mu całkowitą bierność w zarządzaniu Kościołem; z kolei radziecki kapłan-dysydent Siergiej Żełudkow bronił Pimena, twierdząc, iż nie miał on innego wyboru i musiał zachowywać lojalność dla ocalenia Cerkwi.
Znaczącymi wydarzeniami w czasie sprawowania urzędu przez Pimena były kanonizacje świętych. Z inicjatywy patriarchy ustanowiono wspomnienia grup świętych związanych z poszczególnymi regionami: sobory świętych twerskich, nowogrodzkich, radoneskich, włodzimierskich, białoruskich, smoleńskich, syberyjskich, kostromskich, krymskich i riazańskich. W 1977 kanonizowany został metropolita moskiewski Innocenty (Wieniaminow-Popow), organizator prawosławnych misji na Alasce, dwa lata później – arcybiskup charkowski Melecjusz (Leontowicz).
Władze radzieckie znacząco utrudniały patriarsze Pimenowi podróże duszpasterskie w granicach Związku Radzieckiego. Podporządkowując się zaleceniom władz, hierarcha nie próbował nawet negocjować z nimi cofnięcia ograniczeń ani ich w żaden sposób omijać. Duchowny posiadał zezwolenie jedynie na podróże między Moskwą, ławrą Troicko-Siergijewską a swoją letnią rezydencją w Odessie. Nie ograniczano natomiast liczby odprawianych przez niego nabożeństw oraz kazań, które chętnie wygłaszał. Dostojeństwo Pimena w odprawianiu nabożeństw, jego piękny głos i śpiew, przystępność kazań sprawiały, iż każde jego nabożeństwo przyciągało znaczną liczbę wiernych. Patriarcha w każdy piątek odprawiał akafist do Matki Bożej w położonej w sąsiedztwie rezydencji cerkwi św. Eliasza.
Działalność w latach 80. XX wieku.
W grudniu 1980 patriarcha Pimen stanął na czele komisji organizującej przewidziane na rok 1988 obchody tysiąclecia chrztu Rusi. W związku z przygotowaniami do obchodów patriarcha zwrócił się z prośbą do rządu o przekazanie Cerkwi obiektów jednego z nieczynnych, zlikwidowanych w ZSRR monasterów w Moskwie. W ten sposób Rosyjski Kościół Prawosławny odzyskał w 1983 zrujnowany Monaster Daniłowski. W latach 80., na fali przemian zachodzących w ZSRR, Cerkiew otrzymała również zgodę na reaktywację Pustelni Optyńskiej i Monasteru Tołgskiego, tworzenie nowych parafii, ponownie otwarcie części zlikwidowanych cerkwi, przeniesienie do obiektów kultu niektórych przechowywanych w muzeach relikwii i ikon.
W 1984, po śmierci I sekretarza KPZR Jurija Andropowa, patriarcha Pimen zredagował okolicznościowy telegram, w którym opisał zmarłego jako człowieka pracującego całe życie bezinteresownie i z oddaniem, zapewniał również, iż Rosyjski Kościół Prawosławny zawsze będzie pamiętał wykazywane przez niego zrozumienie dla potrzeb wiernych. Twierdził wręcz, iż zauważył u zmarłego „wzniosłe wartości duchowe”. Rok później, po śmierci następcy Andropowa Konstantina Czernienki, patriarcha zareagował na to wydarzenie podobnym telegramem: określił życie zmarłego jako długie i produktywne, twierdził, iż polityk słusznie cieszył się miłością całego narodu, zaś Cerkiew zapamięta jego zrozumienie jej potrzeb. Zdaniem Pospiełowskiego podobna treść wiadomości (w tym niemal powtórzone całe zwroty), zawierająca pozytywne oceny polityków nieprzychylnie nastawionych do Kościoła, czy wręcz zaostrzających antycerkiewną politykę, dowodzi całkowitej uległości Cerkwi wobec władz przynajmniej w sferze deklaracji.
Od 1985 stan zdrowia patriarchy ulegał systematycznemu pogorszeniu. Duchowny z trudem chodził i znajdował się odtąd pod stałą opieką hieromnicha Sergiusza (Sokołowa) oraz mniszek Ireny i Zinaidy. W 1988 u duchownego zdiagnozowano raka okrężnicy, Pimen odmówił jednak poddaniu się operacji.
29 kwietnia 1988 patriarcha oraz członkowie Świętego Synodu spotkali się z I sekretarzem KPZR Michaiłem Gorbaczowem. W czasie transmitowanego w środkach masowego przekazu spotkania Gorbaczow stwierdził, iż tragiczne wydarzenia okresu „kultu jednostki” miały negatywny wpływ na działanie związków wyznaniowych, jednak dochodzi już do korekty błędnej polityki i ma zostać uchwalona ustawa o wolności wyznania. W toku dalszej dyskusji Pimen poruszył kwestię zbliżających się obchodów 1000-lecia chrztu Rusi oraz zapewnił, iż Rosyjski Kościół Prawosławny zawsze działał na rzecz całego narodu rosyjskiego.
Według wspomnień archimandryty Jana (Kriestiankina), w czasie jednego ze spotkań z patriarchą miał on przedstawić mu swoje poglądy w podstawowych kwestiach funkcjonowania Rosyjskiego Kościoła Prawosławnego. Pimen opowiedział się wówczas za zachowaniem w liturgii języka cerkiewnosłowiańskiego i kalendarza juliańskiego. Stwierdził, iż zachowanie wiary prawosławnej jest obowiązkiem Rosjan, gdyż bez tej religii Rosja przestanie istnieć. Oznajmił także, iż fundamentem prawosławia są postanowienia siedmiu soborów powszechnych – gdyby doszło do zwołania kolejnego, którego decyzje nie będą z nimi zgodne, Rosyjski Kościół Prawosławny będzie miał prawo odrzucić nowości.
Tysiąclecie chrztu Rusi. Kościół w czasie "pieriestrojki".
Od 5 do 12 czerwca 1988 miały miejsce obchody tysiąclecia chrztu Rusi, które połączono z Soborem Lokalnym Rosyjskiego Kościoła Prawosławnego. W czasie trwania uroczystości władze radzieckie ogłosiły decyzję o zwrocie Cerkwi ławry Kijowsko-Pieczerskiej. Sobór dokonał szeregu kanonizacji świętych: wielkiego księcia Dymitra Dońskiego, metropolity moskiewskiego Makarego (Bułgakowa), biskupów Ignacego (Brianczaninowa) i Teofana Pustelnika, mnichów Andrieja Rublowa, Ambrożego z Optiny i Paisjusza Wieliczkowskiego oraz jurodiwej Ksenii z Petersburga. Uchwalono również nowy statut wewnętrzny Kościoła, anulujący niekorzystny dlań regulamin z 1961. Sobór oraz uroczystości tysiąclecia chrztu Rusi stały się początkiem całkowitej zmiany w relacjach państwa z Rosyjskim Kościołem Prawosławnym. Była to ponadto największa uroczystość religijna w całej dwudziestowiecznej historii Rosji. Sam patriarcha odegrał w nim jednak rolę drugorzędną. Ciężko chory, wygłosił jedynie mowy otwierające i kończące obrady. W burzliwych polemikach, do jakich dochodziło w czasie obrad, nie brał udziału.
W latach 1988–1989 Rosyjski Kościół Prawosławny mógł obsadzić wszystkie swoje eparchie (część z nich była stale zarządzana przez ordynariuszy eparchii sąsiednich, jako "locum tenensów"), powołać do życia Egzarchat Białoruski Patriarchatu Moskiewskiego, reaktywować dalsze 29 monasterów oraz otworzyć nowe szkoły duchowne. Patriarcha, z powodu choroby, nie odgrywał już jednak dotychczasowej roli we wdrażaniu zmian w Kościele w życie. Wielokrotnie jego stan nie pozwalał mu nawet na przyjmowanie oficjalnych gości patriarchatu.
W 1989, w czasie uroczystości czterystulecia Patriarchatu Moskiewskiego, Pimen przewodniczył uroczystej kanonizacji patriarchów Hioba i Tichona. Uznanie tego ostatniego za świętego stanowiło pierwszy krok na drodze do masowych kanonizacji duchownych, którzy ponieśli śmierć wskutek prześladowań Cerkwi w ZSRR.
W tym samym roku patriarcha został wybrany deputowanym ZSRR z ramienia organizacji społecznych, jednak jego stan zdrowia pozwolił mu jedynie na symboliczny udział w obradach, nie zaś na aktywną działalność. Z kolei w styczniu 1990 wziął udział w kolejnym Soborze Biskupów Rosyjskiego Kościoła Prawosławnego, zwołanym w celu przedyskutowania problemów konfesyjnych na Ukrainie (odrodzenie Ukraińskiej Cerkwi Greckokatolickiej oraz powstanie niekanonicznego Ukraińskiego Autokefalicznego Kościoła Prawosławnego; do obydwu tych struktur przeszła część duchowieństwa i wiernych prawosławnych Ukrainy).
Aktywność zagraniczna.
Pimen, nieposiadający możliwości swobodnych wizyt duszpasterskich w podległych mu eparchiach, na życzenie władz radzieckich prowadził szeroką działalność międzynarodową. Był pierwszym patriarchą Moskwy i całej Rusi, który udał się z pielgrzymką do USA i występował na forum ONZ. W 1972 odwiedził Izrael (jego samolot był pierwszym samolotem radzieckim, jaki wylądował w tym kraju), gdzie przeciwko jego przybyciu protestowali emigranci z ZSRR, twierdzący, iż przybył on nie w celach duchowych, lecz jako obrońca polityki zagranicznej Związku Radzieckiego. W czasie pobytu na Bliskim Wschodzie patriarcha spotykał się także z prawosławnymi patriarchami Aleksandrii, Antiochii i Jerozolimy. W tym samym roku patriarcha odbył wizyty w Jugosławii, Grecji i Rumunii, następnie zaś spotkał się z patriarchą Konstantynopola, z którym rozmawiał nt. statusu kanonicznego Kościoła Prawosławnego w Ameryce.
Występując w Światowej Radzie Kościołów, patriarcha Pimen zmuszony był działać zgodnie z linią polityczną władz radzieckich. Podobnie jak metropolita leningradzki Nikodem (Rotow), w czasie swoich wystąpień w Radzie zaprzeczał jakimkolwiek prześladowaniom osób wierzących w ZSRR. W 1973, w czasie wizyty w siedzibie Rady, Pimen odczytał przygotowane wcześniej w Radzie ds. Rosyjskiego Kościoła Prawosławnego przemówienie, w którym twierdził, iż między ustrojem ZSRR a ideałami chrześcijańskimi istnieje wyraźne podobieństwo. Zaprzeczał, by w kraju tym łamane były nie tylko prawa do wolności wyznania, ale i wszelkie inne swobody obywatelskie. Jedynie twierdząc, iż wszyscy chrześcijanie muszą nadal pracować na rzecz zwalczania „trudności” zasugerował, iż sytuacja Rosyjskiego Kościoła Prawosławnego nie była dobra. W ocenie Pospiełowskiego ani Pimen, ani inni hierarchowie rosyjscy uczestniczący w pracach organizacji międzykonfesyjnych nie mogli przedstawiać innych ocen nie narażając siebie i Cerkwi na kolejne prześladowania. Znane są m.in. wystąpienia patriarchy, w których gloryfikował Leonida Breżniewa za jego „tytaniczną pracę na rzecz światowego pokoju”. Za tego typu aktywność (oficjalnie za wieloletnią walkę Kościoła o pokój i bezpieczeństwo) w 1976 otrzymał specjalną nagrodę Radzieckiego Funduszu Pokoju. W tym samym roku otrzymał również nagrodę Światowej Rady Pokoju. W 1977 patriarcha zorganizował w ławrze Troicko-Siergijewskiej konferencję przywódców religijnych na rzecz pokoju, rozbrojenia i przyjaznych relacji międzynarodowych, w której udział wzięli duchowni wszystkich najważniejszych wyznań na świecie. Na wniosek Pimena przyjęto apel o ogłoszenie lat pozostałych do roku 2000 okresem wzmożonej walki o pokój. Zjazd przebiegał, silnie infiltrowany przez KGB. Instytucja ta zainspirowała również apel Pimena, który miał wyprzedzić analogiczne wezwanie ze strony papieża. W 1982 Pimen uczestniczył w podobnej konferencji, której hasłem uczyniono przeciwdziałanie wojnie atomowej.
Patriarcha Pimen wielokrotnie odwiedzał również inne autokefaliczne Kościoły prawosławne, przyczyniając się do wzmocnienia ich relacji i kontaktów z Rosyjskim Kościołem Prawosławnym.
Śmierć i pogrzeb.
W ostatnich latach życia hierarcha zdawał sobie sprawę ze złego stanu swojego zdrowia i nieuchronnej śmierci. 3 maja 1990 ok. godziny piętnastej patriarcha Pimen zmarł na rękach opiekującego się nim hieromnicha Sergiusza. Natychmiastowa pomoc lekarska nie przyniosła efektu. Nad umierającym modlitwy odmówił arcybiskup zarajski Aleksy (Kutiepow), natychmiast po stwierdzeniu zgonu wokół łoża patriarchy zebrali się członkowie Świętego Synodu, którzy w dniu jego śmierci zebrali się na posiedzeniu (z powodu stanu zdrowia Pimena odbywało się ono bez jego udziału).
Patriarcha Pimen został pochowany 6 maja 1990 w krypcie soboru Zaśnięcia Matki Bożej w ławrze Troicko-Siergijewskiej, obok swojego poprzednika.
Odznaczony m.in. trzykrotnie Orderem Czerwonego Sztandaru Pracy oraz fińskim Orderem Białej Róży.

</doc>
<doc id="156925" url="https://pl.wikipedia.org/wiki?curid=156925" title="Łysa Góra (Beskid Śląsko-Morawski)">
Łysa Góra (Beskid Śląsko-Morawski)

Łysa Góra (cz. "Lysá hora", ciesz. "Gigula", niem. "Lysa – Berg", "Kahlberg"; 1324 m n.p.m.) – najwyższy szczyt pasma Beskidu Morawsko-Śląskiego i jednocześnie najwyższa góra Śląska Cieszyńskiego.
W pobliżu szczytu, na wysokości 1313 m n.p.m. znajduje się 78-metrowy przekaźnik telewizyjny (potężna bryła obiektu wybudowana w 1980 jest widoczna z daleka), a na wysokości 1320 m n.p.m. obserwatorium meteorologiczne – pierwsze przyrządy pojawiły się na szczycie jeszcze pod koniec XIX wieku, następnie nowoczesną aparaturę zainstalowali żołnierze Wehrmachtu podczas II wojny światowej. Działała ona do 1953, później wybudowano obecny budynek (ok. 1954).
Turystom do niedawna służyło schronisko turystyczne (jedyny ocalały obiekt z dawnego kompleksu) i chata narciarzy z 1950, a nad bezpieczeństwem czuwa Służba Górska (Horská služba), mieszcząca się w budynku z 1976. Od 2015 roku na szczycie ponownie działają dwa schroniska, wybudowane od podstaw w miejscu starszych obiektów.
Ze szczytu Łysej Góry rozpościera się widok w stronę północną i południową. Widać również część polskiego Górnego Śląska.
Łysa Góra była w latach 1939–1945 najwyższą górą Protektoratu Czech i Moraw. 
Szlaki turystyczne z Łysej Góry: 
Ochrona przyrody.
Cały masyw Łysej Góry znajduje się na terenie Obszaru Chronionego Krajobrazu Beskidy (CHKO Beskydy). Ponadto zachodnie i przyszczytowe stoki góry chronione są w postaci narodowego rezerwatu przyrody Mazák. Od strony północnej przylega do niego rezerwat przyrody Malenovický kotel a od południowo-zachodniej rezerwat przyrody Mazácký Grúnik.

</doc>
<doc id="156928" url="https://pl.wikipedia.org/wiki?curid=156928" title="Domauj">
Domauj



</doc>
<doc id="156929" url="https://pl.wikipedia.org/wiki?curid=156929" title="Ostatni bastion Barta Dawesa">
Ostatni bastion Barta Dawesa

Ostatni bastion Barta Dawesa (ang. "Roadwork") – powieść Stephena Kinga z 1981. Wydana została pod pseudonimem Richard Bachman. W Polsce ukazała się po raz pierwszy w 2002 nakładem wydawnictwa Prószyński i S-ka.
Fabuła.
Głównym bohaterem jest Bart Dawes. Jest on pracownikiem pralni. W wieku trzynastu lat jego syn umarł na guza mózgu, później odeszła od niego żona. Pewnego dnia dowiaduje się, że zgodnie z decyzją urzędników dom, w którym mieszka oraz miejsce pracy przeznaczone są do wyburzenia. Na ich miejscu ma powstać nowa autostrada. Są to ostatnie rzeczy, które ceni i kiedy stróże prawa chcą go siłą wypędzić z własnego domu postanawia o niego walczyć.

</doc>
<doc id="156930" url="https://pl.wikipedia.org/wiki?curid=156930" title="Domabor">
Domabor

Domaborz(?), *Domabor – starosłowiańskie imię męskie, złożone z członów "Doma-" („dom”; psł. "*domъ" oznacza „pomieszczenie, gdzie człowiek żyje ze swoją rodziną”; „wszystko, co jest w domu, rodzina, mienie, majątek”, „ród, pokolenie”, „strony rodzinne, kraj ojczysty”) i "-bor" („zmagać się, walczyć”). Zachowała się w polskich źródłach – wątpliwa – forma Domaborz (1363), która zapewne powstała przy użyciu przyrostka "-jь", zdrabniającego lub tworzącego formy imienne od imion jednotematowych, wyrazów pospolitych, a także pełniącego funkcję dzierżawczą, pod wpływem którego wygłosowe "-r" z początkowego "*Domabor" przeszło w "-rz". Ponadto w dawnych źródłach notowano nazwisko Domaborski (od 1420 r.). Ponadto imię Domabor występowało w języku czeskim. Mogło ono wyrażać życzenie, aby osoba tak nazwana walczyła w pewnych sytuacjach w imię wspólnego dobra.
Domabor imieniny obchodzi 28 października.
Odpowiedniki w innych językach:

</doc>
<doc id="156931" url="https://pl.wikipedia.org/wiki?curid=156931" title="Domaczaja">
Domaczaja

Domaczaja – staropolskie imię żeńskie, złożone z członów "Doma-" ("dom"; psł. "*domъ" oznacza "pomieszczenie, gdzie człowiek żyje ze swoją rodziną"; "wszystko, co jest w domu, rodzina, mienie, majątek", "ród, pokolenie", "strony rodzinne, kraj ojczysty") i "-czaja" ("spodziewać się, oczekiwać"). Mogło oznaczać "ta, która oczekuje w domu", lub "oczekiwana w domu".
W języku polskim nie odnotowano męskich odpowiedników tego imienia, ale w chorwackim zapisano męskie imię "Domačaj".
Domaczaja imieniny obchodzi 11 października.

</doc>
<doc id="156933" url="https://pl.wikipedia.org/wiki?curid=156933" title="Maja Popielarska">
Maja Popielarska

Maja Popielarska, właśc. Maria Popielarska (ur. 1973 w Trzciance) – polska dziennikarka, prezenterka TVN, TVN24, TVN Meteo i HGTV.
Życiorys.
W dzieciństwie przez kilka lat mieszkała w Afryce w Liberii i Ghanie. Absolwentka Liceum Ogólnokształcącego im. Stanisława Staszica w Trzciance oraz SGGW, ze specjalizacją architektura krajobrazu. Poprzednio prezenterka pogody i kierownik produkcji magazynu "Zoom" w stacji RTL 7. Prezenterka pogody w stacjach TVN. Od 10 września 2004 roku w TVN Meteo, prowadzi swój własny magazyn poradnikowy, dotyczący pielęgnacji roślin i projektowania ogrodów, działek pt. "Maja w ogrodzie", obecnie pod nazwą "Nowa Maja w ogrodzie" i jest nadawany w HGTV. W 2007 roku była także autorką programu "Grunt to zdrowie", który emitowany był w TVN Style.
Życie prywatne.
Ma dwóch synów: Jakuba oraz Jana.

</doc>
<doc id="156934" url="https://pl.wikipedia.org/wiki?curid=156934" title="Domiemir">
Domiemir



</doc>
<doc id="156936" url="https://pl.wikipedia.org/wiki?curid=156936" title="Domared">
Domared



</doc>
<doc id="156937" url="https://pl.wikipedia.org/wiki?curid=156937" title="Domaradz (imię)">
Domaradz (imię)

Domaradz – staropolskie imię męskie złożone z członów "Doma-" ("dom"; psł. "*domъ" oznacza "pomieszczenie, gdzie człowiek żyje ze swoją rodziną"; "wszystko, co jest w domu, rodzina, mienie, majątek", "ród, pokolenie", "strony rodzinne, kraj ojczysty") i "-radz" ("radzić" – dawniej "troszczyć się, dbać o coś"). Mogło oznaczać "ten, który troszczy się o swój dom" lub ojczyznę. Wyraz ten oznaczał patriotyzm.
Domaradz imieniny obchodzi 29 grudnia.

</doc>
<doc id="156939" url="https://pl.wikipedia.org/wiki?curid=156939" title="Przezdoma">
Przezdoma



</doc>
<doc id="156940" url="https://pl.wikipedia.org/wiki?curid=156940" title="Brzezdoma">
Brzezdoma

Brzezdoma, Przezdoma – staropolskie imię męskie, być może opisowe, a nie życzące, złożone z członów "Brzez-", "Przez-" ("bez") i "-doma" ("dom"; psł. "*domъ" oznacza "pomieszczenie, gdzie człowiek żyje ze swoją rodziną"; "wszystko, co jest w domu, rodzina, mienie, majątek", "ród, pokolenie", "strony rodzinne, kraj ojczysty"). Być może oznaczało "tego, który nie ma domu".

</doc>
<doc id="156942" url="https://pl.wikipedia.org/wiki?curid=156942" title="Hans Kelsen">
Hans Kelsen

Hans Kelsen (ur. 11 października 1881 w Pradze, Austro-Węgry, zm. 19 kwietnia 1973 w Berkeley, Kalifornia, Stany Zjednoczone) – austriacki prawnik i filozof prawa, przedstawiciel normatywizmu, twórca koncepcji „czystej teorii prawa” ().
Życiorys.
Od 1883 mieszkał z rodziną w Wiedniu. Studiował prawo na Uniwersytecie Wiedeńskim, w 1906 obronił doktorat, w 1911 habilitował się. Od 1919 był profesorem prawa publicznego i administracyjnego na Uniwersytecie Wiedeńskim, pracował nad projektem konstytucji austriackiej z 1920, został mianowany dożywotnim członkiem Trybunału Konstytucyjnego. Zmiana klimatu politycznego i antysemicka nagonka doprowadziła jednak do usunięcia Kelsena w 1930. Przeprowadził się wówczas na Uniwersytet w Kolonii. Po dojściu do władzy Hitlera w 1933 przeniósł się do Genewy. W latach 1936–1938 Kelsen był jeszcze krótko profesorem na Uniwersytecie Niemieckim w Pradze. W 1940 emigrował do USA, gdzie pozostał do końca życia. Był m.in. profesorem Uniwersytetu Kalifornijskiego w Berkeley.
Koncepcja „czystej teorii prawa”.
Punktem wyjścia teorii Kelsena jest radykalny rozdział prawa i moralności, oraz prawa i faktu. Granice tego drugiego rozróżnienia wyznacza dualizm bytu () i powinności (), gdzie prawo mieści się w sferze powinności. Za mieszanie tych sfer Kelsen krytykował pozytywizm prawniczy.
O powinnościach wypowiada się za pomocą norm, które są specyficznym konstruktem językowym wyrażającym powinność. Tym samym norma jest elementarną strukturą prawa.
Normy nie można ostatecznie dookreślić bez pojęcia systemu prawnego. Norma prawna nie może znajdować się poza systemem normatywnym, dlatego aby stwierdzić, że norma obowiązuje, należy wykazać, że należy ona do systemu.
Kelsen opracował trzy koncepcje systemu: statycznego, dynamicznego i mieszanego. Wszystkie łączy ujmowanie systemu jako całości hierarchicznej, autonomicznej, uporządkowanej, zamkniętej jedną normą najwyższą. W systemie statycznym powiązania między normami mają charakter inferencyjno-treściowy: z treści normy bezpośrednio wyższej wyprowadzić można treść normy niższej. Normą najwyższą jest ta, którą uznajemy za oczywistą, której przypisujemy najwyższą wartość. W systemie dynamicznym relacje między normami mają charakter formalno-kompetencyjny: norma bezpośrednio wyższa jest formalną podstawą obowiązywania normy niższej, czyli zawiera kompetencję do jej wydania. Normą najwyższą jest norma podstawowa ("Grundnorm"), którą Kelsen określa jako „czysto pomyślaną lub sfingowaną”; jest ona transcendentalno-logicznym domknięciem systemu.
Hans Kelsen odrzuca podstawową tezę pozytywistycznej doktryny Austina mówiącej o tym, że prawo jest rozkazem władzy państwowej. Norma prawna obejmuje jedynie pewien stan rzeczy porządkiem prawnym. Mówimy więc o formalnym charakterze aktu prawnego. Czysta nauka prawa może zajmować się tylko formą prawnego zjawiska. Treść, strona historyczna czy też polityczna leży w gestii socjologa badającego prawo.

</doc>
<doc id="156949" url="https://pl.wikipedia.org/wiki?curid=156949" title="KiddieCorder">
KiddieCorder

KiddieCorder (Fisher-Price PXL-2000, Fisher-Price PixelVision, Sanwa Sanpix1000, Coca-Cola Georgia) – zabawkowa kamera produkowana w 1987, używająca kaset magnetofonowych jako nośnika danych.

</doc>
<doc id="156953" url="https://pl.wikipedia.org/wiki?curid=156953" title="Zenica">
Zenica

Zenica – miasto w Bośni i Hercegowinie, w Federacji Bośni i Hercegowiny, stolica kantonu zenicko-dobojskiego, siedziba miasta Zenica. Leży nad rzeką Bośnią. W 2013 roku liczyło 70 553 mieszkańców, z czego większość stanowili Boszniacy.
W mieście rozwinął się przemysł chemiczny, papierniczy oraz hutniczy.

</doc>
<doc id="156954" url="https://pl.wikipedia.org/wiki?curid=156954" title="Seborga">
Seborga

Seborga (lig. "Seborca") – miasteczko w północno-zachodnich Włoszech, w regionie Liguria, w prowincji Imperia, w Alpach Liguryjskich. Słynie z bycia tzw. mikronacją, czyli symbolicznego deklarowania od 1954 roku niepodległości jako "Księstwo Seborgi". Według danych z końca 2010 roku Seborgę zamieszkuje 319 osób, w tym 37 (11,6%) cudzoziemców.
Dzieje Seborgi sięgają VIII wieku, kiedy była to wieś należąca do hrabiów Ventimiglii. W 954 roku hrabia Guido podarował ją benedyktynom z Lérins. Od 1181 roku miejscowość była przedmiotem sporu między opactwem a Republiką Genui – formalnie Seborga, jak i inne dobra benedyktyńskie, pozostawała w granicach tego państwa, nigdy jednak nie sprawowało ono realnej władzy nad tym obszarem. W 1729 roku Seborgę kupił Wiktor Amadeusz II, książę Piemontu i król Sardynii. Jako część państwa sardyńskiego Seborga w 1861 roku znalazła się w Królestwie Włoch.
Księstwo Seborgi.
W 1954 roku grupa mieszkańców ogłosiła symboliczną niepodległość, powołując się na miejscową tradycję mówiącą o tym, że kupno miasteczka przez Sardynię w 1729 roku nie miało mocy prawnej, a więc Seborga zachowała wtedy swoją niezależność, ponieważ z kolei nie brała samodzielnego udziału w zjednoczeniu Włoch, nie można jej formalnie uznać za część państwa włoskiego. W 1963 roku prezes miejscowej spółdzielni ogrodniczej, Giorgio Carbone, ogłosił się "księciem Jerzym I". „Panował” do swojej śmierci w październiku 2009 roku. Po nim na księcia został wybrany przedsiębiorca Marcello Menegatto ("książę Marceli I"), jednak w 2019 abdykował. Obecną „głową Seborgi” jest Nina Menegatto ("księżna Nina I)".
W latach 90. XX wieku przyjęto „konstytucję” ("Statuti Generali"), rozpoczęto emisję lokalnej waluty "luigino" (emitowanej wcześniej już w latach 1666–1671 i ponownie od 1995 roku; można nią płacić w kilku sklepach i lokalach; posiada ona sztywny kurs 1 Luigino = 6 dolarów amerykańskich) i znaczków pocztowych, przyjęto oficjalną dewizę ("Sub Umbra Sedi" – pol. Usiadłem w cieniu) i skomponowano hymn ("La Speranza" – pol. "Nadzieja"), na wjeździe ustawiono symboliczne budki graniczne, a nawet powołano „armię” ("Corpo della Guardia", pol. korpus strażników) składającą się z jednego żołnierza. W nieformalnym referendum przeprowadzonym 23 kwietnia 1995 roku. 304 spośród 308 mieszkańców poparło „niepodległość”.
W myśl „konstytucji” głową państwa jest książę wybierany w demokratycznych wyborach na siedmioletnią kadencję. Władzę ustawodawczą sprawuje Rada Przeorów, składająca się z obywateli urodzonych, ochrzczonych i mieszkających w Sebordze. Organem sprawującym władzę wykonawczą jest Tajna Rada, składająca się z księcia i dziewięciu ministrów, z czego pięciu jest wybieranych na drodze demokratycznych wyborów.
Samozwańcza niepodległość sprawiła, że miasteczko cieszy się dużym zainteresowaniem ze strony turystów. Dzięki rozwojowi turystyki odrestaurowane zostało historyczne centrum miasta. Władze włoskie przychylnie patrzą na Księstwo Seborgi, bowiem jego funkcjonowanie w żaden sposób nie przeszkadza działalności organów publicznych, a mieszkańcy w pełni wywiązują się ze swoich obowiązków wobec państwa.
Księstwo obejmuje obszar miasteczka Seborga i tereny je okalające o łącznej powierzchni 14 km².

</doc>
<doc id="156958" url="https://pl.wikipedia.org/wiki?curid=156958" title="Manuel Azaña">
Manuel Azaña

Manuel Azaña y Diaz (ur. 10 stycznia 1880 w Alcalá de Henares, zm. 3 listopada 1940 w Montauban) – polityk, dramaturg i pisarz hiszpański, drugi i ostatni prezydent (1936–1939) Drugiej Republiki Hiszpańskiej. Minister wojny w pierwszym rządzie republikańskim (1931), następnie premier (1931–1933). W 1936 roku został wybrany na prezydenta Hiszpanii (maj 1936-kwiecień 1939). Był członkiem masonerii i antyklerykałem.
Życiorys.
Pochodził ze zubożałej szlachty. Kształcił się w klasztorze augustianów w Eskurialu, następnie w szkole artylerii. Studiował też we Francji. W latach 20. był redaktorem tygodnika "España". Należał do Alianza Republicana (Sojusz Republikański), a następnie został jednym z przywódców partii Izquierda Republicana (Lewica Republikańska). W 1930 wchodził w skład Komitetu Rewolucyjnego przygotowującego powstanie antyrządowe; po nieudanych próbach wywołania powstania zatrzymano większość członków Komitetu, Azaña zaś przeszedł do podziemia. Po obaleniu monarchii i ucieczce króla Alfonsa XIII, w maju 1931 został ministrem do spraw wojskowych w rządzie Niceta Alcalá-Zamory, a po jego dymisji premierem Hiszpanii (grudzień 1931). 
W swych działaniach dążył do osłabienia sił stanowiących potencjalne zagrożenie dla rewolucji i nowego porządku. Sprawując urząd ministra spraw wojskowych, wydał dekret rozwiązujący 10 dywizji i redukujący kadrę oficerską do niespełna 8 tys. osób (z 26 tys. oficerów). Podjął energiczne działania przeciw Kościołowi katolickiemu, przyczyniając się do uchwalenia rozdziału Kościoła od państwa, cofnięcia wszelkich rządowych subwencji na rzecz Kościoła, zniesienia zakonu jezuitów w Hiszpanii i zamknięcia niektórych klasztorów; popierał także wprowadzenie ślubów i rozwodów cywilnych. Dewastacje kościołów przez bojówki republikańskie skomentował stwierdzeniem, że "wszystkie kościoły Hiszpanii razem wzięte nie są warte życia nawet jednego republikanina". W 1931 zasłynął powiedzeniem, że "Hiszpania przestała być katolicka" (po wprowadzeniu z jego inicjatywy do konstytucji Hiszpanii zapisu o zakazie nauczania religii w szkołach). 
W 1932 jego rząd przygotował i przeprowadził wybory do Kortezów, następnie przyczynił się do uchwalenia i przeprowadzenia reformę rolną. W 1933 promulgował ustawę o kongregacjach religijnych, pozbawiając je prawa nauczania (co wywołało protesty Watykanu i Kościoła rzymskokatolickiego w Hiszpanii). Po wyborach 1934 przeszedł do opozycji i został na krótko aresztowany w związku z wystąpieniami antyrządowymi, co podniosło jego popularność. W 1935 przystąpił za swoją partią do Frontu Ludowego, grupującego organizacje lewicowe, separatystyczne i opozycyjne wobec rządu centro-prawicowego. 18 lutego 1936, po wyborach do Kortezów, prezydent Alcalá-Zamora powierzył mu misję formowania rządu (partia Azañi - Lewica Republikańska - otrzymała 87 mandatów na 473 deputowanych); poszczególne ministerstwa Azaña powierzył członkom swojej partii. 
Ogłosił amnestię dla przywódców powstań antyrządowych; dokonano kolejnych zmian w wojsku: szef sztabu generalnego, gen. Francisco Franco został przeniesiony na Wyspy Kanaryjskie, dowódca lotnictwa gen. Fanjulo - na Baleary, a dowódcę wojsk hiszpańskich w Maroku gen. Emilio Molę ściągnięto do Pampeluny. W kwietniu 1936 Front Ludowy usunął z prezydentury Alcalá-Zamorę, motywując to niepotrzebnym (drugim w czasie sprawowania urzędu) rozwiązaniem Kortezów (nota bene: dzięki temu FL mógł wcześniej przejąć władzę). 10 maja 1936 Azaña został wybrany prezydentem Hiszpanii. Przez pierwsze miesiące rządów FL Azaña pozostawał bezczynny wobec nasilających się ataków na Kościół katolicki czy napadów terrorystycznych bojówek. Po wybuchu wojny domowej aby zażegnać konflikt i powstrzymać rozlew krwi zabiegał o międzynarodową mediację. 5 lutego 1939 uciekł do Francji i przebywał w ambasadzie hiszpańskiej w Paryżu, próbując zachować resztę władzy. Wobec uznania rządu gen. Franco przez Francję i Wielką Brytanię Azaña podał się do dymisji. 
Twórczość.
Manuel Azaña jest autorem sztuk m.in. 

</doc>
<doc id="156959" url="https://pl.wikipedia.org/wiki?curid=156959" title="Użytkowanie">
Użytkowanie

Użytkowanie (łac. "ususfructus") – jedno z ograniczonych praw rzeczowych, znane polskiemu prawu cywilnemu, wyrażające się w obciążeniu rzeczy prawem do jej używania i pobierania jej pożytków.
Należy zaznaczyć, że przedmiotem użytkowania mogą być także zwierzęta. Przy wykonywaniu użytkowania zwierząt należy uwzględniać przepisy o ich ochronie.
Użytkowanie w prawie polskim.
Regulacje prawne.
W okresie prawa zunifikowanego użytkowanie było regulowane przez dekret z 1946 – Prawo rzeczowe. Wtedy również było prawem rzeczowym ograniczonym, lecz miało charakter wyraźnie alimentacyjny.
Obecnie użytkowanie jest regulowane przez Kodeks cywilny (art. 252-284, poza tym podlega ogólnym przepisom dotyczącym ograniczonych praw rzeczowych – art. 244-251). Kodeks wyróżnia trzy odmiany użytkowania – przez osoby fizyczne, przez rolnicze spółdzielnie produkcyjne i „inne wypadki” (czyli w istocie przez osoby prawne pozostałych rodzajów). Pierwsza i trzecia odmiana są ukształtowane identycznie, natomiast użytkowanie przez rolnicze spółdzielnie produkcyjne jest obecnie instytucją w praktyce martwą.
Powstanie prawa.
Użytkowanie powstaje wyłącznie w drodze umowy stron (w przeszłości użytkowanie na rzecz rolniczych spółdzielni produkcyjnych i innych państwowych jednostek organizacyjnych ustanawiano w drodze decyzji administracyjnych). Stronami umowy są właściciel obciążanej nieruchomości oraz osoba, która nabywa prawo. Do ustanowienia użytkowania stosuje się odpowiednio przepisy o przeniesieniu własności. Jednakże jedynie oświadczenie właściciela obciążanej nieruchomości musi mieć formę aktu notarialnego. Użytkowanie nieruchomości może także zostać ustanowione z zastrzeżeniem warunku lub terminu. Prawo to podlega ujawnieniu w księdze wieczystej, jednakże nie jest to konieczne dla ważności umowy.
Użytkowania nie można natomiast nabyć przez zasiedzenie.
Treść prawa.
Na użytkowanie składają się dwa uprawnienia: uprawnienie do używania rzeczy i do pobierania jej pożytków. W klasycznej postaci użytkowania z tymi uprawnieniami użytkownika jest skorelowany obowiązek zachowania substancji rzeczy. W polskim prawie cywilnym obowiązek ten jest ograniczony do sytuacji, gdy użytkownik jest osobą fizyczną. Natomiast w każdym przypadku użytkownik winien wykonywać swoje prawo w sposób zgodny z zasadami prawidłowej gospodarki. Użytkowaniem może zostać obciążona rzecz ruchoma, nieruchomość (ewentualnie jej oznaczona część bądź udział we współwłasności) albo prawo (tylko zbywalne). Użytkowanie może być odpłatne albo nieodpłatne, ograniczone terminem albo bezterminowe.
Wygaśniecie prawa.
Użytkowanie jest prawem niezbywalnym, ściśle związanym z osobą, na rzecz której je ustanowiono, w związku z tym wygasa ze śmiercią użytkownika, jeśli jest nim osoba fizyczna, oraz z chwilą ustania bytu osoby prawnej. Ponadto użytkowanie wygasa, gdy użytkownik przez okres dziesięciu lat nie wykonuje swojego prawa. Oprócz tego użytkowanie wygasa w sytuacjach, które prawo cywilne przewiduje jako podstawę wygaśnięcia innych ograniczonych praw rzeczowych.
Użytkowanie a dzierżawa.
Użytkowanie w swojej treści jest w zasadzie identyczne z instytucją dzierżawy. Ma jednak zupełnie odmienną naturę prawną – o ile dzierżawa to stosunek czysto obligacyjny, wiążący tylko strony umowy, o tyle użytkowanie, jako prawo rzeczowe, jest skuteczna wobec osób trzecich ("erga omnes"). Ponadto rozkład uprawnień i obowiązków stron stosunku użytkowania jest sztywny (strony mogą go zmieniać tylko w ściśle określonym, niewielkim zakresie), natomiast dzierżawa dopuszcza praktycznie dowolne kształtowanie uprawnień i obowiązków stron.

</doc>
<doc id="156962" url="https://pl.wikipedia.org/wiki?curid=156962" title="Edward Seaga">
Edward Seaga

Edward Philip George Seaga (ur. 28 maja 1930 w Bostonie, zm. 28 maja 2019 w Miami) – jamajski polityk, premier kraju w latach 1980–1989 i przywódca Jamajskiej Partii Pracy.
Życiorys.
Urodził się w USA, w rodzinie jamajskiej o korzeniach szkockich i libańskich. W 1952 ukończył socjologię na Harvardzie. W latach 50. zrezygnował z obywatelstwa amerykańskiego i osiadł na Jamajce, gdzie zajmował się pracą naukową; badał ślady dawnych kultur afrykańskich na Jamajce, poświęcił tej problematyce kilka książek. Rozpoczął także aktywność polityczną w szeregach Jamajskiej Partii Pracy ("Jamaica Labour Party" – JLP). W 1959 po raz pierwszy zasiadł w parlamencie; w pierwszym rządzie niepodległej Jamajki został ministrem ds. rozwoju i opieki społecznej (1962). W 1967 przeszedł na stanowisko ministra finansów i planowania, przeprowadził reformy podatkowe oraz powołał nowe instytucje rządowe zajmujące się finansami. Od 1972 pracował w międzynarodowych instytucjach finansowych (MBOR, MFW).
W 1974 stanął na czele JLP. Jako lider partii reprezentował poglądy prawicowe, był rzecznikiem współpracy z USA. Podkreślał także niepodległość Jamajki jako szczególną wartość w kolejnych kampaniach; odniósł zdecydowane zwycięstwo w wyborach parlamentarnych w październiku 1980 i 1 listopada 1980 został zaprzysiężony na premiera, zastępując Michaela Manleya; we własnym gabinecie objął dodatkowo kierownictwo resortów finansów i planowania oraz energetyki, bogactw naturalnych i górnictwa. Jako szef rządu wprowadził w życie idee zbliżenia z USA, był jednym z pierwszych polityków przyjętych przez Ronalda Reagana po jego zwycięstwie w wyborach prezydenckich. Oskarżył Kubę o udzielanie azylu przestępcom jamajskim i pod tym pretekstem zerwał stosunki dyplomatyczne. Poparł amerykańską interwencję na Grenadzie jesienią 1983, czym naraził się opozycji; cieszył się jednak dużą popularnością, co wykorzystał rozpisując przedterminowe wybory parlamentarne (15 grudnia 1983), które JLP wygrała zdecydowanie wobec bojkotu opozycji.
Wkrótce jego popularność zaczęła słabnąć. Nie następował zapowiadany wzrost gospodarczy; oszczędnościowa polityka gospodarcza doprowadziła do protestów związków zawodowych, wreszcie zamieszek w 1987 i 1988. Brak oczekiwanej reakcji ze strony rządu po przejściu huraganu Gilbert we wrześniu 1988 ostatecznie zadecydował o porażce JLP w wyborach 9 lutego 1989. Władzę odzyskała Ludowa Partia Narodowa, a jej przywódca Manley ponownie objął funkcję premiera.
W kolejnych latach Seaga pozostawał liderem opozycji. Wycofał się z życia politycznego w styczniu 2005, kończąc tym samym symbolicznie erę polityków, aktywnych jeszcze przed uzyskaniem przez Jamajkę niepodległości.

</doc>
<doc id="156965" url="https://pl.wikipedia.org/wiki?curid=156965" title="Literatura hebrajska">
Literatura hebrajska

Literatura hebrajska – literatura żydowska w języku hebrajskim.
Historia.
Narodziny literatury hebrajskiej wiążą się ze starożytnym Izraelem. Wtedy to, na przestrzeni kilku wieków, powstało – najpierw w formie przekazów ustnych, potem skodyfikowane – znaczące dzieło literatury starohebrajskiej, jakim jest Biblia hebrajska (w kręgu kultury chrześcijańskiej określana mianem Starego Testamentu).
W okresie diaspory Żydzi adaptowali na swój użytek języki narodowe społeczności, w których przebywali. Język hebrajski przestał się rozwijać w swojej formie potocznej, pisano w nim jedynie poezję liturgiczną, traktaty religijne itp. Dopiero w XIX wieku, m.in. dzięki działalności Eliezera ben Jehudy, nastąpiła rewernakularyzacja języka hebrajskiego. Pojawiły się pierwsze hebrajskojęzyczne gazety, zaczęły powstawać nowoczesne dzieła literackie. W XX wieku literatura hebrajska rozwijała się już głównie na terenie Palestyny, a po utworzeniu Państwa Izraela stała się niemal tożsama z literaturą izraelską.
Hebrajscy pisarze.
Pierwsi nowożytni pisarze hebrajscy tworzyli również w języku jidysz. Byli to m.in.: Szolem Alejchem, Icchok Lejb Perec, Mendele Mojcher Sforim. Jednym z najważniejszych dzieł literatury żydowskiego oświecenia, czyli haskali, była "Ahawat Cijon" („Miłość Syjonu”) Abrahama Mapu. W pierwszych dekadach XX wieku szczególnie zaznaczyła się twórczość Chaima Nachmana Bialika, Saula Czernichowskiego, Achada Ha-Ama, Josefa Chaima Brennera, Michy Josefa Berdyczewskiego. Do wybitnych współczesnych twórców literatury hebrajskiej zaliczyć można m.in. Natana Altermana, Amosa Oza, Ephraima Kishona, Samuela Agnona (laureat literackiej nagrody Nobla w 1966), Aharona Appelfelda, Uriego Nissana Gnessina, Leę Goldberg, Rachel, Jorama Kaniuka, Hanocha Levina, Jehudę Amichaja.
Zbiory literatury hebrajskiej.
Duży zbiór tekstów literatury hebrajskiej zgromadził internetowy Projekt ben Jehuda. Zbiór ten zawiera utwory literatury pięknej, eseje i artykuły, których publikacja nie jest ograniczona prawami autorskimi. W związku z powyższym, w ramach Projektu ben Jehuda nie publikuje się utworów najnowszych.

</doc>
<doc id="156973" url="https://pl.wikipedia.org/wiki?curid=156973" title="Zamek Piastowski w Chojnowie">
Zamek Piastowski w Chojnowie

Zamek Piastowski w Chojnowie zbudowany w drugiej połowie XIII w., całkowicie przebudowany po spaleniu przez husytów w latach 1546-1548, przez nadwornego architekta Piastów legnicko-brzeskich Franciszka Parra (Pario). Z tego czasu pochodzi portal z umieszczonymi nad drzwiami popiersiami Fryderyka III i jego żony Katarzyny Meklemburskiej. W XVIII w. po wielkich pożarach w Chojnowie, zamek został w połowie rozebrany, nie spaliło się jedynie skrzydło północno-zachodnie. Obecnie mieści się w budynku Muzeum regionalne.
Historia.
Zamek odgrywał bardzo ważną rolę jako punkt kontrolny przy chojnowskim odcinku szlaku Wysokiej Drogi. Pierwsza wzmianka pochodzi z 1291 roku, w której wymieniony jest kasztelan Bronisław, co potwierdza istnienie tutaj urzędnika księcia, być może rezydującego jeszcze w grodzie o zabudowie drewnianej.
Nie daje to jednak żadnych podstaw do przypuszczeń na temat jego struktury i wyglądu, a raczej osnuwa obiekt legendą. Dalsze dzieje obiektu są już bardziej znane. W 1418 roku niszczą Chojnów, wraz z zamkiem husyci, a w 1428 roku dalszy cios zadaje pożar. Ten i następne pożary zatarły piękno budowli. Nastąpiły różnorodne przeróbki i przebudowy. Był to już jednak zamek gotycki z okrągłą wieżą o średnicy 12 metrów, w południowo-wschodnim narożniku budowli. Ona też najwięcej kłopotu nastręczała gospodarzom, bowiem nie omijały jej burze i pożary. Stąd zawaliła się częściowo po pożarze w 1510 roku. Wspomina o niej dokument z 1588 roku. Zmiany i przebudowy zamku doprowadziły do zatarcia układu wcześniejszego, o którym niewiele wiadomo, bowiem pozostałości jego wtopiły się całkowicie w korpusy narastających nowych założeń tak, że historycy sztuki z trudnością trafiają dziś na dawniejsze ślady architektoniczne. Przebudową, a przede wszystkim odnowieniem i uświetnieniem swej rezydencji, zajął się w latach 1546-1547 książę Fryderyk III. Tenże nie chciał, a może nie potrafił, dostrzec wspaniałych walorów architektonicznych gotyckiej budowli, stąd ta przebudowa ostatecznie utrwaliła renesansową bryłę o trzech członach, ustanowionych wzajemnie do siebie w kształcie półksiężyca. Poważny pożar miał miejsce w 1661. Do naszych czasów dochowały się jedynie człony – środkowy i północno-zachodni. Brakuje więc skrzydła południowo-wschodniego, rozebranego w 1768 roku po pożarze miasta w 1762 roku. Zamek odbudowano jako budynki administracji pruskiej, od 1831 należą do miasta.
Muzeum.
Muzeum założono w 1908 roku, reaktywowane w roku 1959, już od 1933 r. W latach od 1990 do 1994 zostały odkryte relikty pochodzące z XIII w.: fundamenty kwadratowej wieży oraz części wieży zamkowej. Relikty zostały odrestaurowane i udostępnione zwiedzającym.
Zbiory.
Zbiory są zgrupowane w 4 działach: archeologii, etnografii, historii i sztuki. Wszystkich eksponatów łącznie jest ponad 1400. Najwięcej eksponatów znajduje się w dziale etnografii do których należą: meble oraz drewniane przedmioty z terenu Śląska oraz Łużyc, warsztat szewski i pełne wyposażenie kuźni. Muzeum posiada też specjalną salę malarską gdzie co miesiąc znajdują się nowe obrazy, lapidarium w podziemiach zamku, ogród zamkowy z wieloma figurkami lub posągami (znajduje się też rozebrana fontanna z Placu Dworcowego).
Portal.
Główne wejście w portalu z herbami i popiersiami ks. Fryderyka III legnickiego (po lewej) i jego żony Katarzyny von Mecklenburg-Schwerin (po prawej). Nad wejściem w półkolistym (circulaire) frontonie znajduje się napis:
"DIVO RENGNANTE PER DINANDO DIVIHA FAVEITE GRA TIA ROMANORVM VAGARIE AC BOM KIMIK ETC RECE ARCHID VCE AVSTRIE NEC MON SVPREMO DVGE SILESIE ECT PRINCIPE NO STRO GLORISISSIMO ISTA ARCIS PARS AB ILLVST RI PRINCIPE DOMINO FRIDERICO IVHIORE DVCE SILE OIE LEGNICESI BREGENSI ETC EDIFACARI INCEPT A EST AN NO DOMINI MILLESIMO GVINGVETISSIMO QVADEAGESIMMO SE A TO ET VICISSIM ANNO DOMINI MILLESIMO QWINGENTE SINO QVADRAGESIMO SEPTIMO/ Za panowania szlachetnego Ferdynanda, z łaski bożej króla Rzymian, Węgrów i Czechów etc., arcyksięcia austriackiego i najwyższego księcia Śląska, naszego najsławniejszego władcy, została ta część zamku przez Jaśnie Oświeconego Księcia Pana Fryderyka Młodszego, księcia śląskiego na Legnicy, Brzegu etc., przebudowana w Roku Pańskim 1546 oraz powtórnie w Roku Pańskim 1547".

</doc>
<doc id="156976" url="https://pl.wikipedia.org/wiki?curid=156976" title="Hans Urs von Balthasar">
Hans Urs von Balthasar

Hans Urs von Balthasar (ur. 12 sierpnia 1905 w Lucernie, zm. 26 czerwca 1988 w Bazylei) – teolog szwajcarski, duchowny katolicki, mianowany kardynałem przez Jana Pawła II, sługa Boży Kościoła katolickiego.
Życiorys.
Kształcił się w szkołach zakonnych – benedyktyńskiej w Engelbergu i jezuickiej w Feldkirch; ponadto studiował na uniwersytetach w Wiedniu i Berlinie. W Lyonie obronił doktorat z teologii. W październiku 1929 wstąpił do zakonu jezuitów, odbył nowicjat w Feldkirch. 26 lipca 1936 przyjął święcenia kapłańskie; pracował jako kapelan uniwersytecki w Bazylei, w 1947 zakładał wydawnictwo Johannes Verlag w Einsiedeln. W 1948 założył Wspólnotę św. Jana. W 1950 opuścił zakon i został inkardynowany do diecezji Chur. Wykładał teologię na wielu uczelniach, był autorem wysoko cenionych publikacji teologicznych ("Teologia misterium paschalnego", "Burzenie bastionów", "Chrześcijanin i lęk", „Modlitwa i kontemplacja” "Cordula", "Czy Jezus nas zna? Czy my znamy Jezusa?" i inne). Jako jedyny spośród wybitnych teologów europejskich nie został zaproszony do udziału w obradach II soboru watykańskiego. Był doktorem "honoris causa" szkół teologicznych w Edynburgu, Fryburgu, Münsterze oraz Amerykańskiego Uniwersytetu Katolickiego w Waszyngtonie. Został mianowany członkiem Międzynarodowej Komisji Teologicznej (1969), współpracował przy powstaniu pisma „Communio”, otrzymał Nagrodę Pawła VI i Nagrodę Mozarta.
Był autorem 90 książek i 550 artykułów, tłumaczem 100 dzieł innych autorów. Henri de Lubac nazwał go „największym erudytą XX wieku”.
Znaczny wpływ na jego prace teologiczne wywarła wymiana poglądów z teolożką i lekarką, szwajcarską mistyczką i wizjonerką Adrienne von Speyr (1902-1967).
29 maja 1988 Jan Paweł II ogłosił jego nominację kardynalską. Ze względu na podeszły wiek ks. Balthasar został zwolniony z obowiązku przyjęcia sakry biskupiej; nie dożył uroczystości konsystorza, zmarł dwa dni wcześniej. .
Został pochowany na cmentarzu Hofkirche w Lucernie. Miał zostać kardynałem diakonem S. Nicola in Carcere.
20 marca 2018 rozpoczęto jego proces beatyfikacyjny, wnioskodawcą jest stowarzyszenie "Le Porte del Cielo" z Fara in Sabina we Włoszech.

</doc>
<doc id="156980" url="https://pl.wikipedia.org/wiki?curid=156980" title="Mous">
Mous



</doc>
<doc id="156983" url="https://pl.wikipedia.org/wiki?curid=156983" title="Nikki Nova">
Nikki Nova

Nikki Nova (ur. 5 stycznia 1972 w Hampton) – amerykańska modelka i aktorka pornograficzna, osobowość telewizyjna pochodzenia czirokeskiego, włoskiego, angielskiego, irlandzkiego, niemieckiego i szkockiego.
Życiorys.
Wczesne lata.
Urodziła się w Hampton w stanie Wirginia, gdzie w latach 1986-1990 uczęszczała do Phoebus High School. Wkrótce przeniosła się do Los Angeles i podjęła naukę w szkole projektowania, jednak nie mogła sobie pozwolić na płacenie czesnego.
Kariera.
Została odkryta w nocnym klubie przez fotografa mody z Paryża, który był tam, by spotkać się z innymi modelkami. Widział ją, jak występowała w programie w stylu burleski o północy i chciał z nią pracować. Nikki Nova wzięła udział w kilku sesjach zdjęciowych dla kilku różnych magazynów, a następnie podjęła współpracę ze słynną erotyczną fotograf Suze Randall.
Przed kamerą zadebiutowała w 1997 roku w filmie B "The Night That Never Happened". Rok potem pojawiła się w dreszczowcu "W kręgu zła" ("Undercurrent", 1998) z Lorenzo Lamasem i filmie sci-fi "Lolita 2000" (1998). Występowała także przez kilka lat w serialu komediowym "The Red Light Comedy District" i różnych klubach. Ponadto pisała artykuły do czasopism.
W 2003 roku zastąpiła Terę Patrick jako gospodarz programu telewizyjnego "Night Calls 411" w Playboy TV i pełniła tę rolę do końca istnienia programu w 2005.
Pojawiła się też w programie radiowym Howarda Sterna ("The Howard Stern Show") i w dokumencie HBO pt. "Pornucopia: Going Down in the Valley" (2004).
Życie prywatne.
Spotykała się Jaredem Leto (1996) i Billym Zane'em (1998). 27 lutego 1996 roku wyszła za mąż za Pasquale Zazę, lecz w 2000 doszło do rozwodu.
4 listopada 2005 odniosła poważny uszczerbek na zdrowiu, spadając z konia podczas sesji zdjęciowej. W trakcie jej rehabilitacji istniała strona internetowa, na której pojawiały się informacje o zdrowiu modelki. Po rehabilitacji powróciła do pracy jako modelka i aktorka.

</doc>
<doc id="156984" url="https://pl.wikipedia.org/wiki?curid=156984" title="Louis Charles Breguet">
Louis Charles Breguet



</doc>
<doc id="156988" url="https://pl.wikipedia.org/wiki?curid=156988" title="Różanka (województwo dolnośląskie)">
Różanka (województwo dolnośląskie)

Różanka (niem. "Rosenthal") – wieś w Polsce położona w województwie dolnośląskim w powiecie kłodzkim, w gminie Międzylesie, w Sudetach, w Kotlinie Kłodzkiej, w odległości około 8 km od Międzylesia.
Położenie.
Duża wieś łańcuchowa położona w południowej części Gór Bystrzyckich, kilka kilometrów na północny zachód od Międzylesia, nad potokiem Różana, na wysokości około 410-580 m n.p.m. Przez miejscowość przebiega Autostrada Sudecka – widokowa trasa wiodąca z Międzylesia na przełęcz Polskie Wrota oraz droga z Domaszkowa do Niemojowa.
Podział administracyjny.
W latach 1975–1998 miejscowość położona była w województwie wałbrzyskim.
Historia.
Różanka powstała w XIII wieku, pierwsza wzmianka o wsi pochodzi z 1358 roku. Na przełomie XIII i XIV wieku miejscowość należała do klasztoru cystersów w Kamieńcu Ząbkowickim, później wchodziła w skład feudalnego "państwa" z siedzibą na zamku Szczerba (tzw. "państwo śnielińskie") jako wieś służebna. W XV wieku w Różance znajdowała się huta szkła. Od roku 1684 wieś należała do hrabiego Althanna, a od 1803 roku jej właścicielem był Anton Alexander von Magnis. W okolicy wydobywano rudę żelaza i wapień, z którego wypalano wapno. W XVIII i XIX wieku wieś była ośrodkiem tkactwa. Po trzeciej wojnie śląskiej (1756–1763) wzniesiono tu wiele zabudowań o charakterze miejskim, m.in. manufaktury przędzalnicze przedsiębiorcy Ludwiga z niedalekiego Międzylesia. W roku 1840 część wsi należała do Marianny Orańskiej, istniały tu w tym czasie: sześć młynów wodnych, olejarnia, bielnik, tartak, wytwórnia potażu, browar, dwie gorzelnie i wapiennik. Aż do XIX w. mieścił się tu zarząd dóbr śnielińskich. Pod koniec XIX wieku Różanka nabrała znaczenia turystycznego jako punkt wypadowy wycieczek do zamku Szczerba i Solnej Jamy. W 1978 roku były tu 64 gospodarstwa rolne. Obecnie Różanka ma charakter wsi rolniczo-letniskowej.
Zabytki.
Do wojewódzkiego rejestru zabytków wpisane są obiekty:
Inne zabytki:
Szlaki turystyczne.
Przez wieś prowadzi szlak turystyczny:

</doc>
<doc id="156989" url="https://pl.wikipedia.org/wiki?curid=156989" title="Borixon">
Borixon

Borixon, również Borygo, właśc. Tomasz Wit Borycki (ur. 15 czerwca 1977 w Kielcach) – polski raper i producent muzyczny. Występował w zespole hip-hopowym Wzgórze Ya-Pa 3, którego był członkiem w latach 1996–2002 i 2009. Wraz z zespołem nagrał m.in. pięć albumów studyjnych, a także uzyskał nominację do nagrody polskiego przemysłu fonograficznego Fryderyka. W międzyczasie podjął solową działalność artystyczną. Był także członkiem freestyle’owego składu Gib Gibon Skład oraz kolektywu LWWL zrzeszającego kieleckich twórców hip-hopowych. W latach 2015–2016 współtworzył zespół Gang Albanii. W 2018 stworzył zespół Chillwagon.
Współpracował ponadto z takimi wykonawcami jak: KęKę, V.E.T.O., Molesta Ewenement, Tede, Pęku, Pih, Popek, Rozbójnik Alibaba, Onar, DJ 600V, Ideo, Żurom, O$ka, Wojtas, IGS, Warszafski Deszcz, Kajman, DJ Decks, PTP, Donatan, Malik Montana, ReTo, Żabson, Kizo, Qry, Zetha, OlszaKumpel. Raper przez kilka lat prowadził także oficynę wydawniczą Juicey Juice.
Życiorys.
Działalność artystyczną rozpoczął we wczesnych lat 90. XX w. Raper szybko związał się z prężnie rozwijającą się kielecką sceną hip-hopową. Początkowo podjął współpracę z Liroyem, którego wspierał podczas koncertów w roli hypemana. Pod koniec 1996 roku Borixon, znany wówczas przede wszystkim pod pseudonimem Borygo związał się z zespołem Wzgórze Ya-Pa 3 w którym zastąpił Radoskóra. W 1997 roku ukazał się zrealizowany z Boryckim w składzie drugi album Wzgórza Ya-Pa 3 zatytułowany "Centrum". Nazwa płyty pochodziła od marketu ogrodniczego Agro Centrum nieopodal miejsca, w którym mieszkał Borygo. Nagrania cieszyły się znaczną popularnością w kraju, w tym pochodzące z płyty piosenki utworom jak „Czekam”, „Palenie” oraz „Język polski”. W efekcie wydawnictwo uzyskało nominację do nagrody polskiego przemysłu fonograficznego Fryderyka. W 1998 roku do sprzedaży trafił kolejny album kieleckiego zespołu zatytułowany "Trzy". Płyta odniosła dużo mniejszy sukces niż jej dwie poprzedniczki, znalazł się na niej jednak jeden z największych przebojów formacji pt. „Ja mam to co ty”. Również w 1998 roku WYP3 nagrało także dwa utwory, w tym jeden z Miką Urbaniak na potrzeby ścieżki dźwiękowej do filmu "Spona".
W 1999 roku ukazała się stanowiąca głównie remiksy, płyta pt. "Ja mam to co ty". Borycki natomiast gościł na płytach zespołów: V.E.T.O. – "Vetomania" i Molesty – "Ewenement". Rok później, w 2000, ukazała się piąta płyta Wzgórza Ya-Pa 3 pt. "Precedens". Wśród gości na albumie znaleźli się m.in. JedenSiedem, Gano oraz Chada. Z kolei Borygo wystąpił ponownie na albumie V.E.T.O. – "Drugie życia tchnienie". W 2001 roku Tomasz Borycki pod pseudonimem Borixon wydał pierwszy album solowy zatytułowany "WYP3 kolejna część". Nagrania dotarły do 22. miejsca zestawienia OLiS. Pewną popularność zyskała także pochodząca z płyty piosenka pt. „A miało być tak pięknie”. Płytę wydała firma Krzysztofa Kozaka R.R.X. Gościnnie w nagraniach wzięli udział m.in. Tede, Onar oraz PeIHa. Z kolei sam Borycki rapował m.in. na albumach producenckich DJ-a 600V – "Wkurwione bity" i "V6" oraz solowym debiucie Tedego pt. "S.P.O.R.T." W 2002 roku została wydana ostatnia płyta WYP3 pt. "Stara szkoła rapu". Na płycie znalazło się sześć nowych utworów oraz cztery remiksy. Wkrótce potem w wyniku nieporozumień personalnych zespół nieoficjalnie zakończył działalność.
Także w 2002 roku ukazał się drugi album solowy Borixona zatytułowany "Mam pięć gram". Materiał ukazał się na mocy kontraktu wydawniczego z firmą Camey Studio. Na płycie gościli m.in. Franek, Gutek i Selma. Materiał spotkał się z mało entuzjastycznym przyjęciem i nie odniósł sukcesu komercyjnego. Borycki gościł ponadto na pierwszych solowych albumach Żuroma – "A póki co..." i Piha – "Boisz się alarmów... (Peiha solo album cz. I)". 23 maja 2003 roku został wydany trzeci album rapera pt. "Hardcorowa komercja – Nic naprawdę", a wyprodukowany w głównej mierze przez DJ-a 100 Karatów. Materiał został wydany przez Fundament Records. Wydawnictwo dotarło do 31. miejsca zestawienia OLiS. Popularnością w kraju cieszyła się pochodząca z albumu piosenka zatytułowana „Platynowe sombrero”, a emitowana intensywnie m.in. przez stację telewizyjną VIVA Polska. Projekt początkowo miał zostać nagrany wraz z Onarem, znanym m.in. ze składu Płomień 81, jednakże stosownej zgody nie udzieliła jego macierzysta wytwórnia Warner Music Poland. Wcześniej natomiast Borycki gościł na wydanej tego samego roku płycie Onara i O$ki – "Wszystko co mogę mieć", a także kolejnej produkcji DJ-a Volta pt. "600 °C".
6 listopada 2004 roku ukazał się promowany teledyskiem do utworu „Sprawdź to działa” czwarty album Boryckiego pt. "Rap daje mi siłę". Na płycie wyprodukowanej m.in. przez Bezika, Vazqeza i Nolte wystąpili gościnnie także duet Chix, kolektyw LWWL i Teka. Pomimo iż wydawnictwo nie znalazło się na Oficjalnej Liście Sprzedaży pewną popularność zyskała piosenka „Sprawdź to działa”, która uplasowała się na 47. miejscu Szczecińskiej Listy Przebojów Polskiego Radia. Również w 2004 roku raper wydał pierwszy w dorobku artystycznym nielegal pt. "Kielce sie palom". Artysta gościł także na nielegalu Wendetty i kolejnych wydawnictwach V.E.T.O. i Żuroma. Natomiast rok później Borygo rymował na płycie Camey Squad – "Rytm ulicy" i pierwszym albumie solowym Wojtasa – "Moja gra". Również w 2005 roku został opublikowany drugi teledysk promujący "Rap daje mi siłę", a zrealizowany do utworu „Ja tu zostaje”. 9 grudnia 2006 roku z opóźnieniem ukazał się piąty album solowy rapera pt. "Zacieram ręce dzieciak". Wydawnictwo wyprodukowane w większości przez Davida Gutjara ukazało się nakładem Camey Studio. Gościnnie na płycie wystąpili m.in. Liroy, Kajman i Bezik. W ramach promocji zostały zekranizowane piosenki „Zacieram ręce dzieciak” i „Czas leci”. W międzyczasie raper gościł na albumie producenckim IGS-a – "Garaże".
W 2007 roku Borycki rymował na płytach Warszafskiego Deszczu i Piha. Odbył także trasę koncertową „Praż Albo Giń – Sixty Nine Tour 2007” ze wsparciem Kajmana, DJ-a Barta i DJ-a Vipa. Natomiast w 2008 roku dograł się na płyty takich wykonawców jak: Kajman, Emo, DJ Decks i PTP. 18 maja 2009 roku do sprzedaży trafił album "Semtex", który Borixon nagrał wraz z Kajmanem i producentem muzycznym PRW.RS-em. Materiał wydany przez Juicey Juice był promowany teledyskiem do kompozycji „Podmuch” z udziałem DJ-a Decksa, członka składu Slums Attack. Również w 2009 roku doszło do jednorazowego występu Borixona wraz ze składem Wzgórze Ya-Pa 3. Borygo gościł także na płycie Onara zatytułowanej "Jeden na milion" (2009). Rok później zwrotki rapera znalazły się w dwóch utworach na nielegalu Projektu Hamas – "Nielegal stary numer". W 2011 roku jedynym przejawem działalności rapera był występ gościnny kompozycji „Rap się zmienił”, która ukazała się na solowej płycie Kajman zatytułowanej "K2".
W kwietniu 2012 roku do sprzedaży trafiła kompilacja "Drużyna mistrzów" na potrzeby której Borygo wraz z Kajmanem nagrał utwór zatytułowany „Skrawki”. 2 czerwca po niemal sześcioletniej przerwie, ukazał się szósty solowy album rapera pt. "Rap Not Dead". Materiał wydała oficyna StoproRap. Wśród gości na płycie znaleźli się m.in. Popek, Bosski Roman, Paluch i Sobota. Natomiast produkcji nagrań podjęli się m.in. David Gutjar, Kaerson, Bystry i Sakier. Powrotna płyta rapera spotkała się z przychylnością publiczności, a także dotarła do 16. miejsca zestawienia OLiS. W ramach promocji do utworów „Mam dosyć”, „Tworzymy historie”, „Papierosy” i „Vitaminy” zostały zrealizowane teledyski. Ostatni z nich został wyreżyserowany przez samego Borixona. Również w 2012 roku raper wziął udział w nagraniach debiutanckiego albumu producenckiego Donatana pt. "Równonoc. Słowiańska dusza". Zwrotki Boryckiego znalazły się w utworze „Nie lubimy robić”, w którym wystąpił ponownie w duecie z Kajmanem. Piosenka została również zilustrowana wideoklipem.
W 2015 roku dołączył do zespołu Gang Albanii założonego z inicjatywy producenta Roberta M i Popka. Album Gangu Albanii "Królowie życia" zadebiutował na 1. miejscu polskiej listy przebojów – OLiS i uzyskał w Polsce status diamentowej płyty.
Życie prywatne.
Żonaty, ma córkę Olivię, wideoblogerkę, której filmy publikowane w serwisie YouTube śledzi ponad 200 tys. subskrybentów.

</doc>
<doc id="156990" url="https://pl.wikipedia.org/wiki?curid=156990" title="Konopka">
Konopka

Konopka () – rzeka, prawy dopływ Stradomki o długości 18,13 km. 
Źródło rzeki znajdują się koło Dębowej Góry na Garbie Herbskim. Płynie koło Konopisk, następnie przez Częstochowę; w dzielnicy Błeszno zbiera wodę z rowów melioracyjnych pobliskich torfowisk.
W biegu rzeki powstało kilka sztucznych zbiorników retencyjnych i hodowlanych, między innymi Zalew Pająk w Konopiskach i stawy hodowlane w Pile. Jej dopływami są Sobuczyna i Rększowiczanka

</doc>
<doc id="156993" url="https://pl.wikipedia.org/wiki?curid=156993" title="Tatum O’Neal">
Tatum O’Neal

Tatum Beatrice O’Neal (ur. 5 listopada 1963 w Los Angeles) – amerykańska aktorka filmowa, przeszła do historii kina jako najmłodsza laureatka Oscara (1974), za rolę drugoplanową w filmie "Papierowy księżyc". W latach 70. cieszyła się dużą popularnością jako aktorka dziecięca, później występowała zdecydowanie rzadziej.
Życiorys.
Wczesne lata.
Pochodzi z aktorskiej rodziny. Jej imię zostało zaczerpnięte od nazwiska wybitnego pianisty jazzowego Art Tatuma. Urodziła się w Los Angeles jako córka pary aktorskiej Ryana O’Neala i Joanny Cook Moore (1934-1997). Dorastała z młodszym bratem Griffinem Patrickiem (ur. 28 października 1964). Jej rodzice rozstali się na początku roku 1966, a w lutym 1967 r. rozwiązano małżeństwo przez rozwód. W czasie rozstania matka nadużywała alkoholu i leków, w tym amfetaminy. W 1970 Moore sprawdzono do ośrodka integracyjnego dla uzależnień Camarillo State Hospital. 13 lutego 1975 matka ponownie wyszła za mąż za dekarza Gary’ego L. Reevesa. Rozwiedli się w 1977. Uczęszczała do Hollywood Professional School w Hollywood.
Jej ojciec w 1967 roku poślubił Leigh Taylor-Young, z którą miał syna Patricka (ur. 14 września 1967), a z nieformalnego związku z Farrah Fawcett miał syna Redmonda Jamesa (ur. 30 czerwca 1985).
Kariera.
W wieku 10 lat zadebiutowała rolą sieroty Addie Loggins, która przyczepia się do komiwojażera-oszusta Mosesa Praya (Ryan O’Neal), sprzedającego samotnym wdowom luksusowe wydania Biblii, w czarno-białym komediodramacie Petera Bogdanovicha "Papierowy księżyc" ("Paper Moon", 1973). Film trafił do kin w maju 1973 roku i odniósł ogromny sukces, a z małej dziewczynki zrobił wielką gwiazdę. Tatum zachwyciła zarówno widzów, jak i krytyków, została najmłodszą laureatką Oscara w historii i jedną z nielicznych osób, które tego typu wyróżnienie dostały za debiut. W 1974 roku nagrodzono ją też Złotym Globem dla najbardziej obiecującej aktorki.
Kolejne filmy z jej udziałem, komedia sportowa Michaela Ritchie "Straszne misie" ("The Bad News Bears", 1976) z Walterem Matthau, komedia Bogdanovicha "Ktoś tu kręci" ("Nickelodeon", 1976) z jej ojcem i Burtem Reynoldsem, dramat familijny Bryana Forbesa "Wielka gonitwa" ("International Velvet", 1978) z Christopherem Plummerem, Anthonym Hopkinsem i Danielem Abinerim, komediodramat Ronalda F. Maxwella "Małe kochaniątka" ("Little Darlings", 1980) z Kristy McNichol oraz dramat Jules’a Dassina "W kręgu dwojga" ("Circle of Two", 1980) z Richardem Burtonem, nie powtórzyły już sukcesu, dopiero "Basquiat – Taniec ze śmiercią" ("Basquiat", 1996), gdzie wystąpiła w niewielkiej roli jako Cynthia Kruger. Wystąpiła także w telewizyjnej bajce "Złotowłosa i trzy niedźwiadki" ("Faerie Tale Theatre: Goldilocks and the Three Bears", 1984). Startowała do roli Sarah Connor w filmie "Terminatorze" ("The Terminator", 1984), jednak odpadła w przedbiegach, a James Cameron zaangażował Lindę Hamilton.
W 2003, na jubileuszowej 75. ceremonii rozdania Oscarów, pojawiła się na scenie w specjalnej, uroczystej prezentacji aktorów – wszystkich dotychczasowych laureatów Oscara.
W 2005 roku opublikowała bestsellerową autobiografię "A Paper Life" ("Papierowe życie"), która wstrząsnęła opinią publiczną. Tatum opisała traumatyczne historie z dzieciństwa, wymienia m.in. molestowanie przez kolegę swojego ojca, i odsłoniła kulisy trudnej relacji z ojcem; Ryan O’Neal w książce został przedstawiony jako tyran, który organizował w swoim domu regularne orgie z udziałem alkoholu i narkotyków. Podczas podróż do Europy przyłapała ojca w łóżku z osiemnastoletnią wówczas Melanie Griffith. W trakcie odbywającej się w jednym z paryskich hoteli imprezy Tatum doświadczyła po raz pierwszy działania opium. O’Neal utrzymywała, że wszystko odbyło się za wiedzą jej ojca. Kiedy jako 15-latka miała problem z nadwagą, ojciec miał ją namawiać do spróbowania diety kokainowej. Spróbowane za młodu używki towarzyszyły Tatum O’Neal przez większą część życia. Była uzależniona od marihuany i alkoholu, a także twardych narkotyków. W latach 90. Tatum uzależniła się od heroiny, trzykrotnie trafiła do ośrodka odwykowego.
W styczniu 2006 roku wzięła udział w reality show stacji ABC "Dancing with the Stars", gdzie zajęła 9. miejsce.
W 2011 roku ukazała się jej wspomnienia "Found: A Daughter's Journey Home". Wspólnie z ojcem wystąpiła w 8-odcinkowej telewizyjnej produkcji Oprah Winfrey Network "Ryan and Tatum: The O’Neals" (2011), która dokumentuje pojednanie córki z ojcem. Jego emisję zakończono po pierwszym sezonie.
Życie prywatne.
1 sierpnia 1986 roku wyszła za mąż za tenisistę Johna McEnroe. Para doczekała się trójki dzieci: dwóch synów - Kevina Jacka (ur. 23 maja 1986) i Seana Timothy’ego (ur. 23 września 1987) oraz córki Emily Katherine (ur. 10 maja 1991). Jednak w czerwcu 1994 doszło do rozwodu. Po rozwodzie O’Neal pogrążyła się w nałogu. McEnroe wystąpił do sądu o pozbawienie jej praw rodzicielskich. W 2008 roku O’Neal została aresztowana za posiadanie narkotyków.
Linki zewnętrzne.
 

</doc>
<doc id="156994" url="https://pl.wikipedia.org/wiki?curid=156994" title="Zbiorowość społeczna">
Zbiorowość społeczna

Zbiorowość społeczna (zbiorowość ludzka) w socjologii – zbiór osób, zajmujących w danym czasie, trwale lub nie, daną przestrzeń, między którymi dochodzi do interakcji i pojawiać mogą się stosunki społeczne.
W przypadku gdy w danej zbiorowości społecznej wytwarza się struktura społeczna, a jej członkowie zaczynają wspólnie realizować jakieś istotne dla wszystkich cele, wówczas zbiorowość taka może stawać się grupą społeczną.
W przypadku dużych zbiorowości społecznych, zajmujących trwale jakieś terytorium, używa się wobec nich określenia zbiorowość terytorialna. W szczególnych przypadkach zbiorowość terytorialna może stawać się społecznością lokalną.
Ferdinand Tönnies użył dla określenia różnych typów zbiorowości społecznych przeciwstawnych w tym znaczeniu terminów wspólnota i zrzeszenie (w niektórych tłumaczeniach "wspólnota i stowarzyszenie").
Do zbiorowości społecznych o krótkim czasie istnienia, gdzie nie wytwarzają się trwałe więzi społeczne zaliczane są także różne formy tłumu.
Wyróżnia się 5 etapów tworzenia się zbiorowości społecznej. Etapy te nazywamy stycznymi.

</doc>
<doc id="156999" url="https://pl.wikipedia.org/wiki?curid=156999" title="Ignacy Potocki">
Ignacy Potocki

Roman Ignacy Franciszek Potocki herbu Pilawa, pseud., krypt., i alonimy: "anonim; I. P.; J.P.; Jan K. Szabrański" (ur. 28 lutego 1750 w Radzyniu Podlaskim, zm. 30 sierpnia 1809 w Wiedniu) – minister policji w 1791 roku, marszałek wielki litewski w latach 1791–1794, minister policji w Straży Praw, marszałek Rady Nieustającej i członek Departamentu Interesów Cudzoziemskich Rady Nieustającej w 1779 roku, członek Komisji Edukacji Narodowej w latach 1773–1791, w latach 1781–1784 wielki mistrz Wielkiego Wschodu Narodowego Polski, polski polityk i działacz patriotyczny, publicysta, dramatopisarz, poeta, pedagog, historyk i tłumacz.
Życiorys.
Syn Eustachego, pułkownika wojsk koronnych (późniejszego generała artylerii litewskiej), i Marianny Kątskiej. Brat Stanisława Kostki Potockiego.
Wychowanek pijarskiego Collegium Nobilium w Warszawie, następnie studiował nauki prawne w Rzymie (Nazarenum, w latach 1765–1768), przygotowując się do stanu duchownego. Przebywał jakiś czas we Włoszech, Francji i Niemczech. W kwietniu roku 1771 powrócił do Polski, a w rok później otrzymał posadę pisarza nadwornego litewskiego (1772–1782). 27 grudnia 1772 wziął ślub z Elżbietą Lubomirską, marszałkówną wielką koronną. Zastępując jemu matkę, czynna była do jego ożenku Katarzyna Kossakowska z Potockich (1722–1803). W 1773 został mianowany pisarzem wielkim litewskim. Był czołową postacią w polskim życiu publicznym w okresie panowania Stanisława Augusta Poniatowskiego (początkowo był jego przeciwnikiem, spiskował przeciwko królowi w Petersburgu w roku 1776, później był przywódcą Stronnictwa Patriotycznego), współtwórcą Konstytucji 3 Maja. W roku 1778 odznaczony Orderem Orła Białego. Pełnił m.in. funkcje marszałka Rady Nieustającej (1778–1780), a następnie był jej członkiem (do roku 1784). Od roku 1777 należał do wolnomularstwa (VIII stopień wtajemniczenia), był wówczas członkiem loży "Świątynia Izis". W roku 1780 działał w deputacji powołanej do rozpatrzenia gospodarki finansowej A. Tyzenhauza. W roku 1781 został Wielkim Mistrzem "Wielkiej Loży Narodowej Wielkiego Wschodu Polski", funkcję tę pełnił do 4 marca 1784. Stanął też na czele Rady Niewidzialnej i Tajnej, organu zrzeszającego polskich masonów najwyższych stopni wtajemniczenia. Na sejmie roku 1782 czynnie wystąpił w obronie biskupa K. Sołtyka. W roku 1783 został mianowany marszałkiem nadwornym litewskim, później marszałkiem wielkim litewskim (1791–1794). 22 kwietnia 1783 zmarła mu żona, Elżbieta Lubomirska. Wkrótce po jej pogrzebie wyjechał z Polski w półtoraroczną podróż po Włoszech i Francji.
Na Sejmie Rozbiorowym 1773–1775 został członkiem Komisji Edukacji Narodowej (był nim przez 21 lat: od 14 października 1773 aż do roku 1794) i Komisji Emfiteutycznej Litewskiej. Na zlecenie Komisji Edukacji Narodowej w roku 1774 opracował projekt reform szkolnictwa średniego, którego wynikiem był "Przepis na szkoły wojewódzkie" oparty na filozofii Franciszka Bacona. Był też inicjatorem i przewodniczącym Towarzystwa do Ksiąg Elementarnych (1775–1788), a w latach 1774–1794 administrował Biblioteką Załuskich. W latach 1777–1778 był aktywnym członkiem Towarzystwa Fizycznego. W tym okresie (1776–1783) należał do antykrólewskiej opozycji magnackiej. Przez kilka miesięcy (od XII 1776 do III 1777) podróżował do Petersburga w towarzystwie F. K. Branickiego. Poseł na sejm 1778 roku z województwa lubelskiego. W roku 1783, po śmierci S. Lubomirskiego, stanął na czele opozycji magnackiej.
Założył wraz z bratem Stanisławem Kostką miejscowość Olesin oraz wraz z Grzegorzem Piramowiczem szkołę elementarną w Kurowie. W roku 1774 został kawalerem Orderu Świętego Stanisława.
Był członkiem konfederacji Sejmu Czteroletniego. Wybrany "ex ministerio" sędzią Sejmu Czteroletniego w 1788 roku. Wybrany członkiem wyłonionej w 1788 roku przez Sejm Czteroletni Deputacji Interesów Zagranicznych. Był członkiem wyłonionej w roku 1789 przez Sejm Czteroletni Deputacji do Formy Rządu, do której zadań należało opracowanie projektu zmiany ustroju Rzeczypospolitej. 17 grudnia 1789 do sejmu wniesiono jego tekst, zaaprobowany przez deputację "Zasady do formy rządów".
Ignacy Potocki miał (wraz z Kołłątajem) duży udział w tworzeniu Konstytucji 3 Maja. Propagował supremację sejmu nad władzą wykonawczą. Sprzeciwił się ustanowieniu w konstytucji Komisji Sprawiedliwości, czego chciał król Stanisław August Poniatowski (główny autor tekstu konstytucji), ponieważ uważał, iż ministerstwo sprawiedliwości narusza rozdział władzy wykonawczej i sądowniczej. Zwolennik sojuszu z Prusami, przyczynił się do zawarcia w roku 1790. 2 maja 1791 roku podpisał asekurację, w której zobowiązał się do popierania projektu Ustawy Rządowej. W 1791 był jednym z założycieli Zgromadzenia Przyjaciół Konstytucji Rządowej.
W czerwcu 1792 pojechał do Berlina, próbując rokować z Fryderykiem Wilhelmem II. W czasie wojny polsko-rosyjskiej, na zebraniu ministrów Rzeczypospolitej 23 lipca 1792 był przeciwny decyzji króla Stanisława Augusta Poniatowskiego o jego przystąpieniu do konfederacji targowickiej i zalecał kontynuowanie oporu. W roku 1792, po zwycięstwie Targowicy, na emigracji w Dreźnie, skąd uczestniczył w przygotowaniach do powstania. W czasie insurekcji kościuszkowskiej 1794 był jednym z jej głównych przywódców, reprezentował skrzydło umiarkowane. Wszedł w skład Rady Najwyższej Narodowej, zostając szefem Wydziału Interesów Zagranicznych. W tej roli bezskutecznie zabiegał o poparcie dla insurekcji za granicą. Odważnie zgłosił się do negocjacji z Rosjanami po rzezi Pragi przez wojska Suworowa, któremu ofiarował koronę polską dla w. ks. Konstantego.
Po upadku powstania w niewoli rosyjskiej w Petersburgu. Za poręczeniem Augusta Ilińskiego zwolniony przez cara Pawła I w roku 1796. Osiadł w Klementowicach i zajął się studiami historycznymi oraz pracą literacką. Członek Towarzystwa Warszawskiego Przyjaciół Nauk. Za Księstwa Warszawskiego, po wyzwoleniu Galicji w roku 1809 przez wojska ks. Poniatowskiego, wrócił do działalności politycznej. Zmarł wkrótce potem w Wiedniu będąc tam z misją dyplomatyczną do Napoleona, w sprawie włączenia Galicji do Księstwa w rezultacie wyniku wojny austriacko-polskiej. Pochowany w Wilanowie.
Twórczość.
Jest współautorem dzieła: "O ustanowieniu i upadku Konstytucji 3 maja" (1791), "Rozprawy o wpływie reformacji na politykę i oświatę w Polsce" (wyd. Kot, 1922), kilku broszur politycznych i prób poetyckich. Ignacy Potocki napisał też "Historję Królów Elekcyjnych".
Ważniejsze dzieła i mowy.
Artykuły i drobne utwory Potockiego ogłaszał „Pamiętnik Warszawski” (1815, 1818). Wydał ponadto szereg urzędowych uniwersałów i pism (zobacz Estreicher XXV); uniwersały Potockiego wydane imieniem Komisji Edukacji Narodowej przedr. J. Lewicki w: "Ustawodawstwo szkolne za czasów Komisji Edukacji Narodowej", Kraków 1925.
Wiele pism politycznych, naukowych i literackich pozostawił Potocki w rękopisach (m.in.): Archiwum Główne Akt Dawnych: Archiwum Wilanowskie, sygn. 273 I-II (Dzieła uczone...), sygn. 101 (bruliony pism politycznych z okresu Sejmu Wielkiego), sygn. 275 (bruliony mów i głosów dyskusyjnych wypowiedzianych na Radzie Nieustającej, sejmach i w różnych komisjach, bruliony memoriałów), sygn. 197 i 308a (projekty ustaw sprzed Konstytucji 3 Maja); Metryka Litewska IX/23, IX/26 (jak wyżej) – Biblioteka KUL 71 (2) nr 620 (jak wyżej) – Ossolineum, sygn. 6847/I-II (Teki W. Kalinki, t. 3).
Niektóre pisma włączone do rejestru twórczości I. Potockiego mają autorstwo niepewne; poprzednio przyznawano mu także m.in.: "Listy polskie pisane w r. 1785, wydane przez Jana Wit..."; "Uwagi polityczne do prawideł religii i zdrowej filozofii zastosowane...", Warszawa 1792; "List drugi Obywatela Wołyńskiego do Obywatela Mazowieckiego 12 marca 1790", Warszawa 1791; Do JW JMci Panów Tadeusza Czackiego... i Mikołaja Wolskiego... z okoliczności wydanego pisma o Konstytucji 3 Maja.

</doc>
<doc id="157000" url="https://pl.wikipedia.org/wiki?curid=157000" title="Jacek Chrzanowski">
Jacek Chrzanowski

Jacek Chrzanowski (ur. 3 stycznia 1970 w Szczecinie) – polski gitarzysta basowy i kompozytor, młodszy brat Marka Chrzanowskiego, znany głównie z gry w zespole Hey którego członkiem jest od 1992 roku nieprzerwanie do dziś.
Debiutował w 1985 roku w zespole Dr Jones, grał w nim do roku 1986. Kolejnym jego zespołem byli Kolaboranci, gdzie występował w latach 1987–1993. Ponadto od 2000 roku gra w Dezerterze, uczestniczył w projekcie Albert Rosenfield oraz w nagraniu albumu "Hołdys.com" Zbigniewa Hołdysa.

</doc>
<doc id="157007" url="https://pl.wikipedia.org/wiki?curid=157007" title="Obwarzanek">
Obwarzanek

Obwarzanek (także: obarzanek) – wytrawne pieczywo o średnicy kilkunastu centymetrów (12–17 cm), posypane makiem, solą, sezamem lub innymi posypkami.
"Obwarzanek krakowski" to jeden z symboli Krakowa, produkt o chronionym oznaczeniu geograficznym w Unii Europejskiej.
Charakterystyka.
Ma kształt przypominający pierścień. Fakturę powierzchni obwarzanka tworzą sploty w formie spirali, ma kolor od jasnozłocistego do jasnobrązowego, z wyraźnym połyskiem. Wytwarzany jest z mąki pszennej (możliwe jest stosowanie do 30% mąki żytniej), tłuszczu, cukru, drożdży, soli i wody. Wymieszane ciasto jest odstawiane do wyrośnięcia, a następnie dzielone na małe kawałki, i formowane w podłużne walce, tzw. "sulki", z których 2-3 skręca się spiralnie ze sobą i formuje pierścień. Uformowane obwarzanki są ponownie pozostawiane do wyrośnięcia, po czym zanurza się je na chwilę we wrzątku i obgotowuje – czyli "obwarza" (stąd nazwa). Następnie, po osączeniu, posypuje się przyprawą i piecze do zrumienienia.
Pieczywo wykonane według tej receptury i posiadające nazwę "Obwarzanek krakowski" produkowane może być w granicach Krakowa i powiatów krakowskiego i wielickiego. Może być sprzedawany bez etykiet i opakowania, z punktów sprzedaży oznaczonych odpowiednim napisem.Jako produkt wpisany do Rejestru Chronionych Oznaczeń Geograficznych (ChOG) tradycyjny obwarzanek krakowski ma dokładnie określony kształt i wagę. Średnica powinna mieć od 12 do 17 cm, natomiast grubość splotu od 2 do 4 cm. Obwarzanek ma być nie lżejszy niż 80 i nie cięższy niż 120 gramów. Tradycyjnie wypiekane obwarzanki można łatwo rozpoznać oglądając ich spód, gdzie widoczne są charakterystyczne podłużne ślady po ruszcie.
Historia.
Tradycja wypieku obwarzanków jest stara, pierwsze zachowane wzmianki pochodzą z XIV wieku (rachunki dworu Władysława Jagiełły i Jadwigi, w których 2 marca 1394 zapisano: "Dla królowej pani pro circulis obrzanky 1 grosz"). Początkowo obwarzanki mogły być wypiekane tylko w okresie wielkiego postu przez piekarzy specjalnie wyznaczonych w tym celu przez cech. Kolejne źródła zachowały się z wieku XV (przywilej wydany przez Jana Olbrachta z 26 maja 1496 zezwalający, by obwarzanki mogli piec i sprzedawać tylko piekarze krakowscy) i XVI (uchwała Rady Miasta Krakowa o wypieku chleba i wynagradzaniu „rodziny”, pomocników piekarskich z 22 kwietnia 1529).
Według uchwały z 1611 krakowski cech piekarzy mógł decydować kto i w jakim miejscu mógł zajmować się sprzedażą obwarzanków. Taka ścisła kontrola cechu trwała aż do 1802, odkąd każdy piekarz miał prawo pieczenia obwarzanków, kiedy nadchodziła jego kolej wynikająca z losowania. Ten rodzaj wyboru uprzywilejowanych piekarzy stosowano do 1849. Prawdopodobnie po tym roku obwarzanki mogli piec już wszyscy piekarze. Tradycyjnie pieczywo to sprzedawano z tzw. jatek piekarskich, które otwierano codziennie o 6 rano. Nad kontrolą tych straganów czuwało ośmiu braci cechowych. Od XIX wieku do lat 50. XX wieku obwarzanki sprzedawano prosto z wiklinowych koszy.
Współcześnie około 99% obwarzanków krakowskich sprzedawanych jest na ulicznych, ruchomych stoiskach w formie wózków. Wózków takich w Krakowie jest około 170-180, a średnia dzienna produkcja obwarzanków sprzedawanych na rynku krakowskim w dni powszednie wynosi niemal 150 tysięcy sztuk. 28 listopada 2006 roku „obwarzanek krakowski” został wpisany na "Listę produktów tradycyjnych" z województwa małopolskiego w kategorii wyrobów piekarniczych i cukierniczych, a 30 października 2010 na listę produktów chronionych Unii Europejskiej.
W Krakowie wypiekiem certyfikowanego obwarzanka krakowskiego zajmuje się osiem piekarni.
Obwarzanki wypiekane w tych piekarniach zachowują wszystkie standardy i gwarantują wysoką jakość i smak produktu. Sprzedawane są z wózków i budek oznaczonych niebieską naklejką ze znakiem Chronione Oznaczenie Geograficzne (ChOG).
Wpis do rejestru chroni również wytwórców, gwarantując im ochronę prawną przed próbą fałszowania bądź podrabiania.
W Krakowie od 2017 roku przy Rynku Kleparskim działa Żywe Muzeum Obwarzanka. Odwiedzający muzeum poznają historię obwarzanka, technologię jego wypieku oraz w trakcie warsztatów samodzielnie wykonują własnego obwarzanka.
Od 2018 roku w maju obchodzone jest Święto Obwarzanka – festiwal, który odbywa się cyklicznie na Małym Rynku w Krakowie.
W Turcji i na Bałkanach podobny wyrób jest znany jako "simit" lub "gevrek". Obwarzanek bywa też błędnie nazywany bajglem lub preclem.

</doc>
<doc id="157008" url="https://pl.wikipedia.org/wiki?curid=157008" title="Aleksander Birkenmajer">
Aleksander Birkenmajer

Aleksander Ludwik Birkenmajer (ur. 8 lipca 1890 w Czernihowie, zm. 30 września 1967 w Warszawie) – polski historyk nauk ścisłych i filozofii, bibliotekoznawca, profesor Uniwersytetu Jagiellońskiego i Warszawskiego. dyrektor Biblioteki Uniwersytetu Poznańskiego (1939, 1945–1947).
Życiorys.
Był synem Ludwika Antoniego, astronoma i historyka nauki, oraz Zofii z Karlińskich, wnukiem astronoma Franciszka Karlińskiego. Brat Aleksandra Józef był poetą, tłumaczem i historykiem literatury, bratanek Krzysztof Birkenmajer został geologiem, członkiem PAN.
Kształcił się w szkole powszechnej i gimnazjum w Czernihowie, W 1908 ukończył ze stopniem celującym VIII klasę i zdał z odznaczeniem egzamin dojrzałości w Zakładzie Naukowo-Wychowawczy Ojców Jezuitów w Bąkowicach pod Chyrowem (w jego klasie byli m.in. Leon Koppens, Stanisław Łoś, Kazimierz Papara). W latach 1908–1912 studiował filologię klasyczną, fizykę, matematykę oraz nauki pomocnicze historii na Uniwersytecie Jagiellońskim. W 1914 obronił doktorat na UJ na podstawie pracy "Henri Bate z Mechlinu, astronom i filozof wieku XIII, a przypisywana mu „Krytyka tablic króla Alfonsa”", przygotowanej pod kierunkiem Władysława Natansona. Jeszcze w czasie studiów pracował w Obserwatorium Astronomicznym UJ. W 1918 uzyskał dyplom profesora gimnazjalnego. Od 1919 był związany z Biblioteką Jagiellońską; pracował początkowo jako starszy bibliotekarz, od 1924 kierował Działem Rękopisów i Starych Druków. Po przedstawieniu pracy "Renesans nauk matematycznych i przyrodniczych w wiekach średnich" został w 1929 docentem i kierownikiem Katedry Historii Nauk Ścisłych UJ. W 1933 ożenił się z Antoniną Gajewską. Od 1937 był również docentem bibliotekoznawstwa, w 1938 otrzymał nominację na profesora nadzwyczajnego. Z kierowania Katedrą Historii Nauk Ścisłych zrezygnował w 1931 w proteście wobec braku działań Ministerstwa Wyznań Religijnych i Oświaty Publicznej oraz władz uczelni na rzecz rozwoju nauki polskiej. 
Po tym, jak Stefan Vrtel-Wierczyński otrzymał nominację na dyrektora Biblioteki Narodowej w Warszawie, ogłoszono konkurs na nowego dyrektora Biblioteki Uniwersytetu Poznańskiego. Konkurs ten Aleksander Birkenmajer wygrał i objął stanowisko w 1939. Po wejściu Niemców do Poznania biblioteka została opieczętowana, a znajdujące się w niej mieszkanie i księgozbiór prywatny profesora zarekwirowane, powrócił więc do Krakowa. W listopadzie 1939 został uwięziony w obozie koncentracyjnym w Sachsenhausen w ramach Sonderaktion Krakau. Zwolniony jesienią 1940 wrócił do pracy w Bibliotece Jagiellońskiej na stanowisko zwykłego bibliotekarza, zabezpieczał zbiory przed zagrożeniami wojennymi. Pracował w bibliotece do połowy 1944, gdy został zwolniony z powodu zaginięcia rękopisów przeznaczonych do wysyłki do nazistowskich Niemiec. 
Jeszcze pod koniec wojny, na mocy zarządzenia Ministra Oświaty z 15 lutego 1945 został mianowany okręgowym kierownikiem bibliotecznym dla województw poznańskiego i pomorskiego, odpowiedzialnym za zabezpieczenie i ochronę zbiorów. Powrócił wtedy z Krakowa do Poznania, obejmując ponownie funkcję Dyrektora Biblioteki Uniwersytetu Poznańskiego. Pozostał na tym stanowisku do 1947. Odbudował w tym czasie gmach Biblioteki ze zniszczeń wojennych, odzyskał jej księgozbiór rozlokowany przez Niemców hitlerowskich w magazynach zewnętrznych z przeznaczeniem do wywiezienia, oraz przywrócił funkcjonowanie, pomimo braku funduszy i kadr. Była to jednak tylko część jego pracy, gdyż z wymienionego wyżej mianowania wynikał również obowiązek pozyskania i zabezpieczenia księgozbiorów na terenie dwóch województw. Uprawnienia jakie posiadał miały związek również z później wydaną z Ustawą z 6 maja 1945 roku o majątkach opuszczonych i porzuconych. Pierwsze dotyczyło majątków prywatnych - de facto nie tyle porzuconych co odebranych ziemianom polskim, którzy w nowym ustroju nie mogli już do nich powrócić. Drugie zaś dotyczyło majątków niemieckich, w tym zarówno zagrabionych Polakom w 1939, jak i należących kiedyś do Niemców, którzy po zmianie granic znalazły się na terenie Polski. Oznaczało to niezwykle intensywną pracę, nieustanne podróże, znajdowanie i zabezpieczanie zbiorów narażonych na zniszczenie, w tym ratowanie przed szabrownictwem czy to ludności czy wojsk sowieckich. Doceniany za te wysiłki, Aleksander Birkenmajer zapragnął jednak powrócić do rodzinnego Krakowa, gdzie objął stanowisko Dyrektora Biblioteki Jagiellońskiej w 1947, pozostając tam do 1951.
Na zlecenie Ministerstwa Oświaty przeprowadził w 1949 roku pierwszą w swojej karierze bibliotekarskiej wizytację Biblioteki Uniwersyteckiej oraz Zbiornicy Księgozbiorów Zabezpieczonych we Wrocławiu. W instytucjach znajdowały się poddane ochronie materiały biblioteczne. Do Zbiornicy Księgozbiorów Zabezpieczonych w latach 1947–1949 zwieziono z terenu Dolnego Śląska około 900 000 tomów, głównie poniemieckiej proweniencji.
W 1951 podjął pracę na Uniwersytecie Warszawskim; został profesorem zwyczajnym i kierownikiem Katedry Bibliotekoznawstwa. Przeszedł na emeryturę w 1960. W latach 1954–1966 kierował także Sekcją Historii Nauk Matematycznych, Fizyko-Chemicznych i Geologiczno-Geograficznych w Zakładzie Historii Nauki i Techniki PAN oraz przewodniczył Radzie Naukowej tego Zakładu.
Pochowany na Cmentarzu Rakowickim (kwatera XII B-płd-8).
Znaczenie.
Był uznanym światowym autorytetem w dziedzinie badań nad Kopernikiem i Arystotelesem; w połowie lat 30. skoncentrował się na problematyce bibliotekoznawstwa i księgoznawstwa, uważano go za eksperta oprawy romańskiej. W 1936 został członkiem korespondentem, w 1945 członkiem czynnym PAU; pełnił funkcje sekretarza kilku komisji tej akademii – Komisji Historii Nauk Matematyczno-Przyrodniczych, Komisji Historii Medycyny i Nauk Matematyczno-Przyrodniczych, a także Komitetu Słownika Łaciny Średniowiecznej w Polsce. W 1943 wchodził w skład Komitetu Obchodu Rocznicy Śmierci Mikołaja Kopernika PAU. Brał również udział w pracach innych akademii i towarzystw naukowych polskich i zagranicznych; był członkiem Międzynarodowej Akademii Historii Nauki (od 1935) i jej wiceprzewodniczącym (1959–1965), członkiem Królewskiego Towarzystwa Historycznego w Londynie, członkiem Związku Bibliotekarzy Czeskich w Pradze. Uczestniczył w XIII Międzynarodowym Zjeździe Bibliotekoznawców w Oslo (1947) oraz Międzynarodowych Kongresach Historii Nauki we Florencji (VIII, 1956) i Barcelonie (IX, 1959).
Publikacje.
Przygotował wydanie I księgi dzieła Kopernika "De revolutionibus" (1953). Badał dorobek, życie i znaczenie Witelona, ustalił autorstwo dzieła "Philosophia Pauperum" św. Alberta Wielkiego, zajmował się pracami Arystotelesa. Ogłosił łącznie ponad 380 prac naukowych, m.in.:
Przewodniczący komitetu redakcyjnego dzieła Encyklopedia wiedzy o książce (1971).
Na prośbę Stanisława Kota napisał cztery hasła "astrologia", "astronomia", "wiedza matem. fizyczna", "wiedza o przyrodzie żywej" do Encyklopedii staropolskiej Brücknera.

</doc>
<doc id="157011" url="https://pl.wikipedia.org/wiki?curid=157011" title="Agrawacja">
Agrawacja

Agrawacja (łac. "aggravatio") – wyolbrzymianie (świadomie lub nie) objawów chorobowych, mające na celu osiągnięcie przez pacjenta subiektywnej korzyści. Odróżnia to agrawację od symulacji, gdzie dochodzi do celowego pozorowania objawów zupełnie u danej osoby niewystępujących.
Do agrawacji dochodzi najczęściej w sytuacjach związanych z odszkodowaniem, przyznawaniem renty oraz odpowiedzialnością karną pacjenta.

</doc>
<doc id="157012" url="https://pl.wikipedia.org/wiki?curid=157012" title="Batyskaf">
Batyskaf

Batyskaf (gr. βάθος, "bathos" – głębokość i σκάφος, "skaphos" – statek) – statek podwodny z własnym napędem przeznaczony do badań głębinowych.
Opis.
Batyskaf składa się z dwóch części głównych: kabiny załogi i systemu pływaków i zbiorników balastowych. 
Kabina jest stosunkowo mała, w kształcie kuli, odlewana (w pierwszym batyskafie) lub kuta ze stali wysokiej jakości. Musi wytrzymać ciśnienie na głębokości, do jakiej została zaprojektowana (max. 120 MPa, czyli 1,20 T/cm²) i zapewnić środowisko do życia i pracy załogi. Ze względu na trudności technologiczne i wagę, mieści nie więcej niż 2–3 osoby.
System pływaków i zbiorników balastowych jest niezbędny do samodzielnego zanurzania i wynurzania się. Pływaki zapewniają batyskafowi odpowiednią wyporność. Część ta jest o wiele większa od kabiny, wypełniona najczęściej benzyną (co zapewnia dodatnią pływalność i, z uwagi na nieściśliwość cieczy, przeciwdziała zgnieceniu przez ciśnienie wody). Ponieważ benzyna jest cieczą to, z uwagi na jej nieściśliwość, nie powstaje różnica ciśnień pomiędzy pływakiem i otaczającą wodą, a zatem konstrukcja pływaka może być o wiele słabsza niż kabiny. Zbiorniki z balastem pozwalają na kontrolowane zrzucanie balastu lub benzyny dla manewrowania w pionie. Ponadto batyskaf wyposażony jest w silniki elektryczne i pędnik, pozwalające na przemieszczanie się w poziomie, oświetlenie oraz przyrządy kontrolne i sprzęt naukowy. Zasilanie zapewniają baterie akumulatorów.
Historia.
Wynalazcą batyskafu był Szwajcar August Piccard (1884–1962). Pierwszy batyskaf – „FNRS–2” – został zbudowany w Belgii w latach 1946–1948. Nazwa to skrót od "Fond National á la Recherche Scientifique" (pol. Narodowy Fundusz Badań Naukowych). Numer 2 odróżniał go od pierwszego balonu stratosferycznego, również konstrukcji Piccarda, sponsorowanego przez Fundusz. „FNRS–2” został uszkodzony podczas prób w wodach Wysp Zielonego Przylądka, następnie przebudowany i udoskonalony, funkcjonował jako „FNRS–3”.
Drugim batyskafem Piccarda był „Trieste”, oddany do użytku w 1953 roku. Jego kabina obserwacyjna została wykonana ze stali z domieszka niklu, chromu i molibdenu, a zamiast nitowania zastosowano sklejanie. Balastem były zbiorniki śrutu i benzyny. W 1953 roku „Trieste” zszedł na głębokość 3150 m. W 1958 roku kupiła go United States Navy i wyposażyła w specjalną kabinę do zejść w wielkie rowy oceaniczne. 23 stycznia 1960 roku „Trieste” dotarł do najgłębszego punktu na Ziemi na głębokość 10916 m w Rowie Mariańskim na Pacyfiku. 
Największa głębokość, na jaką zanurzył się batyskaf w wodzie słodkiej, wynosi 1680 m – w 2008 roku dwa rosyjskie batyskafy „Mir-1” i „Mir-2” zeszły na dno Bajkału.
Obecnie, w związku z rozwojem robotyki, batyskafy są zastępowane przez zdalnie sterowane pojazdy podwodne o charakterze robotów.

</doc>
<doc id="157013" url="https://pl.wikipedia.org/wiki?curid=157013" title="Half-Life">
Half-Life

Half-Life – strzelanka pierwszoosobowa stworzona przez Valve Corporation. Wydana w 1998 roku przez Sierra Studios na platformę Microsoft Windows gra stanowiła debiutancki produkt Valve oraz pierwszą część serii "Half-Life". W 2001 roku gra została wydana także na PlayStation 2. Wersje na macOS oraz Linuxa zostały udostępnione w styczniu 2013 roku. W "Half-Lifie" gracz wciela się w postać Gordona Freemana, doktora fizyki teoretycznej, zmuszonego do wywalczenia sobie drogi ucieczki z tajnego amerykańskiego ośrodka badawczego, w którym podczas jednego z eksperymentów związanych z technologią teleportacji doszło do katastrofy i śmierci wielu członków zespołu badawczego.
Valve, założone przez byłych pracowników Microsoftu, miało początkowo problemy ze znalezieniem wydawcy dla swojego produktu, który w opinii ówczesnego środowiska twórców gier komputerowych był projektem zbyt ambitnym. Ostatecznie na wydanie gry zdecydowała się firma Sierra On-Line, która była zainteresowana stworzeniem trójwymiarowej gry akcji. Pierwszy publiczny pokaz "Half-Life’a" miał miejsce na targach E3 w 1997 roku. Zaprojektowana na platformę Windows gra wykorzystywała gruntownie zmodyfikowany silnik "Quake’a", z elementami kodu id Tech 2, nazwany GoldSrc.
"Half-Life" został dobrze przyjęty przez recenzentów, którzy chwalili grę za ciekawą i wciągającą fabułę, a także realistyczny wygląd i tryb rozgrywki. Gra otrzymała ponad 50 tytułów gry roku na PC. Sposób prowadzenia rozgrywki zastosowany w "Half-Lifie" miał przez następne lata istotny wpływ na rozwój gier z gatunku FPS, a sama gra uznawana jest za jedną z najlepszych gier komputerowych w historii. W 2004 roku Valve wydało kontynuację gry pt. "Half-Life 2", która również zebrała pozytywne recenzje. "Half-Life" miał również, dzięki swoim licznym modyfikacjom i sequelom, znaczny wpływ kulturowy na środowisko graczy, którzy stworzyli rozwiniętą i oddaną społeczność fanowską.
Fabuła.
Sceneria.
Większość wydarzeń przedstawionych w grze ma miejsce pod koniec lat 90. XX wieku w odległych, pustynnych rejonach amerykańskiego stanu Nowy Meksyk. Zasadnicza część gry ma miejsce na terenie zamkniętego kompleksu badawczego Black Mesa Research Facility, który swoim wyglądem i charakterem przypomina istniejące wojskowe ośrodki badawcze rządu Stanów Zjednoczonych, takie jak Los Alamos National Laboratory, czy Strefa 51. Głównym bohaterem "Half-Life’a" jest Gordon Freeman, dr fizyki teoretycznej, 27-letni absolwent MIT, który jako jeden z nielicznych uchodzi z życiem z fatalnego w skutkach eksperymentu przeprowadzonego przez zespół naukowców z Black Mesa. W wyniku wystąpienia podczas nieudanego eksperymentu fikcyjnego zjawiska, zwanego kaskadą rezonansową, otwarte zostają przejścia między wymiarami, przez które na teren ośrodka przedostają się pozaziemskie formy życia ze świata Xen (wydarzenie to nazwano „incydentem w Black Mesa”).
Podczas próby wydostania się ze zrujnowanego kompleksu Freeman odkrywa, że na jego drodze stoją nie tylko wrogo nastawione istoty z innego wymiaru, ale także żołnierze jednostki specjalnej Korpusu Piechoty Morskiej Stanów Zjednoczonych, zwanej Hazardous Environment Combat Unit, którzy zostali przysłani do Black Mesa, aby wyeliminować obce formy życia oraz wszelkich ocalałych z katastrofy świadków incydentu. W ciągu wszystkich wydarzeń, które mają miejsce w czasie gry, główny bohater regularnie napotyka tajemniczą postać mężczyzny ubranego w garnitur z aktówką w ręku (znanego pod nazwą G-Man), który zdaje się śledzić poczynania Freemana. W końcu, przy wsparciu ocalałych naukowców i strażników, Freeman dociera do ściśle tajnej części Black Mesy, tzw. Lambda Complex (oznaczonego grecką literą „λ”), gdzie ocalali członkowie zespołu badawczego teleportują go do obcego świata Xen, w celu zabicia Nihilantha, częściowo fizycznego bytu niepozwalającego zamknąć wrót między wymiarami.
Fabuła gry czerpała początkowo inspirację z innych gier komputerowych takich jak" Doom", "Quake" (obie wyprodukowane przez id Software), czy "Resident Evil" (wydana przez Capcom), a także z opowiadania Stephena Kinga pt. "Mgła" oraz jednego z odcinków serialu "Po tamtej stronie" pt. "The Borderland". Cała historia została następnie rozwinięta przez pracującego dla Valve pisarza Marca Laidlawa, który napisał powieści "Dad’s Nuke" i "Trzydziesta siódma Mandala".
Historia.
Dr Gordon Freeman spóźnia się do pracy w rządowym ośrodku badawczym Black Mesa Research Facility, dojeżdżając do niej systemem nowoczesnej kolei, która prowadzi przez zabudowania kompleksu, o godz. 8:47. Gdy dociera do Laboratorium Materiałów Anomalnych (), swojego miejsca pracy, zostaje poinformowany przez pracownika ochrony, że naukowcy zamierzają przeprowadzić tego dnia specjalny eksperyment. Bez zwłoki udaje się więc do szatni, gdzie zakłada nowoczesny kombinezon ochronny HEV. Następnie kieruje się na niższe poziomy laboratorium, gdzie znajduje się komora z zainstalowanym spektrometrem antymasy. Po wejściu do komory Freeman otrzymuje informację, że tego dnia do eksperymentu wykorzystana zostanie najrzadsza i jednocześnie najmniej stabilna próbka. Głównemu bohaterowi powierzone zostaje zadanie przetransportowania próbki w obręb promienia skanującego spektrometru antymasy, celem dokonania jego analizy. Jednakże tuż po wepchnięciu próbki w promień dochodzi do jej eksplozji, co wywołuje katastrofę nazwaną później kaskadą rezonansową (), otwierając portal między Ziemią a wymiarem zwanym Xen. Freeman zostaje kilkukrotnie teleportowany do obcego świata, gdzie przez krótką chwilę widzi pozaziemskie formy życia m.in. vortigauntów po czym traci przytomność.
Freeman budzi się w zrujnowanej komorze testowej, a następnie przeczesuje zniszczone laboratorium pełne zwłok naukowców i pracowników ochrony. Od ocalałego personelu ośrodka dowiaduje się, że w wyniku katastrofy całkowicie zerwana została łączność z resztą kompleksu. Zachęcony przez pozostałych przy życiu naukowców, główny bohater decyduje się dotrzeć na powierzchnię, wykorzystując możliwości chroniącego go kombinezonu. Wyprawa wymusza na Gordonie pokonywanie kolejnych uszkodzonych w różnym stopniu części ośrodka oraz walkę z wrogo nastawionymi stworzeniami ze świata Xen, takimi jak pasożytnicze głowokraby (), które przywierają do głowy swojego ludzkiego żywiciela, a następnie przejmują nad nim kontrolę. Napotkani członkowie ocalałego personelu informują głównego bohatera, że do Black Mesy wysłana została grupa ratunkowa. Wkrótce okazuje się jednak, że zadaniem specjalnej jednostki pn. Hazardous Environment Combat Unit (HECU) jest wyeliminowanie zarówno obcych istot, jak i pozostałych przy życiu pracowników ośrodka, w ramach rządowej operacji tuszowania katastrofy.
Przed dotarciem na powierzchnię Freeman zostaje zmuszony do walki z żołnierzami, którzy wkroczyli do wewnątrz ośrodka. Przy okazji dowiaduje się on, że naukowcy z Lambda Complex mogą być w posiadaniu instrumentów umożliwiających odwrócenie skutków kaskady rezonansowej. Główny bohater wyrusza więc na drugi koniec ośrodka, aby im pomóc. W trakcie swojej misji Gordon napotyka jednak pewne przeszkody, które zmuszają go m.in. do uruchomienia próbnego silnika rakietowego, aby unicestwić składającego się z trzech gigantycznych macek potwora zamieszkującego komorę testową, wykorzystania starego systemu kolejowego, aby mógł dotrzeć do kompleksu rakietowego i wystrzelić specjalnego satelitę, czy pokonania zamaskowanych zabójczyń, by na koniec zostać schwytanym przez marines z jednostki HECU i wrzuconym do zgniatarki śmieci. Freemanowi udaje się uciec przed śmiercią w zgniatarce i dotrzeć do starej części kompleksu Black Mesa, gdzie odkrywa on duży zbiór okazów zabranych ze świata Xen na długo przed katastrofą.
Po ponownym wydostaniu się na powierzchnię, Gordon wkracza w strefę działań wojennych. Wysłani przez rząd żołnierze zostali rozbici i przytłoczeni przez obce organizmy. Wspinając się po klifach i ukrywając w zniszczonych zabudowaniach, Freeman dociera ostatecznie do podziemnej części kompleksu. W międzyczasie żołnierze z jednostki HECU podejmują decyzję o wycofaniu się z Black Mesy, a następnie rozpoczynają bombardowanie ośrodka. Główny bohater przemieszcza się systemem kanałów wodnych, podczas gdy obcy dobijają pozostałych na terenie kompleksu marines. Gordon dociera do Lambda Complex, w którym naukowcy rozwijali technologię teleportacji, umożliwiającą odbywanie podróży do świata Xen. Po rozmowie z ocalałym personelem kompleksu, Freeman dowiaduje się, że wystrzelony przez niego satelita nie zdołał odwrócić efektów kaskady rezonansowej z powodu działań niewyobrażalnie potężnej istoty znajdującej się po drugiej stronie szczeliny łączącej oba wymiary. Wobec tego przed bohaterem zostaje postawione zadanie zabicia tej istoty, aby zatrzymać inwazję pozaziemskich stworzeń. Naukowcy aktywują urządzenie do teleportacji, aby wysłać Freemana do świata Xen.
Po przedostaniu się do obcego wymiaru Gordon spotyka organizmy, sprowadzone wcześniej do Black Mesy, jak również zwłoki innych badaczy w kombinezonach HEV, którzy przybyli do świata Xen przed nim. Na miejscu stacza on walkę z potworem zwanym Gonarch, królową-matką głowokrabów, po czym dociera do swoistej fabryki obcych żołnierzy tzw. Alien Gruntów. Po zabiciu atakujących go lewitujących istot, Freeman dostrzega gigantyczny portal, który koniec końców przekracza. W ogromnej jaskini, po drugiej stronie portalu, dochodzi do konfrontacji Freemana z Nihilanthem, istotą utrzymującą szczelinę między wymiarami, która ostatecznie ginie z rąk głównego bohatera. Zgładzony Nihilanth eksploduje, ogłuszając Gordona.
Freeman odzyskuje świadomość, bez żadnej broni, w towarzystwie G-Mana, który przez cały czas obserwował poczynania bohatera gry. G-Man chwali dokonania Gordona w świecie Xen. Wyjaśnia on, że jego „pracodawcy”, widząc w Gordonie potencjał, upoważnili go do zaoferowania mu pracy. Jeśli odrzuci on propozycję, zostanie rzucony do walki, której nie ma szans wygrać. Po zaakceptowaniu oferty, G-Man gratuluje mu dokonania dobrego wyboru i umieszcza w swego rodzaju zawieszeniu.
Rozgrywka.
"Half-Life" to gra z gatunku first-person shooter, która wymaga od gracza wykonywania szeregu zadań bojowych oraz rozwiązywania zagadek logicznych. W odróżnieniu od innych ówczesnych gier tego typu, "Half-Life" wykorzystywał technologię oskryptowanych sekwencji – takich jak np. bullsquid taranujący drzwi – które stanowiły istotne elementy fabuły. W tamtym czasie większość tzw. strzelanek bazowała na przerywnikach filmowych jako formie zapoznawania gracza z przedstawianą historią. Z kolei fabuła "Half-Life" opisywana jest w całości za pomocą oskryptowanych sekwencji, cały czas pozostawiając pod kontrolą gracza głównego bohatera gry. Świat gry ukazany jest oczami Gordona, który nigdy się nie odzywa ani nie jest przez gracza widziany z perspektywy trzeciej osoby. "Half-Life" nie jest podzielony na typowe poziomy, ale na swoiste rozdziały, których tytuły pojawiają się na ekranie, gdy bohater pokonuje kolejne etapy gry. Przedstawiona historia jest więc rozwijana w sposób płynny, z niewielkimi przestojami na załadowanie się kolejnych rozdziałów.
Specyfiką gry jest łączenie prostych łamigłówek z elementami zręcznościowymi, jak np. konieczność przeskakiwania między przenośnikami taśmowymi celem dotarcia w określone miejsce, czy też wykorzystania napotkanych w grze skrzyń i pudeł do zbudowania prowizorycznych schodów, które umożliwią przemieszczenie się głównego bohatera do kolejnego obszaru w grze. Niektóre z zagadek wymagają od gracza wykorzystania otaczającego go środowiska np. odkręcenia zaworu z gorącą parą, aby zabić stojącego na drodze przeciwnika. W grze pojawia się niewielu „typowych” bossów, których gracz musi pokonać w bezpośredniej konfrontacji. Zamiast tego, aby zabić takiego bossa, Half-Life wymaga częściej od gracza wykorzystania elementów otaczającego go środowiska niż broni konwencjonalnej. Na późniejszym etapie gry, gracz otrzymuje tzw. "long jump module" (ang. "moduł długiego skoku"), który zwiększa możliwości skafandra HEV należącego do głównego bohatera, umożliwiając mu wykonywanie nienaturalnie długich i szybkich skoków. Umiejętność ta ma istotne znaczenie w późniejszych rozdziałach gry, gdy główny bohater zostaje zmuszony do przeskakiwania między przypominającymi platformy latającymi wyspami w pozaziemskim świecie Xen.
Przez większość część gry główny bohater walczy z kolejnymi przeciwnikami samotnie, jednak od czasu do czasu pomagają mu w tym postacie niezależne m.in. uzbrojeni strażnicy i naukowcy, którzy w przypadku pracowników ochrony mogą walczyć ramię w ramię z graczem lub obu typów postaci pomagać w przedostawaniu się do nowych obszarów i przekazywać istotne informacje związane z fabułą gry. Szeroka gama przeciwników pojawiających się w grze obejmuje m.in. przedstawicieli obcych ras, takich jak headcraby, bullsquidy i vortigaunty, czy zmutowanych przez pasożytującego na nich headcraba ludzi. Gracz zmuszony jest także do walki z innymi ludźmi, a w szczególności z żołnierzami jednostki HECU () oraz zamaskowanymi zabójczyniami, którzy zostali przysłani aby opanować zagrożenie ze strony istot z innego wymiaru oraz wyeliminować pozostałych przy życiu świadków incydentu.
Jedną z najbardziej charakterystycznych broni występujących w "Half-Lifie" jest łom. Oprócz tego gra oferuje szeroki wachlarz broni konwencjonalnej, między innymi pistolet Glock 17, strzelbę Franchi SPAS 12, pistolet maszynowy MP5 z podwieszonym granatnikiem M203, rewolwer Colt Python .357 Magnum czy przenośny zestaw rakietowy. W późniejszych etapach gry gracz zyskuje możliwość wykorzystywania skonstruowanych genetycznie broni ze świata Xen, takie jak przenośny ul insektów przypominających szerszenia oraz samoczynnie wyczuwające i atakujące żywe organizmy pasożyty zwane snarkami. W grze pojawiają się również dwa rodzaje broni eksperymentalnej, skonstruowanej przez pracowników naukowych ośrodka badawczego, w którym pracuje Gordon Freeman. Jedną z nich jest działo Gaussa, natomiast druga to prototyp zwany w grze Gluon Gun.
Produkcja.
"Half-Life" był pierwszą grą wyprodukowaną przez Valve Software, producenta oprogramowania komputerowego założonego w Kirkland w stanie Waszyngton, przez byłych pracowników koncernu Microsoft Mike’a Harringtona oraz Gabe’a Newella. Nowe studio postawiło sobie za cel stworzenie, w oparciu o Quake engine na użycie którego Valve wykupiła licencję od id Software, trójwymiarowej gry akcji w klimacie horroru. Ostatecznie Valve dokonało szeregu modyfikacji licencjonowanego silnika m.in. poprzez dodanie animacji szkieletowej oraz wsparcia Direct3D. Początkowo Valve nie mogło znaleźć wydawcy dla swojej gry, ponieważ wiele ówczesnych firm wydawniczych uznało projekt nowego studia za zbyt ambitny jak na rynek gier komputerowych. Zainteresowanie wykazała jedynie Sierra On-Line, która planowała w tamtym czasie wydanie właśnie trójwymiarowej gry akcji, graficznie opartej na silniku Quake’a, a właśnie taki produkt oferowało Valve.
W początkowej fazie produkcji, "Half-Life" nosił roboczy tytuł "Quiver" (ang. "kołczan"), co było nawiązaniem do bazy wojskowej Arrowhead (ang. "grot strzały"), pojawiającej się w opowiadaniu Stephena Kinga pt. "Mgła", które to opowiadanie stanowiło inspirację dla twórców gry. Gabe Newell wyjaśnił w jednym z wywiadów, że nazwę "Half-Life" wybrano ze względu na fakt, iż nawiązywała do fabuły gry, a jednocześnie była na swój sposób wyjątkowa. Co więcej, nazwa odnosząca się do zjawiska z dziedziny fizyki, jakim jest okres połowicznego rozpadu, pozwalała na wykorzystanie symbolu graficznego: greckiej litery λ, która oznacza stałą rozpadu promieniotwórczego. Według jednego z projektantów gry, Harry’ego Teasleya, ogromny wpływ na twórców "Half-Life’a" miała inna popularna w tamtym czasie gra z gatunku FPS pt. "Doom". Gabe Newell uważał, że „"Half-Life" w dużym stopniu powstał jako reakcja na trywializację gatunku first-person shooter. Wielu z nas zakochało się w grach komputerowych ze względu na ich fenomenologiczne możliwości, czując jednocześnie, że przemysł gier komputerowych sprowadza te możliwości do jednego mianownika, zamiast wykorzystać i poszerzać ich potencjał. Mieliśmy nadzieję, że budowanie światów i postaci będzie ciekawsze niż tworzenie bezmyślnej strzelanki”.
Po raz pierwszy, "Half-Life" został publicznie zaprezentowany na targach Electronic Entertainment Expo w 1997 r., gdzie wywołała duże zamieszanie z powodu wykorzystanego w grze systemu animacji oraz sztucznej inteligencji. W sierpniu 1997 r. Valve zatrudniło pisarza science fiction Marca Laidlawa, aby zajął się kreowaniem postaci i poziomów w grze. Ścieżkę dźwiękową do gry skomponował Kelly Bailey. Według pierwotnych planów, "Half-Life" miał zostać wydany w drugiej połowie 1997 roku, aby móc konkurować z inną grą typu FPS pt. Quake II. Ostatecznie Valve zdecydowało się opóźnić datę premiery, aby dokonać poważnej przebudowy swojego produktu. Na targach E3 w 1998 r. "Half-Life" otrzymał nagrody Game Critics Awards za najlepszą grę na komputery osobiste oraz za najlepszą grę akcji. Data premiery była przesuwana kilkukrotnie, aż ostatecznie gra ujrzała światło dzienne w listopadzie 1998 roku. Na kilka dni przed dniem premiery, Valve odkryło błąd w kodzie źródłowym gry, który został naprawiony jeszcze przed tym zanim "Half-Life" trafił na sklepowe półki.
Wydano dwie wersje demonstracyjne gry. Pierwszą był "Half-Life: Day One", na który składała się pierwsza 1/5 pełnej wersji gry i został zaplanowany do dystrybucji tylko na niektóre karty graficzne. Drugie demo zostało wydane 12 lutego 1999 r. pod tytułem "Half-Life: Uplink". Ta wersja zawierała wiele broni oraz postacie niezależne z pełnej wersji gry, a lokalizacje po których gracz mógł się poruszać w "Uplink" były poziomami wyciętymi z ostatecznej wersji "Haf-Life’a".
Nazwy.
Tytuł gry, nazwy niektórych części gry i dodatków do niej nawiązują do terminów stosowanych w nauce. Sama nazwa "Half-Life" oznacza w języku angielskim okres połowicznego rozpadu cząstek, czyli czas, w ciągu którego liczba nietrwałych obiektów lub stanów (np. cząstek promieniotwórczych) zmniejsza się o połowę. Grecka litera lambda, które pojawia się na pudełku od gry oraz w samej grze jest w fizyce jądrowej symbolem stałej rozpadu promieniotwórczego, jak również symbolem jednego z laboratoriów Black Mesy zwanego Lambda Complex. Tytuł ' – nazwa pierwszego z dodatków do "Half-Life" – może stanowić odniesienie do faktu, że gracz wciela się w rolę żołnierza jednostki HECU, a więc przeciwnika Freemana w oryginalnej grze, jak również do III zasady dynamiki Newtona. Z kolei nazwa drugiego dodatku – ' – może być rozumiana jako nawiązanie do postaci Barneya Calhouna, pracownika ochrony kompleksu Black Mesa, w którego wciela się gracz; jak również do zjawiska przesunięcia ku fioletowi, a więc przesunięcia linii widmowego promieniowania elektromagnetycznego docierających z niektórych gwiazd i galaktyk w stronę mniejszych długości fali (większych częstotliwości), co w zakresie światła widzialnego powoduje właśnie przesunięcie ku fioletowi. Nazwa ostatniego z dodatków – "" – oznacza po angielsku rozpad promieniotwórczy i jest bezpośrednim nawiązaniem do symbolu gry, greckiej litery lambda, która stanowi jeden z parametrów równania na wyliczenie okresu połowicznego rozpadu cząstek. Pojawiły się także sugestie, że litera lambda została wybrana jako symbol gry, ponieważ przypomina swoim wyglądem wyciągnięta rękę trzymającą łom, pierwszą broń, w której posiadanie wchodzi Gordon Freeman.
Porty.
"Half-Life" został przeportowany na PlayStation 2 przez studio Gearbox Software i wydany w 2001 roku. Gra została poprawiona w stosunku do oryginału wydanego na PC, w szczególności w zakresie modeli postaci, broni, jak również rozszerzenia poszczególnych poziomów oraz geometrii map, stanowiących część planowanej wersji gry na platformę Sega Dreamcast. Do wersji na PlayStation 2 dołączono także tryb gry dla dwóch graczy oraz rozszerzenie "", które pozwalało na grę w trybie kooperacji jako dwie członkinie zespołu naukowego Black Mesy, dr Gina Cross oraz dr Colette Green. Kolejnym istotnym elementem wydawnictwa było umożliwienie graczom korzystania z myszy i klawiatury podłączanych przez port USB, co nie było możliwe w żadnej wcześniejszej grze na platformę PS2.
Wersja na Mac OS Classic została w zasadzie ukończona, choć nigdy jej nie wydano. Wersję na konsolę Dreamcast miało wydać Gearbox Software, które podpisało pod koniec 2000 roku stosowną umowę z Valve oraz jej ówczesnym wydawcą firmą Sierra On-Line. Na targach ECTS w 2000 roku, przy stoisku wydawcy, można było zobaczyć grywalną wersję beta, która promowana była przez jej twórców Randy’ego Pitchforda i Briana Martela. Prezentowana na targach gra posiadała ulepszoną grafikę w stosunku do oryginału m.in. podwojono liczbę poligonów, których użyto przy tworzeniu modeli postaci. Podobnie jak "Opposing Force" na komputery stacjonarne, czy "Decay" na PS2, wersja na Dreamcast miała posiadać swój własny dodatek do podstawowej wersji gry, zwany "Blue Shift". Pomimo bardzo zaawansowanych prac, projekt został zarzucony na krótko przed planowaną publikacją gry „z powodu zmiany warunków panujących na rynku”, która nastąpiła po wycofaniu się niektórych producentów gier z wydawania swoich produktów na Dreamcast i późniejszego zawieszenia produkcji samej konsoli. Sama gra, w swojej niemal finalnej wersji, wyciekła w końcu do internetu.
W roku 2001 Sierra On-Line zaprezentowała port gry na PlayStation 2 na targach E3. Premiera gry na PS2 w Ameryce Północnej miała miejsce październiku 2001 roku, a miesiąc później została wydana również w Europie. Mniej więcej w tym samym czasie, na komputery typu PC, wydany został "Half-Life: Blue Shift", mający pierwotnie powstać wyłącznie na platformę Dreamcast dodatek do oryginalnej gry. Zawierał on tzw. „”, który ulepszał modele postaci oraz tekstury w grze do poziomu opracowanego na potrzeby edycji mającej powstać na Dreamcast.
24 stycznia 2013 roku, Valve Corporation wydało oficjalny port na Linuxa, udostępniając go w systemie dystrybucji Steam. 25 stycznia 2013 roku na Steamie udostępniono także wersję gry na macOS, jednak wydarzenie to nie zostało w żaden sposób oficjalnie ogłoszone przez producenta.
Dodatki i kontynuacje.
Dodatki.
"Half-Life" doczekał się dwóch dodatków wyprodukowanych przez studio Gearbox Software i wydanych na platformę PC: ' (1999) oraz ' (2001). Historia przedstawiona w pierwszym z nich również dzieje się w ośrodku Black Mesa, w tym samym czasie co wydarzenia opisane w oryginalnej grze. Głównym bohaterem "Opposing Force" jest Adrian Shephard, jeden z żołnierzy Hazardous Environment Combat Unit, przysłanej w celu zatuszowania incydentu. Dodatek wprowadza do rozgrywki kilka nowych rodzajów broni oraz nowych bohaterów niezależnych, zarówno tych, którzy pomagają graczowi, jak i jego przeciwników. Na dodatek składa się 11 poziomów dostępnych dla gracza, co jest liczbą znacznie mniejszą w porównaniu do 19 poziomów z oryginalnego "Half-Life’a".
Fabuła "Blue Shift" także została umiejscowiona w kompleksie Black Mesa, w tym samym czasie co historie przedstawione w "Half-Life" i "Opposing Force", lecz tym razem gracz przejmuje kontrolę nad jednym z pracowników ochrony ośrodka, Barneyem Calhounem. Dodatek ten rozwijany był początkowo jako bonusowe misje do wersji "Half-Life’a" na platformę Dreamcast. "Blue Shift" zawierał tzw. , który dawał graczowi możliwość poprawienia szaty graficznej samego dodatku, jak również oryginalnego "Half-Life’a" i "Opposing Force". W porównaniu z pierwszym dodatkiem do gry, "Blue Shift" nie wprowadził praktycznie żadnych nowości do sposobu rozgrywki, ograniczając się jedynie do zmiany wyglądu postaci, broni i kilku innych elementów.
"" to ostatni z dodatków stworzonych przez studio Gearbox Software. "Decay" został wydany jedynie w pakiecie z wersją "Half-Life’a" opracowaną na platformę PlayStation 2. Dodatek umożliwiał grę w trybie kooperacji dla dwóch graczy, a jego fabuła nawiązywała do wydarzeń przedstawionych w oryginalnej grze oraz dwóch pozostałych dodatkach. Dodatek został później przeportowany na komputery osobiste przez niezależną grupę fanów.
Kontynuacje.
Pogłoski na temat mającego powstać "Half-Life’a 2" dość regularnie pojawiały się w środowisku graczy, jednak prawdziwe zamieszanie wokół gry rozpoczęło się, gdy po raz pierwszy zaprezentowano ją na targach E3 w maju 2003 roku. Gracz ponownie wciela się postać Gordona Freemana, a fabuła gry przenosi go do dystopicznego wschodnioeuropejskiego miasta „City 17”, gdzie uczestniczy on w rebelii przeciwko obcej rasie, która zniewoliła ludzkość. Po serii przesunięć terminów premiery, gra została ostatecznie wydana 16 listopada 2004 roku.
Będąc świadomym trudności jakie mogą spotkać twórców modów przy pracy z nowym silnikiem, Valve stworzyło specjalny port do "Half-Life’a" (nazwany "Half-Life: Source") oraz "Counter-Strike’a" na silnik Source. "Half-Life: Source" nie zawiera żadnych nowych rozwiązań w rodzaju, znanego z "Blue Shift", High Definition Pack. Stanowił jedynie implementację oryginalnego kodu źródłowego do nowej architektury silnika, która jednak, dzięki zastosowaniu shadera pikseli i wierzchołków, pozwalała na uzyskanie bardziej realistycznej wody i związanych z nią efektów, jak również znaną z "Half-Life 2" fizykę obiektów. Oprócz tego "Half-Life: Source" wzbogacono o efekt dynamicznego oświetlenia, cieniowanie wierzchołkowe, system mapowania cienia, większą rozdzielczość grafiki, miękkie cienie renderowanych tekstur oraz tzw. skybox, który zastąpił wcześniejsze prerenderowane 16-bitowe bitmapy nieba. Port posiada zatem zalety silnika Source i pozwala na kontrolowanie słabych punktów, które w nim dostrzeżono. "Half-Life: Source" udostępniono w specjalnej edycji "Half-Life 2" lub samodzielnie do ściągnięcia przez platformę Steam.
"Half-Life: Source" krytykowany był za niepełne wykorzystanie możliwości nowego silnika. Tekstury i modele postaci pozostały niezmienione w stosunku do oryginalnej gry, podobnie jak architektura poziomów oraz inteligencja wrogów. Ze względu na te zarzuty, niezależna grupa fanów rozpoczęła prace nad całkowitą modyfikacją "Half-Life’a" na silnik Source pt. "Black Mesa", która została wydana 14 listopada 2012 roku.
10 czerwca 2005 r. Valve ogłosiło za pośrednictwem platformy Steam, że zamierza wydać wersję gry dla wielu graczy pt. "Half-Life Deathmatch", nie wskazując jednak daty publikacji. Ostatecznie "Half-Life Deathmatch: Source" został udostępniony na platformie 1 maja 2006 roku.
1 czerwca 2006 r. Valve wydało ', który stanowił pierwszą część planowanej trylogii tzw. epizodów będących kontynuacją wydarzeń opisanych w "Half-Life 2". Z kolei 10 października 2007 r. światło dzienne ujrzała druga część serii pt. ', która została wydana w ramach pakietu "The Orange Box".
Modyfikacje.
Od daty swojej premiery w 1998 roku "Half-Life" spotykał się z dużym zainteresowaniem nie tylko graczy, ale także niezależnych twórców gier komputerowych. Przy aktywnym wsparciu Valve, które udostępniło w sieci program Worldcraft, służący do edytowania map i poziomów do wszystkich gier opartych na silniku Source. Valve opublikowało także tzw. software development kit (SDK), czyli zestaw narzędzi, który umożliwiał twórcom modyfikowanie oryginalnego kodu gry i tworzenie modów. Oba narzędzia zostały istotnie ulepszone wraz z wydaniem do nich łaty w wersji 1.1.0.0. Oprócz tego powstało lub zaktualizowano wiele innych narzędzi wspomagających niezależnych twórców (m.in. edytory tekstur, edytory modeli, QuArK itp.) w taki sposób, aby współpracowały z kodem "Half-Life".
Przeznaczony dla "Half-Life’a" SDK posłużył jako baza dla rozwoju licznych wieloosobowych gier komputerowych, w tym m.in. wydanych przez Valve "Team Fortress Classic" ("TFC") i "Deathmatch Classic" ("DMC"). Inne mody, takie jak "Counter-Strike", powstały wyniku pracy niezależnych twórców (nazywających samych siebie „moderami”), którzy otrzymali później także oficjalne wsparcie ze strony Valve. Wśród wielu modyfikacji "Half-Life" wymienić można m.in. "Day of Defeat" ("DOD"), "Action Half-Life", "Firearms", "Science and Industry", "The Specialists", "Vikings and Knights" oraz "Natural Selection". Z kolei na potrzeby promocji filmu "Underworld" powstał darmowy mod pt. "Underworld Bloodline".
W oparciu o kod źródłowy "Half-Life’a" powstały także liczne modyfikacje przewidziane dla pojedynczego gracza m.in. "USS Darkstar" (1991; przygodowa gra akcji, której fabuła umiejscowiona została w dalekiej przyszłości na pokładzie zoologicznego statku kosmicznego), "The Xeno Project 1" i "2" (1999, 2005; dwuczęściowy mod, którego akcja rozgrywa się w świecie Xen), "Edge of Darkness" (2000; modyfikacja, która wykorzystuje część modeli mających pierwotnie pojawić się w oryginalnej grze), "Half-Life: Absolute Redemption" (2000; bohaterem gry jest Gordon Freeman, który przemierza cztery dodatkowe poziomy, spotykając m.in. G-Mana), "They Hunger" (1999–2001; trylogia modyfikacji w stylu survival horror, osadzona w świecie nieumarłych), "Poke646" (2001; nieoficjalny ciąg dalszy fabuły oryginalnego "Half-Life" z poprawioną grafiką), "Someplace Else" (2002; mod rozwija jeden z pobocznych wątków oryginalnej gry) czy "Heart of Evil" (2003; fabuła gry osadzona jest w czasach wojny wietnamskiej, a przeciwnikami są zombie).
Niektóre z modyfikacji "Half-Life’a" trafiły ostatecznie na sklepowe półki. Najbardziej udanym modem okazał się być "Counter-Strike", który został wydany w sześciu różnych edycjach: jako oddzielna gra (2000), część składanki" Platinum Pack" (2000) i "Half-Life: Generacja" (2002), w wersji na Xbox (2003), jako spin-off zwany ' (2004), powstały na bazie silnika Source ' oraz najnowsza odsłona tej gry pt. "". Oprócz "Counter-Strike’a", jako osobne gry, wydane zostały również "Team Fortress Classic", "Day of Defeat", czy "Gunman Chronicles" (modyfikacja z 2000 r. osadzona w futurystycznym świecie w stylu Dzikiego Zachodu).
Z kolei w 2005 roku, grupa fanów, rozpoczęła prace nad stworzeniem nowej wersji "Half-Life" w oparciu o silnik Source. Modyfikacja została ostatecznie udostępniona do ściągnięcia 14 września 2012 roku, obejmowała część gry dziejącą się na Ziemi. Do poprawnego działania wymaga ona zainstalowania zestawu narzędzi Source SDK Base 2007. Gra została udostępniona do pobrania za pośrednictwem Steama, jak również poprzez sieć wymiany plików BitTorrent. W 2015 roku ulepszona wersja modyfikacji "Black Mesa" doczekała się wydania komercyjnego jako niezależna gra, dostępna na Steamie. Pełna wersja została wydana w 2020 roku.
W Polsce, w sprzedaży pojawił się nielegalnie Half-Life z tzw. "bazarowym tłumaczeniem", w którym jedna osoba dubbingowała wszystkie głosy. W późniejszych latach, wersja ta była rozpowszechniana w internecie jako modyfikacja. Pierwszy polski mod do Half-Life'a o nazwie "The War of Xen", tworzył od 2003 roku Piotr Dereszowski, jednak pomimo kilku lat pracy, pełna wersja modyfikacja się nie ukazała. W późniejszych latach, fani zaczęli określać ją jako jeden z bardziej ambitnych modów, pomimo jego nie wydania.
Odbiór gry i jej wpływ na rynek.
Gra spotkała się z pozytywnym przyjęciem ze strony zarówno graczy, jak i recenzentów. Do 16 listopada 2004 roku gra rozeszła się w 8 milionach kopii, a w 2008 roku było to już 9,3 miliona. Gra otrzymała także ponad pięćdziesiąt nagród w kategorii „Gra Roku”.
"Half-Life" otrzymał przeważnie pozytywne oceny w czasopismach i serwisach poświęconym grom komputerowym. Amerykańska strona internetowa Metacritic wystawiła grze ocenę 96 na 100. Jeff Green z "Computer Gaming World" napisał w swojej recenzji z 2 stycznia 1999 roku, że "Half-Life" „to nie tylko jedna z najlepszych gier w tym roku. To jedna z najlepszych gier w ogóle, która już stała się klasykiem i jest wielokroć lepsza od swojej bezpośredniej konkurencji, a jeśli chodzi o tryb rozgrywki jednoosobowej jest najlepszą strzelanką od czasów "Doom"”. Z kolei IGN uznał "Half-Life’a" za „"tour de force" w projektowaniu gier komputerowych, najlepszą grę dla pojedynczego gracza wśród strzelanek z perspektywy pierwszej osoby”. W maju 2007 roku GameSpot umieścił grę na swej liście „Greatest Games of All Time”. "Half-Life" zdobył pozytywne recenzje także wśród polskich serwisów i czasopism z branży gier komputerowym. Strona internetowa Gry-Online wystawiła "Half-Life"'owi notę 9,2/10. Z kolei redaktor miesięcznika "Secret Service" szeroko chwalił inteligencję przeciwników, jak również fabułę gry. Ogromna popularność gry skłoniła jej twórców do stworzenia szerokiej gamy produktów towarzyszących, w tym m.in. pluszowych vortigauntów i headcrabów, plakatów, odzieży oznaczonej logo "Half-Life", czy podkładek pod mysz.
Wciągająca fabuła oraz interaktywne środowisko gry przez wielu ówczesnych recenzentów uznane zostały za rewolucyjne. Serwis AllGame w swojej recenzji napisał: „Nieczęsto ma się okazję grać w grę, która rewolucjonizuje cały gatunek, a "Half-Life" jest właśnie taką grą”. Z kolei Hot Games zwracał uwagę na realizm rozgrywki oraz środowiska gry, który sprawia, że jest ona „jeszcze bardziej wciągająca, a wszystko inne w porównaniu z nią staje się tandetne”.
"Księga rekordów Guinnessa" z 2008 roku uznawała "Half-Life’a", za najlepiej sprzedającą się grę typu FPS wszech czasów. Redakcja magazynu PC Gamer UK w 2015 roku przyznała grze 43. miejsce na liście najlepszych gier na PC.
Z kolei brytyjska agencja marketingowa Cruise Control 15 marca 1995 roku wydała krótki film bazujący na fabule dema "Half-Life: Uplink". Jednak Sierra zdecydowała o wycofaniu go z obiegu po tym, jak nie udało się jej i Valve dojść do porozumienia z Cruise Control w kwestii praw autorskich do tej produkcji. Film przedstawiał losy dziennikarza, który próbuje dostać się do Black Mesa Research Facility i dowiedzieć się, co się tam wydarzyło. Produkcja ta spotkała się jednak z niewielkim zainteresowaniem ze strony fanów gry.

</doc>
<doc id="157014" url="https://pl.wikipedia.org/wiki?curid=157014" title="Leon Schlumpf">
Leon Schlumpf

Leon Schlumpf (ur. 3 lutego 1925 w Felsberg, zm. 7 lipca 2012 w Chur) – polityk szwajcarski.
Życiorys.
Studiował nauki prawne na uniwersytecie w Zurychu, obronił doktorat praw. Pracował jako adwokat i notariusz, wchodził w skład rad nadzorczych wielu przedsiębiorstw. 
Działacz Szwajcarskiej Partii Ludowej; w latach 1964-1974 zasiadał w Radzie Narodowej (izbie niższej parlamentu), następnie w Radzie Kantonów (izbie wyższej). Pracował w komisji ds. kontroli cen Rady Kantonów. 5 grudnia 1979 został wybrany w skład Rady Związkowej (rządu) w miejsce Rudolfa Gnägiego; kierował departamentami łączności i energetyki oraz obrony. W 1983 pełnił funkcję wiceprzewodniczącego, a w 1984 przewodniczącego Rady Związkowej (prezydenta Szwajcarii).
Pracę w Radzie Związkowej zakończył 31 grudnia 1987, jego miejsce zajął Adolf Ogi.

</doc>
<doc id="157016" url="https://pl.wikipedia.org/wiki?curid=157016" title="Rudolf Gnägi">
Rudolf Gnägi

Rudolf Gnägi (ur. 3 sierpnia 1917, zm. 20 kwietnia 1985) – polityk szwajcarski.
Był związany ze Szwajcarską Partią Ludową; 8 grudnia 1965 został wybrany do Rady Związkowej (rządu) w miejsce Friedricha Traugotta Wahlena. Kierował na przemian departamentami transportu, komunikacji i energii (1967-1968, 1969) i obrony (1968, 1969-1979). Dwukrotnie pełnił funkcję przewodniczącego Rady Związkowej (prezydenta Szwajcarii) - w 1971 i 1976.
1 stycznia 1980 jego miejsce w Radzie Związkowej zajął Leon Schlumpf.

</doc>
<doc id="157017" url="https://pl.wikipedia.org/wiki?curid=157017" title="Rudolf Gnagi">
Rudolf Gnagi



</doc>
<doc id="157018" url="https://pl.wikipedia.org/wiki?curid=157018" title="Jerzy Kujawski (malarz)">
Jerzy Kujawski (malarz)

Jerzy Kujawski (ur. 28 kwietnia 1921 w Ostrowie Wielkopolskim, zm. 28 czerwca 1998 w Paryżu) – polski malarz osiadły we Francji.
Życiorys.
Ukończył Gimnazjum im. Piłsudskiego w Ostrowie Wlkp. Podczas II wojny światowej został wysiedlony do Warszawy, a potem do Krakowa. W Krakowie stworzył pierwszy podziemny teatr, który później prowadził Tadeusz Kantor. Uczestniczył w powstaniu warszawskim. Po jego upadku wyjechał do Francji i osiadł w Paryżu.
Absolwent Akademii Sztuk Pięknych w Paryżu. W 1947 wystawiał swoje prace na Międzynarodowej Wystawie Surrealistów w Paryżu. Uczestnik wielu wystaw surrealistów we Francji i na świecie (Praga, Luksemburg, Berlin, Frankfurt, Bruksela, Mediolan, Kraków). W 1957 uczestniczył w retrospektywnej wystawie swojego malarstwa w Warszawie. Na początku 2006 roku odbyła się, w Muzeum Narodowym w Poznaniu, retrospektywna wystawa Jerzego Kujawskiego "Maranatha", kolejna odbyła się w maju 2006 w Warszawie.
W latach 1945-1949 w jego twórczości dominował surrealizm. Po roku 1949 obok surrealizmu pojawił się abstrakcjonizm i malarstwo figuratywne. Malarstwo Kujawskiego jest nazywane informel, chociaż w Polsce jest używany termin abstrakcja liryczna lub taszyzm (sztuka barwnych plam). W latach 70. XX wieku Kujawski przestał wystawiać obrazy, zerwał kontakty i tworzył dla siebie i ograniczonego grona znajomych.
Większość dzieł znajduje się w Centrum Pompidou w Paryżu, w muzeach sztuki współczesnej w Paryżu, Łodzi i Darmstadt oraz w zbiorach prywatnych.

</doc>
<doc id="157021" url="https://pl.wikipedia.org/wiki?curid=157021" title="HIP">
HIP



</doc>
<doc id="157023" url="https://pl.wikipedia.org/wiki?curid=157023" title="Regosole">
Regosole

Regosole, gleby inicjalne luźne – gleby inicjalne, które powstały z nieskonsolidowanych (luźnych) skał osadowych, takich jak piaski, gliny lub lessy. 
Są to gleby niestrefowe - można je spotkać na całym świecie, szczególnie w miejscach gdzie niskie temperatury, długotrwałe susze lub procesy gradacyjne (erozja, akumulacja) limitują przebieg procesów glebotwórczych. Największe ich areały występują w suchych strefach klimatycznych (w tym w suchych tropikach) oraz w obszarach górskich. Regosole maja swoje odpowiedniki w wielu narodowych oraz międzynarodowych systematykach gleb (WRB - Regosols, Soil Taxonomy - Entisos). 
Regosole w systematyce gleb Polski.
Regosole są typem gleby w obowiązujących w latach 1974-2011 trzecim i czwartym wydaniu systematyki gleb Polski opracowanych przez Polskie Towarzystwo Gleboznawcze. 
Od 2011 r. obowiązuje nowe, piąte wydanie systematyki gleb, wg którego gleby zaliczane do tego typu powinny być wydzielane jako typy: gleby inicjalne rumoszowe lub gleby inicjalne erozyjne.
Według systematyki gleb Polski (1989) na obszarze kraju do regosoli zalicza się gleby inicjalne wytworzone z osadów klastycznych skał niewapiennych jak np. głaz, żwir. Są to gleby bardzo płytkie, reprezentujące początkowe stadium procesu glebotwórczego. Ich profil zbudowany jest z poziomów (A)C-C. poziom próchniczny (A)C zwykle zawiera bardzo mało próchnicy (często jest ledwo dostrzegalna), jest bardzo słabo wykształcony, jego miąższość zwykle nie przekracza 10 cm. Bezpośrednio pod nim znajduje się poziom skały macierzystej – C. Nazwa regosole wywodzi się z greckiego reghos – niewypełniony.
Zaliczane są do tego typu 2 podtypy:
Regosols.
Wydzielona w międzynarodowej klasyfikacji gleb WRB (World Reference Base for Soil Resources) wielka grupa Regosols obejmuje gleby odpowiadające tradycyjnie rozumianym regosolom.
Obejmuje ona słabo rozwinięte gleby powstałe z nieskonsolidowanego materiału, a nie będące leptosols (gleby inicjalne), arenosols (gleby piaskowe), fluvisols (z materiałem "fluvic", mady) ani cryosols (z wieloletnią zmarzliną). Pod poziomem próchnicznym "mollic" lub "umbric" nie występują w nich żadne poziomy diagnostyczne.

</doc>
<doc id="157028" url="https://pl.wikipedia.org/wiki?curid=157028" title="Ryszard Grobelny">
Ryszard Grobelny

Ryszard Grobelny (ur. 17 kwietnia 1963 w Poznaniu) – polski polityk, ekonomista i samorządowiec, prezydent Poznania w latach 1998–2014.
Życiorys.
Absolwent VIII Liceum Ogólnokształcącego im. Adama Mickiewicza w Poznaniu. W 1987 ukończył studia z zakresu planowania i finansów gospodarki narodowej na Akademii Ekonomicznej w Poznaniu. Temat jego pracy magisterskiej, obronionej z wyróżnieniem, brzmiał "Samodzielność rad narodowych stopnia podstawowego w planowaniu terytorialnym. Analiza przepisów prawa i działalności praktycznej wybranych miast i gmin województwa poznańskiego". Następnie podjął pracę naukową na Uniwersytecie im. Adama Mickiewicza. Podczas pracy na UAM przez pewien czas pełnił funkcję opiekuna wspierającego Akademickiego Koła Naukowego Gospodarki Przestrzennej. Jako osoby, które wywarły istotny wpływ na jego edukację i pracę naukową, wskazywał profesorów Lucynę Wojtasiewicz i Jerzego Paryska.
W 1989 zapisał się do NSZZ „Solidarność”. W 1990 uzyskał mandat radnego poznańskiej rady miasta, zasiadał w niej do 2002 przez trzy kolejne kadencje. W 1991 współtworzył poznańskie struktury Kongresu Liberalno-Demokratycznego, a w 1994 z tym ugrupowaniem dołączył do Unii Wolności. Bez powodzenia startował w wyborach parlamentarnych w 1991 z listy KLD.
W 1992 wszedł w skład zarządu miasta. Od połowy lat 90. do 2016 był członkiem rady nadzorczej Międzynarodowych Targów Poznańskich. W 1994 wybrany został na radnego Poznania z listy centrowego ugrupowania Samorządna Wielkopolska, związanego z Unią Wolności i Wojciechem Szczęsnym Kaczmarkiem. Z ramienia tej formacji został wybrany również w 1998. 14 grudnia 1998 rada miasta III kadencji wybrała go na urząd prezydenta Poznania. W 2002, gdy wprowadzono wybory bezpośrednie na to stanowisko, startował jako kandydat Platformy Obywatelskiej. Zwyciężył w II turze, wygrywając ze swoim poprzednikiem na tym stanowisku, Wojciechem Szczęsnym Kaczmarkiem, uzyskując poparcie 65,81% głosujących. W 2003 objął funkcję prezesa Związku Miast Polskich, zastępując Piotra Uszoka i pełniąc ją do 2015. W 2005 zakazał organizacji w Poznaniu Marszu Równości. Decyzję tę oraz utrzymującą ją decyzję wojewody wielkopolskiego Andrzeja Nowakowskiego Wojewódzki Sąd Administracyjny w Poznaniu uchylił jako niezgodne z obowiązującymi przepisami prawa polskiego i międzynarodowego.
W wyborach w 2006 Ryszard Grobelny postanowił ubiegać się o trzecią kadencję jako kandydat niezależny. W drugiej turze wygrał z kandydatką Platformy Obywatelskiej Marią Pasło-Wiśniewską, otrzymując 58,83% głosów.
W marcu 2010 wstąpił do Platformy Obywatelskiej. Pół roku później zawiesił członkostwo w PO, gdy nie uzyskał rekomendacji partii w wyborach na prezydenta Poznania. 5 grudnia 2010 uzyskał reelekcję na urząd prezydenta Poznania.
W 2014 zainicjował powstanie KWW Ryszarda Grobelnego Teraz Wielkopolska, który uzyskał dwa mandaty w sejmiku wielkopolskim V kadencji (jeden z nich przypadł jemu samemu). Z ramienia tego samego komitetu ponownie wystartował na prezydenta Poznania, przechodząc do drugiej tury. W głosowaniu z 30 listopada 2014 przegrał z Jackiem Jaśkowiakiem z Platformy Obywatelskiej, otrzymując 40,9% głosów ważnych. W 2018 kandydował na radnego Poznania z listy KWW Jarosława Pucka Dobro Miasta, który nie uzyskał mandatów.
Postępowania sądowe.
Ryszard Grobelny został oskarżony o niegospodarność przy tworzeniu spółki „Kupiec Poznański” z udziałem miasta w drugiej połowie lat 90., na czym Poznań miał stracić kilkanaście milionów złotych. W listopadzie 2006 Sąd Okręgowy w Poznaniu prawomocnie uniewinnił go od popełnienia tego czynu.
W drugim procesie karnym, który rozpoczął się przed Sądem Okręgowym w Poznaniu również w listopadzie 2006, prokurator oskarżył m.in. Ryszarda Grobelnego. Oskarżono go w nim o narażenie miasta na straty w wysokości ponad siedmiu milionów złotych w związku z tzw. sprawą Kulczykparku. 5 marca 2008 prezydent Poznania został uznany za winnego i skazany na karę pozbawienia wolności z warunkowym zawieszeniem jej wykonania. 27 listopada 2008 Sąd Apelacyjny w Poznaniu, uwzględniając apelację oskarżonego, uchylił ten wyrok i sprawę przekazał do ponownego rozpoznania w sądzie pierwszej instancji. W ponownym procesie Sąd Okręgowy w Poznaniu Ryszarda Grobelnego uniewinnił.
Życie prywatne.
Syn Władysława i Krystyny. Żonaty z dziennikarką Ewą Siwicką. Mają dwoje dzieci: córkę Karolinę i syna Pawła. Uprawia biegi, startował w maratonach (po raz pierwszy 5 października 2003 w IV Maratonie Poznańskim).

</doc>
<doc id="157030" url="https://pl.wikipedia.org/wiki?curid=157030" title="Stanisław Smoleński">
Stanisław Smoleński

Stanisław Smoleński (ur. 17 maja 1915 w Wiedniu, zm. 8 sierpnia 2006 w Krakowie) – polski duchowny rzymskokatolicki, teolog, biskup pomocniczy krakowski w latach 1970–1992, od 1992 biskup pomocniczy senior archidiecezji krakowskiej.
Życiorys.
Jego ojciec Jerzy Smoleński był profesorem geografii na Uniwersytecie Jagiellońskim. W latach 1933–1937 studiował na Wydziale Teologicznym UJ oraz w Wyższym Seminarium Duchownym Archidiecezji Krakowskiej. Święcenia kapłańskie przyjął 24 października 1937 w Krakowie z rąk arcybiskupa Adama Stefana Sapiehy. Po święceniach wyjechał na studia uzupełniające do Rzymu, gdzie w 1939 obronił doktorat z teologii moralnej na Angelicum.
W latach 1939–1940 był prefektem Wyższego Seminarium Duchownego Archidiecezji Krakowskiej. Następnie uczył religii w szkołach średnich w Krakowie. W 1941 został rektorem kościoła św. Wojciecha w Krakowie, w latach 1944–1961 był ojcem duchownym krakowskiego seminarium. Od 1948 wykładał teologię życia wewnętrznego i teologię moralną na Wydziale Teologicznym UJ (po likwidacji Wydziału na Papieskim Wydziale Teologicznym w Krakowie, wreszcie w Papieskiej Akademii Teologicznej w Krakowie), od 1961 był zastępcą profesora. Pracę dydaktyczną na uczelni zakończył w 1986.
14 stycznia 1970 został mianowany biskupem pomocniczym archidiecezji krakowskiej ze stolicą tytularną Alava. Sakrę biskupią odebrał 5 kwietnia 1970 w Krakowie z rąk kardynała Karola Wojtyły. W latach 1970–1976 pełnił funkcję wikariusza biskupiego, a w latach 1976–1992 wikariusza generalnego archidiecezji. W latach 1972–1979 przewodniczył Komisji Głównej Synodu Archidiecezji Krakowskiej. Brał udział w pracach komisji Episkopatu Polski: ds. Duszpasterstwa Rodzin (1970–1985) oraz ds. Powołań Duchownych (1970–1992, w latach 1975–1982 przewodniczący). 6 stycznia 1979 był współkonsekratorem w uroczystości konsekracji biskupiej arcybiskupa krakowskiego Franciszka Macharskiego. 1 lutego 1992 przeszedł w stan spoczynku.
Został pochowany 11 sierpnia 2006 w podziemiach kościoła Świętych Apostołów Piotra i Pawła w Krakowie.

</doc>
<doc id="157037" url="https://pl.wikipedia.org/wiki?curid=157037" title="Aston Martin V12 Vanquish S">
Aston Martin V12 Vanquish S



</doc>
<doc id="157039" url="https://pl.wikipedia.org/wiki?curid=157039" title="Augustyn Mirys">
Augustyn Mirys

Augustyn Mirys (ur. 8 stycznia 1700 (lub 1710?) we Francji, zm. 8 marca 1790 w Nowym Mieście koło Białegostoku) – polski malarz szkocko-francuskiego pochodzenia.
Życiorys.
Syn szkockiego imigranta wychowany prawdopodobnie we Francji. Przypuszcza się, że zawodu malarza uczył się w Rzymie. Do Polski sprowadził go z Włoch około 1739 roku Jan Kajetan Jabłonowski. Początkowo Mirys przebywał w Gdańsku, później w Warszawie. Pracował na dworach polskich magnatów: Jana Kajetana Jabłonowskiego, rodziny Sapiehów (od 1740), Krasickich (1749-1750), marszałka Franciszka Bielińskiego (od 1750). Od 1746 malował portrety dla Cetnerów i Krasickich. Od 1752 pracował dla hetmana wielkiego koronnego Jana Klemensa Branickiego w Białymstoku, wykonując zarówno portrety, jak i dekoracje w pałacu hetmana i teatrze (monumentalna kurtyna). W 1788 otrzymał indygenat. Malował obrazy religijne, mitologiczne, historyczne, portrety i pejzaże. Był jednym z prekursorów gatunku fête galante w Rzeczypospolitej, posługiwał się także modną ówcześnie techniką pastelu. Chętnie tworzył autoportrety, a swoje wizerunki umieszczał także w scenach religijnych.
Żoną Augustyna Mirysa była Polka Apolonia Holsztyńska. Synem małżonków był malarz pracujący we Francji Sylwester Dawid Mirys.

</doc>
<doc id="157041" url="https://pl.wikipedia.org/wiki?curid=157041" title="Skalica (skała)">
Skalica (skała)

Skalica (skałka) – forma terenu wystająca ponad powierzchnię, zbudowana z litej skały. Takie formacje nadają się do uprawiania wspinaczki.
Rodzaje skalic:

</doc>
<doc id="157043" url="https://pl.wikipedia.org/wiki?curid=157043" title="Magnetar">
Magnetar

Magnetar – obiekt zwarty (gwiazda neutronowa lub hipotetyczna gwiazda kwarkowa), posiadający bardzo silne pole magnetyczne, B&gt;1010 T (1014 Gs), emitujący w sposób regularny (pulsy) lub nieregularny (błyski) promieniowanie gamma oraz promieniowanie rentgenowskie.
Model magnetara został zaproponowany przez Roberta Duncana i Christophera Thompsona w roku 1992. Uważa się, że magnetary manifestują swoje istnienie jako powtarzalne źródła miękkich promieni gamma (ang. Soft Gamma Repeaters, SGR) lub anomalne pulsary rentgenowskie (ang. Anomalous X-ray Pulsars, AXP). Obecnie (sierpień 2021) znane są 24 potwierdzone takie obiekty oraz 6 kandydatów. Okresy obrotu magnetarów mieszczą się w przedziale od dwóch do dwunastu sekund, są zatem, w porównaniu do całej populacji pulsarów, obiektami wolnorotującymi. Powolna rotacja jest spowodowana oddziaływaniem silnego pola magnetycznego z otoczeniem; wśród gwiazd neutronowych, u których można zmierzyć okres i jego zmianę w czasie, magnetary wykazują największe zmiany (wydłużanie) okresu.
Powstanie.
Magnetar powstaje z największych istniejących gwiazd, o masach kilkadziesiąt razy większych od Słońca wskutek wybuchu supernowej, podczas którego w przestrzeń ucieka duża część materii gwiazdy. Podczas wcześniejszych etapów ewolucji pola magnetyczne w tych gwiazdach są stosunkowo słabe. Sam mechanizm powstawania magnetarów jest bardzo słabo znany. Gwiazdy o znacznych masach, z których powstają magnetary, zazwyczaj zapadają się jako czarne dziury i nie powstają z nich gwiazdy neutronowe.
Według jednego z modeli, magnetary powstają w bardzo ciasnych układach podwójnych, w którym masywne gwiazdy obiegają się w niewielkiej odległości – mniejszej niż odległość Ziemi od Słońca. W pierwszej fazie powstawania magnetara, w bardziej masywnej gwieździe układu zaczyna brakować materiału do fuzji jądrowej (większe gwiazdy szybciej się wypalają) i zaczyna odrzucać swoją zewnętrzną powłokę która zostaje ściągana przez jej mniejszego kompana. Akrecja materii na powierzchni mniejszej gwiazdy powoduje przyspieszenie jej ruchu obrotowego bez czego nie może powstać żaden magnetar. W drugiej fazie, początkowo mniejsza gwiazda staje się na tyle masywna, że sama z kolei jest zmuszona do odrzucenia części swojej materii która jest przechwycona przez jej towarzysza. Gwiazda której masa początkowo wynosiła ponad 40 mas Słońca staje się na tyle mała, że po jej wybuchu jako supernowa może z niej powstać gwiazda neutronowa, a nie czarna dziura.
Po eksplozji pozostaje tylko gorące i gęste jądro. Jeśli masa tej pozostałości po wybuchu jest większa od ponad dwóch mas Słońca, zapada się tworząc czarną dziurę. Jeśli jednak masa będzie mniejsza to powstanie gwiazda neutronowa. W ciągu kilkudziesięciu następnych sekund decydują się dalsze losy gwiazdy. Obiekt zapadając się zachowuje moment pędu, co sprawia, że wiruje coraz szybciej. Hipotetyczne gwiazdy kwarkowe (gwiazdy dziwne) mające jeszcze mniejsze promienie (&lt; 10 km) miałyby jeszcze większe pola magnetyczne.
Podwójny proces odrzucenia i akrecji materii pozostawia za sobą unikalny chemiczny ślad w drugiej gwieździe układu. Zakładając, że model ciasnego układu podwójnego jest zgodny z rzeczywistością, to po wybuchu supernowej druga gwiazda zostaje wyrzucona z układu z dużą prędkością co może być następnym sygnałem, że taka samotnie, szybko poruszająca się gwiazda była w przeszłości jednym ze składników układu podwójnego.
Westerlund 1-5 jest pierwszą odkrytą gwiazdą której skład chemiczny i szybki ruch własny bardzo silnie sugerują, że powstała ona w takich okolicznościach, drugim składnikiem układu był prawdopodobnie obecny magnetar CXO J164710.2-455216.
Efekt istnienia silnych pól magnetycznych.
Energia pola magnetycznego jest tak duża, że przewyższa energię rotacji gwiazdy. Pole magnetyczne silnie wpływa na własności plazmy obiektu, jak i spadającej na gwiazdę materii. Cząstki obdarzone ładunkiem (np. elektrony) mogą poruszać się wzdłuż linii pola magnetycznego. Krążenie to powoduje emisję promieniowania synchrotronowego, jak również efekty kwantowe, których przyczyna jest taka sama, jak rejestrowanych w kwantowym efekcie Halla. Skwantowane wiązki elektronów powinny dawać rozróżnialny wkład do emisji synchrotronowej, w rzeczywistości poruszają się raczej jednak wzdłuż linii sił pola.
Nawet neutrony, które są elektrycznie obojętne, oddziałują z polem elektromagnetycznym poprzez ich anomalny moment magnetyczny. Materia gwiazdy jest pod wpływem silnej anizotropii i jest silnie zdeformowana. Deformacja narasta ze wzrostem pola magnetycznego, co prowadzi do niestabilności gwiazdy. Od czasu do czasu energia zawarta w takiej strukturze pola magnetycznego może zostać wyzwolona w postaci potężnej eksplozji (zobacz rekoneksja magnetyczna), tak jak np. w rozbłyskach na Słońcu czy innych gwiazdach o mniejszych temperaturach efektywnych. Pole magnetara może w ciągu 10 sekund wyemitować energię rzędu 1039 J, a promieniowanie w zakresie gamma oraz rentgenowskim jest porównywalne w natężeniu z wybuchem supernowej. 27 grudnia 2004 roku do Ziemi dotarło promieniowanie pochodzące z takiej eksplozji, która miała miejsce na powierzchni magnetara SGR 1806-20. W roku 1998 podobne wydarzenie spowodowało nawet mierzalną zmianę jonizacji jonosfery ziemskiej.
Jeżeli w pobliżu magnetara znajdzie się obłok gazu, to spadająca na magnetara plazma utworzy dysk akrecyjny i dżety.

</doc>
<doc id="157046" url="https://pl.wikipedia.org/wiki?curid=157046" title="Rezerwat Skalny im. Jana Czarnockiego">
Rezerwat Skalny im. Jana Czarnockiego

Rezerwat Skalny im. Jana Czarnockiego (Ślichowice, dawniej "Śluchowice" od nazwy kamieniołomu) – rezerwat przyrody nieożywionej znajdujący się na terenie miasta Kielce w województwie świętokrzyskim. Jest to obecnie najmniejszy rezerwat na terenie miasta, choć w chwili utworzenia znajdował się poza jego granicami.
Rezerwat utworzono w celu zachowania odkrywki skalnej, przedstawiającej interesujący fragment tektoniki hercyńskiej Gór Świętokrzyskich w postaci charakterystycznie i silnie przefałdowanych skał wapiennych, częściowo margli i łupków marglistych franu facji kieleckiej oraz porastającej ten teren roślinności zielnej i krzewiastej.
W skład rezerwatu wchodzi odsłonięty przy eksploatacji kamienia profil geologiczny z obalonym dużym fałdem skalnym, obrazującym
procesy tektoniczne, położony w obrębie nieeksploatowanego kamieniołomu w części Góry Ślichowickiej i teren go otaczający, obejmujący wyrobiska po wyeksploatowanym kamieniołomie. Struktura geologiczna widoczna w kamieniołomie jest jednym z lepiej wyeksponowanych przykładów struktur fałdowych, z tego względu jest dość często przywoływana w literaturze oraz jest celem stosunkowo wielu wycieczek dydaktycznych.
Rezerwat nosi imię Jana Czarnockiego – geologa i badacza Gór Świętokrzyskich, który podjął działania mające na celu ochronę tego fragmentu kamieniołomu.
Rezerwat wchodzi w skład Geoparku Kielce.
Przez rezerwat przechodzi żółty szlak spacerowy wokół Kielc.

</doc>
<doc id="157048" url="https://pl.wikipedia.org/wiki?curid=157048" title="Aleksander Kotsis">
Aleksander Kotsis

Aleksander Kotsis (ur. 30 maja 1836 na Ludwinowie, obecnie część Krakowa; zm. 7 sierpnia 1877 w Podgórzu, obecnie dzielnicy Krakowa) – polski malarz.
Życiorys.
Aleksander Kotsis był chłopskiego pochodzenia. Ojciec malarza przybył w okolice Krakowa ze Spiszu, osiadł w Ludwinowie, gdzie prowadził gospodarstwo rolne. W 1846 roku przeprowadził się z rodziną do Podgórza i zajął się handlem. Aleksander w latach 1843-1849 uczył się w podgórskiej szkole powszechnej. Od 1850 studiował w krakowskiej Szkole Sztuk Pięknych pod kierunkiem Stattlera, Łuszczkiewicza i Aleksandra Płonczyńskiego.
W czasie studiów przyjaźnił się m.in. z Janem Matejką, Andrzejem Grabowskim oraz Arturem Grottgerem. W 1857 roku zadebiutował jako malarz w krakowskim Towarzystwie Przyjaciół Sztuk Pięknych wystawiając pierwsze swoje prace. W 1860 dzięki otrzymanemu stypendium wyjechał do Wiednia na dalsze studia w tamtejszej Akademii, prawdopodobnie u Ferdinanda Georga Waldmüllera.
W roku 1862 powrócił do Krakowa. W okresie poprzedzającym powstanie styczniowe związał się z grupą patriotycznej młodzieży, która spotykała się w pracowni rzeźbiarskiej Parysa Filippiego w klasztorze franciszkanów. Mieszkając na stałe w Podgórzu (wtedy Wolne Królewskie Miasto Podgórze, od 1915 część Krakowa) przy ul. Kalwaryjskiej 18, podróżował po Francji i Niemczech oraz po Podhalu i Tatrach. Po otrzymaniu kolejnego stypendium w roku 1866 wyjechał do Warszawy, w roku 1867 do Paryża i Brukseli. W latach 1871-1875 przebywał w Monachium, gdzie został członkiem tamtejszego Kunstvereinu.
W 1875 roku powrócił do Podgórza. Cierpiał na zaniki pamięci spowodowane chorobą psychiczną. Nieuleczalna choroba uniemożliwiła mu dalszą działalność artystyczną.
Zmarł w 1877 roku. Pochowany został na starym cmentarzu Podgórskim, dokładna lokalizacja grobu jest nieznana.
Twórczość.
Malował pejzaże, wnętrza, portrety oraz sceny rodzajowe z życia wsi z okolic Krakowa i Podhala, epizody powstańcze. Jego obrazy z reguły charakteryzował niewielki format. Prezentował malarstwo romantyczne i realistyczne jednocześnie.
Jego obrazy znajdują się w zbiorach wielu oddziałów Muzeum Narodowego w Polsce, w Muzeum Śląskim w Katowicach, a także w Lwowskiej Galerii Sztuki.

</doc>
<doc id="157051" url="https://pl.wikipedia.org/wiki?curid=157051" title="Bullet time">
Bullet time

Bullet time, inne formy zapisu: Bullet Time, Bullet-time i Bullet-Time, także: The Matrix effect i Time-slice – efekt wizualny, stworzony przy użyciu wielu kamer w celu wywołania wrażenia spowolnienia lub całkowitego zatrzymania czasu. Po raz pierwszy został zastosowany w kinematografii i z nią był przede wszystkim związany przez długi czas. Współcześnie jest używany głównie w grach komputerowych w scenach strzelanin, dzięki czemu można dostrzec ruch wystrzelonego z broni palnej pocisku – nadaje to strzałowi efektowny wygląd, a ponadto sprawia, że celowanie jest łatwiejsze.
Historia.
Efekt po raz pierwszy znalazł zastosowanie w kinematografii, w krótkometrażowym filmie animowanym z 1878 roku pt. "Sallie Gardner at a Gallop", w którym ukazany jest galopujący koń. Jego twórca, Eadweard Muybridge, ustawił wiele nieruchomych kamer obok siebie, zmieniając przez to u widzów perspektywę konia w celu stworzenia złudzenia ruchu. W latach 60. XX wieku efektu użyto w japońskim serialu anime "Speed Racer", z kolei w 1981 roku został on zastosowany w filmie "Kill and Kill Again", gdzie ukazano wystrzelony z rewolweru pocisk. W 1985 roku zespół Accept wykorzystał efekt w teledysku do utworu „Midnight Mover”, uchwycając momenty solówki gitarowej w 360 stopniach.
W latach 90. XX wieku efekt znalazł się w wielu reklamach, m.in. w reklamie firmy odzieżowej GAP. W 1997 roku w grze komputerowej "MDK" zastosowano efekt podobny do tego, znanego z wielu późniejszych gier komputerowych. Celownik obecnej tam broni snajperskiej posiadał trzy małe okna, które śledziły ruch poprzednio wystrzelonych pocisków, co dawało możliwość przyjrzenia się z innej perspektywy temu, jak pocisk trafia w przeciwników. Dwa lata później, w grach "Unreal Tournament" i "" zawarty został efekt spowolnienia czasu znacznie bardziej przypominający ten znany współcześnie.
W 1999 roku oryginalnym scenariuszu filmu "Matrix" po raz pierwszy użyto terminu "bullet time" (w tłum. na j. pol. „czas pocisku”; z j. ang. "bullet" – „pocisk” i "time" – „czas”). Terminem tym opisano zawartą w filmie słynną scenę, w której pociski ślizgają się w powietrzu w zwolnionym tempie obok głowy Neo. Zastosowany w tej scenie efekt stworzyli John Gaeta i firma Manex Visual Effects bez korzystania z komputerowego modelowania graficznego w 3D lub montażu filmowego. W 2001 roku fińskie studio Remedy Entertainment stworzyło grę "Max Payne", której znakiem rozpoznawczym było dopracowane „matrixowe” spowolnienie czasu, pozwalające głównemu bohaterowi na widowiskowe i skuteczne rozprawianie się z większą liczbą przeciwników w pomieszczeniach. Zastosowany w tej grze tryb spowolnionego czasu spotkał się z zachwytem wielu ludzi związanych z branżą gier komputerowych i sprawił, że tego typu efekty stały się nieodłączną cechą filmowych gier komputerowych, nastawionych na fabułę i wartką akcję. Efekt spowolnionego czasu znalazł się także w kontynuacji "Max Payne’a" – wydanej dwa lata później grze ', zaś w 2005 roku wydano grę ', która miała duży wpływ na rozwój i odświeżenie mechanizmu spowalniania czasu. Urozmaiceniem tego mechanizmu były efekty cząsteczkowe, iskry i animacje wrogów, dzięki czemu gra cieszyła się uznaniem wielu graczy. Rzeczony efekt zawarto również w kolejnych grach z serii "F.E.A.R.", zaś innymi przykładami gier komputerowych z trybem umożliwiającym spowalnianie czasu są m.in. "Enter the Matrix" (2003), "" (2005), seria "BloodRayne" (2003–2005), "Stranglehold" (2007), "Singularity" (2010), "Bulletstorm" (2011) i seria "Call of Juarez" (2006–2013).

</doc>
<doc id="157052" url="https://pl.wikipedia.org/wiki?curid=157052" title="Regionalizacja fizycznogeograficzna">
Regionalizacja fizycznogeograficzna

Regionalizacja fizycznogeograficzna – rodzaj regionalizacji polegający na wydzieleniu w przestrzeni pewnych obszarów – regionów fizycznogeograficznych, które wykazują pewien stopień wewnętrznej jedności wynikający z ich położenia geograficznego, historii rozwoju, charakteru współczesnych procesów geograficznych oraz wzajemnego powiązania poszczególnych elementów tworzących daną jednostkę.
Rozwój regionalizacji fizycznogeograficznej.
Próby nowożytnej regionalizacji fizycznogeograficznej datują się od XVIII wieku. Syntetyczne, oparte na założeniach teoretycznych regionalizacje fizycznogeograficzne poszczególnych państw bądź mniejszych obszarów datują się od XIX wieku. W odrodzonej w 1918 r. Polsce zajmowali się tą tematyką m.in. tacy geografowie jak Eugeniusz Romer, Ludomir Sawicki, Stanisław Pawłowski, a w odniesieniu do terenów górskich w granicach ówczesnej Rzeczypospolitej również Walery Goetel i Stanisław Leszczycki. W połowie XX wieku regionalizacje fizycznogeograficzne były już opracowane między innymi dla Polski, Związku Radzieckiego, Czechosłowacji, Rumunii, Węgier, obu państw niemieckich (NRD i RFN), Jugosławii i Finlandii oraz dla niektórych państw pozaeuropejskich, m.in. Kanady, Chin i Izraela.
W latach 60. XX wieku na szeregu kongresów geograficznych, przeważnie pod auspicjami Międzynarodowej Unii Geograficznej, opracowano i przyjęto kilka kolejnych wersji regionalizacji fizycznogeograficznej świata. Wersje te nawiązują do uniwersalnej klasyfikacji dziesiętnej Międzynarodowej Federacji Dokumentacji.
Pochodnymi regionalizacji fizycznogeograficznej świata winny się stać regionalizacje o zasięgu regionalnym. Ostateczna, jak dotąd, wersja regionalizacji fizycznogeograficznej Europy została przyjęta na kongresie geograficznym w Budapeszcie w roku 1971. Regionalizacja fizycznogeograficzna Polski, zgodna z założeniami regionalizacji światowej, została w zasadzie stworzona pod koniec lat 60. XX wieku, głównie przez prof. Jerzego Kondrackiego.
Należy zaznaczyć, że jednolita dziesiętna klasyfikacja regionów geograficznych nie wyklucza ani rozbieżności między nauką geografii w poszczególnych krajach, ani sporów między poszczególnymi badaczami z tych samych krajów co do nazewnictwa, klasyfikacji lub nawet istnienia poszczególnych regionów. Również regionalizacja fizycznogeograficzna Polski opracowana przez J. Kondrackiego bywa kwestionowana – podnosi się jej nieścisłości i niespójności, zwłaszcza co do hierarchii poszczególnych jednostek. Dlatego obecnie używaną regionalizację fizycznogeograficzną należy postrzegać nie jako jedynie słuszne rozwiązanie, lecz jako etap w rozwoju wiedzy geograficznej, podlegający ciągłej weryfikacji.
Teoria regionalizacji.
Teoria regionalizacji opiera się na trzech założeniach:
W teorii regionalizacji wyróżnia się kilka podstawowych zasad, m.in.:
Metody regionalizacji fizycznogeograficznej.
Według A. Fiedina regionalizacja fizycznogeograficzna może być przeprowadzona metodami:
Metody fizycznogeograficzne.
Za czynnik przewodni przyjmowane najczęściej jest zróżnicowanie geologiczno-geomorfologiczne (stosunki te należą do najmniej zmiennych i najłatwiej dających się zobrazować na mapach, przy tym oddziałują bezpośrednio na stosunki wodne, gatunek gleb i klimat lokalny), a dla dużych obszarów fizycznogeograficznych – klimat. Metoda ta jest krytykowana jako nie w pełni kompleksowa, jej ulepszeniem jest posługiwanie się na przemian różnymi czynnikami przewodnimi dla wyróżnienia jednostek różnej rangi taksonomicznej.
Polega na uwzględnieniu całego kompleksu wzajemnie związanych komponentów. Według niej przy regionalizacji należy uwzględniać przede wszystkim strukturę kompleksu, wykorzystując wspólne cechy na wszystkich jednostek. Według A. Michajłowa są to:
Sprzężona analiza komponentów bywa stosowana zarówno w kameralnym wydzielaniu regionów w skalach przeglądowych, jak i w badaniach terenowych przy wyróżnieniu podstawowych jednostek typologicznych.
Polega ona na łączeniu małych jednostek typologicznych w podstawowe jednostki podziału regionalnego. Sposób wiązania mozaiki różnych typów w jednostki regionalne może być różny, np. A. Richling wyróżnia następujące metody:
Metody paleogeograficzne.
Odgrywają przy regionalizacji rolę pomocniczą. Pozwalają ustalić początek tworzenia się i zmiany w czasie geokompleksów, co może być pomocne w prognozowaniu zmian. Ustalenie przede wszystkim wielu licznych utworów powierzchniowych, a także gleb, pozwala określić, kiedy rozpoczął się rozwój warunków współczesnych. Określenie wieku geokompleksów ułatwia ustalenie ich rangi hierarchicznej, a poznanie tempa i kierunku przemian pozwala sądzić o dynamice procesów naturalnych i ich prawdopodobnym dalszym przebiegu kształtowania się.
Metody geofizyczne.
Dotyczą głównie zjawisk klimatycznych i hydrologicznych. Dla regionalizacji fizycznogeograficznej ważne jest poznanie zróżnicowania przestrzennego dynamiki procesów i zjawisk w różnych jednostkach strefowych i astrefowych. Metody te posługują się różnymi wskaźnikami liczbowymi, dotyczącymi elementów bilansu radiacyjnego, cieplnego, wodnego, migracji wody w gruncie, ruchów powietrza itp. Do metod geofizyczno-geodezyjnych należy również badanie współczesnych procesów tektonicznych i ich wpływu na specyfikę geokompleksów różnej rangi. Metody geofizyczne ułatwiają zatem poznanie istoty zróżnicowania różnych części epigeosfery i charakteru powiązań między geokomponentami.
Metody geochemiczne.
Mają szczególne zastosowanie w typologicznych badaniach krajobrazowych. Wzajemny stosunek i skład pierwiastków w nieorganicznych i organicznych składnikach krajobrazu jest zróżnicowany przestrzennie, dlatego ważne jest poznanie prawidłowości, które rządzą tym zróżnicowaniem, gromadzeniem się niektórych pierwiastków w jednych warunkach fizycznogeograficznych oraz wynoszeniem innym pierwiastków.
Metody matematyczne.
Cechy krajobrazu ujęte są liczbowo, korzysta się z map izarytmicznych, metod statystycznych i innych.
System i oznaczenia regionalizacji fizycznogeograficznej.
W kodzie jednostek podziału fizycznogeograficznego znajduje się wstępny symbol złożony z czterech cyfr, oznaczający część świata (1-924 dla Europy, 1-925 dla Azji, 1-926 dla Afryki itd.), który jest zazwyczaj pomijany. Znaczenie pozostałych cyfr kodu liczbowego przedstawia poniższa tabela.
Megaregiony i prowincje wyróżniono na podstawie uwarunkowanych neotektonicznie makroform ukształtowania powierzchni.
Podprowincje wyróżniono opierając się:

</doc>
<doc id="157053" url="https://pl.wikipedia.org/wiki?curid=157053" title="Oakland">
Oakland

Oakland – miasto w Stanach Zjednoczonych, w środkowo-zachodniej Kalifornii, ośrodek administracyjny hrabstwa Alameda, położone na wschodnim brzegu zatoki San Francisco, naprzeciw miasta San Francisco. W 2020 roku miasto liczyło 440 646 mieszkańców. Główny ośrodek zespołu miejskiego Oakland–Berkeley–Livermore, zamieszkanego przez 2 848 280 osób (2020), wchodzącego w skład większego obszaru metropolitalnego San Francisco Bay Area. 
Miasto założone zostało w 1852 roku. Oakland jest ośrodkiem transportowym, przemysłowym oraz usługowym. W mieście rozwinął się przemysł środków transportu, spożywczy, metalowy, maszynowy, chemiczny oraz elektrotechniczny. jest jednym z największych pod względem wielkości przeładunku portów towarowym w Stanach Zjednoczonych (w 2020 roku ósmym co do wielkości w kraju, a trzecim w Kalifornii). Znajduje się tu międzynarodowy port lotniczy.
W Oakland urodził się Robert Flynn z Machine Head; mieszkają tam wokalista i gitarzysta Billie Joe Armstrong i basista Mike Dirnt (obaj z zespołu Green Day). W miejscowości karierę rozpoczęli raperzy , Todd Anthony Shaw (znany jako Too Short) oraz Keak da Sneak, a także MC Hammer.
W Oakland swoją siedzibę miał klub NBA Golden State Warriors.

</doc>
<doc id="157054" url="https://pl.wikipedia.org/wiki?curid=157054" title="Myfit Libohova">
Myfit Libohova

Myfit Libohova (także: Myfit bej Libohova, ur. 1876, zm. 1927) – polityk albański, minister spraw wewnętrznych Albanii w rządzie Ismaila Qemala, minister spraw zagranicznych.
Myfit bej Libohova wywodził się ze starego rodu arystokratycznego, którego początki sięgały XIII w. i który przez długi okres władał ziemiami wokół miasta Janina. Szkołę średnią ukończył w greckiej Janinie, a następnie studiował w Stambule. Libohova pełnił rozmaite funkcje w administracji Imperium Osmańskiego. Był jednym z aktywnych uczestników walki o niezawisłość Albanii w 1912 r. i jednym z delegatów do Zgromadzenia Narodowego, które uchwaliło deklarację niepodległości.
Po utworzeniu niezależnego państwa albańskiego Libohova został ministrem spraw wewnętrznych, a później także ministrem spraw zagranicznych w pierwszym rządzie albańskim. W późniejszym okresie, aż do śmierci, Libohova sprawował rozmaite funkcje w kolejnych rządach, będąc ministrem spraw zagranicznych, spraw wewnętrznych, finansów i sprawiedliwości. Był także założycielem Albańskiego Banku Narodowego.
Libohova był również pisarzem i historykiem, autorem wielu publikacji poświęconych dziejom Albanii.

</doc>
<doc id="157055" url="https://pl.wikipedia.org/wiki?curid=157055" title="Człowiek jaskiniowy">
Człowiek jaskiniowy

Człowiek jaskiniowy, jaskiniowiec, troglodyta – popularna stylizowana wizja wyglądu i zachowania wczesnych ludzi czy hominidów. Termin jest czasem używany potocznie w odniesieniu do neandertalczyków lub "Homo sapiens fossilis" ery paleolitycznej, chociaż popularne opisy jaskiniowców są zwykle znacznie nieścisłe.
Termin jest nieprecyzyjny, bo nie wszyscy ludzie tamtego okresu mieszkali w jaskiniach. Jaskinie po prostu dobrze zakonserwowały ich wyroby znalezione tysiące lat później.
Określenie ciągle żyje jako stereotyp w umysłach wielu i jest wykorzystywane w kulturze popularnej, dla przykładu w komiksach "B.C." i "Alley Oop", czy w kreskówce "Flintstonowie".

</doc>
<doc id="157057" url="https://pl.wikipedia.org/wiki?curid=157057" title="Aleksandër Meksi">
Aleksandër Meksi

Aleksandër Gabriel Meksi (ur. 8 marca 1939 w Tiranie) – albański archeolog, konserwator zabytków i polityk, profesor, deputowany, w latach 1992–1997 premier Albanii.
Życiorys.
W 1959 ukończył inżynierię budownictwa na Uniwersytecie Tirańskim. Pracował w elektrowni wodnej, następnie przez 25 lat w instytucie zajmującym się zabytkami kultury, a od 1987 w instytucie archeologicznym. Specjalizował się w restauracji i konserwacji zabytków architektury średniowiecznej. Pracował też jako nauczyciel akademicki. Uzyskiwał stopnie kandydata nauk (1982) i doktora (1988), a w 1995 otrzymał profesurę. Autor i współautor licznych artykułów naukowych i publikacji książkowych poświęconych m.in. albańskiej architekturze sakralnej oraz lokalizowaniu i restauracji zabytków.
W działalność polityczną zaangażował się w okresie przemian, w grudniu 1990 będąc jednym z założycieli Demokratycznej Partii Albanii. Do 1997 wchodził w skład prezydium tego ugrupowania, do 2001 zasiadał w jego radzie krajowej. W 1991 po raz pierwszy uzyskał mandat poselski, został wiceprzewodniczącym parlamentu. Wybierany na deputowanego do Zgromadzenia Albanii w kolejnych wyborach, pozostawał jego członkiem do 2001.
W kwietniu 1992, wkrótce po zwycięskich dla demokratów wyborach, odsunięciu komunistów od władzy i objęciu urzędu prezydenta przez Salego Berishę, został powołany na premiera Albanii. Jego gabinet był odpowiedzialny za przeprowadzenie w Albanii reform wprowadzających demokratyzację państwa i gospodarkę rynkową. Pozostał na urzędzie premiera również po wyborach w 1996. Zakończył urzędowanie w marcu 1997 w okresie kryzysu związanego z wydarzeniami tzw. albańskiej rewolucji piramidowej. Zastąpił go wówczas socjalista Bashkim Fino, który stanął na czele rządu jedności narodowej.
Powrócił później do działalności badawczej. Od 2001 publicznie krytykował liderów Demokratycznej Partii Albanii. W 2009 stanął na czele prawicowej koalicji wyborczej Poli i Lirisë, która nie uzyskała parlamentarnej reprezentacji.

</doc>
<doc id="157058" url="https://pl.wikipedia.org/wiki?curid=157058" title="Vilson Ahmeti">
Vilson Ahmeti

Vilson Faik Ahmeti (ur. 5 września 1951 w Fierze) – albański inżynier i urzędnik państwowy, minister, w latach 1991–1992 premier Albanii.
Życiorys.
Z wykształcenia inżynier mechanik, absolwent Uniwersytetu Tirańskiego z 1973. Do 1978 pracował w wyuczonym zawodzie jako inżynier w fabryce pojazdów silnikowych, następnie został urzędnikiem państwowym w departamencie handlu zagranicznego. W 1987 objął stanowisko wiceministra w resorcie żywności. W 1991 został ministrem przemysłu w gabinecie Fatosa Nano, następnie w tym samym roku powołano go na ministra żywności w rządzie jedności narodowej, którym kierował Ylli Bufi. Kraj znajdował się wówczas w narastającym kryzysie gospodarczym. Współrządzący z komunistami demokraci zaczęli stawiać żądania m.in. nowych wyborów i rozliczenia działaczy komunistycznych, a po ich odrzuceniu w grudniu 1991 opuścili koalicję, co skutkowało upadkiem gabinetu. Komunistyczny prezydent Ramiz Alia w obliczu rosnących niepokojów społecznych (m.in. polegających na plądrowaniu magazynów żywności) na nowego premiera wyznaczył bezpartyjnego Vilsona Ahmetiego. Urząd ten objął 11 grudnia 1991 i sprawował go do 13 kwietnia 1992, kiedy to po wygranych przez Demokratyczną Partię Albanii wyborach zastąpił go Aleksandër Meksi.
Vilson Ahmeti przez pewien czas pełnił funkcję doradcy swojego następcy. W 1993 został skazany na karę 2 lat pozbawienia wolności za domniemane nadużycie władzy związane z wypłaceniem równowartości 1,6 miliona dolarów Francuzowi, który miał zająć się negocjacjami dotyczącymi albańskiego długu. Przez pewien czas więziony, ostatecznie w połowie lat 90. został prawomocnie uniewinniony od popełnienia tego czynu.
Wycofał się z działalności publicznej. W późniejszych latach zajął się działalnością menedżerską (m.in. jako przedstawiciel przedsiębiorstwa Mabetex w Albanii), został też konsulem honorowym Kazachstanu.

</doc>
<doc id="157061" url="https://pl.wikipedia.org/wiki?curid=157061" title="Akord">
Akord

Akord – współbrzmienie co najmniej trzech dźwięków o różnej wysokości i nazwie.
Współbrzmienie kilku dźwięków oddalonych o oktawę lub jej wielokrotności nie stanowi akordu. Powoduje jedynie wzmocnienie dźwięku najniższego i wzbogacenie jego barwy.
Dźwięki składające się na akord muszą mieć jednoznacznie określoną wysokość. Wynika z tego, że efekty perkusyjne nie mogą być składnikami akordu. 
W niektórych przypadkach współbrzmienia dwudźwięków (odpowiadające definicji interwału) mogą być traktowane jako akordy niepełne. W nowszej harmonii budowane są akordy na bazie innych interwałów niż tercja, np. ich podstawą jest kwarta.
Budowa akordu.
Akordy buduje się tercjami. Zasada ta wynika z istnienia szeregu harmonicznego. Po ułożeniu tonów harmonicznych tercjami pomijając tony zwielokrotnione w oktawach, otrzymuje się pięć rodzajów akordów naturalnych:
Nazwy akordów biorą się od interwału, w jakim są one zawarte.
Dźwięki wchodzące w skład akordu nazywa się jego składnikami. Pierwszy (najniższy) składnik akordu nazywa się "prymą", drugi – "tercją", trzeci – "kwintą", czwarty – "septymą", piąty – "noną", szósty – "undecymą", siódmy – "tercdecymą". W symbolicznym zapisie akordów dla określenia poszczególnych składników używa się liczb 1, 3, 5, 7, 9, 11, 13.
Poszczególne składniki akordu mogą być poprzemieszczane względem siebie lub ominięte. Jednak o typie akordu decyduje interwał, w jakim zawiera się akord po uporządkowaniu jego składników od najniższego do najwyższego oraz kontekst, w którym się znajduje w utworze.
Podział akordów.
Ze względu na pokrewieństwo.
Stosunek pokrewieństwa/niepokrewieństwa określa się interwałem, jaki tworzą prymy dwóch akordów. I tak C-dur i D-dur są niepokrewne w stosunku sekundy, zaś B-dur i F-dur są pokrewne w stosunku kwinty.
Postać akordu.
Postać akordu określa jego przewrót. W zależności od tego, który składnik akordu znajduje się najniżej akord może być:
Nie każdy akord musi istnieć w każdej postaci. Trójdźwięk posiada pozycję zasadniczą oraz dwa przewroty, gdyż nie posiada więcej składników.
Pozycja akordu.
Pozycja akordu określa składnik, który jest najwyższym dźwiękiem w akordzie.

</doc>
<doc id="157062" url="https://pl.wikipedia.org/wiki?curid=157062" title="Oakland (ujednoznacznienie)">
Oakland (ujednoznacznienie)

Miejscowości w USA:
Gminy w USA:
Hrabstwa w USA:
Dzielnice w USA:

</doc>
<doc id="157063" url="https://pl.wikipedia.org/wiki?curid=157063" title="Suzaku">
Suzaku



</doc>
<doc id="157064" url="https://pl.wikipedia.org/wiki?curid=157064" title="Lepidopterologia">
Lepidopterologia

Lepidopterologia (z gr. λεπίδος 'łuska', πτερόν 'skrzydło i -λογία) – dział entomologii (zoologii) zajmujący się badaniem motyli dziennych (Lepidoptera) i motyli nocnych (Heterocera). Osoba zajmująca się lepidopterologią jest nazywana lepidopterologiem.

</doc>
<doc id="157065" url="https://pl.wikipedia.org/wiki?curid=157065" title="Kapibara wielka">
Kapibara wielka

Kapibara wielka (z guarani "Kapiÿva", łac. "Hydrochoerus hydrochaeris") – największy żyjący współcześnie gatunek gryzonia z rodziny kawiowatych. Niektórzy autorzy umieszczają kapibarę wielką w monotypowej rodzinie kapibar (Hydrochoeridae lub Hydrochaeridae). Jest roślinożernym zwierzęciem wodno-lądowym, zamieszkującym tereny Ameryki Południowej. "H. hydrochaeris" jest gryzoniem o masywnej budowie ciała – jego waga dochodzi do 65 kg. Międzynarodowa Unia Ochrony Przyrody (IUCN) wymienia "Hydrochoerus hydrochaeris" w Czerwonej księdze gatunków zagrożonych jako gatunek najmniejszej troski (LC – "least concern").
Systematyka.
Kapibara wielka została po raz pierwszy opisana przez Linneusza w 1766 pod nazwą "Sus hydrochaeris", czyli błędnie zaliczona do rodzaju "Sus" – parzystokopytnych z rodziny świniowatych. Przypisany kapibarze wielkiej epitet gatunkowy "hydrochaeris" wskazuje na wodne środowisko życia (gr. ὕδωρ: ýdor = woda), ale także odwołuje się do rodziny świniowatych (χοίρος: choiros = świnia).
W 1772 Morten Brunnich przeniósł kapibarę wielką do "Hydrochaeris", czym przyczynił się do powstania kolizji w taksonomii, bowiem kilka lat wcześniej (1762) Mathurin Brisson opisał rodzaj "Hydrochoerus", którego typowym gatunkiem jest ""Sus hydrochaeris" Linnaeus, 1766". Nazwa rodzajowa "Hydrochoerus" Brisson, 1762, choć przez lata kwestionowana przez niektórych zoologów, została w 2001 zatwierdzona decyzją Międzynarodowej Komisji Nomenklatury Zoologicznej (ICZN). Do rodzaju "Hydrochoerus" należy także kapibara mała ("Hydrochoerus isthmius").
Nazewnictwo narodowe.
Nazwa "capybara" pochodzi z języka guarani: "kapiÿva" (lub "capi-uara": "capi" = „trawa” + "uara" = „właściwy do” lub „odpowiedni do”) i po raz pierwszy została użyta w piśmiennictwie w 1648 przez niemieckiego przyrodnika Georga Marggrafa, który określił tak gatunek zwierząt żyjących w okolicach Pernambuco w Brazylii. 
Na całym obszarze występowania kapibar lokalne nazewnictwo jest zróżnicowane. W północnej części Argentyny używane są nazwy "capibara" lub "capivara", zaś na południu "capiguara" i "carpincho". W Kolumbii – w zależności od regionu: "capibara" (Amazonia), "dia-baj" (Tucumo), "capybara" i "julo" (departament Caquetá i tereny plemion Guayabero), "capibara" i "jesús" (w południowej części regionu stowarzyszonych miast Ariari w departamencie Meta), "chigüiro", "tanacoa", "pataseca", "bocaeburro" i "culopando" (w intendencji Arauca-Casanare), "ponche" i "cabiari" (rejon rzeki Magdalena), oraz "sancho" (departament Cauca). W Panamie – "poncho", w Paragwaju – "carpincho", "capybara" i "capiguara", w Peru: "ronsoco", "samanai" i "capibara", w Wenezueli: "chigüire", "capigua", "capiba", "kiato", "chindó", "chindoco", zaś w Gujanie Francuskiej: "cochon d'eau" (fr. "świnia wodna") lub "cabiai". W Surinamie Indianie nazywają kapibarę "cabiai", zaś w języku surinamskim używane jest słowo "kapoewa".
Pierwotna klasyfikacja Linneusza – "Sus" – ma konsekwencje w postaci funkcjonujących do dziś nazw narodowych: ang.: "Water Pig", hol.: "Waterzwijn".
W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano nazwę kapibara wielka, rezerwując nazwę kapibara dla rodzaju tych gryzoni.
Genetyka.
Garnitur chromosomowy "H. hydrochaeris" wynosi 66 chromosomów. Kariotyp kapibary małej ("Hydrochoerus isthmius") – drugiego z gatunków należących do rodziny "Hydrochoerus" – jest inny. Osobnik tego gatunku złapany w basenie wenezuelskiego jeziora Maracaibo posiadał 2n=64 chromosomy, co może być wynikiem inwersji pericentrycznej "H. hydrochaeris" i translokacji typu Robertsona.
Budowa ciała.
Kapibara wielka jest największym z żyjących współcześnie gryzoni. Paleontolodzy znają tylko dwa, dawno wymarłe gatunki gryzoni ("Josephoartigasia monesi" i "Phoberomys pattersoni" z rodziny pakaranowatych), które były większe od współczesnego "H. hydrochaeris". Kapibary mierzą od 100 do 130 cm długości; ich waga może wynosić od 35 do 65 kg, a przeciętnie wynosi 48,9 kg. Badani rekordziści znacznie przekraczali te wartości. Samica złapana w okolicy São Paulo ważyła 91 kg, a samiec z Urugwaju − 73,5 kg. Szczecinowata sierść o cienkich, brązowych włosach szybko wysycha. Kapibary wielkie doskonale pływają. Ich palce łączy błona pławna, ułatwiająca pływanie.
W odróżnieniu od innych gryzoni skóra kapibary wielkiej jest wyposażona w gruczoły potowe.
"H.hydrochaeris" ma uzębienie o charakterze hypsodontycznym (wysokokoronowe), co oznacza zęby o krótkich korzeniach i masywnej koronie i wieloblaszkowe zęby policzkowe. Wzór zębowy: formula_1
Tryb życia.
Kapibary wielkie są zwierzętami wodno-lądowymi i wiodą życie na otwartej przestrzeni. Poranek to dla stada czas wypoczynku w wodzie, najchętniej w zacienionym miejscu. W najgorętszych częściach dnia kapibary wielkie lubią się tarzać w błocie lub na płyciźnie. Aktywność i żerowanie zaczyna się późnym popołudniem i trwa do nocy. Kapibary pasą się powoli, systematycznie poszukując smakowitych roślin, więc żerowanie wymaga sporo czasu.
Cykl życiowy.
Samica kapibary wielkiej osiąga dojrzałość płciową mniej więcej w wieku 18 miesięcy. Waży wówczas około 30–40 kg. Owulacja trwa średnio 7,5 dnia. Samica jest w ciąży około 150 dni. Kapibary wielkie rozmnażają się przez cały rok, lecz – jak wykazały badania przeprowadzone na populacji żyjącej w regionie wenezuelskiej sawanny "llanos" – najwięcej porodów przypada na okres od września do października. Zazwyczaj samice rodzą raz w roku, ale w sytuacji, gdy warunki życia są dobre, mogą rodzić dwukrotnie w przeciągu 12 miesięcy. W badanej grupie samice rodziły 1–7 młodych w miocie, przeciętnie 4. Ciąże były liczniejsze, lecz część płodów została zresorbowana. Samica nie przygotowuje gniazda, ale rodzi w przypadkowych miejscach, co naraża młode na ataki drapieżców. Jedynie 5 procent młodych kapibar wielkich ma szansę przetrwać pierwszy rok życia.
Noworodki mają otwarte oczy, ważą około 1,5 kg, ich skórę pokrywa futro. Dysponują kompletnym uzębieniem. Matka karmi je mlekiem przez pierwsze 3–4 miesiące życia, ale głównym składnikiem ich pożywienia są trawy, zaś mleko jest uzupełnieniem. Po roku młode kapibary wielkiej osiągają masę 22–24 kg, zaś po następnym roku ważą około 37–40 kg.
Długość życia tych ssaków na wolności dochodzi do 8–10 lat. Lee S. Crandall – wieloletni generalny kurator "New York Zoological Society" (dawniej "Bronx Zoo") – wspomina o kapibarze wielkiej, która osiągnęła wiek 12 lat.
Struktura społeczna.
Są zwierzętami stadnymi. Żyją w grupach liczących od jednej pary do kilkudziesięciu zwierząt obu płci wraz z ich potomstwem. Liczebność stada w badanych populacjach w Wenezueli wahała się w zależności od pory roku. W lipcu, podczas pory deszczowej, średnia liczebność wynosiła 5,6, zaś w marcu – najbardziej suchej porze roku – 15,9 osobników. Inni badacze również wskazują na tę prawidłowość i podają średnie: 6,7–7,5 w lipcu, a 15–27 osobników w miesiącach suchych, wskazując, że ich zdaniem przyczyną są raczej warunki życia niż pory roku. Stado jest zazwyczaj rządzone przez dominującego samca, który stara się pozbyć rywali i utrzymać stado składające się w większości z samic. Osobniki wiodące samotniczy tryb życia (ok. 5–10% populacji) to samce.
Znakowanie terenu i komunikacja głosowa.
Kapibary wielkie komunikują się używając systemu gwizdów i chrząkań. Azcarte wskazuje na 5 zróżnicowanych dźwięków wydawanych przez kapibary wielkie. Jak zauważa, kapibary wielkie komunikują się także poprzez oznaczanie zapachem swojego terenu. Używają w tym celu gruczołów zapachowych zlokalizowanych w okolicy odbytu.
Występowanie.
Rozmieszczenie geograficzne.
"Hydrochoerus hydrochaeris" zamieszkuje tereny Ameryki Południowej od Panamy, przez sawanny zachodniej Kolumbii, Wenezuelę, Brazylię, Ekwador, Peru, Paragwaj i północną część Argentyny – do rzeki Quequén, czyli do 38° 17' S w prowincji Buenos Aires, a także w Boliwii, Gujanie, Urugwaju.
Siedlisko.
Głównymi czynnikami przy wyborze miejsc życia są dla kapibar wielkich dostęp do wody i odpowiednia temperatura powietrza. "H.hydrochaeris" zamieszkuje tropikalne i umiarkowane rejony Ameryki Południowej na wschód od Andów, zawsze w pobliżu wody. Ulubionym siedliskiem są brzegi rzek, bagniste tereny, lasy namorzynowe, podmokłe łąki, gdzie roślinność ma świetne warunki do wegetacji, a woda jest dostępna przez cały rok. Kapibary wielkie mieszkają jednak także w suchych lasach, zagajnikach, kolumbijskich i wenezuelskich sawannowych formacjach llanos, zmiennych w zasoby wodne brazylijskich równinach aluwialnych Pantanal i łąkach. Najczęściej jednak przebywają w odległości od zbiornika wodnego nie większej niż 500 m.
Kapibary wielkie zamieszkujące obszary zalewowe czy równiny aluwialne Pantanal są narażone na dużą zmienność warunków życia. Podczas okresu obfitości wody roślinność jest bujna, więc duża obfitość pożywienia pozwala na spokojne życie, rozmnażanie i nabieranie masy ciała na trudne okresy. Gwałtowne powodzie i zalewanie terenów, będących naturalną spiżarnią kapibar, stanowią dla całych populacji, a szczególnie dla młodych kapibar, poważne utrudnienie i zagrożenie. W okresach suszy małe zbiorniki wodne zanikają, a trawy wysychają, co powoduje nie tylko brak pożywienia, ale i zanikanie naturalnych osłon przed drapieżnikami. Głód, brak wody i osłony wymuszają wówczas migracje w kierunku głównych rzek i lagun.
Kapibary wielkie lubią także zamieszkiwać na terenach wypasu bydła. Wielkie rancza zajmują obszary przekraczające nawet 100 tys. ha. Warunki, jakie tam panują, dają im komfort do życia. Tereny te mają dobry dostęp do wody, są zasobne w paszę, a drapieżniki są przeganiane przez hodowców bydła.
Kopalne ślady występowania kapibar.
Paleontolodzy wskazują na wiele kopalnych śladów występowania kapibarowatych w dalekiej przeszłości. Przez lata przyjmowano, że w późnym miocenie i wczesnym pliocenie zróżnicowanie w obrębie rodziny było większe niż obecnie. Opierając się na morfologicznym zróżnicowaniu przyjmowano istnienie około 23 rodzajów i 56 gatunków w obrębie rodziny. Alvaro Mones w 1991 zweryfikował dane i wspominał już tylko o 13 rodzajach (w 4 podrodzinach) i 35 gatunkach. Współcześnie paleontolodzy wskazują jednak na wyraźną zmienność ontogenetyczną dolnych trzonowców oraz ostatnich przedtrzonowców i powątpiewają w rzekome znaczne zróżnicowanie w obrębie kopalnych przodków kapibarowatych. Po porównaniu znalezionych w formacji Puerto Madryn (dolny miocen) na Półwyspie Valdés w Argentynie licznych pojedynczych, lecz zróżnicowanych zębów z okazami odkrytymi w formacji Ituzaingó (górny miocen, prowincja Entre Ríos, Argentyna) paleontolodzy doszli do wniosku, że szczątki te reprezentują w rzeczywistości naturalną trajektorię rozwojową gatunku "Cardiatherium patagonicum". Po przyjęciu tych spostrzeżeń teoria o dużym zróżnicowaniu rodziny w czasach prehistorycznych zdaje się nieaktualna.
Ekologia.
Kapibary wielkie żywią się roślinami wodnymi, trawami, owocami i nasionami. Ich pożywienie stanowią głównie rośliny należące do kilku rodzin:
Zależności międzygatunkowe.
Oddziaływania antagonistyczne.
Naturalnymi wrogami kapibar wielkich są: harpie, anakondy, piranie, sępniki czarne, karakary czarnobrzuche, pumy płowe, majkongi krabożerne, oceloty. Najwięcej kapibar wielkich pada jednak ofiarą kajmanów. W marcu, podczas wędrówek w poszukiwaniu wody, kapibary wielkie są częstymi ofiarami jaguara.
Oddziaływania nieantagonistyczne.
Naukowcy stwierdzili, że między kapibarami wielkimi a kilkoma gatunkami ptaków (karakara czarnobrzucha, garncarz rdzawy, krowiarek ("Machetornis rixosa"), karakara jasnogłowa, starzyk granatowy ("Molothrus bonariensis") mają miejsce regularne interakcje międzygatunkowe – głównie związane ze zdobywaniem pożywienia. Odnotowane interakcje mają charakter nieantagonistyczny i można je podzielić na kilka kategorii.
Krowiarki oraz starzyki granatowe wykorzystują grzbiet kapibary wielkiej jako punkt obserwacyjny, z którego można wypatrywać zdobyczy. Podczas polowania z ziemi przedstawiciele tych gatunków oraz garncarz rdzawy korzystają z kapibar jako "naganiaczy". Z kolei garncarz rdzawy, wraz z karakarą czarnobrzuchą oraz karakarą jasnogłową, pożywiają się przeczesując sierść kapibar wielkich i wyjadając pasożytujące na nich insekty. W tym ostatnim przypadku jest to więc symbioza, gdyż daje korzyści także kapibarom wielkim, które pozbywają się w ten sposób pasożytów.
Pasożyty.
Kapibary wielkie są podatne na schorzenia wywoływane przez pierwotniaki z rodziny świdrowców, które – pasożytując we krwi zwierzęcia – powodują spadek masy ciała, apatię, brak koordynacji kończyn, łysienie, infekcje oczu. Ostatecznie często są powodem śmierci zwierzęcia.
Literatura zoologiczna wskazuje na kilkadziesiąt gatunków organizmów pasożytujących na kapibarach wielkich. Do tej grupy poza świdrowcami należy między innymi kilka gatunków z rodzaju "Cycloposthium", dwa gatunki z rodziny Eimeriidae, dwie przywry — "Taxorchis schistocotyle" i "Hippocrepis hippocrepis", trzy gatunki z rodziny "Monoecoceestus" oraz nicienie: "Crustofilaria tuberocauda", "Vianella hudrochoeri", "Proptozoophaga obesa". Kapibary wielkie są także atakowane przez kleszcze – między innymi "Amblyomma cajennense" i "Amblyomma cooperi".
Hodowla.
Prowadzenie masowych hodowli kapibar wielkich jest rzadkim zjawiskiem, jednak w Kolumbii można napotkać farmy zajmujące się hodowlą przemysłową tych zwierząt z przeznaczeniem na skóry. Hodowla oswojonych egzemplarzy kapibary wielkiej jest bardzo rzadko spotykana.
Znaczenie gospodarcze.
W Kolumbii, Wenezueli i Argentynie kapibary wielkie są zwierzętami łownymi. Są tam przedmiotem zarówno legalnych, jak i nielegalnych polowań ze względu na mięso oraz skórę.
Wykorzystanie kulinarne.
Mięso kapibary wielkiej było od wieków pożywieniem lokalnych Indian. Ich mięso w wyglądzie przypomina wołowinę, ale opisywane jako podobne w smaku do mięsa ryb. Wenezuelczycy jadają je więc mocno nasolone. Podaje się je często z ryżem i warzywami, z ryżem z curry, czy nawet jako nadzienie do ravioli. Ceniona jest także szynka z kapibary, spożywana po pokropieniu jej sokiem z gruszli.
W Wenezueli i niektórych innych sąsiednich regionach mięso z kapibary jest jadane przez lokalnych katolików także w dni, w których obowiązuje ich post od potraw mięsnych. Wiąże się to z decyzją papieża z XVI w. Przybyli wówczas do Ameryki Południowej misjonarze wystąpili do Watykanu z zapytaniem, czy napotkane tu zwierzęta, które spędzają większość czasu w wodzie, można zaliczyć do ryb. Decyzja była dla misjonarzy istotna, bo nałożony na Indian obowiązek porzucenia przyzwyczajeń kulinarnych mógłby ich zniechęcić do przyjęcia katolicyzmu. Papież, bazując na przedstawionej mu mylnej argumentacji teologicznej, wydał zgodę uznając kapibarę za rybę. Decyzja ta nigdy nie została cofnięta. Z tego powodu do dzisiaj potrawy z solonego mięsa kapibary są tradycyjnym przysmakiem w okresie wielkiego postu, w dniach, kiedy jedzenie czerwonego mięsa jest zabronione.
Produkcja kaletnicza.
Skóra kapibar wielkich jako półprodukt do wytwarzania rękawiczek, pasków, butów, toreb i innych wyrobów skórzanych jest przedmiotem eksportu wielu państw Ameryki Południowej.
Niszczenie upraw rolniczych.
Kapibary wielkie uważa się za szkodniki – z powodu niszczenia upraw. Także z tego powodu prowadzone są na nie regularne polowania.
Ochrona.
Międzynarodowa Unia Ochrony Przyrody (IUCN) wymienia "Hydrochoerus hydrochaeris" w Czerwonej księdze gatunków zagrożonych jako gatunek najmniejszej troski (LC – "least concern").

</doc>
<doc id="157066" url="https://pl.wikipedia.org/wiki?curid=157066" title="Władysław Kędra">
Władysław Kędra

Władysław Kędra (ur. 16 listopada 1918 w Łodzi, zm. 26 listopada 1968 w Warszawie) − polski pianista i pedagog muzyczny, laureat V nagrody na IV Międzynarodowym Konkursie Pianistycznym im. Fryderyka Chopina (1949).
Życiorys.
Młodość i wojna.
Edukację muzyczną rozpoczął w Łodzi. W latach 1933–1937 studiował w Konserwatorium Muzycznym Heleny Kijeńskiej. Dodatkowe nauki pobierał w Konserwatorium Paryskim i u Ignacego Jana Paderewskiego.
W czasie II wojny światowej dawał konspiracyjne koncerty w Warszawie, choć na stałe mieszkał w Lublinie. W 1944 uciekł z niemieckiego transportu deportacyjnego. W 1945 powrócił do Łodzi.
Kariera pianistyczna.
Po wojnie wziął udział w dwóch prestiżowych konkursach muzycznych. W 1946 został finalistą Międzynarodowego Konkursu Pianistycznego w Genewie. W 1949 wystąpił na Międzynarodowym Konkursie Pianistycznym im. Fryderyka Chopina, gdzie zdobył V nagrodę. Po konkursowych sukcesach rozpoczął międzynarodową karierę. Każdego roku dawał kilkadziesiąt koncertów w Europie i USA. W 1957 przeprowadził się do Wiednia, gdzie rozpoczął pracę pedagogiczną w Akademie für Musik und darstellende Kunst.
W 1955 został odznaczony Krzyżem Oficerskim Orderu Odrodzenia Polski.
Zmarł w 1968 na chorobę nowotworową. Pochowany w alei zasłużonych cmentarza Powązkowskiego (grób 157). W latach 1987–2006 w Akademii Muzycznej w Łodzi organizowany był Konkurs Chopinowski im. Władysława Kędry (od 2002 Ogólnopolski). Aktualnie akademia organizuje Ogólnopolski Konkurs Pianistyczny im. Władysława Kędry dla Szkół Muzycznych II stopnia.
Repertuar i dyskografia.
W swoim repertuarze miał większość utworów Fryderyka Chopina, a także kompozycje m.in. Stanisława Moniuszki, Ferenca Liszta, Felixa Mendelssohna-Bartholdy'ego, Claude'a Debussy'ego, Dmitrija Szostakowicza i George'a Gershwina. Nagrał wiele płyt:

</doc>
<doc id="157067" url="https://pl.wikipedia.org/wiki?curid=157067" title="Robert Edwin Peary">
Robert Edwin Peary

Robert Edwin Peary (ur. 6 maja 1856 w Cresson w Pensylwanii, zm. 20 lutego 1920 w Waszyngtonie) – amerykański podróżnik i odkrywca; najprawdopodobniej był pierwszą osobą, która dotarła do geograficznego bieguna północnego.
Życiorys.
Robert Peary był zawodowym żołnierzem – porucznikiem w marynarce amerykańskiej. Zanim zdecydował się zaatakować biegun północny, odbył wcześniej kilka podróży do Arktyki, w czasie których studiował zwyczaje Inuitów i nauczył się od nich wielu praktycznych umiejętności potrzebnych do życia w warunkach polarnych, takich jak budowa igloo czy powożenie psim zaprzęgiem. W swoich wyprawach polegał na ich pomocy jako myśliwych. Zapoczątkował także system wypraw z przygotowanymi wcześniej składami zapasów na drodze wyprawy i dodatkowymi ekipami pomocniczymi towarzyszącymi głównej grupie.
Peary wyruszył z Nowego Jorku na biegun wraz z 23 podróżnikami na pokładzie okrętu „Roosevelt” 6 lipca 1908 i przezimował w pobliżu przylądka Sheridan na wyspie Ellesmere’a. Wyruszył stamtąd na biegun 1 marca 1909. Ostatnia z ekip pomocniczych zawróciła 1 kwietnia z szerokości geograficznej 87°47' N. W ostatni etap podróży Peary zabrał ze sobą tylko pięć osób, byli to: Matthew Henson, Ootah, Egingwah, Seeglo oraz Ookeah. W swoim pamiętniku (w rzeczywistości pisanym dużo później, kiedy przygotowywał do druku książkę o swojej podróży), pod datą 7 kwietnia napisał „Obóz Jesup – nareszcie na biegunie! Moje marzenie i ambicja od 23 lat wreszcie spełnione.”
Za swoje osiągnięcie Peary otrzymał awans na stopień kontradmirała, a kongres amerykański podziękował mu specjalnym aktem 30 marca 1911. Peary został też uhonorowany przez wiele amerykańskich i europejskich stowarzyszeń naukowych.
Kontrowersje.
Sukces amerykańskiego odkrywcy kwestionowano od samego początku. Tuż po powrocie z wyprawy Peary dowiedział się, że inny odkrywca, Frederick Albert Cook, także twierdził, że dotarł na biegun już w poprzednim roku – jego rzekomy sukces został szybko zakwestionowany z powodu braku jakichkolwiek dowodów i dokumentacji udowadniającej jego wyczyn. Peary był osobą bardziej wiarygodną, niemniej większość zarzutów postawionych Cookowi stawiano także Peary'emu. Kwestionowano przede wszystkim prędkość, z jaką Peary doszedł na biegun – zajęło mu to zaledwie 37 dni.
Niektórzy historycy uważają, że Peary naprawdę myślał, że dotarł na biegun (choć w rzeczywistości nigdy na nim nie stanął), inni uważali, że jest on winny umyślnego kłamstwa. W opinii jeszcze innych jakakolwiek krytyka Peary'ego była dziełem zwolenników Cooka, którzy chcieli Peary'ego w ten sposób zdyskredytować.
W 1989 roku eksperci doszli do wniosku, że dotarł on jedynie w okolice bieguna. Niektóre źródła sugerują, że Peary mógł chybić celu nawet o około 50-100 kilometrów (30-60 mil).
W 2005 roku brytyjski podróżnik Tom Avery, używając ekwipunku będącego kopią tego, który był używany przez Peary'ego i podążając dokładnie tą samą trasą co on, dotarł na biegun w ciągu 36 dni, 22 godzin i 11 minut, co jego zdaniem jednoznacznie dowodzi, że Peary był w stanie dotrzeć na biegun i zapewne na nim był. Niemniej Peary twierdził, że z powodu natrafienia na otwarte wody był zmuszony do pięciodniowego postoju w Big Lead. Co więcej, Avery powrócił drogą powietrzną, a porównanie dystansów pokonanych na ostatnich pięciu odcinkach daje rażąco odmienne wyniki: Peary 130 mil morskich, Avery 71 mil morskich.
Literatura i film.
Robert Peary jest autorem kilku książek, najbardziej znane z nich to "Northward over the Great Ice" (1898) i "Nearest the Pole" (1907).
Historię życia Peary'ego przedstawiono w 1998 w filmie produkcji USA pod tytułem "Triumf odwagi", (tytuł oryginalny: "Glory and Honor"). Reżyseria Kevin Hooks, wykonawcy głównych ról: Delroy Lindo (Matthew Henson), Henry Czerny (Robert Peary).

</doc>
<doc id="157068" url="https://pl.wikipedia.org/wiki?curid=157068" title="Robert Peary">
Robert Peary



</doc>
<doc id="157069" url="https://pl.wikipedia.org/wiki?curid=157069" title="Saipan">
Saipan

Saipan – największa wyspa Marianów Północnych (terytorium zależne USA) położona w zachodniej części Oceanu Spokojnego, około 200 km na północ od Guam. Znajduje się tu stolica terytorium – Capitol Hill. Wyspa stanowi, wraz z wyspą Aguijan jeden z okręgów administracyjnych Marianów Północnych – Saipan.
Północna część wyspy posiada plażę i rafę koralową, wschodnie wybrzeże to skaliste klify. Najwyższym punktem wyspy jest stożek wygasłego wulkanu Mount Tapochau (474 m n.p.m.). Większość wody pitnej na wyspie pochodzi z odsalania.
Niektóre miasta wyspy: Dandan, Garapan, Navy Hill.
Historia.
Wyspa była pod panowaniem hiszpańskim jako wchodząca w skład Archipelagu Marianów. Około 1815 wielu mieszkańców z Archipelagu Karolinów z atoli w pobliżu Chuuk (dawniej: Truk) osiedliło się na Saipanie. Od 1899 do 1914 Saipan był pod panowaniem Niemiec, następnie przeszedł w ręce Japonii. Japończycy rozwinęli na wyspie rybołówstwo, uprawę trzciny cukrowej oraz założyli garnizon wojskowy.
Podczas II wojny światowej U.S. Marines wylądowali na wyspie 15 czerwca 1944, na plażach w południowo-zachodniej części wyspy. Główne siły inwazyjne opanowały plażę Chalan Kanoa. Japońskie siły na wyspie (30 tysięcy) zostały pokonane podczas 24-dniowych niezwykle zażartych walk. Jednym z najbardziej wstrząsających wydarzeń podczas bitwy o Saipan było zbiorowe samobójstwo setek rodzin japońskich cywili zamieszkujących wyspę, około 1000 osób w różnym wieku i płci, z których większość rzuciła się z 260-metrowych nadmorskich klifów w północnej części wyspy (ang. "Suicide Cliff"), wystraszeni japońską propagandą, że w razie poddania się, ze strony amerykańskich żołnierzy czekają ich tortury, gwałty i śmierć. Straty japońskie: 29 000 żołnierzy i 22 000 cywili. Straty amerykańskie: ponad 3 000 żołnierzy. Do tej bitwy nawiązują dwa filmy: "Szyfry wojny" (ang. "Windtalkers") – amerykański dramat wojenny z 2001, w reżyserii Johna Woo, oraz "Oba: ostatni samuraj" (ang. "Oba: The Last Samurai", jap. "Taiheiyō no kiseki: Fokkusu to yobareta otoko") – japoński dramat wojenny z 2011 roku.

</doc>
<doc id="157070" url="https://pl.wikipedia.org/wiki?curid=157070" title="Thomas Bayes">
Thomas Bayes

Thomas Bayes (ur. ok. 1702 w Londynie, zm. 17 kwietnia 1761 w Tunbridge Wells) – angielski matematyk i duchowny prezbiteriański, znany ze sformułowania opublikowanego pośmiertnie twierdzenia Bayesa, które to zapoczątkowało dział statystyki zwany statystyką bayesowską.
Życiorys.
Studiował na Uniwersytecie Edynburskim. Najistotniejsze jego dzieło „Essay Towards Solving a Problem in the Doctrine of Chances” zostało wydane po jego śmierci dzięki staraniom jego przyjaciela Richarda Price’a w roku 1763.

</doc>
<doc id="157076" url="https://pl.wikipedia.org/wiki?curid=157076" title="Linda Evangelista">
Linda Evangelista

Linda Evangelista (ur. 10 maja 1965 w St. Catharines w prowincji Ontario) – kanadyjska supermodelka.
Karierę w branży mody zaczęła w 1984, kiedy to podpisała kontrakt z Elite Model Management po przeprowadzce z Kanady do Nowego Jorku. W 1988, zasugerowawszy się opinią fotografa Petera Lindbergha, ścięła włosy, a krótka fryzura otrzymała na jej cześć nazwę „The Linda” i wkrótce stała się jej znakiem charakterystycznym oraz punktem wyjściowym w karierze podczas ery supermodelek. Stała się muzą fotografa Stevena Meisela.
Uznawana za jedną z najbardziej zasłużonych i wpływowych modelek wszech czasów. Wystąpiła na ponad 700 okładkach różnorodnych magazynów mody, m.in. 24-krotnie na pierwszej stronie włoskiej edycji czasopisma "Vogue". Okrzyknięto ją „kameleonem przemysłu modowego”. Była jedną z najpopularniejszych kobiet w kulturze masowej przełomu lat 80. i 90. XX wieku.
Życiorys.
W 1977, mając 12 lat, wygrała konkurs "Miss Teen Niagara". Rzeczywistą karierę w modelingu rozpoczęła jednak dopiero w latach 80. Pracowała dla najbardziej luksusowych marek w świecie mody, występując na wybiegach czy uczestnicząc w kampaniach reklamowych.
W 1990 została uznana przez magazyn „People” za jedną z 50 najpiękniejszych ludzi na świecie. Po pojawieniu się wraz z Naomi Campbell, Cindy Crawford, Christy Turlington i Tatjaną Patitz na okładce styczniowego wydania brytyjskiego „Vogue” w 1990, modelki wystąpiły w teledysku George’a Michaela "Freedom '90". Wkrótce zostały okrzyknięte największymi supermodelkami lat 90. XX wieku.
W 1992 wystąpiła w kolejnym teledysku George’a Michaela, do piosenki „Too Funky”. W 1994 zagrała wraz z innymi supermodelkami w filmie "Prêt-à-Porter".
W 2003 otrzymała gwiazdę na Walk of Fame w Toronto w Kanadzie.
Jej twarz wielokrotnie zdobiła okładki najbardziej prestiżowych magazynów mody na świecie: „Vogue”, „Marie Claire”, „Harper’s Bazaar”, „Glamour”, „Elle”, „Numéro”, „Allure”.
W 2007 wycofała się z modelingu, jednak w 2013 powróciła do branży, co zaowocowało podpisaniem nowych kontraktów z agencjami w Sydney, Nowym Jorku i Londynie, okładkami i sesjami zdjęciowymi m.in. do niemieckiego, hiszpańskiego i włoskiego wydania „Vogue’a” oraz hiszpańskiej edycji „Harper’s Bazaar”, oraz reklamą perfum dla włoskiego domu mody Moschino.
W roku 2015 poddała się zabiegowi kriolipolizy, który jednak w jej przypadku zakończył się niepowodzeniem i zamiast zredukować nadmiar tkanki tłuszczowej, spowodował po paru miesiącach rzadko spotykane po tym zabiegu komplikacje, m.in. niekontrolowany przyrost tej tkanki (określany też skrótem PAH, z ang. "paradoxical adipose hyperplasia"). Modelka przestała pokazywać się publicznie i udzielać wywiadów. Dopiero w 2022 roku zgodziła się w rozmowie z dziennikarzami tygodnika „People” opisać swoje problemy, których doświadczała od czasu zabiegu.

</doc>
<doc id="157078" url="https://pl.wikipedia.org/wiki?curid=157078" title="Szyling">
Szyling

Szyling – oficjalna jednostka monetarna w Kenii, Somalii, Tanzanii i Ugandzie. Jako odrębna waluta występuje też w nieuznawanym przez społeczność międzynarodową Somalilandzie. 
Do czasu reformy monetarnej (15 lutego 1971) szyling był też monetą występującą w Wielkiej Brytanii. Szyling równał się 1/20 funta szterlinga, a sam dzielił się na 12 pensów.
Do czasu wprowadzenia euro 1 stycznia 2002 w większości państw Wspólnoty Europejskiej, szyling był walutą Austrii i dzielił się na 100 groszy.

</doc>
<doc id="157080" url="https://pl.wikipedia.org/wiki?curid=157080" title="Johann Friedrich Blumenbach">
Johann Friedrich Blumenbach

Johann Friedrich Blumenbach (ur. 11 maja 1752 w Gocie, zm. 22 stycznia 1840 w Getyndze) – niemiecki fizjolog i antropolog.
Życiorys.
Studiował medycynę na uniwersytecie w Jenie, ukończył go w 1775 r. z rozprawą doktorancką "De generis humani varietate nativa" („O naturalnych różnicach w charakterystyce ludzi”). Rozprawa ta uważana jest za jedną z najważniejszych prac w historii rozwoju zrozumienia ras ludzkich.
Został profesorem nadzwyczajnym w 1776 i zwyczajnym w 1778, jego późniejsze prace to "Institutiones Physiologicae" (1787) i "Handbuch der vergleichenden Anatomie" (1804).
Koncepcja ras ludzkich.
Podzielił gatunek Homo sapiens na pięć ras:
Oprócz opisu charakterystyk fizycznych poszczególnych ras, przypisał im także charakterystyki psychologiczne. Uważał na przykład, że rasa kaukaska była znacznie „lepsza” od „głupszej” rasy etiopskiej. 
W późniejszym czasie Blumenbach spotkał w Szwajcarii "eine zum Verlieben schönen Négresse" (Murzynkę tak piękną, że można się było w niej zakochać). Dalsze badania anatomiczne doprowadziły go do przekonania, że „indywidualni Afrykanie różnią się od innych indywidualnych Afrykanów tak samo, a może nawet bardziej niż różnią się od siebie indywidualni Europejczycy”. Doszedł także do wniosku, że Afrykańczycy nie byli w żaden sposób gorsi od Europejczyków pod względem inteligencji.
Jego późniejsze poglądy nie były już tak znane jak jego monumentalne dzieło o rasach ludzkich.
Współczesne przekonania na temat ras ludzkich.
Klasyfikacja Blumenbacha przetrwała z drobnymi zmianami przez prawie 200 lat, choć później zdecydowanie odrzucono przypisywane rasom charakterystyki psychologiczne. 
W XX wieku zaczął rozpowszechniać się pogląd, że gatunek Homo sapiens jest monotypowy (jednolity) i nie należy rasom przyznawać rangi podgatunków. Współczesne badania DNA istotnie wskazują na małą zmienność w obrębie gatunku, podważając zasadność podziału gatunku na rasy.

</doc>
<doc id="157082" url="https://pl.wikipedia.org/wiki?curid=157082" title="Johann Blumenbach">
Johann Blumenbach



</doc>
<doc id="157086" url="https://pl.wikipedia.org/wiki?curid=157086" title="Madziarowie">
Madziarowie



</doc>
<doc id="157096" url="https://pl.wikipedia.org/wiki?curid=157096" title="Mały Kościół w Ostrowie Wielkopolskim">
Mały Kościół w Ostrowie Wielkopolskim



</doc>
<doc id="157103" url="https://pl.wikipedia.org/wiki?curid=157103" title="Hamulec wylotowy">
Hamulec wylotowy

Hamulec wylotowy (także: osłabiacz odrzutu) – urządzenie wylotowe zmniejszające odrzut broni palnej.
Działanie hamulca wylotowego polega na wytworzeniu siły o przeciwnym zwrocie niż siła wywołująca odrzut. Wykorzystuje się do tego efekty dynamiczne wypływu gazów prochowych (ciśnienie dynamiczne lub ciąg gazów prochowych).
Wyróżniamy:
Skuteczność hamulca wylotowego ocenia się porównując prędkość lub energię odrzutu swobodnego broni z i bez hamulca wylotowego. Miarą skuteczności jest tzw. współczynnik efektywności hamulca:
gdzie:
Hamulce wylotowe mogą zmniejszyć odrzut nawet o 60%, ale mają też wady. Mają duże rozmiary, a skierowane na bok lub do tyłu strumienie gazów stanowią zagrożenie dla osób znajdujących się obok wylotu lufy.
Stosuje się też wielofunkcyjne urządzenia wylotowe, łączące zwykle funkcje osłabiacza odrzutu i osłabiacza podrzutu broni.
Przeciwieństwem hamulca wylotowego jest odrzutnik, służący do zwiększenia energii odrzutu.

</doc>
<doc id="157104" url="https://pl.wikipedia.org/wiki?curid=157104" title="New Millennium Program">
New Millennium Program

New Millennium Program – program misji kosmicznych NASA, którego zadaniem było przetestowanie nowych technologii na potrzeby przyszłych misji. NASA anulowała program w 2008 r., przeznaczając otrzymane w ramach budżetu na rok fiskalny 2009 środki finansowe na inne cele.
Statki kosmiczne i eksperymenty programu New Millenium początkowo nosiły nazwę „Deep Space” (dla misji planetarnych) i „Earth Observing” (misje na orbicie Ziemi). W 2000, wraz ze zmianami w samym programie, Deep Space otrzymały nazwę „Space Technology”.
Eksperyment w trakcie realizacji.
Mimo że New Millennium Program został anulowany, jeden z jego eksperymentów jest kontynuowany:

</doc>
<doc id="157105" url="https://pl.wikipedia.org/wiki?curid=157105" title="Vidugavia">
Vidugavia



</doc>
<doc id="157106" url="https://pl.wikipedia.org/wiki?curid=157106" title="Przelicznik artyleryjski">
Przelicznik artyleryjski

Przelicznik artyleryjski – przelicznik do kierowania ogniem artylerii.
Na podstawie danych o ruchu celu i danych balistycznych działa, wyznacza położenie lufy, rozwiązując zadanie spotkania pocisku z celem.
Pierwszy przelicznik artyleryjski skonstruowały firmy Vickers i Sperry w 1929 r. Był to układ mechaniczny sterowany krzywkami. 
Znaczny rozwój i rozpowszechnienie nastąpiło w czasie II wojny światowej. Następne konstrukcje wykorzystywały już systemy magnetoelektryczne odtwarzające kąt obrotu osi tachometrycznej prądnicy nadawczej w silniczku odbiorczym, a także wzmacniacze lampowe i – później – tranzystorowe.
Były to specjalizowane komputery analogowe rozpowszechnione w czasie II wojny światowej, tzn. urządzenia przeznaczone do obliczania kąta celowania armat na podstawie zmierzonej dalmierzem lub radarem odległości oraz obserwowanej prędkości przemieszczania się celu. Zadanie to nie jest matematycznie skomplikowane, bo sprowadza się do prostych równań trygonometrycznych oraz uwzględnienia specyficznej dla każdej armaty i każdego rodzaju amunicji krzywej balistycznej, a także poprawek wynikających z prędkości wiatru, temperatury powietrza i jego wilgotności. Podobny problem rozwiązywały w podobny sposób urządzenia celownicze dla bombowców oraz dla wyrzutni torped na okrętach podwodnych i niszczycielach. 
Tego rodzaju urządzenia zaczęły być wycofywane w większości armii świata od końca lat 70. XX wieku, kiedy zaczęły być zastępowane przelicznikami budowanymi w technice cyfrowej.

</doc>
<doc id="157108" url="https://pl.wikipedia.org/wiki?curid=157108" title="Ignacy Jeż">
Ignacy Jeż

Ignacy Ludwik Jeż (ur. 31 lipca 1914 w Radomyślu Wielkim, zm. 16 października 2007 w Rzymie) – polski duchowny rzymskokatolicki, biskup pomocniczy gorzowski w latach 1960–1972 (do 1967 formalnie gnieźnieński), biskup diecezjalny koszalińsko-kołobrzeski w latach 1972–1992, od 1992 biskup senior diecezji koszalińsko-kołobrzeskiej, przewidziany do kreacji kardynalskiej na konsystorzu w 2007.
Życiorys.
Ukończył III Liceum Ogólnokształcące im. Adama Mickiewicza w Katowicach. W latach 1932–1937 studiował teologię na Wydziale Teologicznym Uniwersytetu Jagiellońskiego. Obronił magisterium z historii Kościoła. 20 czerwca 1937 został wyświęcony na prezbitera przez biskupa Stanisława Adamskiego.
Podjął pracę duszpasterską jako wikariusz w parafii Wniebowzięcia Najświętszej Maryi Panny w Hajdukach Wielkich (następnie Chorzów-Batory). W sierpniu 1942 został aresztowany przez Niemców za odprawienie mszy za zmarłego w niemieckim obozie koncentracyjnym proboszcza Józefa Czempiela (późniejszego błogosławionego). Był więziony w obozie koncentracyjnym Dachau (nr obozowy 37196), gdzie osobiście poznał ojca Józefa Kentenicha, założyciela Międzynarodowego Ruchu Szensztackiego (później był wieloletnim protektorem i opiekunem Ruchu Szensztackiego w Polsce). Po wyzwoleniu obozu pełnił funkcję kapelana obozu repatriacyjnego w Göppingen koło Stuttgartu. Powrócił do Polski w maju 1946. Był wikariuszem w parafii w Radlinie i parafii św. Szczepana w Katowicach-Bogucicach. W latach 1946–1960 pracował jako katecheta i dyrektor Gimnazjum Katolickiego im. św. Jacka w Katowicach oraz rektor niższego seminarium duchownego.
20 kwietnia 1960 został prekonizowany biskupem pomocniczym gorzowskim ze stolicą tytularną Alba Maritima. Konsekrowany został 5 czerwca 1960 przez kardynała Stefana Wyszyńskiego. Brał udział w obradach soboru watykańskiego II. Był współautorem listu biskupów polskich do biskupów niemieckich z 1965.
W czerwcu 1972 został prekonizowany pierwszym biskupem diecezjalnym nowo utworzonej diecezji koszalińsko-kołobrzeskiej. Erygował ok. 100 nowych parafii, doprowadził do budowy nowego budynku Wyższego Seminarium Duchownego w Koszalinie. Zorganizował wizytę w Koszalinie papieża Jana Pawła II w dniach 1–2 czerwca 1991. Uczestniczył w pracach Komisji Episkopatu Polski ds. Środków Społecznego Przekazu, a także Komitetu Księży Polskich b. Więźniów Obozów Koncentracyjnych, którego był wieloletnim przewodniczącym. 1 lutego 1992 został przeniesiony w stan spoczynku, a jego następcą w diecezji koszalińsko-kołobrzeskiej mianowano biskupa pomocniczego katowickiego Czesława Domina.
Zmarł 16 października 2007 w klinice Gemelli w Rzymie. Następnego dnia na zakończenie audiencji generalnej papież Benedykt XVI poinformował, że na konsystorzu 24 listopada 2007 zamierzał wynieść go do godności kardynalskiej. Został pochowany 23 października 2007 w krypcie bazyliki konkatedralnej Wniebowzięcia NMP w Kołobrzegu.
Odznaczenia, wyróżnienia, upamiętnienie.
Postanowieniem prezydenta RP Lecha Kaczyńskiego z 2 czerwca 2007 „za wybitne zasługi na rzecz przemian demokratycznych w Polsce, za zaangażowanie w niesieniu pomocy ludziom potrzebującym oraz za działalność na rzecz współpracy polsko-niemieckiej” został odznaczony Krzyżem Wielkim Orderu Odrodzenia Polski. W 2005 uhonorowano go Wielkim Krzyżem Zasługi Republiki Federalnej Niemiec.
Nadano mu honorowe obywatelstwo: Koszalina (1994), miasta i gminy Radomyśl Wielki (2004), Słupska (2006), Połczyna-Zdroju (2006), Katowic (2007) i Kołobrzegu (2008).
Postanowieniem z 28 czerwca 2007 Senat KUL-u przyznał mu medal „Za zasługi dla Katolickiego Uniwersytetu Lubelskiego”. Uroczystość wręczenia medalu zaplanowana była na grudzień 2007.
W 1997 został odznaczony Medalem Polonia Mater Nostra Est. W 2007 został laureatem Nagrody im. Wojciecha Korfantego przyznanej przez Związek Górnośląski. Kawaler Orderu Uśmiechu.
W 2008 poświęcono rondo jego imienia przy zbiegu ulic Sobieskiego i Banacha w Słupsku. W 2009 uchwałą Rady Miejskiej w Koszalinie nadano imię "Kardynała Ignacego Jeża" skrzyżowaniu ulic Fałata–Gdańska z ul. Orląt Lwowskich–Jana Pawła II. W 2009 uchwałą Rady Miasta Kołobrzeg nadano imię "Kardynała Ignacego Jeża" rondu przy zbiegu ulic Młyńskiej i Szpitalnej. W 2009 został patronem Zespołu Szkół Publicznych w Brzeżnie i Zespołu Szkół w Tymieniu.
30 stycznia 2009 Poczta Polska wydała w nakładzie 400 000 serię znaczków „Ocaleli z zagłady”. Na jednym z nich znalazł się wizerunek Ignacego Jeża. Ze względu na drobne błędy techniczne 24 lutego 2009 całą serię wycofano z obrotu.

</doc>
<doc id="157113" url="https://pl.wikipedia.org/wiki?curid=157113" title="John Goodman">
John Goodman

John Goodman, właśc. Jonathan Stephen Goodman (ur. 20 czerwca 1952 w Affton) − amerykański aktor i komik.
Życiorys.
Urodził się w Affton w Missouri, w hrabstwie St. Louis w rodzinie baptystów południowych pochodzenia angielskiego, niemieckiego i walijskiego. Jego matka, Virginia Roos (z domu Loosmore), była kelnerką w Jack and Phil’s Bar-B-Que, pracowała w sklepie, a także zajmowała się praniem, aby utrzymać rodzinę. Jego ojciec, Leslie Francis Goodman, był pracownikiem poczty, który zmarł na atak serca, gdy John miał dwa lata. Goodman ma młodszą siostrę Elisabeth, urodzoną sześć miesięcy po śmierci ojca, oraz starszego o 14 lat brata, Leslie.
W 1970 ukończył Affton High School, gdzie grał w futbol amerykański i interesował się teatrem. Uczęszczał do Meramac Community College w St. Louis w Missouri. Otrzymał stypendium piłkarskie na Missouri State University (wówczas zwanym Southwest Missouri State University lub SMSU) w Springfield. Związał się z bractwem Sigma Phi Epsilon. W 1975 ukończył studia na wydziale teatralnym Southwest Missouri State University w Springfield. Był zaangażowany w działalność Tent Theatre w Springfield z Kathleen Turner i Tess Harper.
Po przeprowadzce do Nowego Jorku w 1975, utrzymywał się z występów w teatrach dla dzieci i teatrach obiadowych. Dorabiał też jako statysta w sztukach off-broadwayowskich i reklamach telewizyjnych oraz bramkarz.
Sławę przyniosła mu rola w sitcomie "Roseanne" oraz postać Freda Flintstona w filmie "Flintstonowie".
Jedną z jego nielicznych ról niekomediowych była postać Glena Allena Walkena w serialu telewizyjnym "Prezydencki poker", konserwatywnego spikera Izby Reprezentantów, który został na krótki czas prezydentem Stanów Zjednoczonych po dobrowolnym czasowym wycofaniu się poprzednika .
W 1997 wprowadzony do St. Louis Walk of Fame.
Występował w zespole The Blues Brothers pod pseudonimem "„Mighty” Mack Blues".
Życie prywatne.
W 1988 poznał Annę Beth, z którą się ożenił 27 października 1989. Mają córkę Molly Evangeline (ur. 31 sierpnia 1990). 

</doc>
<doc id="157115" url="https://pl.wikipedia.org/wiki?curid=157115" title="Leśnictwo (nauka)">
Leśnictwo (nauka)

Leśnictwo – zespół nauk związanych z funkcjonowaniem lasów obejmujący według różnych ujęć takie zagadnienia jak:
W polskim systemie klasyfikacji nauk leśnictwo to dyscyplina w obrębie dziedziny nauk leśnych, razem z drzewnictwem. W klasyfikacji OECD leśnictwo nie jest odróżniane od szerzej rozumianych nauk leśnych i wchodzi w skład szeroko ujmowanych nauk rolniczych z naukami rolniczymi w wąskim znaczeniu i rybactwem.
Leśnictwo jest jednym z kierunków studiów prowadzonych na uczelniach.

</doc>
