<doc id="157116" url="https://pl.wikipedia.org/wiki?curid=157116" title="Kara śmierci w Stanach Zjednoczonych">
Kara śmierci w Stanach Zjednoczonych

Kara śmierci w Stanach Zjednoczonych obowiązywała od uzyskania przez ten kraj niepodległości w roku 1776 (i przedtem w Trzynastu koloniach) nieprzerwanie aż do roku 1972, kiedy to Sąd Najwyższy w sprawie Furman v. Georgia uznał, iż w większości stanów panuje nadzwyczaj arbitralny sposób jej orzekania, co powoduje naruszenie VIII i XIV poprawki do konstytucji (od 1967 roku w całym kraju obowiązywało nieformalne moratorium). Jedynym stanem, w którym przepisy dotyczące kary śmierci pozostały niezmienione, było Rhode Island, utrzymano także w mocy kilka statutów w innych stanach, pomimo to wyroki nie były wykonywane. Pomimo często pojawiających się takich twierdzeń, Sąd Najwyższy nigdy nie uznał, że kara śmierci jest sprzeczna z konstytucją (do tego zdania przychyliło się jedynie 2 spośród 9 sędziów Sądu Najwyższego).
Jednakże po tym jak poszczególne stany zaczęły zmieniać swoje przepisy i wprowadzać w życie zalecenia Sądu Najwyższego dotyczące procedury orzekania, 2 lipca 1976 roku Sąd Najwyższy uznał w połączonych sprawach Woodson v. North Carolina, Roberts v. Louisiana, Jurek v. Texas, Profitt v. Florida, i Gregg v. Georgia, explicite jej legalność, a także uznał za zgodne z konstytucją nowe sposoby jej orzekania, co otworzyło drogę do ponownego jej wykonywania (pierwszy wyrok w nowej sytuacji prawnej wykonano 17 stycznia roku następnego, kiedy to Gary Gilmore został rozstrzelany w stanie Utah). Obecnie USA jest jednym z krajów w którym wykonuje się najwięcej egzekucji; wyprzedzają je Chiny, Iran, Arabia Saudyjska i Wietnam. W 2018 roku osiem amerykańskich stanów (Teksas – 13, Tennessee – 3, Alabama – 2, Floryda – 2, Georgia – 2, Dakota Południowa – 1, Nebraska – 1 i Ohio -1) przeprowadziło łącznie 25 egzekucji. W 2019 roku siedem amerykańskich stanów (Teksas - 9, Alabama - 3, Georgia - 3, Tennessee - 3, Floryda - 2, Missouri - 1 i Dakota Południowa - 1) przeprowadziło łącznie 22 egzekucje. W 2020 roku pięć amerykańskich stanów (Teksas - 3, Alabama - 1, Georgia - 1, Missouri - 1, Tennessee - 1 i Rząd federalny - 10) przeprowadziło łącznie 17 egzekucji. W 2021 roku pięć amerykańskich stanów (Teksas - 3, Oklahoma - 2, Alabama - 1, Missouri - 1, Missisipi - 1 i Rząd federalny - 3) przeprowadziło łącznie 11 egzekucji. W 2022 roku sześć amerykańskich stanów (Teksas - 5, Oklahoma - 5, Arizona - 3, Alabama - 2, Missouri - 2 i Missisipi - 1) przeprowadziło łącznie 18 egzekucji.
Przed abolicją.
Przestępstwa zagrożone karą śmierci.
Pierwszy wyrok śmierci w koloniach brytyjskich w Ameryce Północnej wykonano 1 grudnia 1607 roku, kiedy to radny miejski w Jamestown (Wirginia), George Kendall został zastrzelony za szpiegostwo. Zdrada była karana śmiercią nawet jeśli popełniono ją w stanie, który jej nie przewidywał (w takim wypadku na podstawie prawa federalnego).
Przed zniesieniem kary śmierci nie tylko morderstwo czy zdrada karane były śmiercią. Oto przypadki wykonania kary śmierci za inne przestępstwa:
Prócz tego w okresie przed abolicją stracono prawie 1000 osób (głównie Afroamerykanów) za gwałt; wszystkich w stanach Południa (nie licząc czasów wczesnokolonialnych, kiedy działo się tak także na północy).
Metody.
Od rozpoczęcia osadnictwa europejskiego w Ameryce główną metodą egzekucji było powieszenie. Tak też było i w USA do czasu wynalezienia i użycia po raz pierwszy (6 sierpnia 1890, Nowy Jork, zob. też: William Kemmler) krzesła elektrycznego, które stało się z czasem dominującą przez większość XX wieku metodą pozbawiania życia w majestacie prawa.
Liczba wyroków wykonanych przed zniesieniem kary śmierci (metody):
Abolicje przed wyrokiem w sprawie Furman v. Georgia.
Pierwszym stanem, który zniósł karę śmierci, było Michigan (lata 40. XIX wieku). Następnie, jeszcze w tym samym stuleciu, w jego ślady poszły m.in. Rhode Island, Maine czy Wisconsin (tylko jedna egzekucja w całej historii). W XX wieku dokonały tego m.in. Minnesota czy Dakota Północna. Nieformalne zniesienie KŚ obowiązywało np. w latach 1947 (ostatni wykonany wyrok) – 1972 w Massachusetts. Potem nastąpiła abolicja formalna. W latach 60. ówczesny gubernator stanu, demokrata Endicott Peabody, nawoływał do ułaskawienia wszystkich skazanych na śmierć w stanie (przy czym owe wyroki miały znaczenie raczej symboliczne).
W stanie Dakota Południowa karę śmierci zniesiono w roku 1915, ale przywrócono ją w roku 1939, zamieniając powieszenie na krzesło elektryczne. Tą właśnie metodą stracono 8 kwietnia George’a Sittsa. W lipcu 2007 roku wykonano kolejną po 60 latach przerwy egzekucję Elijaha Page’a skazanego za brutalne zabójstwo nastolatka. Wyrok wykonano przez zastrzyk trucizny.
W latach 1907-1917 były okresy, kiedy na krótko zniesiono KŚ w następujących stanach: Arizona, Kansas, Minnesota, Missouri, Dakota Północna, Oregon, Dakota Południowa oraz Tennessee, ale nie trwało to długo z wyjątkiem obu Dakot i Minnesoty.
W roku 1966 poparcie dla KŚ osiągnęło najniższy poziom w historii (42%). W latach 50. i 60. zniesiono NWK oficjalnie w następujących stanach: Alaska, Hawaje, Delaware (przywrócone w latach 90.), Oregon (przywrócone potem), Iowa, Wirginia Zachodnia, Vermont, Nowy Jork oraz Nowy Meksyk. Dołączając do Michigan, Minnesoty, Dakoty Północnej i Wisconsin.
W roku 1963 odbyła się ostatnia federalna egzekucja aż do roku 2001, kiedy w Iowa powieszono Victora Feugera za (niepołączone z morderstwem) porwanie. Ostatnią zaś straconą osobą przed wyrokiem w sprawie Furman v. Georgia był Luis Jose Mongego, stracony w komorze gazowej w Kolorado w roku 1967. Od tego czasu istniało „milczące moratorium” na wykonywanie wyroków śmierci.
Czas abolicji.
W roku 1972 Sąd Najwyższy w sprawie Furman v. Georgia uznał większość stanowych praw (utrzymywanych i orzekanych, ale w zasadzie w owym czasie martwych) związanych z KŚ za niezgodne z konstytucją, co pociągnęło za sobą zmianę niemal wszystkich dotychczasowych wyroków na dożywotnie bądź długoletnie pozbawienie wolności. Sąd zwrócił uwagę na „arbitralność” wyroków, krytykując „pochopność” w ich wydawaniu. Jedynym stanem, w którym przepisy dotyczące wydawania wyroków śmierci nie zostały uznane za niezgodne z konstytucją, było Rhode Island.
W następstwie wyroku większość stanów zaczęła od nowa tworzyć swoje przepisy dotyczące orzekania kary głównej, kierując się wytycznymi Sądu.
W lipcu 1976 roku w połączonych sprawach Woodson v. North Carolina, Roberts v. Louisiana, Jurek v. Texas, Profitt v. Florida, i Gregg v. Georgia uznał co prawda (większością 5-4) za sprzeczne z konstytucją przepisy Karoliny Północnej i Luizjany jako nie dające dostatecznych gwarancji procesowych, ale zatwierdził jednocześnie większością 7-2 (wprowadzone w następstwie wyroku w sprawie Furman) przepisy stanowe Florydy, Teksasu i Georgii jako zgodne z konstytucją. Decyzją tą dał więc zielone światło do ponownego wykonywania wyroków śmierci
Po przywróceniu.
Ogólne tło.
Pierwszym wykonanym wyrokiem w nowej sytuacji prawnej było rozstrzelanie Gary’ego Gilmore’a w Utah 17 stycznia 1977.
Obecnie 30 na 50 stanów stosuje karę śmierci, a oprócz tego przewiduje ją prawo federalne. Prezydent George H.W. Bush zadekretował, że wszystkie federalne egzekucje będą się odbywać przy pomocy zastrzyku trucizny, a George W. Bush, ostatecznie zezwolił na wznowienie ich wykonywania. Jak do tej pory wykonano ich 16. Trzy egzekucje federalne odbyły się pod rządami George’a W. Busha w 2001 i 2003 roku i trzynaście pod rządami Donalda Trumpa w 2020 i 2021 roku. Obaj prezydenci nie skorzystali z przysługującego im prawa łaski. 
Stany, które nie stosują kary śmierci: Alaska, Hawaje, Illinois, Iowa, Maine, Maryland, Massachusetts, Michigan, Minnesota, Nowy Meksyk, Dakota Północna, Rhode Island, Vermont, Wirginia Zachodnia, Wisconsin, Waszyngton. Prócz tego Dystrykt Kolumbii i Portoryko. W grudniu 2007 roku stanowy senat zniósł karę śmierci w New Jersey. W marcu 2009 roku zniesiono karę śmierci w Nowym Meksyku. Decyzja również czeka na podpis gubernatora. 27 maja 2015 roku parlament stanowy wbrew sprzeciwowi gubernatora zniósł karę śmierci w Nebrasce. Doprowadzono tam jednak do referendum, które odbyło się w listopadzie 2016 roku, w wyniku którego mieszkańcy Nebraski większością głosów zadecydowali o przywróceniu najwyższego wymiaru kary.
W stanach Nowy Jork, Kansas, New Hampshire nie wykonano do tej pory, mimo obowiązujących przepisów, ani jednego wyroku. Niedawno nawet w Nowym Jorku i Kansas kara śmierci została uznana przez stanowy sąd za niezgodną ze stanowym prawodawstwem.
Karę śmierci stosują też Siły Zbrojne Stanów Zjednoczonych, jednak od roku 1961 nie stracono ani jednego żołnierza.
W USA okoliczności wykonywania egzekucji są jawne, do publicznej wiadomości podaje się zarówno datę egzekucji jak i jej przebieg, w prasie pojawiają się szczegóły dotyczące ostatniego posiłku skazańca oraz jego ostatnie przemówienie - na ogół wygłoszone kilka minut przed śmiercią. Na egzekucje zaprasza się najbliższą rodzinę ofiar skazańca, zezwala się również na obecność przedstawiciela jego rodziny. Świadkowie obserwują cały przebieg egzekucji przez okna z pokoju ulokowanego bezpośrednio przy komorze śmierci.
Dużą wagę przykłada się do kwestii bezbolesnego wykonywania egzekucji, czego wyrazem było stopniowe odejście od stosowania krzesła elektrycznego na rzecz zastrzyku trucizny. Obecnie większość wyroków wykonuje się właśnie za pomocą zastrzyku, niektóre stany pozwalają skazańcom na wybór alternatywnej metody. Ostatnia jak do tej pory egzekucja za pomocą krzesła elektrycznego miała miejsce 20 lutego 2020 roku. 58-letni skazaniec - Nicholas Todd Sutton został stracony w ten sposób w stanie Tennessee za zabicie współwięźnia Carla Estepa w 1985 roku podczas odbywania kary dożywocia za potrójne morderstwo (w tym własnej babci).
Metody.
Pierwszy wyrok przez zastrzyk trucizny wykonano w grudniu 1982 w Teksasie, choć to Oklahoma jako pierwsza zastąpiła nim krzesło elektryczne (już w 1977). Od tamtej pory jest to dominująca metoda.
Dane liczbowe wykonanych wyroków (dane z 10 marca 2023):
Na chwilę obecną wszystkie stany stosujące karę śmierci wykonują ją poprzez zastrzyk z trucizną - jest to domyślna metoda. W niektórych stanach skazaniec ma prawo wybrać inny rodzaj egzekucji. 20 lutego 2020 roku 58-letni Nicholas Todd Sutton został stracony na krześle elektrycznym w stanie Tennessee, za zabicie współwięźnia Carla Estepa w 1985 roku podczas odbywania kary dożywocia za potrójne morderstwo (w tym własnej babci).
Dzieci.
Do roku 2005 USA były jedynym krajem demokratycznym, gdzie prawo zezwalało na skazywanie i wykonywanie kary śmierci na dzieciach (w niektórych stanach). Minimalny wiek zezwalający na skazanie dziecka na śmierć wynosił 16 (Teksas, Wirginia), 13 (Montana) lub 10 lat (Indiana). Ostatni taki wyrok wykonano w roku 2003 w Teksasie na mężczyźnie, który popełnił morderstwo w wieku 17 lat. W 1988 r. Sąd Najwyższy USA uznał 16 lat za minimalny wiek do orzeczenia kary śmierci. Jednakże w marcu 2005 ten sam Sąd Najwyższy USA ostatecznie uznał stosowanie kary śmierci wobec osób poniżej 18 roku życia za niezgodne z konstytucją. Współcześnie orzekanie kary śmierci w sprawach osób będących poniżej 16 roku życia w momencie popełniania przestępstwa nie zdarza się. Najmłodsi skazańcy:
"Botched executions".
Terminem "botched" (lub "wrongful") "executions" określa się "spartaczone" egzekucje, które trwały znacznie dłużej, niż powinny i przysporzyły skazańcowi nieprzewidzianych cierpień.
Słynne przypadki "nieudanych egzekucji" po przywróceniu kary śmierci:
"Voluntary executions".
Istnieje też pojęcie "voluntary execution" (dosłownie z ang. „egzekucji ochotniczej”), kiedy skazany odrzuca możliwość wszelkiej apelacji i ułaskawienia. Pierwszy wyrok po przywróceniu KŚ (Gary Gilmore, 17 stycznia 1977) był właśnie „ochotniczą egzekucją”.
Regionalnie.
Dziś najwięcej wyroków wykonuje się na południu USA, gdzie prawo uchodzi za najbardziej surowe i gdzie wyroki wydawane są nader często. Przeciwnicy KŚ argumentują, że owocuje to licznymi pomyłkami sądowymi, powodowanymi często przez poszlakowy charakter śledztwa czy decyzje ław przysięgłych.
Razem: 1567 egzekucji("Dane z 10 marca 2023")
Metody wykonywania kary śmierci wedle stanów.
Źródło: 
Procesy ułaskawień.
Rząd federalny i siły zbrojne.
Wyłączne prawo łaski w obu przypadkach ma prezydent Stanów Zjednoczonych
Ułaskawienia wedle stanów.
Więcej informacji: 
„Masowe” ułaskawienia.
Po roku 1976 odnotowano cztery przypadki „masowego” ułaskawienia skazanych na śmierć:
Największym „niemasowym” ułaskawieniem była zamiana wyroków śmierci sześciu skazańcom przez gubernatora Boba Grahama z Florydy (po nim już żaden gubernator w tym stanie nie skorzystał z przysługującego mu prawa łaski).
Ułaskawienia przed rokiem 1976:
Kontrowersje.
Stosowanie do niedawna kary śmierci wobec dzieci czy umysłowo chorych ściągało na instytucję KŚ w USA krytykę. Wielu konserwatystów, m.in. Antonin Scalia, George W. Bush czy Tom DeLay sprzeciwiali się zniesieniu jej w tych przypadkach, argumentując, iż od jej stosowania nie może być, jeżeli ma być "sprawiedliwa i efektywna" żadnych wyjątków. Sąd Najwyższy zakazał jednak tego typu praktyk (stosunkiem głosów 6 do 3) za wnioskiem głosowali sędziowie John Paul Stevens, Sandra Day O’Connor, Anthony Kennedy, David Souter, Ruth Bader Ginsburg i Stephen Breyer, przeciwko Scalia, William H. Rehnquist i Clarence Thomas.
Mimo to w Teksasie wykonano od tego czasu kilka takich wyroków, a gubernator republikański Rick Perry zawetował ustawę zakazującą wydawania na nich wyroków śmierci.
Przeciwnicy KŚ w USA podnoszą m.in. takie argumenty, jak:
Zwolennicy odpowiadają z reguły, iż owszem wady systemu istnieją, ale nie dyskredytuje to całej instytucji, gdyż nie może być żadnych odstępstw.
Warto też nadmienić, iż pomimo zakazu tracenia niepełnosprawnych i chorych umysłowo takie przypadki wciąż zdarzają się w Teksasie.
„Górna” granica wieku.
W sierpniu 2004 roku w Alabamie stracono 74-letniego Jamesa Hubbarda – najstarszego skazańca od wczesnych lat 40. Wywołało to ogólnonarodową dyskusję o sensowności i właściwości tracenia ludzi po siedemdziesiątce.
Pod koniec roku 2005 w stanie Missisipi stracony też został 77-letni John B. Nixon (najstarszy w USA od roku 1916, zobacz artykuł: Kara śmierci w Wirginii), a w styczniu 2006 76-letniego Clarence’a Raya Allena w Kalifornii. W czerwcu 2006 w Oklahomie stracono Johna Boltza – 74 lata.
W roku 2018 w Alabamie stracono 83- letniego Waltera Moody'ego. Jest to obecnie (kwiecień 2018) najstarszy stracony w USA skazaniec od roku 1976.
Kara śmierci a konstytucja USA.
Przeciwnicy NWK argumentują, iż 8. poprawka do Konstytucji Stanów Zjednoczonych zakazuje stosowania kar „okrutnych i wymyślnych” (ang. "cruel and unusual"), a za taką uważają karę śmierci. Z drugiej strony zwolennicy wskazują na to że 5 poprawka i 14 poprawka głoszą, iż "nie wolno nikogo pozbawić życia, wolności lub mienia bez prawidłowego wymiaru sprawiedliwości", co interpretują jako zgodę na odbieranie życia w majestacie prawa, ale pod warunkiem zachowania procedur sądowych.
Abolicje i moratoria w nowej sytuacji prawnej.
Karę śmierci próbowano znieść w stanie New Hampshire, ale gubernator Jeanne Shaheen zastosowała weto. W tym stanie, jako jedynym, nikt nie oczekuje na egzekucję, zaś ostatni wyrok wykonano w 1939 roku.
Głosowanie nad zniesieniem NWK odbyło się też w Nebrasce, ale wniosek upadł.
W Kansas i Nowym Jorku stanowe sądy najwyższe uznały ją w roku 2005 za niezgodną z konstytucją, co równa się faktycznemu jej zawieszeniu. 3 lipca 2006 roku komitet stanowej legislatury w Nowym Jorku przegłosował (stosunkiem 13-5 głosów) zniesienie jej, co ma poparcie wśród większości stanowych ustawodawców.
W Illinois obowiązuje cały czas moratorium na egzekucje wprowadzone przez gubernatora George’a Ryana. Podobne, wprowadzone przez poprzednika demokratą w Maryland, zostało zniesione przez jego republikańskiego następcę. W New Jersey legislatura ustanowiła moratorium na egzekucję, a ostatnio sądy federalne nakazały wstrzymanie ich w Missouri, dopatrując się pewnych nieprawidłowości.
Powrót przestępstw seksualnych.
Mimo iż SN zakazał karania śmiercią za gwałt (sprawa Coker v. Georgia) uznając ją za nieproporcjonalną do winy, niedawno stany Floryda, Karolina Południowa, Alabama, Luizjana i Oklahoma wprowadziły możliwość skazania na śmierć pedofili-recydywistów. Spotkało się to z krytyką przeciwników NWK, którzy podnosili możliwość „łatwej pomyłki” w oskarżeniach o pedofilię i ową nieproporcjonalność. Zwolennicy zaś powitali ją z zadowoleniem, jako „zaostrzenie walki z pedofilią”.

</doc>
<doc id="157120" url="https://pl.wikipedia.org/wiki?curid=157120" title="Chris Liebing">
Chris Liebing

Chris Liebing (ur. 11 grudnia 1968 w Gießen) – niemiecki DJ i producent muzyczny. Jedna z najbardziej znanych i popularnych postaci na światowej scenie techno. Uważany za twórcę gatunku schranz.
Należy do grona wirtuozów muzyki elektronicznej, których produkcje muzyczne wydawane na płytach ustalają aktualnie obowiązujące standardy w muzyce techno. Podobnie niekwestionowana jest jego pozycja wśród didżejów, gdzie jest jednym z kilku liderów światowej sceny. Grał praktycznie we wszystkich krajach świata, w których odbywają się imprezy z nowoczesną muzyką taneczną, od Berlina, Paryża czy Londynu przez Nowy Jork i Los Angeles, Rio de Janeiro i Buenos Aires do Johannesburga, Hongkongu, Kuala Lumpur czy Tokio.
Występuje regularnie jako jedna z najważniejszych gwiazd na słynnej berlińskiej Love Parade. Jest także gwiazdą festiwalu Mayday, Nature One czy Street Parade oraz wielu innych, podobnych imprez. Otrzymał nagrody dla najlepszego niemieckiego DJ i producenta muzycznego (Deutschen Dance Awards).
W 1996 założył swoją pierwszą wytwórnię płytową "Audio" i w ramach tego przedsięwzięcia nawiązał współpracę z "Undercover Music Group Germany"; w ramach "Audio" wydał 16 pozycji, wiele z nich zaliczanych jest do klasyki muzyki schranz ("Dandu Groove", "Drum Cook", "Rauschen"). Po odejściu z Audio (gdzie zastąpił go DJ i producent z Dortmundu Michael Burkat) założył kilka nowych wytwórni. 
Obecnie jest właścicielem kilku liczących się w świecie muzyki techno wytwórni płytowych: SOAP (wydającej house – którą założył z innym renomowanym producentem i DJ-em – Tonim Riosem), "CLR Records", "CL-RETRY", "CLAU" oraz "Stigmata". Cztery ostatnie, a zwłaszcza "Stigmata", popularyzują specyficzną odmianę techno, którą "Liebing" sam zdefiniował jako schranz – oparty na gęstych podkładach perkusyjnych podgatunek techno robiący od pewnego czasu światową karierę w klubach, na wielkich festiwalach i w mediach.
Produkcje Chrisa Liebinga (zarówno solowe jak i we współpracy z innymi artystami) ukazują się m.in. w wytwórniach "Harthouse", "Global Amition", "Strictly Rhythm", "UCA", "Fine Audio Recordings", "Alphabet City", "Menthol, Primate", "Plastic City", "Wea", "Planet Vision", "Energy Industries", "Molecular", "Kenziffer", "Sok", "Federation Of Drums", "Cocoon", "Geushky", "Eukatech", "Highball", "Toneman", "Virgin".

</doc>
<doc id="157121" url="https://pl.wikipedia.org/wiki?curid=157121" title="Tadeusz Kirschke">
Tadeusz Kirschke

Tadeusz Kirschke (ur. 20 września 1908 w Poznaniu, zm. 15 kwietnia 1996 w Londynie) – polski ksiądz, dziennikarz, kapelan Radia Wolna Europa.
Życiorys.
Wychowanek Gimnazjum św. Marii Magdaleny w Poznaniu, tuż po maturze w 1929 r. wstąpił do Seminarium Duchownego w Poznaniu. Po uzyskaniu święceń, przez rok pracował jako wikary w Kępnie i Objezierzu, a w 1935 wyjechał do Francji, aby objąć duszpasterską opieką pracujących tam polskich robotników. W 1940 został kapelanem 5 Małopolskiego Pułku Strzelców Pieszych 2 Dywizji Strzelców Pieszych Wojska Polskiego we Francji. Po klęsce Francji dobrowolnie poszedł do niemieckiej niewoli i trafił do obozu Murnau. Za zgodą Niemców odwiedzał sąsiednie obozy spełniając w nich obowiązki kapłańskie. Przy okazji dla obozowego podziemia przewoził tajną pocztę. Przyłapany na tym został skazany na śmierć i wysłany do obozu koncentracyjnego we Flossenbürgu. Wyroku nigdy nie wykonano, bo krótko przed jego terminem obóz wyzwolili Amerykanie.
Wrócił do Murnau, aby opiekować się byłymi już więźniami. Potem we Włoszech służył w duszpasterstwie 2 Korpusu, gdzie m.in. redagował dwutygodnik religijny "W Imię Boże". Razem z nim ewakuowany został do Wielkiej Brytanii. W 1947 był inicjatorem religijnego tygodnika "Życie", którego był nominalnie redaktorem naczelnym. W latach 1948-1952 kierował polskim duszpasterstwem akademickim w Londynie. Od 1952 pracował w RWE w Monachium. W radiu prowadził audycje o tematyce religijnej, m.in. "Wiadomości kościelne", "Kościół walczący", transmitowano także Mszę św. z jego kazaniami (najpierw z parafii św. Barbary w Monachium, później z jednego z londyńskich kościołów). W 1977 przeszedł na emeryturę i powrócił do Wielkiej Brytanii.
Został powołany przez Prezydenta RP na uchodźstwie na członka VII Rady Narodowej Rzeczypospolitej Polskiej od 17 grudnia 1983.
Zarządzeniem z 15 sierpnia 1985 Prezydenta RP na uchodźstwie Edwarda Raczyńskiego został odznaczony Krzyżem Oficerskim Orderu Odrodzenia Polski "za całokształt wieloletniej działalności patriotycznej i opiekuńczej wśród polskiej emigracji, w szczególności wśród młodzieży akademickiej".
Pod koniec życia ciężko chorował na Parkinsona. Zmarł w domu Sióstr Nazaretanek w Hammersmith, gdzie przebywał stale od 1987. Po kremacji jego prochy przewieziono do Poznania i złożono na cmentarzu Miłostowo (pole 5, kwatera A, grób 6).

</doc>
<doc id="157134" url="https://pl.wikipedia.org/wiki?curid=157134" title="Dzierżoniów (gmina wiejska)">
Dzierżoniów (gmina wiejska)

Dzierżoniów – gmina wiejska w województwie dolnośląskim, w powiecie dzierżoniowskim. W latach 1975–1998 gmina położona była w województwie wałbrzyskim.
Siedziba władz gminy to Dzierżoniów.
Według danych z 30 czerwca 2007 gminę zamieszkiwały 9372 osoby. Natomiast według danych z 30 czerwca 2020 roku gminę zamieszkiwały 9072 osoby.
Struktura powierzchni.
Według danych z roku 2002 gmina Dzierżoniów ma obszar 142,05 km², w tym:
Gmina stanowi 29,67% powierzchni powiatu.
Demografia.
Dane z 30 czerwca 2004:
Sąsiednie gminy.
Bielawa, Dzierżoniów (miasto), Łagiewniki, Niemcza, Nowa Ruda (gmina wiejska), Marcinowice, Pieszyce, Piława Górna, Stoszowice, Świdnica

</doc>
<doc id="157137" url="https://pl.wikipedia.org/wiki?curid=157137" title="Hipernowa">
Hipernowa

Hipernowa (kolapsar) – rodzaj wysokoenergetycznej supernowej powstający, gdy wyjątkowo masywna gwiazda zapada się na skutek ustania w niej reakcji termojądrowych.
Początkowo nazwa ta odnosiła się do eksplozji o energii przekraczającej stukrotnie jasność zwykłej supernowej (czyli powyżej 1046 dżuli). Później terminem tym zaczęto wyróżniać wybuchy gwiazd najbardziej masywnych, o masach kilkadziesiąt razy przekraczających masę Słońca. Dokładna wartość wyjściowej masy gwiazdy przed kolapsem (na ciągu głównym), potrzebna do tego, aby jej wybuch spowodował hipernową, nie jest znana, zaś astrofizycy szacują ją na co najmniej kilkadziesiąt mas Słońca, w oparciu o teoretyczne modele budowy i ewolucji gwiazd. Istotny wpływ ma tutaj procentowa zawartość helu i pierwiastków ciężkich w gwieździe, czyli jej metaliczność, przyjęty opis konwektywnego transportu energii we wnętrzu gwiazdy, a także tempo utraty masy wskutek wiatru gwiazdowego w ostatnich fazach jej życia.
Podczas wybuchu hipernowej jądro gwiazdy zapada się bezpośrednio do stadium czarnej dziury. Jeśli gwiazda ta szybko rotuje, to z okolic jej biegunów, wzdłuż osi rotacji, wyrzucane są dwa wysokoenergetyczne strumienie plazmy, poruszające się z prędkością bliską prędkości światła w próżni w postaci dżetów. Strumienie te emitują intensywne promieniowanie gamma i są jednym z możliwych źródeł potężnych błysków gamma.
Ponieważ gwiazdy dostatecznie duże, by zapaść się bezpośrednio do czarnej dziury, występują dość rzadko, również eksplozje hipernowych powinny być niezwykle rzadkim zjawiskiem. Część naukowców zaproponowała oddalonego o ponad 7,5 tysięcy lat świetlnych olbrzyma Eta Carinae jako kandydata na hipernową w naszej Galaktyce w ciągu najbliższego miliona lat.
Hipernowe a rozbłyski gamma.
Hipernowe, zwane też kolapsarami, odpowiadają prawdopodobnie za zjawisko długich błysków gamma. Nazwę tę, w odniesieniu do błysków gamma, zaproponował Bohdan Paczyński, aczkolwiek sam termin w odniesieniu do supernowych był już wcześniej znany. Terminu „kolapsar” używa się na określenie końcowego produktu w procesie zapadania się grawitacyjnego, czyli czarnej dziury. Termin ten w odniesieniu do błysków gamma oznacza również, w węższym zakresie, konkretny model masywnej, rotującej gwiazdy, której jądro zapada się do czarnej dziury.
Model ten, zaproponowany przez Stanforda Woosleya z Uniwersytetu Kalifornijskiego w Santa Cruz, ma wyjaśniać mechanizm powstawania błysku gamma, a właściwie centralnego „silnika”, operującego przez wystarczająco długi czas i zasilającego błysk. Masywne jądro szybko rotującej gwiazdy Wolfa-Rayeta zapada się, tworząc czarną dziurę. Większość otoczki gwiazdy zostaje odrzucona, natomiast jej pewna część opada z powrotem.
W wyniku szybkiej rotacji materia z tej otoczki nie może wpaść bezpośrednio do nowo powstałej czarnej dziury, lecz wiruje w płaszczyźnie równikowej, tworząc dysk akrecyjny. Okolice biegunów opróżniają się, umożliwiając powstanie lejów wzdłuż osi rotacji gwiazdy. Proces akrecji materii na czarną dziurę dostarcza energii niezbędnej do wyrzucenia dżetów, czyli relatywistycznie pędzących strug materii o bardzo małej gęstości. Po przebiciu się przez otoczkę gwiazdy dżety te rozpędzają się, a ich energia kinetyczna jest wyświecana w postaci promieniowania gamma.
Model ten został, nieco przewrotnie, określony przez Woosleya mianem „nieudanej supernowej” (ang. "failed supernova") ze względu na fakt, że fala uderzeniowa jest zbyt słaba, aby wyrzucić całą otoczkę gwiazdy na zewnątrz i jej fragment opada z powrotem, tworząc dysk akrecyjny.
Model kolapsara wymaga, aby gwiazda będąca progenitorem błysku gamma spełniła jednocześnie co najmniej trzy warunki. Po pierwsze, musi być bardzo masywna, tak aby jej jądro zapadło się podczas wybuchu supernowej do czarnej dziury, a nie tylko do gwiazdy neutronowej. Po drugie, gwiazda musi bardzo szybko rotować, aby w jej wnętrzu utrzymał się przez wystarczająco długi czas dysk akrecyjny, zasilający dżety. Po trzecie, gwiazda musi podczas swego życia pozbyć się większości swej otoczki wodorowej, tak aby dżety mogły przebić się na zewnątrz kolapsara. Utrata ta mogła nastąpić przed kolapsem, w wyniku wiatru lub oddziaływania gwiazdy z jej towarzyszem w układzie podwójnym. Prawdopodobnie, gwiazda powinna być też silnie namagnesowana, gdyż dużą rolę w przekazywaniu energii między dyskiem akrecyjnym a dżetem może odgrywać pole magnetyczne.
W związku z tymi ograniczeniami, błyski gamma występują znacznie rzadziej niż zwykłe supernowe, dla których jedynym warunkiem zapadnięcia się jądra jest duża masa gwiazdy, wymagana do przeprowadzenia przez nią syntezy jądrowej kolejnych pierwiastków od helu aż po żelazo.
Obserwacje potwierdzające model kolapsara.
Model kolapsara potwierdzają dwa typy obserwacji. Po pierwsze, długie błyski gamma rejestrowane są w obszarach o intensywnej działalności gwiazdotwórczej, takich jak galaktyki nieregularne lub ramiona galaktyk spiralnych. Wskazuje to, że za pochodzenia błysków odpowiadają gwiazdy masywne, które szybko ewoluują i umierają w ciągu kilkuset milionów lat.
Po drugie, w kilku wypadkach bezpośrednio po błysku gamma udało się zaobserwować towarzyszącą mu supernową. Przykładem może być supernowa SN 1998bw, utożsamiana z błyskiem gamma o nazwie GRB 980425. Została ona zaklasyfikowana jako supernowa typu Ic, ze względu na swe charakterystyczne cechy widmowe. Widma charakterystyczne dla supernowych typu I b/c zostały również zarejestrowane w wypadku błysków GRB 030329 (SN 2003dh) oraz GRB 060218 (SN 2006aj). Ponadto kilka bardziej odległych błysków, dla których dokładna spektroskopia ewentualnej supernowej była zbyt trudna do wykonania ze względu na zbyt słabą emisję, wykazało jednak charakterystyczne pojaśnienia w krzywych blasku poświaty, prawdopodobnie związane z przebijającym się blaskiem supernowej.
Jako kontrprzykłady, podaje się dwa pobliskie błyski, GRB 060614 oraz GRB 060505, gdzie pomimo intensywnej kampanii obserwacyjnej nie udało się zarejestrować emisji supernowej. Zwolennicy modelu kolapsara sądzą jednak, że być może w tych przypadkach supernowa była już całkowicie „nieudana” i czarna dziura zdążyła połknąć całą otoczkę, zanim fala uderzeniowa supernowej dotarła do powierzchni gwiazdy.

</doc>
<doc id="157139" url="https://pl.wikipedia.org/wiki?curid=157139" title="Błysk gamma">
Błysk gamma



</doc>
<doc id="157141" url="https://pl.wikipedia.org/wiki?curid=157141" title="Cookies">
Cookies



</doc>
<doc id="157145" url="https://pl.wikipedia.org/wiki?curid=157145" title="Zrzeszenie">
Zrzeszenie

Zrzeszenie () – w koncepcji Ferdinanda Tönniesa typ zbiorowości społecznej przeciwstawny wspólnocie.
Charakterystyka Gesellschaft w ujęciu Tönniesa.
Zrzeszenia są zbiorowościami charakterystycznymi i typowymi dla społeczeństwa nowoczesnego.
W prawie polskim.
Pod względem prawnym zrzeszenia można podzielić na:

</doc>
<doc id="157155" url="https://pl.wikipedia.org/wiki?curid=157155" title="Stephen Wolfram">
Stephen Wolfram

Stephen Wolfram (ur. 29 sierpnia 1959 w Londynie) – brytyjski naukowiec specjalizujący się w fizyce cząstek elementarnych, automatach komórkowych i algebrze komputerowej, znany jako twórca programu komputerowego Mathematica i założyciel Wolfram Research.
Życiorys.
Ojciec Wolframa był powieściopisarzem, matka profesorem filozofii. Wolfram opublikował pierwszy artykuł o fizyce cząstek w wieku 15 lat, natomiast w wieku 17 lat został studentem uniwersytetu w Oxfordzie (St John’s College). W wieku 20 lat uzyskał stopień doktorski z dziedziny fizyki cząstek na kalifornijskiej politechnice Caltech, gdzie podjął pracę. Rok później uzyskał "MacArthur „Genius” award".
W Caltechu opracował system algebry komputerowej, jednak reguły dotyczące patentów obowiązujące na uczelni nie pozwoliły mu uzyskać prawa własności. Przeszedł wtedy do School of Natural Sciences w The Institute For Advanced Study, gdzie studiował automaty komórkowe, głównie za pomocą symulacji komputerowych.
Następnie Wolfram przeniósł się na University of Illinois w Urbana-Champaign, gdzie w 1986 r. rozpoczął pracę nad programem Mathematica, opublikowanym ostatecznie w 1988 r. Założył firmę Wolfram Research, która zajmuje się rozwojem i sprzedażą programu, z dużymi sukcesami na rynku. Firma opłaca też Erica Weissteina za prace nad encyklopedią internetową MathWorld, hostowaną na serwerze Wolfram Research.
W okresie od 1992 do 2002 Wolfram pracował nad swoją kontrowersyjną książką "A New Kind of Science", w której uzasadniał potrzebę badania prostych, abstrakcyjnych systemów, które można przedstawić za pomocą prostych programów komputerowych. Dodatkowo argumentował, że z przyczyn fundamentalnych tego rodzaju systemy, bardziej niż tradycyjna matematyka, są potrzebne do modelowania i zrozumienia złożoności w przyrodzie. Książka doczekała się zarówno ocen krytycznych, jak i pochwał – dostępna jest jej wersja online, dostępna za darmo do czytania po zarejestrowaniu.

</doc>
<doc id="157156" url="https://pl.wikipedia.org/wiki?curid=157156" title="Porąbka Uszewska">
Porąbka Uszewska

Porąbka Uszewska – wieś w Polsce położona w województwie małopolskim, w powiecie brzeskim, w gminie Dębno.
W latach 1975–1998 miejscowość położona była w województwie tarnowskim.
Położenie.
Wieś znajduje się 4 km na południe od drogi krajowej nr 94. Zabudowania i pola Porąbki Uszewskiej zajmują dolinę potoku Niedźwiedź oraz wzgórza Pogórza Wiśnickiego o nazwach Godów i Rogal (ok. 400 m n.p.m.). Wzgórzami tymi prowadzą szlaki turystyczne, z których rozciągają się szerokie widoki: w kierunku północnym na równinę Kotliny Sandomierskiej, a w południowym na Beskid Wyspowy, Beskid Niski oraz Gorce. Przy dobrych warunkach pogodowych można zobaczyć Tatry.
Zabytki.
Obiekty wpisane do rejestru zabytków nieruchomych województwa małopolskiego
Sport.
W Porąbce Uszewskiej działa Ludowy Klub Sportowy „Victoria” Porąbka Uszewska, grający w brzeskiej A klasie (7 szczebel rozgrywek).
Co roku na stadionie Victorii odbywa się 2-dniowy festyn sportowy, w którym oglądać można występy młodzieżowych zespołów folklorystycznych z okolicznych miejscowości. Cała impreza kończy się zabawą taneczną, 

</doc>
<doc id="157157" url="https://pl.wikipedia.org/wiki?curid=157157" title="Wolfram Research">
Wolfram Research

Wolfram Research - firma informatyczna, część Wolfram Group składającej się z Wolfram Research Inc., Wolfram Media Inc., Wolfram Research Europe Ltd. w Wielkiej Brytanii i Wolfram Research Asia Ltd. w Japonii. Założycielem firmy jest naukowiec Stephen Wolfram.
Czołowym produktem Wolfram Research jest program matematyczny Mathematica, którego inicjatorem jest Stephen Wolfram.

</doc>
<doc id="157159" url="https://pl.wikipedia.org/wiki?curid=157159" title="Wojciech Szczęsny Kaczmarek">
Wojciech Szczęsny Kaczmarek

Wojciech Szczęsny Kaczmarek (ur. 24 marca 1942 w Luboniu, zm. 26 maja 2009 w Poznaniu) – polski fizyk, nauczyciel akademicki i samorządowiec, prezydent Poznania w latach 1990–1998.
Życiorys.
Urodził się w Luboniu jako syn Telesfora Kaczmarka oraz Węgierki Zyty z Omasztów. W wieku dwóch lat zapadł na chorobę Heinego-Medina. Maturę zdał w III Liceum Ogólnokształcącym im. Marcina Kasprzaka w Poznaniu.
W 1966 został absolwentem Wydziału Fizyki Uniwersytetu im. Adama Mickiewicza w Poznaniu. Na tej uczelni obronił pracę doktorską oraz uzyskał habilitację z zakresu nauk fizycznych, prowadził zajęcia do czasu zaprzestania pracy naukowej w 1990. W latach 80. działał w „Solidarności”. Pracował naukowo na uczelniach w Zurychu i Paryżu.
W latach 1990–1998 przez dwie kadencje sprawował urząd prezydenta Poznania. W 1990 wybrany został przewagą jednego głosu (jego kontrkandydatami byli Maciej Musiał, Jerzy Pomin i Andrzej Porawski). Współtworzył i objął stanowisko prezesa reaktywowanego Związku Miast Polskich. Przez trzy kadencje (1990–2002) zasiadał w poznańskiej radzie miasta, m.in. z ramienia Unii Wolności. W 2002 bez powodzenia ubiegał się o wybór na urząd prezydenta miasta w wyborach bezpośrednich (przegrał w drugiej turze z Ryszardem Grobelnym). W latach 2000–2003 pełnił funkcję konsula generalnego RP w Paryżu.
W 2004 kandydował do Parlamentu Europejskiego z listy Inicjatywy dla Polski, rok później otwierał poznańską listę Partii Demokratycznej w wyborach do Sejmu.
Został pochowany na cmentarzu Junikowo w Poznaniu.
Odznaczenia, wyróżnienia i upamiętnienie.
W 1997 uhonorowany francuską Legią Honorową.
W 1999, "za wybitne zasługi w działalności publicznej i społecznej", został odznaczony Krzyżem Oficerskim Orderu Odrodzenia Polski. W 2009, "za wybitne zasługi dla samorządu terytorialnego i przemian demokratycznych w Polsce, za działalność państwową i publiczną, za osiągnięcia w pracy naukowej i dydaktycznej", nadano mu Krzyż Komandorski tego orderu.
W 2011 odsłonięto pomnik Wojciecha Szczęsnego Kaczmarka w Poznaniu. W 2019 na Starym Rynku w Poznaniu zorganizowana została plenerowa wystawa w celu przybliżenia jego postaci.

</doc>
<doc id="157160" url="https://pl.wikipedia.org/wiki?curid=157160" title="PlanetMath">
PlanetMath

PlanetMath – wolna encyklopedia matematyczna typu Wiki, rozwijana online, hostowana przez Digital Library Research Lab w Virginia Tech.
Encyklopedia PlanetMath została uruchomiona po tymczasowym usunięciu z Sieci encyklopedii MathWorld, co było wynikiem decyzji sądu w procesie wytoczonym przez CRC Press przeciwko firmie Wolfram Research i jej pracownikowi Ericowi Weissteinowi. PlanetMath jest encyklopedią bardziej formalną i akademicką niż MathWorld.
PlanetMath wykorzystuje licencję typu copyleft, GNU Free Documentation License, tę samą, którą stosuje Wikipedia. Cała zawartość (w 2005 ponad 4 tys. haseł) jest pisana w popularnym wśród matematyków systemie LaTeX i klasyfikowana za pomocą systemu opracowanego przez American Mathematical Society. Użytkownicy mogą tworzyć dodatki, erraty i dyskusje dotyczące konkretnych artykułów, dostępny jest też mechanizm powiadamiania innych osób.
Oprogramowanie Noösphere (licencja BSD) sterujące PlanetMath jest napisane w języku Perl i działa pod kontrolą systemu operacyjnego Linux, na serwerze Apache.

</doc>
<doc id="157168" url="https://pl.wikipedia.org/wiki?curid=157168" title="ASPI">
ASPI

ASPI (ang. skrót od "Advanced SCSI Programming Interface") – opracowany przez firmę Adaptec interfejs (API) określający komunikację pomiędzy kontrolerem SCSI komputera i urządzeniami SCSI (także ATAPI).
Jest to interfejs niezależny od firmy i sprzętu. Definiuje szereg podstawowych komend potrzebnych do komunikacji systemu z danym urządzeniem. Stanowi on najbardziej podstawowy zestaw poleceń umożliwiający korzystanie ze zwykłych funkcji każdego urządzenia.
Oryginalnie interfejs powstał do obsługi urządzeń SCSI, później dodano obsługę ATAPI (dla urządzeń IDE).
Interfejs ASPI był używany w systemach Windows 9x. W systemie Windows NT Microsoft zastosował własny standard , który zastąpił całkowicie ASPI w systemach Windows 2000 i późniejszych. Użytkownicy systemu Windows wciąż mogą korzystać z ASPI, szczególnie, że wielu producentów nagrywarek CD/DVD oferuje własne implementacje ASPI.

</doc>
<doc id="157170" url="https://pl.wikipedia.org/wiki?curid=157170" title="Matthias Gruenewald">
Matthias Gruenewald



</doc>
<doc id="157173" url="https://pl.wikipedia.org/wiki?curid=157173" title="Amarok (program)">
Amarok (program)

Amarok – program komputerowy do odtwarzania muzyki dla środowiska KDE. W obecnej wersji nie stanowi on jednak części pakietu z oprogramowaniem multimedialnym dla KDE kdemultimedia.
Nazwa programu pochodzi od nazwy albumu Mike'a Oldfielda i oznacza wilka w języku inuktitut.
Funkcje programu.
Lista funkcji programu Amarok:

</doc>
<doc id="157175" url="https://pl.wikipedia.org/wiki?curid=157175" title="Słupy Giedymina">
Słupy Giedymina

Słupy Giedymina (lit. "Gediminaičių stulpai", biał. "Герб Калюмны") – historyczne godło Litwy, stosowane obok oficjalnego godła Pogoń.
Inne nazwy: Kolumny, Trzy Słupy, Brama Słupna.
Historia.
Pierwszy raz w historii słupy Giedymina pojawiły się w 1397 roku na pieczęci majestatycznej wielkiego księcia litewskiego Witolda. Jan Długosz opisuje ten symbol w ramach wydarzeń bitwy pod Grunwaldem, ale nie podaje jego nazwy: "Prócz tego było w wojsku litewskim czterdzieści chorągwi wielkiego księcia litewskiego Aleksandra Witolda, pod którymi stawili się jedynie żołnierze litewscy, ruscy, żmudzcy i tatarscy. Miały one jednak mniej liczne szeregi i mniejszą ilość broni niż oddziały polskie. Nie dorównywały również Polakom, gdy chodziło o konie. Godła zaś tych chorągwi były niemal wszystkie jednakowe. Prawie każda bowiem miała w herbie na czerwonym polu zbrojnego męża siedzącego na białym, niekiedy na czarnym albo rudym lub pstrokatym koniu i potrząsającego ręką z mieczem. Tylko dziesięć z nich miało inne godło i różniło się od pozostałych trzydziestu. Były na nich na czerwonym polu wymalowane znaki, którymi Witold zazwyczaj oznaczał konie, a miał ich całe mnóstwo. Znaki te, bo nie sposób ich opisać malowano w ten sposób |_|_|". Po śmierci Witolda słupów Giedymina zaczął używać jego brat Zygmunt Kiejstutowicz, który w 1432 roku został wielkim księciem litewskim. Początkowo symbol ten używany był tylko jako godło Kiejstutowiczów i nie miał nic wspólnego z Giedyminem. Od XVI wieku, gdy Jagiellonowie również zaczęli go używać, został symbolicznym godłem wszystkich Giedyminowiczów. W średniowieczu przedstawiany głównie w kolorze złotym lub żółtym na czerwonym tle, a od XVI wieku w kolorze białym lub srebrnym. Dopiero w XIX wieku znak ten nazwany został "słupami Giedymina". Autorem określenia był Teodor Narbutt, który przypuszczał, że to właśnie Giedymin zaczął używać tego symbolu.
Słupy Giedymina znalazły się w powszechnym użyciu na początku XX wieku, gdy litewski ruch narodowy zyskiwał na sile i popularności. Po utworzeniu Republiki Litewskiej w 1918 roku symbol używany był przez armię litewską, lotnictwo, instytucje państwowe i różne organizacje. W tym czasie znalazł się również na Orderze Wielkiego Księcia Giedymina ustanowionym w 1928 roku i na Medalu Orderu Wielkiego Księcia Giedymina ustanowionym w 1930 roku.
15 czerwca 1940 roku po zajęciu Republiki Litewskiej przez Związek Radziecki wszystkie poprzednie litewskie symbole państwowe zostały zakazane, w tym słupy Giedymina. Litewscy partyzanci w latach 1944–1953 ozdabiali słupami Giedymina swoją broń i mundury. W 1988 roku słupy Giedymina stały się częścią emblematu Sąjūdis zaprojektowanego przez artystę Giedriusa Reimerisa. Współcześnie kolumny Giedymina używane są przez różne litewskie instytucje państwowe i publiczne.

</doc>
<doc id="157178" url="https://pl.wikipedia.org/wiki?curid=157178" title="SVCD">
SVCD

Super Video Compact Disc (SVCD) – standard nagrywania płyt bardzo podobny do VCD, ale o wiele nowszy. Główną różnicą między tymi jest jakość obrazu.
Na standardowej płycie (74/80 min) w standardzie SVCD można zmieścić od 35 do 60 minut nagrania w dobrej jakości, do 2 ścieżek audio (stereo) oraz 4 zestawów napisów do wyboru.
Płyty odtwarzane są na większości odtwarzaczy DVD oraz w komputerach osobistych wyposażonych w CD-ROM bądź DVD-ROM, za pomocą odpowiedniego dekodera. W standardzie SVCD można także używać menu oraz rozdziałów, podobnych do tych używanych na DVD.
Ze standardem SVCD łączy się także CVD (starszy).

</doc>
<doc id="157192" url="https://pl.wikipedia.org/wiki?curid=157192" title="System algebry komputerowej">
System algebry komputerowej

System algebry komputerowej lub komputerowy system obliczeń symbolicznych (ang. Computer Algebra System lub CAS) – program komputerowy wspomagający obliczenia symboliczne w matematyce, fizyce i dyscyplinach technicznych.
Możliwości.
Typowe wyrażenia z jakimi operują tego rodzaju programy zbudowane są z wielomianów jednej lub wielu zmiennych, funkcji elementarnych, lub macierzy; całek i pochodnych opisanych tu wyrażeń, macierzy bądź funkcji od takich wyrażeń, obliczenia algebraiczne na abstrakcyjnych strukturach grupowych, obliczenia związane z teorią liczb oraz obliczenia dotyczące modelowania, statystyki matematycznej oraz możliwość graficznej prezentacji wykresów funkcji.
Typowe operacje wykonywane na wyrażeniach:
Większość programów CAS umożliwia rysowanie wykresów funkcji (jednej i dwu zmiennych oraz zmiennej zespolonej) i przeprowadzanie obliczeń z praktycznie dowolną dokładnością. Wiele z nich ma wbudowane języki programowania, dzięki czemu użytkownik może wykorzystywać do rozwiązywania zadań własne algorytmy i zwiększać w ten sposób funkcjonalność programu.
Systemy algebry komputerowej należy właściwie odróżnić od programów przeznaczonych do obliczeń numerycznych i inżynierskich takich jak MATLAB, SciLab czy Octave. Rozgraniczenie nie jest jednakże jednoznaczne, gdyż niektóre systemy algebraiczne zawierają moduły umożliwiające szybkie obliczenia numeryczne i vice versa.
Historia.
Pierwsze systemy algebry komputerowej pojawiły się na początku lat 70. jako rezultat badań nad sztuczną inteligencją. Pierwszymi z nich były Reduce oraz Macsyma – do tej pory dostępne na rynku. Obecnie największe możliwości oferują Mathematica i Maple powszechnie używane przez matematyków, naukowców z dziedzin ścisłych i inżynierów. Inne przykłady z tej kategorii to MuPAD (nieco zubożona wersja dostępna jest w celach ewaluacyjnych) i MathCad. Programy te są relatywnie drogie. Najbardziej wszechstronny odpowiednik dostępny na wolnej licencji to Maxima.
Badaniem algorytmów wykorzystywanych w tego typu programach zajmuje się "algebra komputerowa".

</doc>
<doc id="157193" url="https://pl.wikipedia.org/wiki?curid=157193" title="Pismo arabskie">
Pismo arabskie



</doc>
<doc id="157194" url="https://pl.wikipedia.org/wiki?curid=157194" title="Premierzy Irlandii">
Premierzy Irlandii

Chronologiczna lista szefów rządu Irlandii – Aktualna nazwa urzędu premiera Irlandii brzmi "Taoiseach".

</doc>
<doc id="157196" url="https://pl.wikipedia.org/wiki?curid=157196" title="Deklaracja Dominus Iesus">
Deklaracja Dominus Iesus



</doc>
<doc id="157198" url="https://pl.wikipedia.org/wiki?curid=157198" title="Dekret o ekumenizmie">
Dekret o ekumenizmie



</doc>
<doc id="157199" url="https://pl.wikipedia.org/wiki?curid=157199" title="Dekret Unitatis redintegratio">
Dekret Unitatis redintegratio



</doc>
<doc id="157201" url="https://pl.wikipedia.org/wiki?curid=157201" title="Sekretariat do spraw Popierania Jedności Chrześcijan">
Sekretariat do spraw Popierania Jedności Chrześcijan



</doc>
<doc id="157202" url="https://pl.wikipedia.org/wiki?curid=157202" title="Kazimierz Śladewski">
Kazimierz Śladewski

Kazimierz Śladewski (ur. 1932 - zm. 2003) – poeta, autor kilkunastu tomików wierszy: "W gałęziach snu" (1960), "Refreny światła" (1964), "Wiklinowe furtki" (1968), "Zrąb" (1975), " Piaszczysta gwiazda" (1979), "Dotyk chłodu" (1980), "W starej bramie" (1987). Także wierszy dla dzieci i fraszek. Członek Związku Literatów Polskich. 
Przez krytyków zaliczany był do tzw. nurtu chłopskiego w polskiej poezji powojennej. W twórczości często odwoływał się do wspomnień z dzieciństwa, spędzonego w kurpiowskiej wiosce Nagoszewo. Drugi nurt jego poezji można określić jako "sanatoryjny" - są to reminiscencje z licznych pobytów w szpitalach i santoriach przeciwgruźliczych, w charakterze zarówno pacjenta, jak i terapeuty. Trzeci nurt stanowi liryka, w której niektórzy widzą wpływy Leopolda Staffa.
Osiadły w 1963 roku na stałe w Otwocku, poświęcił temu miastu wiele wierszy i esejów. Stał się rozpoznawalnym lokalnym działaczem kulturalnym, propagującym i upowszechniającym poezję, także śpiewaną. Był pierwszym prezesem Stowarzyszenia Twórców i Animatorów Kultury im. Michała Elwiro Andriollego w Otwocku, w latach 2002-2003.
Pomysłodawca i Członek Kapituły Ogólnopolskiego Otwartego Konkursu Poezji im. Zbigniewa Herberta.

</doc>
<doc id="157203" url="https://pl.wikipedia.org/wiki?curid=157203" title="Vuelta a España">
Vuelta a España

La Vuelta a España (Wyścig dookoła Hiszpanii) – kolarski wyścig zaliczany do wielkich tourów, po Tour de France i Giro d’Italia. Należy do cyklu World Tour Międzynarodowej Unii Kolarskiej (UCI).
Historia.
Po raz pierwszy wyścig ten zorganizowano w roku 1935, a nieprzerwanie jest on obecny w świecie kolarskim od 1955 roku. Impreza trwa trzy tygodnie i prowadzi po trasach Hiszpanii, jak i krajów ościennych. Przez wiele lat rozgrywano ten wyścig w okresie wiosennym, ale w latach 90. przeniesiono go na termin jesienny (początek września), aby Vuelta nie kolidowała z Giro d’Italia.
Pierwsza Vuelta gościła 50 kolarzy, którzy musieli pokonać 3411 km podzielonych na 14 etapów, średnio po 240 km na etap. Organizatorzy inspirowali się sukcesem Tour de France i Giro d’Italia oraz wzrostem obrotów wydawców gazet, którzy byli organizatorami tychże imprez ("L’Auto" oraz "La Gazzetta dello Sport"). Juan Pujol z dziennika "Informaciones" spowodował, że wyścig przyniósł wzrost obrotów jego gazety.
Trasa.
Trasa składa się zawsze z kilku płaskich etapów, faworyzujących umiejętności sprinterskie, kilku etapów średniej trudności, sprzyjających rozrywaniu grupy zasadniczej (peletonu) przez indywidualne lub grupowe ucieczki, oraz etapów górskich, na których rozstrzygają się zazwyczaj losy wyścigu. Ponadto mają jeszcze miejsce dwie czasówki. Ogólny profil trasy nie należy do najłatwiejszych i jest bardzo pofałdowany, co sprawia, że wyścig ten wygrywali przeważnie specjaliści od rowerowej wspinaczki. Meta Vuelty jest tradycyjnie umiejscowiona w centrum Madrytu.
W roku 1999 po raz pierwszy poprowadzono trasę wyścigu przez podjazd na Alto del Angliru w Asturii. Z powodu nachylenia sięgającego nawet 24% oraz często niesprzyjającej jesiennej pogody, należy on do najcięższych podjazdów w świecie kolarskim i staje się jednym z symboli Vuelty i jej miejsc kultowych, na podobieństwo Mont Ventoux w Tour de France.
Zasady.
Prowadzący w klasyfikacji generalnej (lider wyścigu) nosi od 2010 roku "czerwoną koszulkę" – hiszpański odpowiednik maillot jaune z Tour de France. Kolejnymi koszulkami nagradzani są: lider klasyfikacji górskiej ("biała koszulka w niebieskie kropki") oraz prowadzący w klasyfikacji punktowej ("zielona koszulka"). Inaczej niż maillot vert na Tour de France, która trafia głównie do sprinterów, w tym wyścigu również kolarze innych specjalności mają szanse na jej uzyskanie z powodu profilu trasy, generalnie niesprzyjającego sprinterom.
Vuelta ma także "białą koszulkę" (do 2006 roku "zielono-złotą koszulkę"), którą dostaje najlepszy w klasyfikacji kombinowanej. W tej klasyfikacji bierze się pod uwagę sumę miejsc w klasyfikacji generalnej, górskiej i punktowej.
Rekordziści.
Trzema zwycięstwami w klasyfikacji generalnej może się poszczycić czterech kolarzy: Szwajcar Tony Rominger (1993-1995), Hiszpan Alberto Contador (2008,2012,2014), Hiszpan Roberto Heras (2000, 2003, 2004), (który wygrał wyścig po raz czwarty w roku 2005, jednak z powodu afery dopingowej odebrano mu zwycięstwo) oraz Słoweniec Primoz Roglic (2019-2021). Generalnie impreza zawsze była zdominowana przez kolarzy hiszpańskich, którzy wygrali 32 z 73 edycji Vuelty.
Doping.
Zwycięzca z roku 2005 Roberto Heras został zdyskwalifikowany na dwa lata i stracił tytuł zwycięzcy za stosowanie erytropoetyny. Test został przeprowadzony po 20. etapie, którym była jazda indywidualna na czas z Guadalajary do Alcala de Henares, która miała miejsce 17 września. 8 listopada został zawieszony przez kierownictwo grupy Liberty Seguros po pozytywnym wyniku pobranych próbek. 25 listopada kontrekspertyza potwierdziła stosowanie dopingu. Hiszpańska Federacja Kolarska zawiesiła na dwa lata prawa Roberto Herasa do startów w zawodowym peletonie. Kolarz odwoływał się do zawieszenia na drodze procesów cywilnych. W czerwcu 2011 sąd w Valladolid unieważnił karę, uzasadniając swoją decyzję tym, że próbki były niewłaściwie przechowywane oraz ich badanie nie odbywało się w sposób anonimowy. Hiszpańska Federacja Kolarska odwołała się do hiszpańskiego Sądu Najwyższego, lecz ten podtrzymał wyrok sądu w Valladolid. Po podtrzymaniu wyroku sądu unieważniającego karę, Heras został ostatecznie pierwszym kolarzem, który wygrał wyścig czterokrotnie.

</doc>
<doc id="157204" url="https://pl.wikipedia.org/wiki?curid=157204" title="Czarne Sotnie">
Czarne Sotnie



</doc>
<doc id="157208" url="https://pl.wikipedia.org/wiki?curid=157208" title="Giro d’Italia">
Giro d’Italia

Giro d’Italia – wieloetapowy wyścig kolarski rozgrywany corocznie od 1909 we Włoszech. Wchodzi w skład grupy trzech tzw. „”, najważniejszych wyścigów etapowych świata (do grona tego należą także Tour de France i Vuelta a España). Jego organizatorem jest koncern medialny RCS MediaGroup, będący właścicielem La Gazzetta dello Sport – inicjatora rozgrywania całej imprezy.
Pierwsza edycja imprezy odbyła się w 1909 z inicjatywy La Gazzetta dello Sport. Od tego czasu wyścig rozgrywany jest co roku – kolejne edycje nie odbyły się tylko ze względu na konflikty zbrojne w latach 1915–1918 (I wojna światowa) oraz 1941–1945 (II wojna światowa). Wyścig zwyczajowo organizowany jest w maju, jako pierwszy z trzech „wielkich tourów”. W 1912, jedyny raz w historii, w klasyfikacji końcowej wyścigu nagradzano najlepsze zespoły, a nie indywidualnych zawodników.
Wyścig dookoła Włoch rozgrywany jest głównie na terytorium tego państwa, jednak jego trasa prowadzi również poza granicami Włoch – etapy różnych edycji rywalizacji rozpoczynały się w kilkunastu różnych państwach europejskich, a nawet w Izraelu, w którym odbywał się początek edycji z 2018.
Najbardziej utytułowanymi kolarzami w historii wyścigu są Alfredo Binda, Fausto Coppi oraz Eddy Merckx, którzy triumfowali w klasyfikacji generalnej Giro po pięć razy. Najwięcej zwycięstw etapowych odniósł z kolei Mario Cipollini, który w swojej karierze wygrał 42 etapy tego wyścigu.
Początkowy zwycięzca edycji z 2011, Alberto Contador, na skutek złamania przepisów antydopingowych, został pozbawiony triumfu decyzją Sportowego Sądu Arbitrażowego, a 1. pozycję przyznano drugiemu na mecie Michele Scarponiemu. Przypadek dopingu wśród zawodników, którzy ukończyli wyścig na podium klasyfikacji generalnej, miał miejsce również dwa lata wcześniej, gdy zdyskwalifikowani zostali Danilo Di Luca (2. na mecie) i Franco Pellizotti (3.), a miejsca na podium przyznano kolejnym kolarzom.
W historii wyścigu miały miejsce cztery wypadki śmiertelne uczestniczących w nim kolarzy – śmierć na skutek doznanych obrażeń odnieśli Orfeo Ponsin (1952), Juan Manuel Santisteban (1976), Emilio Ravasio (1986) oraz Wouter Weylandt (2011).
Zwycięzcy.
Opracowano na podstawie:
Koszulki i klasyfikacje.
Podobnie jak w Tour de France, prowadzona jest generalna klasyfikacja. Prowadzący w klasyfikacji głównej jest liderem wyścigu i ma prawo noszenia tzw. "Maglia rosa" (różowa koszulka) – włoskiej odpowiedniczki maillot jaune. Kolor koszulki wziął się stąd, że La Gazzetta dello Sport, organizator i sponsor Giro, była drukowana na papierze koloru bladoróżowego. Lider klasyfikacji górskiej nosi koszulkę niebieską ("Maglia azzurra"), lider klasyfikacji punktowej – koszulkę koloru cyklamenowego a prowadzący w klasyfikacji młodzieżowej – podobnie jak w Tour de France białą koszulkę "Maglia bianca".
Dawniej (w latach 1946-1951) prowadzona była klasyfikacja "maglia nero" (czarna koszulka), którą przyznawano ostatniemu kolarzowi w klasyfikacji generalnej. Organizatorzy postanowili przywrócić tę klasyfikację w roku 2008, jednak z powodu przepisów narzuconych przez UCI, ograniczających liczbę koszulek specjalnych do czterech, postanowiono „nagradzać” ostatniego kolarza czarnym numerem ("numero nero") przypinanym do koszulki.

</doc>
<doc id="157211" url="https://pl.wikipedia.org/wiki?curid=157211" title="MathWorld">
MathWorld

MathWorld – encyklopedia matematyczna online, sponsorowana przez Wolfram Research, twórcę i producenta programu Mathematica; współsponsorem jest National Science Foundation (National Science Digital Library).
Historia.
Twórca strony Eric W. Weisstein, w latach 90. student fizyki i astronomii, miał zwyczaj pisać dokładne notatki z wykładów z matematyki. W 1995 udostępnił te notatki online i nazwał je "Eric's Treasure Trove of Mathematics"; zbiór zawierał setki artykułów z szerokiego spektrum zagadnień matematycznych i był najlepszym w tamtym czasie zbiorem z tej dziedziny wiedzy w Internecie, cieszącym się dużą popularnością. Eric sukcesywnie rozwijał i poprawiał swój serwis, przyjmując też korekty i komentarze od czytelników.
W 1997 Weisstein zawarł umowę z CRC Press, na mocy której zawartość witryny została opublikowana drukiem i na CD-ROM, pod tytułem "CRC Concise Encyclopedia of Mathematics". Wersja online została znacznie ograniczona. W 1999 Weisstein zatrudnił się w firmie Wolfram Research, która przemianowała "Math Treasure Trove" na "MathWorld" i umieściła pełną wersję pod adresem http://mathworld.wolfram.com.
W 2000 r. CRC Press wytoczyła proces Wolfram Research, Stephenowi Wolframowi i Ericowi Weissteinowi, zarzucając naruszenie warunku kontraktu, jakim miało być pozostawanie encyklopedii w formie drukowanej. Decyzją sądu witryna została zamknięta, ale sprawa została ostatecznie rozwiązana w drodze ugody pozasądowej – WR wypłacił nieujawnioną sumę odszkodowania, natomiast serwis pojawił się ponownie w Sieci, bez żadnych ograniczeń, ale w każdym haśle została umieszczona informacja o prawach autorskich, zaś CRC uzyskała prawo do drukowania MathWorld.
Sprawa odbiła się szerokim echem w Internecie w chwili zamknięcia serwisu. Wiele osób oskarżało CRC Press o chciwość i żądało przywrócenia encyklopedii online. Wiele osób zdecydowało się tworzyć encyklopedię matematyczną od zera, a do encyklopedii sieciowych o najbardziej rozbudowanych zasobach matematycznych należą dziś PlanetMath i Wikipedia.
W niektórych kręgach, szczególnie w grupie dyskusyjnej sci.math, pojawiają się dyskusje dotyczące jakości haseł MathWorld. Chociaż generalnie nie jest ona kwestionowana, okazjonalnie wytykane są w niej błędne informacje, aczkolwiek MathWorld nie jest traktowana jako źródło ostateczne i rozstrzygające, a raczej jako wstęp do zagadnień.

</doc>
<doc id="157212" url="https://pl.wikipedia.org/wiki?curid=157212" title="Awokado">
Awokado



</doc>
<doc id="157214" url="https://pl.wikipedia.org/wiki?curid=157214" title="IS-10">
IS-10



</doc>
<doc id="157218" url="https://pl.wikipedia.org/wiki?curid=157218" title="Vuelta Espana">
Vuelta Espana



</doc>
<doc id="157223" url="https://pl.wikipedia.org/wiki?curid=157223" title="Krzysztof Ciołkiewicz">
Krzysztof Ciołkiewicz

Krzysztof Janusz Ciołkiewicz (ur. 8 czerwca 1948 w Głoskowie, zm. 5 czerwca 2018) – polski samorządowiec, w latach 1998–2006 prezydent Żyrardowa, zastępca burmistrza Sochaczewa (2007–2010), od 2010 do 2014 wicestarosta żyrardowski.
Życiorys.
Uzyskał wykształcenie ekonomiczne w Szkole Głównej Planowania i Statystyki. W 1998 zdobył mandat radnego Rady Miasta Żyrardowa i z ramienia koalicji AWS, UW i SLD objął urząd prezydenta miasta. Cztery lata później z powodzeniem ubiegał się o reelekcję w pierwszych bezpośrednich wyborach wójtów, burmistrzów i prezydentów miast. W wyborach 2006 przegrał w II turze rywalizację o ten urząd z Andrzejem Wilkiem z Platformy Obywatelskiej. W styczniu 2007 objął funkcję zastępcy burmistrza Sochaczewa. W 2010 został radnym powiatu żyrardowskiego, następnie zaś jego wicestarostą. Pełnił tę funkcję do 2014. Zginął 5 czerwca 2018 w wypadku drogowym.
W 2005, "za zasługi w działalności na rzecz społeczności lokalnej", został odznaczony przez prezydenta RP Złotym Krzyżem Zasługi.

</doc>
<doc id="157226" url="https://pl.wikipedia.org/wiki?curid=157226" title="Komputer analogowo-cyfrowy">
Komputer analogowo-cyfrowy

Komputer analogowo-cyfrowy ("komputer hybrydowy") – komputer analogowy uzupełniony o przetworniki analogowo-cyfrowe, cyfrowo-analogowe, cyfrowe generatory funkcji i układ sterownia mogący współpracować z komputerem cyfrowym. Typowo w takim układzie część analogowa odpowiedzialna jest za rozwiązywanie równań różniczkowych, a cyfrowa za sterowanie procesem i przetwarzanie operacji logicznych.
Komputery analogowe są bardzo szybkie, jako że najbardziej złożone równania rozwiązują z prędkością, z jaką sygnał przemierza obwód (co jest zbliżone do prędkości światła w próżni). Z drugiej strony dokładność komputerów analogowych nie jest zbyt duża, ogranicza się do trzech, najwyżej czterech cyfr znaczących.
Komputery cyfrowe potrafią za to obliczać rozwiązania z dowolną dokładnością, jednak zajmuje to im dużo czasu w porównaniu z analogowymi. Typowo używają one metod iteracyjnych, co wymaga dużej liczby operacji (tym większej, im większa dokładność jest wymagana). Dla wielu zadań czasu rzeczywistego, np. obsługa radarów, badania meteorologiczne, takie cyfrowe obliczenia są zbyt powolne, aby były użyteczne, zaś dokładność obliczeń analogowych jest niewystarczająca.
W odpowiedzi na to wyzwanie powstały komputery mieszane: komputer analogowy wyznacza przybliżoną wartość, która jest dobrym punktem wyjścia dla algorytmu cyfrowego zwiększającego dokładność obliczeń. Tak „analogowo” pozyskana wartość początkowa jest niezbyt dokładna, ale odpowiednia, by rozwiązanie cyfrowe wyznaczyć szybko i poprawnie.

</doc>
<doc id="157229" url="https://pl.wikipedia.org/wiki?curid=157229" title="ScienceWorld">
ScienceWorld

ScienceWorld, znana także jako "Eric Weisstein's World of Science" - witryna internetowa uruchomiona w styczniu 2002 r., zawierająca ponad 1000 haseł z wielu dziedzin nauki, jak astronomia, chemia, fizyka, a także biografie naukowców; administrowana przez Erica Weissteina z Wolfram Research, który jest głównym autorem haseł.
"ScienceWorld" jest także powiązana z MathWorld i kilkoma innymi projektami. Chociaż nie jest to projekt Open Source, przyjmowane są też artykuły od ochotników.

</doc>
<doc id="157231" url="https://pl.wikipedia.org/wiki?curid=157231" title="Pisia">
Pisia

Pisia – rzeka w Polsce, w województwie mazowieckim na Równinie Łowicko-Błońskiej, prawy dopływ Bzury (uchodzi w Sochaczewie). Długość rzeki wynosi 58,5 km, a powierzchnia zlewni 501,4 km².
Pisia powstaje z połączenia dwóch rzek: większej Pisi Gągoliny (dawniej zwanej "Radziejówką") i mniejszej Pisi Tucznej. Obie mają źródła na Wysoczyźnie Rawskiej na południowy wschód od miasta Mszczonów i łączą się na południe od wsi Kaski.
Bieg.
Rzeka w górnym biegu jest stosunkowo płytkim (0,2–0,7 m) ciekiem o charakterze naturalnym, zmiennej szerokości, miejscami meandrującym. Jej zlewnię budują głównie piaski i żwiry licznych stożków napływowych, tworzących równiny aluwialne z wykształconymi glebami lekkimi i łatwo przepuszczalnymi. Zlewnia rzeki charakteryzuje się wyraźnym trójdzielnym podziałem geomorfologicznym. Jej górną część do linii Chroboty – Grzybek tworzy płaszczyzna morenowa, środkową część zlewni do linii Wiskitki – Baranów–Izdebno zajmują równiny aluwialne ze strefami wielkich stożków napływowych oraz płaskie pokrywy aluwialne. Całą zlewnię rzeki wypełniają osady czwartorzędowe, wśród których wyróżnia się utwory zlodowacenia południowopolskiego (gliny zwałowe, miejscami iły warwowe), środkowopolskiego (piaski, żwiry, mady rzeczne, mułki) oraz przedzielających je osadów interglacjalnych.
Pisia Gągolina jest od dawna zagospodarowana przez człowieka, wzdłuż jej biegu zbudowane są liczne sztuczne spiętrzenia i towarzyszące im zbiorniki wodne. Ich podstawową funkcją jest retencjonowanie wody w okresie zwiększonego przepływu oraz alimentowanie rzeki w okresie trwania niskich stanów. Wyrównują one także przepływy rzeki poniżej miasta Żyrardowa. Najważniejsze z nich to m.in. stawy w Grzegorzewicach i Radziejowicach oraz Hamernia i Zalew Żyrardowski. Łączna powierzchnia lustra wody zbiorników wynosi około 120 hektarów, zaś całkowita powierzchnia zlewni obliczona na podstawie „Podziału hydrograficznego Polski” (IMGW) zajmuje obszar 501,4 km². 
Pisia Tuczna przed 1945 rokiem posiadała dobrze rozbudowany system retencyjny, który tworzyło 8 zalewów (przy zespole parkowo dworskim w Grzmiącej, młynie w Grzymku, młynie we wsi Dobiegała, młynie we wsi Kuklówka, młynie we wsi Makówka, we wsi Budy-Grzybek, młynie w Marunie i przy młynie w Kołaczku). W okresie PRLu stopniowo niszczono drobną prywatną retencję. W chwili obecnej istnieje tylko zalew w Kołaczku i odbudowany na przełomie lat 70 i 80 XX wieku zalew w Grzymku. Ten ostatni odbudowano jako miejsce rekreacji dla byłego przedsiębiorstwa SPEC obecnie Dalkia.
Dopływy.
Pisia Gągolina:
Pisia Tuczna:

</doc>
<doc id="157232" url="https://pl.wikipedia.org/wiki?curid=157232" title="Sound Blaster">
Sound Blaster

Sound Blaster – rodzina kart dźwiękowych opracowana przez firmę Creative Labs. 
W okresie dominacji systemu operacyjnego DOS był to de facto standard dla dźwięku w komputerach osobistych, zwłaszcza w grach. W owym czasie, jedyną liczącą się konkurencją były karty Gravis Ultrasound, które mimo teoretycznie lepszych parametrów, nie były w stanie nawiązać walki o rynek. 
W 1989 r. zostały wprowadzone karty Monaural Sound Blaster, w 1992 r. pojawiły się stereofoniczne karty Sound Blaster Pro. Technika Wavetable MIDI pojawiła się w 16-bitowych kartach Sound Blaster AWE32 i AWE64, z 32 i 64 głosami. W 1998 r. Linia Sound Blaster została też wzbogacona o dźwięk 3D.

</doc>
<doc id="157236" url="https://pl.wikipedia.org/wiki?curid=157236" title="Sokolnictwo">
Sokolnictwo

Sokolnictwo ("myślistwo ptasze") – jedna z gałęzi łowiectwa; sztuka układania (tresury) ptaków drapieżnych oraz łowy przy użyciu tych ptaków.
Historia.
Początki sokolnictwa sięgają początków ludzkiej cywilizacji i zamierzchłych czasów, kiedy to nawet u prymitywnych ludów, a zwłaszcza nomadów wiodących koczowniczy tryb życia, stało ono na bardzo wysokim poziomie. Było podstawą ich egzystencji obok zbieractwa i myślistwa. Świadczą o tym m.in. motywy na starożytnych malowidłach. Myśliwego z ptakiem na pięści, przedstawiają też datowane na 1500 lat p.n.e. rzeźby, znalezione w Turcji. Płaskorzeźba z czasów Sargona II (722–705 p.n.e.) "myśliwy z orłem", potwierdza, że ten sposób polowania znali Asyryjczycy.
Jednym z pierwszych pisanych źródeł wiedzy o sokolnictwie jest traktat Ktesjasza z Knidos (nadworny lekarz króla perskiego Artakserksesa II) z początku V wieku p.n.e. Opisuje on szczegółowo polowania na lisy i zające, z użyciem orłów oraz sposoby układania ptaków drapieżnych, przez ludy centralnej Azji. Świadectwo sokolnictwa w starożytnej Tracji daje Arystoteles w dziele "Zoologia".
Z bardzo bogatych i wielowiekowych tradycji sokolnictwa światowego do chwili obecnej zachowało się niewiele. Nawet najznakomitsze muzea europejskie posiadają w swych zbiorach tylko niewielką liczbę utensyliów związanych bezpośrednio z dawnym sokolnictwem. Nawet w Polsce, słynącej zwłaszcza w XVI i XVII wieku z doskonałych tradycji i sokolników, nie zachowały się prawie żadne akcesoria towarzyszące łowom z sokołami.
Niektórzy polscy sokolnicy byli bardzo sławni i zabiegano o ich usługi nawet na cesarskich dworach. I tak np. w XVI wieku Janusz Latalski był sokolnikiem u cesarza Ferdynanda I i układał mu sokoły.
Nawet w dawnym piśmiennictwie dostrzega się ubóstwo opisów związanych z układaniem i polowaniem z sokołami i nigdzie nie można spotkać pełnego opisu traktującego o sokolnictwie. We fragmentach zachowało się tylko sławne dzieło cesarza Fryderyka II z pierwszej połowy XIII wieku opisującego ten sposób łowów, a mianowicie "De arte venandi cum avibus", a istniejące dwa manuskrypty oraz jego kopie wykonane przez Jeana Dampierre w 1308 roku znajdują się tylko w Bibliotece Watykańskiej i Bibliotece Narodowej w Paryżu.
Ciekawym wyjątkiem jest jeden z najstarszych zabytków piśmiennictwa w języku polskim – "Myślistwo ptasze" Mateusza Cygańskiego z 1584 roku. Cygański w swym dziele o polowaniu na ptaki i z ptakami opisuje m.in. metody układania ptaków drapieżnych i polowania z nimi.
Stosunkowo wiele informacji na temat sokolnictwa i układania sokołów można znaleźć w "Encyklopedii Staropolskiej" Zygmunta Glogera.
Najpełniejsze współczesne kompendium wiedzy o historii sokolnictwa w Polsce to "Z sokołami na łowy" Mieczysława Mazarakiego z 1977 roku.
Sokolnictwo na świecie.
Polowanie z ptakami łowczymi praktykowane jest na wszystkich kontynentach, z wyraźnymi różnicami co do tradycji i stosowanych metod układania, polowania oraz wykorzystywanych utensyliów.
Organizacje sokolnicze z całego świata zrzeszone są w Międzynarodowym Stowarzyszeniu Sokolnictwa i Ochrony Ptaków Drapieżnych (International Association for Falconry and Conservation of Birds of Prey – IAF)
16 listopada 2010 roku Komitet UNESCO wpisał sokolnictwo na Listę Reprezentatywną Niematerialnego Dziedzictwa Kulturowego Ludzkości.
Sokolnictwo w Polsce.
Ślady praktykowania sokolnictwa na terenie Polski zachowały się w średniowiecznych łacińskich dokumentach oraz nazewnictwie miejscowym. Obecne miasto Sokółka była w średniowieczu wsią koronną, której mieszkańcy zobowiązani byli do hodowli sokołów.
Pierwsze dzieło o sokolnictwie w języku polskim pt. "Myślistwo ptasze, w którym się opisuje sposób dostawania wszelakiego ptaka" opublikował w Krakowie w 1584 roku polski przyrodnik Mateusz Cygański.
Sokolnictwo w Polsce w wieku XIX i pierwszej połowie wieku XX było w zaniku. Z całego tego okresu znane są pojedyncze ślady w literaturze przyrodniczej, m.in. w dziełach Taczanowskiego i Wodzickiego. W okresie międzywojennym próbę restytucji sokolnictwa podjął prof. August Dehnel. W 1939 roku wydał w niewielkim nakładzie podręcznik sokolnictwa "O sztuce układania ptaków drapieżnych do łowów", wcześniej drukowany w odcinkach w "Łowcu Polskim".
W 1971 roku Czesław Sielicki zorganizował w Technikum Leśnym w Tucholi pierwszą grupę sokolników. W 1972 roku z jego inicjatywy powstało Gniazdo Sokolników przy Zarządzie Głównym Polskiego Związku Łowieckiego, a w 1973 roku zorganizował I Łowy z Sokołami, od tej chwili coroczny zjazd polskich sokolników, zaś w 1972 roku opublikował pierwszy powojenny podręcznik sokolnictwa "Układanie ptaków łowczych".
Obecnie istnieją 2 organizacje sokolników – wspomniane wyżej Gniazdo Sokolników oraz Stowarzyszenia na Rzecz Dzikich Zwierząt „Sokół”, organizacja zajmująca się ochroną sokoła wędrownego.
W 2011 roku nastąpiło samorozwiązanie Polskiego Zakonu Sokolników, z siedzibą w Tucholi, organizacji skupiającej miłośników sokolnictwa z regionu Tucholi oraz uczniów i absolwentów Technikum Leśnego w Tucholi.
Poza polowaniem sokolnicy zajmują się także ochroną i rehabilitacją ptaków drapieżnych (współtworzyli m.in. Program Restytucji Populacji Sokoła Wędrownego w Polsce) oraz obrączkowaniem chronionych gatunków.Sokolnicy zajmują się też ochroną biologiczną lotnisk cywilnych i wojskowych. Metoda sokolnicza jest najskuteczniejszą formą płoszenia ptaków w rejonie portów lotniczych. Względy bezpieczeństwa spowodowały, że każde większe lotnisko cywilne czy wojskowa baza lotnicza zatrudnia sokolnika. Często ze względu na nadmierne gromadzenie się ptaków z usług sokolniczych korzystają też wysypiska i sortownie śmieci.
"Sokolnictwo-żywa tradycja" 12 października 2015 roku zostało wpisane na Krajową Listę niematerialnego dziedzictwa kulturowego.

</doc>
<doc id="157237" url="https://pl.wikipedia.org/wiki?curid=157237" title="Ślepiec jaskiniowy">
Ślepiec jaskiniowy



</doc>
<doc id="157240" url="https://pl.wikipedia.org/wiki?curid=157240" title="Moralista">
Moralista



</doc>
<doc id="157243" url="https://pl.wikipedia.org/wiki?curid=157243" title="Słodkowodna ryba akwariowa">
Słodkowodna ryba akwariowa



</doc>
<doc id="157244" url="https://pl.wikipedia.org/wiki?curid=157244" title="Unreal (seria)">
Unreal (seria)

Unreal – seria gier komputerowych z gatunku first-person shooterów. W ramach niej zostały wydane:
Wydano też zestaw dodatkowych plansz poszerzających fabułę gry: "Unreal Mission Pack – Return to Na Pali".
Zostały wydane także:
W produkcji była kolejna odsłona serii "Unreal Tournament" - darmowa i pozwalająca graczom na tworzenie i sprzedawanie własnych modyfikacji. W prawdzie gra ukazała się na systemy operacyjne Windows, OS X i Linux, lecz jako wersja alfa, a później jej rozwój został przerwany.

</doc>
<doc id="157246" url="https://pl.wikipedia.org/wiki?curid=157246" title="Lubowla (Słowacja)">
Lubowla (Słowacja)

Lubowla, "Stara Lubowla" (słow. "Stará Ľubovňa", wym. ; węg. "Ólubló"; niem. "Altlublau"; łac. "Lublovia") – miasto powiatowe we wschodniej Słowacji, w kraju preszowskim, w historycznym regionie Spisz (na terenie do końca XVIII w. będącym częścią ziemi sądeckiej). Liczy 16 341 mieszkańców (2011), jego powierzchnia wynosi 30,786 km².
Położenie.
Lubowla leży na wysokości 545 m n.p.m., w Kotlinie Lubowelskiej między Magurą Spiską na północnym zachodzie, Górami Lubowelskimi na północnym wschodzie i Górami Lewockimi na południu. Stare centrum miasta położone jest w widłach Popradu i jego prawobrzeżnego dopływu, rzeczki Jakubianka. Związany z miastem Zamek Lubowelski wznosi się na północ od miasta, po przeciwnej stronie Popradu. Ok 3 km na południe od miasta, w dolinie Jakubianki, leży wieś Nowa Lubowla.
Przez Lubowlę przebiegają drogi krajowe nr 77 z Bardejowa do Popradu i nr 68 z Preszowa do granicy z Polską kilkanaście kilometrów na północ od miasta. Biegnie tędy również linia kolejowa z Popradu do Nowego Sącza przez granicę z Polską.
Historia.
Lubowla jest jednym z najstarszych miast obecnego Spisza. Pierwsza pisemna wzmianka o mieście pochodzi z 1292, z czasów sporu polsko-węgierskiego o południowe tereny ziemi sądeckiej. Wykorzystując stan anarchii na Węgrzech księżniczka Kinga, dążąca do zacieśnienia związków Spisza z Polską, obsadziła ten teren swoimi wojskami, które stacjonowały tam aż do śmierci księżniczki w 1292 r. Potem jednak teren obecnego północnego Spisza, wcześniej będący częścią ziemi sądeckiej, został włączony do Węgier.
Fakt wzmiankowania Lubowli w 1292 r. już jako zorganizowanej jednostki osadniczej świadczy o tym, że musiała ona istnieć już sporo wcześniej. Nie jest wykluczone, że pierwszą osadę funkcjonująca w tym miejscu zniszczył najazd tatarski z lat 1242/43. W następnych latach została ona odbudowana już jako wieś na prawie niemieckim (sołtysim). Na początku XIV w. dziedzicznym sołtysem Lubowli był kasztelan nowo wybudowanego (zapewne w latach 1295–1300) Zamku Lubowelskiego Tomasz Seczi.
W 1364 król Ludwik nadał Lubowli prawa miejskie i obdarzył miasto wieloma przywilejami. W 1412, na mocy umowy zawartej w Lubowli, miasto to, wraz z szeregiem innych miast i wsi spiskich weszło w skład tzw. zastawu spiskiego – ziem zastawionych przez Zygmunta Luksemburczyka Władysławowi Jagielle. Z ziem tych utworzono nowe starostwo spiskie, a zamek lubowelski ustanowiono siedzibą polskiego starosty spiskiego. Pod rządami polskich królów miasto rozkwitało, prowadząc handel z Polską. Było miejscem wielu spotkań i rokowań między władcami Polski i Węgier. 11 kwietnia 1556 miasto dotknął katastrofalny pożar, oszczędzając jedynie 6 domów.
W 1634 r. w drodze kupna, Lubowla weszła w posiadanie rodu książąt Lubomirskich, któremu zamek zawdzięcza rozbudowę. Lubomirscy ufundowali także zamkową kaplicę. W ich rękach zamek znajdował się do 1745 r. W czasie potopu szwedzkiego, w latach 1655-1661, na zamku lubowelskim były ukryte polskie regalia, które przewiózł tam z Zamku Królewskiego na Wawelu hetman Jerzy Sebastian ks. Lubomirski. W 1656 r. zamek w Lubowli odwiedził wracający do kraju z uchodźstwa król Jan II Kazimierz. W grudniu 1683 r. na zamku przebywał powracający spod Wiednia król Jan III.
Pod władzę królów Węgier – wówczas byli już nimi Habsburgowie – miasto wróciło w 1769, po zagarnięciu starostwa spiskiego i południowej części ziemi sądeckiej przez Marię Teresę. W latach 1778-1876 miasto było częścią prowincji XVI miast spiskich. W 1910 miasto, wg spisów ludności pomijających Polaków liczyło 1,9 tys. mieszkańców, w tym 1,4 tys. Słowaków, 300 Niemców i 200 Węgrów. W połowie listopada 1918 r. założono tu Polską Radę Narodową. Przynależność państwową miał wtedy określić plebiscyt, do którego jednak nie doszło. 
Ostatnimi prywatnymi właścicielami zamku w Starej Lubowli i okolicznych dóbr (m.in. miejscowość uzdrowiskowa Wyżne Rużbachy) był ród Zamoyskich, którego przedstawiciele zakupili zamek w 1883 r. Twierdza pełniła funkcje reprezentacyjne, a właściciele mieszkali w kasztelu pod zamkiem. W części pomieszczeń Andrzej Zamoyski urządził małe muzeum polskiej historii zamku, przyczyniając się do ocalenia części wyposażenia z czasów Lubomirskich. Założył także szkołę z językiem polskim. Po przerwie spowodowanej I wojną światową Zamoyscy powrócili do Lubowli w 1920 r., aby przeprowadzić remont niektórych partii zamku. Ostatnim właścicielem zamku był Jan Kanty hr. Zamoyski, żonaty z hiszpańską księżniczką Izabelą de Bourbon. W 1934 na zamku zrestytuowano jurysdykcję polską zakonu św. Łazarza, którego wielkim przeorem został Jan Zamoyski. W czasie II wojny światowej na zamku znajdowała się siedziba Gestapo. Niemcy nałożyli na Zamoyskich rygory aresztu domowego, które nie przeszkodziły im jednak udzielać pomocy okolicznym mieszkańcom i angażować się w ruch oporu. Po II wojnie światowej zamek i dobra zostały odebrane Zamoyskim i znacjonalizowane przez komunistyczne władze Czechosłowacji.
17 września 2006 na zamku w Lubowli zawiązano konfederację spiską.
Przynależność państwowa.
Od uzyskania praw miejskich Lubowla znajdowała się pod panowaniem następujących państw:
Przemysł.
Obecnie Lubowla jest ośrodkiem przemysłu tekstylnego, metalowego i elektronicznego.
Transport.
W Lubowli znajduje się stacja kolejowa.
Zabytki.
Ważniejsze zabytki miasta to:
Kultura.
W mieście jest używana gwara przejściowa słowacko-spiska. Gwara spiska jest zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="157248" url="https://pl.wikipedia.org/wiki?curid=157248" title="Rośliny plechowe">
Rośliny plechowe



</doc>
<doc id="157250" url="https://pl.wikipedia.org/wiki?curid=157250" title="Louis Althusser">
Louis Althusser

Louis Althusser (ur. 16 października 1918 w Birmandreis, zm. 22 października 1990 w Paryżu) – francuski filozof marksistowski, jeden z głównych przedstawicieli marksizmu strukturalistycznego.
Absolwent, a następnie profesor filozofii elitarnej École normale supérieure w Paryżu. Przez wiele dziesięcioleci działacz Francuskiej Partii Komunistycznej (PCF), z którą zerwał pod koniec życia. Był przewodnikiem ideowym młodzieży maoistowskiej i wychowawcą licznego grona uczonych. W ostatnim okresie życia stał się bezwzględnym krytykiem materializmu dialektycznego. W 1980 roku Althusser udusił swoją żonę, po czym na trzy lata został umieszczony w klinice psychiatrycznej. Swój czyn częściowo wyjaśnił w autobiografii "L'Avenir dure longtemps" ("Przyszłość trwa długo").
Wzorem dla niego byli: Karol Marks, Antonio Gramsci, Sigmund Freud i Jacques Lacan. Sam Althusser zainspirował i ukierunkował takich myślicieli, jak Michel Foucault, Alain Badiou, Étienne Balibar, Judith Butler, Anthony Giddens.
Myśl.
Wśród wczesnych prac Althussera znajduje się bardzo znacząca książka "Czytanie „Kapitału”", będąca zbiorem prac Althussera oraz jego studentów pomyślanych jako protokoły z ich prób ponownego odczytania "Kapitału" Marksa z punktu widzenia filozofii. Problemem, który podejmuje książka, jest filozoficzny status teorii marksizmu jako "krytyki ekonomii politycznej" i jej przedmiot. W polskim wydaniu tej pracy zamieszczone są jedynie eseje Althussera i E. Balibara, podczas gdy francuski oryginał zawiera dodatkowo także artykuły J. Ranciere’a, P. Machereya i R. Estableta.
Niektóre stanowiska teoretyczne Althussera stały się bardzo wpływowe w filozofii marksistowskiej. We wstępie do zbioru artykułów pod tytułem "Pour Marx" - zapożyczając od francuskiego filozofa nauki Gastona Bachelarda termin "pęknięcia epistemologicznego" - wysuwa on tezę o wielkim "pęknięciu epistemologicznym", jakie zaistniało w filozofii Marksa pomiędzy jego wczesnymi pismami (z lat 1840-1845) a dziełami późniejszymi, które są jego zdaniem właściwymi tekstami marksizmu. Jego szkic "Marksizm a humanizm" jest mocną deklaracją anty-humanizmu w teorii marksizmu i krytyką idei często wykorzystywanych przez marksistów takich jak "ludzki potencjał", "natura ludzka" itp. jako pozostałości burżuazyjnej ideologii człowieczeństwa (ludzkości). W szkicu "Contradiction et surdétermination" zapożycza on z psychoanalizy pojęcie naddeterminacji (Freudowski termin to Überdeterminierung), aby w ten sposób zastąpić kategorię "sprzeczności" bardziej złożonym modelem wieloskładnikowej przyczynowości pojawiającej się w układach politycznych (koncepcja bardzo zbliżona do pojęcia hegemonii wprowadzonego do marksizmu przez Antonio Gramsciego).
Althusser jest też szeroko znany jako teoretyk ideologii, jego najpowszechniej znany tekst to esej "Ideologie i ideologiczne aparaty państwa". W eseju tym rekonstruuje on pojęcie ideologii. Teoria ideologii rozwijana przez Althussera, w równym stopniu jak do Marksa i marksizmu, nawiązuje do psychoanalizy Freuda i Lacana i ich pojęć: nieświadomości oraz "fazy stadium lustra"; opisuje ona struktury wpajające indywiduom pojęcie podmiotowości. Struktury te są, zdaniem Althussera, represyjne a zarazem nieuchronne – jest niemożliwe, aby uciec od ideologii; aby nie zostać przez nią upodmiotowionym (nie poddać się interpelacji). Z drugiej strony podkreśla on jednak, że należy przeciwstawić ideologię nauce, ta druga jest bowiem procesem bez podmiotu.
Trzeba zaznaczyć, że myśl Althussera przechodziła w ciągu jego życia przeobrażenia i była przedmiotem debat oraz sporów, szczególnie w kręgu marksizmu, dotyczących zwłaszcza jego teorii wiedzy (epistemologii).
Cięcie epistemologiczne.
Althusser dowodził, że myśl Marksa została zasadniczo niezrozumiana i niedoceniona. Zawzięcie zwalczał różne interpretacje jego prac – historystyczne, idealistyczne, ekonomistyczne – na gruncie tego, iż nie zdołały one uświadomić sobie, że wraz z "nauką historii” – materializmem historycznym – Marks stworzył rewolucyjną wizję przemiany społecznej. Wierzył, że te błędy, wynikają z mniemania, iż dzieło Marksa może być zrozumiane jako koherentna całość. W przeciwieństwie do nich Althusser utrzymywał, że w obrębie teorii Marksa zawiera się radykalne "cięcie epistemologiczne”. Twierdził, że prace młodego Marksa są skrępowane przez kategorie filozofii niemieckiej i klasycznej ekonomii politycznej, lecz wraz z "Ideologią niemiecką” ma w nich miejsce nagły, bezprecedensowy rozdział, który znamionuje przemieszczenie ku zupełnie innej „problematyce”, tzn. ku innym ramom teoretycznym, innemu zestawowi stawianych pytań i innym zagadnieniom. Według Althussera problem ten wiąże się z faktem, że nawet sam Marks nie uświadamiał sobie w pełni znaczenia swych własnych prac będąc jedynie w stanie zakomunikować o nim doraźnie i pośrednio. To przemieszczenie może zostać ujawnione na drodze uważnej i czułej “lektury symptomatycznej”. Zatem przedsięwzięcie Althussera polega na tym, aby pomóc nam w pełni uchwycić oryginalność i siłę nadzwyczajnej teorii Marksa poświęcając w badaniach tyleż uwagi temu, czego nie powiedział, co temu, co bezpośrednio wyraził. Utrzymywał, że Marks odkrył „kontynent wiedzy” – Historię – analogicznie do wkładu Talesa w matematykę, Galileusza w fizykę, lub lepiej Freuda w psychoanalizę, ponieważ struktura jego teorii nie przypomina niczego, co postulowali jego poprzednicy.
Althusser wierzył, że u podstaw odkrycia Marksa leżała przełomowa epistemologia skoncentrowana na odrzuceniu rozróżnienia pomiędzy podmiotem a przedmiotem, która czyni owo odkrycie nie do pogodzenia z jego poprzednikami. W przeciwieństwie do stanowiska empiryzmu, twierdził Althusser, filozofia Marksa - materializm dialektyczny – odpowiedziała na teorię wiedzy jako widzenia teorią wiedzy jako produkcji. Według poglądu empiryzmu podmiot wiedzy napotyka realny przedmiot i odkrywa jego esencję poprzez abstrahowanie. Dzięki założeniu, że myśl ma bezpośrednie przedstawienie ‘realnego’ przedmiotu, że myśl ma bezpośredni udział w rzeczywistości, empirysta wierzy, że prawda wiedzy polega na zgodności myśli podmiotu z przedmiotem zewnętrznym wobec samej myśli. Przeciwnie Althusser, rości sobie prawo do odnalezienia ukrytego w dziele Marksa poglądu o wiedzy jako „praktyce teoretycznej”. Dla Althussera praktyka teoretyczna ma miejsce wyłącznie w granicach świata myśli, pracując na obiektach teoretycznych i nigdy nie wchodząc w bezpośredni kontakt z prawdziwym przedmiotem, który zamierza poznać. Ta praktyka teoretyczna produkuje wiedzę za pomocą trzech „Powszechniaków”: I, „surowca” przednaukowych idei, abstrakcji i faktów; II ram pojęciowych (albo „problematyki”) wprowadzonych by na nie wpływać; III gotowego produktu przekształconej jednostki teoretycznej, konkretnej wiedzy. Według tego poglądu zasadność wiedzy nie jest zapewniona przez jej zgodność z czymś zewnętrznym wobec niej samej; ponieważ materializm historyczny Marksa jest nauką, zawiera swoje własne wewnętrzne reguły dowodzenia. Nie znajduje się zatem pod wpływem interesów społecznych, klasy, ideologii, czy polityki i jest odrębny od ekonomicznej nadbudowy.
Oprócz tej wyjątkowej epistemologii teoria Marksa jest zbudowana na pojęciach (takich jak siły i stosunki produkcji), które nie mają odpowiedników w klasycznej ekonomii politycznej. Nawet, gdy przyswaja ona istniejące terminy – tak jak połączenie pojęć renty, zysku i procentu Ricarda przez teorię wartości dodatkowej – ich znaczenie i stosunek do innych pojęć znacznie się różni Ponadto siła wyjaśniająca materializmu historycznego jest odmienna niż klasycznej ekonomii politycznej; tam gdzie ekonomia polityczna wyjaśniała system ekonomiczny jako odpowiedź na indywidualne potrzeby, analiza Marksa wyjaśnia szerszy zakres zjawisk społecznych w kategoriach ról jakie odgrywają w ustrukturowanej całości. Zgodnie z tym "Kapitał" Marksa zarazem model ekonomii i opis struktury rozwoju całego społeczeństwa. Bardziej podstawowe jest jednak dla Marksa odrzucenie homo economicus, lub idei podtrzymywanej przez klasycznych ekonomistów, że potrzeby jednostek mogą być traktowane jako fakty dane niezależnie od jakichkolwiek form organizacji ekonomicznej, a zatem mogłyby służyć za przesłankę dla teorii wyjaśniającej charakter sposobu produkcji jako niezależny punkt wyjściowy dla teorii społeczeństwa. Według poglądu Althussera Marks nie dowodził po prostu, że ludzkie potrzeby są w przeważającym stopniu stworzone przez ich środowisko społeczne, a zatem zmienne w zależności od miejsca i czasu; raczej porzucił samą ideę, że może istnieć teoria, tego, jacy są ludzie, uprzednia wobec jakiejkolwiek teorii, tego jak stali się takimi, jakimi są
Choć Althussera nieugięcie pozostawał przy twierdzeniu o jego istnieniu, zaznaczał później, że to wydarzenie około 1845, stanowiące punkt zwrotny, nie było tak ściśle określone, ślady humanizmu, historyzmu i heglizmu mogły być znalezione i w "Kapitale". Poszedł nawet tak daleko, że oznajmił, iż jedynie Marksowska "Krytyka Programu Gotajskiego" oraz notatki na marginesie książki A. Wagnera były całkowicie wolne od ideologii humanizmu. Zgodnie z tym, Althusser zastąpił swoją wcześniejszą definicję filozofii Marksa jako „teorii praktyki teoretycznej” nowym przekonaniem o istnieniu „polityki na polu historii” i „walki klas w teorii”. Althusser rozważał pęknięcie epistemologiczne jako będące procesem zamiast ściśle określonym wydarzeniem, jako produkt nieprzerwanej walki przeciw ideologii. Oddzielenie ideologii od nauki lub filozofii, nie było więc raz na zawsze zapewnione przez pęknięcie epistemologiczne.
Poziomy i praktyki.
Z powodu przekonania Marksa o tym, że jednostka jest produktem społeczeństwa, próby budowy teorii społeczeństwa na uprzedniej koncepcji jednostki są – według poglądu Althussera – bezcelowe. Przedmiotem obserwacji nie jest jednostkowy element ludzki, lecz raczej ‘struktura’. Jak zauważył, Marks nie wyjaśniał społeczeństwa przez odwołanie do właściwości indywidualnych osób – ich przekonań, pragnień, upodobań i sądów – lecz raczej definiował je jako zestaw trwałych „poziomów” i praktyk. Korzystał z tych analiz, by bronić materializm historyczny Marksa przed zarzutem, że bezceremonialnie postuluje istnienie bazy (poziom ekonomiczny) i ‘wznoszącej się nad nią’ nadbudowy (kultura/polityka), aby następnie próbować wyjaśnić wszystkie aspekty nadbudowy przez odwołanie do cech (ekonomicznej) bazy (jest to dobrze znana metafora architektoniczna). Dla Althussera błędem było przypisywanie tego – opartego na wulgarnie materialistycznym determinizmie ekonomicznym – poglądu Marksowi: w tym samym stopniu, w jakim krytykuje on ideę, że teoria społeczna może być oparta na historycznej koncepcji ludzkich potrzeb, krytykuje ideę, że praktyka ekonomiczna może być używana w izolacji, aby tłumaczyć inne aspekty społeczeństwa. Althusser wierzył, że baza i nadbudowa istnieją niezależnie, aczkolwiek zachowywał klasyczne marksistowskie rozumienie determinacji bazy ‘w ostatniej instancji’ (choć z pewnym rozwinięciem i rewizją). Przewagą poziomów i praktyk jako punktu wyjścia nad jednostkami jest to, że, choć każda praktyka jest jedynie częścią złożonej całości społeczeństwa, praktyka jest sama w sobie całością i jako taka składa się z rozmaitych części różnego rodzaju; na praktykę ekonomiczną na przykład składają się: surowce, narzędzia indywidualne osoby itd. i wszystkie one połączone w procesie produkcji. Althusser wyobraża sobie społeczeństwo jako zbiór takich całości – praktyki ekonomicznej, praktyki ideologicznej i praktyki prawno-politycznej - połączonych ze sobą nawzajem, które choć względnie autonomiczne, razem tworzą jedną złożoną i ustrukturowaną całość (formację społeczną). Z tej perspektywy wszystkie poziomy i praktyki są zależne od siebie nawzajem. Na przykład wśród stosunków produkcji społeczeństw kapitalistycznych są kupno i sprzedaż siły roboczej przez kapitalistów i robotników. Te stosunki są częścią praktyki ekonomicznej, ale mogą istnieć w kontekście systemu prawnego, który ustanawia jednostki jako kupujących i sprzedawców; co więcej ten układ musi być podtrzymywany środkami politycznymi i ideologicznymi. Widać z tego, że postać praktyki ekonomicznej zależy od nadbudowy i vice versa. Był to dla niego moment reprodukcji konstytuujący istotną rolę nadbudowy.
Sprzeczność i naddeterminacja.
Analiza rozumiana w kategoriach niezależnych poziomów i praktyk pomaga wyobrazić sobie, jak zorganizowane jest społeczeństwo, lecz także pozwala nam zrozumieć zmianę społeczną, a zatem dostarcza teorii historii. Althusser wyjaśnia reprodukcję stosunków produkcji przez odniesienie do przejawów praktyki politycznej i ideologicznej; odwrotnie, wyłanianie się nowych stosunków produkcji może być wyjaśnione porażką tychże mechanizmów. Teoria Marksa zdaje się postulować system, w którym nierównowaga dwóch części może prowadzić do równającego dostosowania na innych poziomach, lub - czasami - poważnej reorganizacji całości. Aby rozwinąć tę ideę Althusser opiera się na pojęciach sprzeczności i nie-sprzeczności, które, jak twierdzi, zostają wyjaśnione przez ich odniesienie do złożonej ustrukturowanej całości. Praktyki są sprzeczne, gdy ze sobą „zgrzytają” i nie-sprzeczne, gdy się nawzajem wspierają. Althusser opracowuje te pojęcia przez odniesienie do dokonanych przez Lenina analiz Rewolucji Rosyjskiej.
Na przykład Lenin - pomimo rozpowszechnionego w Europie na początku XX w. malkontenctwa -postulował, że to właśnie Rosja była krajem, w którym doszło do rewolucji, ponieważ występowały w niej wszystkie możliwe sprzeczności, jakie w tym czasie mogły pojawić się w jednym państwie. Była ona, według jego słów, „najsłabszym ogniwem w łańcuchu państw imperialistycznych”. Wyjaśnił rewolucję przez odniesienie do dwóch grup okoliczności: po pierwsze, istnienia w Rosji wyzysku na wielką skalę w miastach, okręgach górniczych, etc., rozbieżności między industrializacją miast i średniowiecznymi warunkami na wsi oraz do braku jedności wśród rządzącej klasy.; po drugie, polityki zagranicznej prowadzonej przez rewolucjonistów, takich jak wygnane przez Cara elity, które następnie stały się "wyrafinowanymi socjalistami".
Dla Althussera przykład ten popiera jego twierdzenie, że marksowskie wyjaśnienie przemiany społecznej jest bardziej złożone, niż ujmowanie jej jako wyniku pojedynczej sprzeczności między siłami a stosunkami produkcji. Różnice między wydarzeniami w Rosji i w Zachodniej Europie uwypuklają, że sprzeczność między siłami a stosunkami produkcji jest - być może - niezbędna, ale niewystarczająca by doprowadzić do rewolucji. Wyżej wymienione okoliczności, które wywołały rewolucję w Rosji, były różnorodne i nie mogą być postrzegane jako przejawy jednej wielkiej sprzeczności. Każda była sprzecznością w obrębie partykularnej całości społecznej na różnym poziomie strukturalnym praktyki społecznej. Z tego Althusser wyciąga wniosek, że marksowska koncepcja sprzeczności jest nie do oddzielenia od koncepcji ustrukturowanej całości społecznej. Aby podkreślić, że zmiany w strukturze społecznej odnoszą się do licznych sprzeczności, Althusser opisuje te zmiany jako „naddeterminowane” - korzystając z terminu zaczerpniętego od S. Freuda. Ta interpretacja pozwala nam wyjaśnić, jak wiele okoliczności może grać rolę w biegu wydarzeń i co więcej pozwala nam pojąć, że te stany rzeczy mogą się łączyć, aby wytworzyć nieoczekiwaną zmianę społeczną, lub „zerwanie”.
Jednakże Althusser nie zamierza mówić, że wszystkie wydarzenia, które powodują przemianę społeczną mają taki sam status przyczynowy, gdyż - zarazem - część złożonej całości, praktyka ekonomiczna jest, zgodnie z jego poglądem, „strukturą dominującą”: gra główną rolę w określaniu stosunków między pozostałymi sferami i ma na nie większy wpływ, niż one na nią. Najbardziej znaczącym aspektem społeczeństwa (aspekt religijny w formacjach feudalnych i ekonomiczny w kapitalistycznych) jest nazywany „instancją dominującą”, zaś on jest - z kolei - „w ostatniej instancji” określony przez ekonomię. Dla Althussera praktyka ekonomiczna społeczeństwa określa, który jego aspekt dominuje w społeczeństwie jako całości.
Althusserowskie rozumienie sprzeczności w kategoriach dialektyki – prawdopodobnie bardziej złożone i materialistyczne niż innych marksistów – jest próbą oczyszczenia marksizmu z wpływów/pozostałości dialektyki heglowskiej (idealistycznej) i stanowi istotny składnik jego ogólnego anty-humanistycznego stanowiska.
Ideologiczne aparaty państwa.
Ponieważ Althusser utrzymywał, że nasze pragnienia, wybory, zamiary, upodobania, sądy itd., są konsekwencją praktyk społecznych, uważał, że konieczne jest zrozumienie tego, jak społeczeństwo tworzy jednostki na swoje podobieństwo. Wewnątrz społeczeństw kapitalistycznych jednostka ludzka jest zasadniczo uznawana za podmiot obdarzony własnością bycia samoświadomym i ‘odpowiedzialnym’. Dla Althussera jednak, zdolność osoby do postrzegania siebie w ten sposób nie jest jej dana z przyrodzenia. Jest ona - raczej - nabyta wewnątrz struktury przyjętych praktyk społecznych, które narzucają jednostkom rolę (formę) podmiotu. Praktyki społeczne określają - zarazem - charakterystyczne cechy jednostki i zaszczepiają w niej ideę zakresu właściwości, które może posiadać oraz ograniczeń każdej jednostki. Althusser przekonuje, że wiele z naszych ról i działań jest nam wpajane przez praktykę społeczną: na przykład produkcja hutników jest częścią praktyki ekonomicznej, podczas gdy produkcja prawników jest częścią praktyki polityczno-prawnej. Jednakże, inne właściwości jednostki, takie jak jej przekonania dotyczące dobrego życie, czy jej metafizyczne przemyślenia natury jaźni nie dają się łatwo umieścić w tych kategoriach. Według poglądu Althussera nasze wartości, pragnienia i upodobania zostają nam wpojone przez praktykę ideologiczną, sferę, która posiada własność konstytuowania jednostek jako podmiotów. Praktyka ideologiczna zawiera w sobie asortyment instytucji nazwanych przez Althussera Ideologicznymi Aparatami Państwa (IAP); zawierają się w nich: rodzina, media, organizacje religijne i – co najważniejsze – system edukacyjny; jak również idee, które te propagują. Nie istnieje jednak pojedynczy IAP, który wytwarza w nas przekonanie, że jesteśmy samoświadomymi podmiotami. Czerpiemy to przekonanie w toku nauki, tego: czym jest bycie córką, uczniem, czarnym, hutnikiem, radnym i tak dalej.
Mimo że istnieje wiele jej instytucjonalnych form, funkcja i struktura ideologii jest niezmienna i stale obecna w historii; jak twierdzi Alhusser, „ideologia nie ma historii”. Wszystkie ideologie konstytuują podmiot, choćby nawet podmioty te mogły się od siebie różnić, zależnie od każdej poszczególnej ideologii. Althusser zilustrował to pamiętnym pojęciem „wołania” lub „interpelacji”. By to zilustrować, korzysta z przykładu jednostki idącej ulicą, słyszącej nagle krzyk policjanta: “Hej ty tam!”. Jednostka odpowiada odwracając się i tym prostym ruchem swego ciała przeobraża się w podmiot. Wołana jednostka rozpoznaje siebie jako wołany podmiot i wie, że ma odpowiedzieć. Choćby nawet w jej chodzeniu po ulicy nie było nic podejrzanego, rozpoznaje ona, że – w rzeczy samej – to ona jest tym, kto jest wołany. To rozpoznanie jest nie-rozpoznaniem (méconnaissance), gdyż działa ono retroaktywnie: materialna jednostka jest zawsze – już ideologicznym podmiotem nawet przed urodzeniem. „Przeobrażenie” jednostki w podmiot zawsze już się stało; Althusser przyznaje się tu do długu u Spinozy i jego teorii immanencji. Aby to naświetlić, Althusser proponuje przykład chrześcijańskiej ideologii religijnej. Ideologia uosobiona przez Głos Boga, poucza osobę co do tego, jakie jest jej miejsce w świecie i co musi robić, by być w zgodzie z Chrystusem. Z tego Althusser wyciąga wniosek, że warunkiem, aby osoba rozpoznała się jako chrześcijanin, jest bycie już przez nią podmiotem, to znaczy danie przez nią odpowiedzi na Boskie wezwanie - przez postępowanie według Jego zasad, zaręcza ona o sobie jako wolnym podmiocie, autorze czynu, za który bierze odpowiedzialność. Według Althussera tożsamość zdobywamy widząc siebie odbitych w ideologiach, to jest, przez bycie zsubiektywizowanym sobą stajemy się podmiotem.
Po powyższych rozważaniach, Althusser wysuwa dwie tezy o ideologii: I, “ Ideologia przedstawia urojony stosunek jednostek do ich realnych warunków bytowych”; II, „Ideologia istnieje materialnie”. Pierwsza teza przedstawia znajome marksistowskie twierdzenie, że ideologia posiada funkcję maskowania porządku wyzysku, na którym opierają się społeczeństwa klasowe.
Druga teza postuluje, że ideologia nie istnieje w formie “idei”, czy świadomych „przedstawień” w „umysłach jednostek. Na ideologię składają się - raczej - czyny i zachowania ciał kierowanych przez swoje ulokowanie wśród materialnych aparatów. 
Centralne - dla poglądu na jednostki jako odpowiedzialne podmioty - jest pojęcie objaśniającego powiązania pomiędzy przekonaniem i czynem, zgodnie, z którym:
"Każdy obdarzony „świadomością” „podmiot”, wierzący w „idee”, które owa „świadomość” w nim pobudza i akceptuje, winien „działać według swych idej”, a więc powinien wpisać w akty swej praktyki materialnej swoje własne idee wolnego podmiotu"
Dla Althussera jest to jeszcze jeden rezultat praktyki społecznej:
"Powiemy więc, skupiając się tylko na podmiocie (pewnej jednostce), że idee jego wiary istnieją materialnie, ponieważ owe idee są materialnymi czynnościami wpisanymi w materialną praktykę, regulowaną przez materialne rytuały, które same są określone przez materialny aparat ideologiczny, od którego zależą idee tego podmiotu (...) Idee jako takie znikły (jako istniejące idealnie, duchowo) w tym samym zakresie, w jakim okazało się, że ich istnienie było wpisane w akty praktyk regulowanych przez rytuały określane w ostatniej instancji przez aparat ideologiczny. Okazuje się więc, że podmiot działa o tyle, o ile jest wprawiany w ruch przez następujący system (wymieniony w porządku rzeczywistej determinacji): ideologia istniejąca w materialnym aparacie ideologicznym, narzuca materialne praktyki regulowane przez materialne rytuały, które to praktyki istnieją w materialnych aktach podmiotu działającego z całą świadomością według swego przekonania."
Te materialne rytuały mogą być porównane z pojęciem „habitus” Pierre'a Bourdieu. IAP mogą także antycypować „instytucje dyscyplinarne” Foucaulta, które są przykładem krytycznego przemyślenia teorii ideologii Althussera.
Althusser rozpoznawał także jak istotną rolę pełni to, co nazwał „Represyjnymi Aparatami Państwa”. W czasach, gdy pewne jednostki oraz grupy stanowią zagrożenie dla panującego porządku, państwo przywołuje Represyjne Aparaty Państwa. Najłagodniejszymi spośród RAP są systemy prawne oraz gmachy, gdzie przywołuje się publiczny - rzekomo - język umowy, aby władać jednostkowym i kolektywnym zachowaniem. Gdy zagrożenie dla dominującego porządku wzrasta, państwo zwraca się ku coraz bardziej fizycznym i surowym środkom: uwięzienie, siły policyjne a ostatecznie interwencja wojskowa, stosowane są przez klasy rządzące jako odpowiedź.

</doc>
<doc id="157252" url="https://pl.wikipedia.org/wiki?curid=157252" title="Nieszawa">
Nieszawa

Nieszawa (niem. "Nessau") – miasto w Polsce, położone w województwie kujawsko-pomorskim, w powiecie aleksandrowskim, na lewym brzegu Wisły w jej pradolinie, na krańcach Kujaw, w połowie drogi między Włocławkiem i Toruniem.
Nowa Nieszawa uzyskała lokację miejską w 1425 roku i ponownie w 1460 roku. W latach 1973–1976 miejscowość była siedzibą gminy wiejskiej Nieszawa. W latach 1975–1998 miasto administracyjnie należało do województwa włocławskiego. Wcześniej była miastem królewskim Korony Królestwa Polskiego.
Nieszawa jest gminą miejską i zarazem najmniejszą pod względem ludności gminą województwa kujawsko-pomorskiego.
Struktura powierzchni.
Według danych z roku 2007 Nieszawa ma obszar 9,77 km², w tym:
Miasto stanowi 2,07% powierzchni powiatu.
Demografia.
Struktura demograficzna mieszkańców miasta Nieszawa wg danych z 31 grudnia 2010
Historia.
Pierwsza wzmianka o Nieszawie pochodzi z 1230 r., kiedy Konrad I mazowiecki podarował gród nieszawski braciom krzyżackim. Oni to, zapewne na bazie istniejącego wcześniej grodu drewniano-ziemnego, wznieśli na lewym brzegu Wisły warowny zamek (rozebrany w 1424) w miejscu, które dziś nazywa się Mała Nieszawka i jest położone kilka kilometrów na zachód od Torunia. Gród ten stanowił siedzibę najbardziej na południe wysuniętej komturii Państwa Zakonnego. W 1410 został zajęty przez Władysława Jagiełłę. Tutaj podpisano rozejm po wojnie 1410, który w lutym 1411 parafowano w Toruniu jako pokój toruński. Ostatecznie w 1424, po pokoju mełneńskim, Nieszawa na rozkaz króla została zrównana z ziemią.
Rok później Jagiełło rozpoczął budowę Zamku Dybowskiego na lewym brzegu Wisły, naprzeciw Torunia, w miejscu jego dzisiejszej dzielnicy Podgórz. Nowo lokowane miasto, które otaczało tenże zamek, nazwano Nieszawą (znajdowało się 2 kilometry na wschód od lokalizacji pierwszej Nieszawy). Zasłynęło ono z tzw. przywilejów nieszawskich, nadanych szlachcie przez Kazimierza Jagiellończyka. Tak położona Nieszawa była przeciwwagą dla krzyżacko-niemieckiego Torunia, a przede wszystkim zagrożeniem dla korzyści płynących z handlu na skrzyżowaniu szlaków wodnych i lądowych. Toteż mieszczanie toruńscy już w 1430 przy pomocy załogi zamku krzyżackiego zniszczyli Nieszawę. Osada podniosła się ze zniszczeń po powrocie do Korony i zaczęła względnie dobrze prosperować. Niedługo jednak, w lutym 1454, mieszczanie toruńscy wystąpili na czele Związku Pruskiego przeciw Krzyżakom, zdobyli toruński zamek krzyżacki, rozpoczynając tym samym wojnę trzynastoletnią. Jednocześnie postawili ultimatum królowi polskiemu, żądając przywilejów handlowych oraz zniszczenia Nieszawy w zamian za oddanie Torunia pod lenno króla polskiego.
Ostatecznie Nieszawę przeniesiono w 1460 ok. 30 km w górę Wisły do miejsca gdzie się znajduje obecnie. Jednak prawdopodobnie część mieszkańców nie opuściła zdegradowanej do rangi wsi osady, zwanej odtąd Starą Nieszawą, na bazie której powstał w 1555 roku Podgórz. Tak więc Nieszawa w ciągu nieco ponad 200 lat zmieniła swe położenie dwa razy, przesuwając się blisko 40 km w górę Wisły. Nowe położenie miasta okazało się korzystne, w ciągu XV i XVI w. nastąpił rozwój Nieszawy jako ośrodka handlu zbożem, któremu kres położyły najazdy szwedzkie w drugiej połowie XVII w. W 1793 miasto znalazło się w granicach zaboru pruskiego, od 1807 do 1815 w Księstwie Warszawskim, następnie w Królestwie Polskim (zabór rosyjski).
Nieszawa została wyzwolona spod okupacji niemieckiej 21/22 stycznia 1945 r. Pozostałe na miejscu osoby pochodzenia niemieckiego uwięziono w budynku byłej komory celnej. W nocy z 8 na 9 kwietnia 1945 r. ok. 15 osób spośród zatrzymanych zostało zabitych. Sprawcami mordu byli miejscowi milicjanci oraz funkcjonariusze Powiatowego Urzędu Bezpieczeństwa Publicznego z Aleksandrowa Kujawskiego. Wśród ofiar byli cywile: mężczyźni, kobiety i dzieci.
W 2016 r. w budynku, ofiarowanym przez państwo Jolantę i Tadeusza Tomal z Ciechocinka, rozpoczął działalność Środowiskowy Dom Samopomocy "Szymonówka" dla osób niepełnosprawnych, będący filią Fundacji im. Brata Alberta. Nazwa powstała na cześć tragicznie zmarłego syna ofiarodawców.
Architektura.
Układ urbanistyczny i rozwój przestrzenny.
Miasto na obecnym miejscu zostało lokowane w 1460 r., z tego czasu pochodzi zrąb obecnego układu urbanistycznego z prostokątnym, wydłużonym rynkiem (ob. pl. Kazimierza Jagiellończyka). Plan był regulowany w latach 1822-1850 według projektu geometry Stanisława Zawiszy, i z tego czasu pochodzi większość zabudowy miejskiej. Przy południowej pierzei rynku, na narożu z ul. 3 Maja usytuowany jest klasycystyczny ratusz. Wzdłuż północnej i południowej pierzei rynku przebiegają trakty, wychodzące z każdego naroża jedną ulicą (z naroży południowych ulice Sienkiewicza i Piekarska, z północnych ul. Mickiewicza). Kolejny trakt, przebiegający przez rynek, równolegle do jego osi, a prostopadle do poprzednio wymienionych, tworzą ulice 3 Maja i Noakowskiego. W północnej części miasta, w kwartale ograniczonym ulicami Noakowskiego, Krzywdów i Bieńków oraz skarpą wiślaną, położony jest gotycki kościół parafialny pw. św. Jadwigi. Po przeciwnej stronie miasta ulokowano barokowy zespół klasztorny pofranciszkański z kościołem Podwyższenia Krzyża św. oraz, w stronę Wisły od niego, zespół dawnego folwarku klasztoru franciszkanów z komorą celną.
Filmowa Nieszawa.
Nieszawa była miejscem kręcenia zdjęć do filmów fabularnych takich jak:
Znani mieszkańcy.
Nieszawa była przez pewien czas miejscem zamieszkania Ferdynanda Ossendowskiego, honorowego obywatel miasta, w willi nazywanej „Ossendówką”.
Sąsiednie gminy.
Bobrowniki, Czernikowo, Raciążek, Waganiec

</doc>
<doc id="157253" url="https://pl.wikipedia.org/wiki?curid=157253" title="Psychedelic trance">
Psychedelic trance

Psychedelic trance (częściej "psytrance") – podgatunek muzyki trance, powstały we wczesnych latach 90.
Historia.
Psychedelic trance wywodzi się z muzyki elektronicznej lat osiemdziesiątych następnie rozwijanej przez wiele wpływów oraz orientalnej muzyki goa pochodzącej z indyjskiej prowincji położonej nad Morzem Arabskim. W prowincji Goa organizowano masowe imprezy plażowe. 
Dzięki masowemu napływowi turystów na plaże Goa muzyka przeniosła się do innych krajów a także ewoluowała, zahaczając o wpływy etniczne (indyjskie dzwonki, bongosy, mantry itp.). Można rozróżnić wiele nurtów psychedelic trance charakterystycznych dla rejonów ich powstania. W Anglii trance jest bardziej melodyjny, a aranżacje muzyczne skomplikowane (Hallucinogen – "LSD", Man With No Name – "Teleport"). W Izraelu z kolei trance jest prostszy, ale bardziej eksperymentalny (Astral Projection – "People Can Fly", "Mahadeva", MFG – "When We Dream").
Charakterystyka.
Muzyka charakteryzuje się najczęściej jednostajnym bitem granym 4x4 (choć artyści nie odbiegają od wlepiania łamanych bitów – tzw. breaktrance), przeplatanym acidowymi riffami, często generowanymi na automatach Rolanda (między innymi TB-303), co nadaje muzyce kwaśne, tłuste i agresywne brzmienie. Muzyka obfituje w przeplatające się dźwięki pozornie niemające ze sobą powiązań, a stanowiące jedną całość. Producenci używają mnóstwa efektów echa, przesteru oraz chorus. co nadaje muzyce przestrzenny wydźwięk.
Przedstawiciele.
Najbardziej znani twórcy tej muzyki: Astral Projection, Juno Reactor, Total Eclipse, Hallucinogen, Infected Mushroom, X-Dream, Prana, Koxbox, 1200 Micrograms, GMS, Talamasca, Shpongle, Space Tribe.
Imprezy, kultura.
Imprezy psychodeliczne organizowane są w klubach bądź pod gołym niebem (ang. "open air"). Na terenie Polski odbywa się wiele cyklicznych imprez plenerowych (np. festiwal Moondalla organizowany w okolicach Trójmiasta). Oprócz muzyki ważnym elementem imprez są dekoracje składające się z wielu elementów: fluorescencyjnych malowideł, konstrukcji UV, wymyślnie splecionych nici, komputerowych projekcji wideo. 
Psychedelic trance osiągnął sporą popularność w Wielkiej Brytanii, Niemczech i innych krajach Europy. Jest bardzo popularny w Izraelu między innymi dlatego, że sprzyja temu sytuacja polityczna i jego antystresowe działanie wśród pewnej części armii (utwory Astral Projection były słuchane w izraelskich czołgach!). Popularność psytrance nie przemija, choć sama muzyka mocno ewoluowała i podzieliła się na kilka nurtów. Liczącymi się grupami w Polsce związanymi z organizacją imprez są takie kolektywy jak: Toga Dansverg Projekt, AOV, Ashoka, Hallabanaha, Mystic Art, Jagodziani, Fantazja, Digital Disorder, Medulla Oblongata, Rave on Trans, Leśna Szajka, Pulsar Tranceformation, Numen Music, Stropharia Cubebsis Community Uridium, Synapsy, Equinox.Tribe (equinox.wro), Be Psychedelic, Psycho Infinity, Deepersense, Egodrop, Jebno Kolektyw, Morfogeneza i Powrót do źródła.
Psychedelic trance a goa trance.
Obecnie termin "psychedelic trance" zmienił nieco swoje znaczenie. Kiedy w roku 1995 zaczęły powstawać nowe utwory o głębszym brzmieniu, bardziej wyciągniętych liniach basowych, pływających liniach melodycznych lub wręcz pseudomelodycznych, zbudowanych w oparciu o efekty, sample, czy bardziej złożone dźwięki syntetyczne, przestano używać terminu goa trance. Typowymi utworami psychedelic są: The Infinity Project – Mindboggler, Deviant – Dawn On Epsilon. To, po czym można poznać goa, to gęste, acidowe linie basowe, melodyka zbudowana w oparciu o natywną ornamentykę indyjską i izraelską. Za przykład mogą posłużyć utwory: Sheyba – Ganesh, Astral Projection – Kabalah. Można powiedzieć, że goa trance posiada bardziej orientalne instrumentarium, a psychedelic trance bardziej czerpie z technologii komputerowej.
Należy podkreślić, że szczególny wpływ na ewolucję brzmienia całego gatunku miała ewolucja instrumentarium, sprzętu studyjnego oraz nowe techniki realizacji dźwięku.
Można ogólnie przyjąć, że psytrance skupia pod sobą takie nurty jak: goa, fullon, progressive, minimal, dark, tech.
Podgatunki wywodzące się z psychedelic trance.
Nowe możliwości i eksperymenty muzyczne doprowadziły do wyodrębnienia się nowych podgatunków psychedelic trance. Główne zasady muzyczne są zachowane, a niżej wymienione podgatunki służą słuchaczom do orientacji co dominuje u danego wykonawcy. Tak więc można wyodrębnić:

</doc>
<doc id="157257" url="https://pl.wikipedia.org/wiki?curid=157257" title="Painkiller">
Painkiller



</doc>
<doc id="157258" url="https://pl.wikipedia.org/wiki?curid=157258" title="Zwinisława Wsiewołodowna">
Zwinisława Wsiewołodowna

Zwinisława Wsiewołodowna, także Zwinisława Wszewołodówna (zm. między 1155 a 1160) – księżniczka kijowska z dynastii Rurykowiczów, córka księcia kijowskiego Wsiewołoda II Olegowicza.
Życiorys.
W 1142 poślubiła Bolesława I Wysokiego, najstarszego syna Władysława II Wygnańca, ówczesnego polskiego księcia senioralnego. Wzmiankę o zawarciu tego małżeństwa zawiera "Latopis hipacki" pod rokiem 1141 i 1142. Zdaniem części badaczy w 1141 doszło do układu małżeńskiego, zaś właściwe zaślubiny rok później. Z małżeństwa Zwinisławy i Bolesława pochodziło dwoje dzieci:
Data zgonu Zwinisławy nie jest znana. Zmarła z całą pewnością po 1155, najprawdopodobniej po 30 maja 1159, gdyż dopiero od tego czasu Schulpforte stała się miejscem pochówku członków śląskiej linii Piastów. Zgodnie z jednym ze źródeł Zwinisława została pochowania właśnie w tamtejszym klasztorze cystersów. Brak wzmianek o zgonie księżnej w polskich źródłach świadczy, że zmarła ona przed powrotem męża do Polski, a więc przed 1163.

</doc>
<doc id="157259" url="https://pl.wikipedia.org/wiki?curid=157259" title="Make or buy">
Make or buy

Make or buy (MOB) ("wykonaj lub kup") – rodzaj problemu ze sfery zarządzania na poziomie strategicznym, polegającego na rozpatrywaniu korzyści i kosztów alternatywnych możliwości: korzystania z dostępnego potencjału danego przedsiębiorstwa lub zlecania zadań produkcyjnych i usług podwykonawcom czy przedsiębiorstwom typu 3rdPL.

</doc>
<doc id="157263" url="https://pl.wikipedia.org/wiki?curid=157263" title="Pozytywizm prawniczy">
Pozytywizm prawniczy

Pozytywizm prawniczy – nurt w XIX i XX-wiecznej filozofii prawa, przeciwstawiany prawu natury. Jego najsłynniejszymi przedstawicielami byli: John Austin, Rudolf von Ihering, Georg Jellinek, Herbert Hart.
Pozytywizm prawniczy w połączeniu z marksizmem stał się podstawą "urzędowej teorii prawa", która była dominującą doktryną prawną w krajach komunistycznych.
Założenia.
Do podstawowych założeń pozytywizmu należą następujące:
Termin „pozytywizm prawniczy” może występować w prawoznawstwie (iurisprudencia) w dwóch podstawowych znaczeniach:
Jednakże kierunek prawniczy w ujęciu drugiego znaczenia nigdy nie ukształtował się w postaci jednolitej doktryny. Rozwinął się raczej w dwóch wersjach:
Główne nurty pozytywizmu prawniczego.
Pozytywizm prawniczy według Johna Austina.
Austin reprezentował teorię, która niekiedy nazywana była pierwotnym pozytywizmem prawniczym. Według niej prawo pozytywne jest rozkazem pochodzącym od suwerena i „obliguje generalnie do działania lub powstrzymania się od całej klasy zachowań”, a społeczeństwo jest temu suwerenowi podporządkowane. Gwarancją wykonywania tego prawa jest sankcja, która jest w teorii pozytywistycznej elementem koniecznym prawa. Ta odmiana pozytywizmu bezwzględnie wykluczała jakikolwiek związek pomiędzy prawem stanowionym a normami moralnymi.
Pozytywizm prawniczy według Herberta Harta.
W odróżnieniu od Austina, Herbert Hart stał na stanowisku o wiele mniej rygorystycznym jeżeli chodzi o rozdział norm moralnych i prawa stanowionego, zwanym niekiedy wyrafinowanym pozytywizmem prawniczym. Swoje twierdzenia przedstawił w pracy The Concept of Law. Uważał, że z racji faktu, że suweren kontaktuje się ze swymi poddanymi za pomocą języka wynika, że prawo nie jest tylko nakazem wymuszonym przez sankcję. Gdyby tak było, to posłuszeństwo obywateli wobec prawa nie różniło by się od posłuszeństwa wobec bandyty, który grozi komuś rewolwerem przystawionym do głowy (paradoks bandyty). Aby zatem obywatel zrozumiał i szanował regułę prawną, musi zająć wobec niej postawę „krytyczno-refleksyjną” patrząc na nią z „wewnętrznego punktu widzenia” i dopiero wtedy uznać ją.
Hart sformułował również teorię „minimum prawa natury” podnosząc, że pomimo że prawo nie musi koniecznie odwoływać się do norm moralności czy sprawiedliwości, to musi jednak zawierać w sobie pewne podstawowe zasady wynikające z norm moralnych, takie jak np. równość czy normy chroniące ofiary przestępstw.
Prawo a moralność.
Pozytywiści uznawali, że zespół norm moralnych jest systemem normatywnym, który jest odrębny od prawa pozytywnego. Przejawem tego stanowiska jest twierdzenie, że obowiązywanie norm prawnych jest niezależne od tego, czy realizują one jakieś wartości moralne, bądź czy są zgodne z jakimiś normami moralnymi, czy też nie. Ten pogląd dotyczący obowiązywania prawa i niezależności obowiązywania norm prawnych od norm moralnych nazywany jest niezależnością walidacyjną prawa. Przyjęcie poglądu pozytywistycznego prowadzi do uznania, że prawo powinno być moralnie słuszne, ale może też być moralnie odrażające. Ocena moralna prawa nie ma wpływu na jego obowiązywanie. W pozytywistycznych koncepcjach prawa nie neguje się istnienia prawnych związków pomiędzy prawem a moralnością, nie ma natomiast związków walidacyjnych – jest pewna niezależność walidacyjna. Dla pozytywistów moralna ocena prawa nie jest zadaniem nauk prawa. Prawoznawstwo według pozytywistów może formułować jedynie twierdzenia o zgodności lub niezgodności norm prawnych z ocenami moralnymi. Nauki prawne winny być wolne od wartościowania.
Krytyka.
Do krytyków pozytywizmu prawniczego zaliczają się Ronald Dworkin oraz Gustav Radbruch, który uważał go za jeden z filarów, które umożliwiły stworzenie totalitarnych przepisów prawa narodowego socjalizmu.

</doc>
<doc id="157265" url="https://pl.wikipedia.org/wiki?curid=157265" title="Jacek Andrzej Rossakiewicz">
Jacek Andrzej Rossakiewicz

Jacek Andrzej Rossakiewicz (ur. 16 października 1956 w Warszawie, zm. 24 września 2016) – polski malarz, teoretyk sztuki, filozof, projektant wnętrz, publicysta i niezależny analityk systemów monetarnych.
Życiorys.
Studiował na Wydziale Psychologii Uniwersytetu Warszawskiego. Od 1980 zajmował się malarstwem olejnym, a od 1985 teorią sztuki. Debiutował wystawą indywidualną w 1983 w Galerii Promocyjnej na Rynku Starego Miasta w Warszawie, gdzie pokazał swoje pierwsze obrazy inspirowane teorią czystej formy Stanisława Ignacego Witkiewicza. Pierwsze wystąpienie teoretyczne miało miejsce podczas trzeciej wystawy indywidualnej w „Galerii 102” w Warszawie w 1985. W jego obrazach pojawiają się społeczne i polityczne treści związane z krytyką sytuacji polskiej po stanie wojennym. W kolejnych artykułach publikowanych w katalogach wystaw wprowadza pojęcia: sztuka jako wolność (1985), malarstwo idei (1987), sztuka odwieczna (1989). Od 1989 Jacek Rossakiewicz tworzył cykle obrazów ewangelicznych: "Pasja Dunkierska" – włączona do zbiorów Muzeum Sztuki Współczesnej w Dunkierce – oraz "Pasja według Świętego Jana", która wystawiana była na wielu wystawach indywidualnych w Warszawie, w Wołominie w Kaplicy Parafii Matki Boskiej Częstochowskiej, w Sali Rycerskiej i Sali Renesansowej na Zamku Korzkiew koło Krakowa i w Centrum Konferencyjnym WP w Warszawie.
"Pasję według Świętego Jana" stanowi piętnaście obrazów olejnych, opowiadających historię Jezusa Chrystusa od Ostatniej Wieczerzy do Zmartwychwstania włącznie. Jacek Rossakiewicz nazywa je "malarstwem polimorficznym", w którym każda przedstawiona treść implikuje własne rozwiązania formalne.
W 2003 ukazała się "Demokracja finansowa" – książka Jacka Rossakiewicza na temat związków pomiędzy duchowością a pieniądzem. Od 2014 wykładał metaekonomię i zasady monetyzacji gospodarki na studiach podyplomowych w Warszawskiej Szkole Zarządzania. Szkole Wyższej.
Wystawiał swoje obrazy w galeriach w Warszawie (Galeria Zachęta), Krakowie (Galeria Zderzak), Gdańsku, Koszalinie i Pile (BWA), oraz w Herning (Dania), Valparaiso (Chile), Barcelonie, San Gabriele, Ille sur Tet, Hazebrouck, Kerkdagen. Stała ekspozycja m.in. jego obrazów – kolekcja Gilbera Delaine znajduje się w Muzeum Sztuki Współczesnej w Dunkierce – od 2005 w Centrum Współczesnej Sztuki Sakralnej w Lille (Francja).
Był członkiem zarządu Klubu Inteligencji Polskiej. Zasiadał w radzie krajowej powołanej w 2015 partii Jedność Narodu. Zmarł 24 września 2016. 4 października został pochowany na cmentarzu Powązkowskim w Warszawie (kwatera 153-3-12).

</doc>
<doc id="157267" url="https://pl.wikipedia.org/wiki?curid=157267" title="Juan Boscan Almogaver">
Juan Boscan Almogaver



</doc>
<doc id="157270" url="https://pl.wikipedia.org/wiki?curid=157270" title="Herbert Hart">
Herbert Hart

Herbert Lionel Adolphus Hart (ur. 18 lipca 1907 w Harrogate, zm. 19 grudnia 1992 w Oksfordzie) – angielski filozof analityczny, przedstawiciel oksfordzkiej szkoły języka potocznego, jeden z najwybitniejszych przedstawicieli analitycznej teorii prawa i pozytywizmu prawniczego.
Życiorys.
Pochodził z żydowskiej rodziny, której tradycje sięgały XV wieku. Jego rodzicami byli Simeon Hart i Rose Samson. Nauki pobierał w Chenteltham oraz w Bradford Grammar School, a następnie w New College w Oksfordzie, gdzie studiował filozofię, historię starożytną oraz prawo prywatne. W latach (1932-1940) pracował jako adwokat z prawem występowania przed Londyńskim Sądem Najwyższym. W czasie II wojny światowej służył w wywiadzie MI5. Po jej zakończeniu został wykładowcą akademickim w New College, gdzie prowadził zajęcia z filozofii. W 1952 roku otrzymał tytuł profesora jurysprudencji i rozpoczął pracę w University College, gdzie wykładał do 1973 roku. Następnie, do czasu przejścia na emeryturę w 1978 roku, był przełożonym w Brasenose College. Jako visiting professor prowadził zajęcia także w Uniwersytecie Harvarda (1956-1957) oraz w Uniwersytecie Kalifornijskim(1961-1962). Za swój wkład w rozwój filozofii prawa otrzymał 12 tytułów doktora honoris causa uniwersytetów z całego świata.
Najważniejsza praca Harta to "The Concept of Law" (Pojęcie prawa). Jego teoria prezentuje postawę kompromisu między analityczną jurysprudencją Johna Austina, najważniejszymi tezami pozytywizmu i prawem natury. Kluczem do zrozumienia pojęcia prawa ma być analiza pojęć ogólnych; zamiast budowania konkretnych definicji, należy analizować funkcjonowanie pojęć prawnych w języku. Według Harta na pojęcie prawa składają się reguły dwojakiego typu: pierwotne i wtórne.
Reguły pierwotne.
Są to reguły nakładające obowiązki bezpośrednio na członków społeczności. Szereg przyczyn sprawia, że ujmowanie systemu prawa jako zbioru wyłącznie tego typu reguł jest niewystarczające:
Wady te sprawiają, że w systemie prawnym obok reguł pierwotnych muszą także funkcjonować reguły wtórne.
Reguły wtórne.
Hart określa je jako "pasożytnicze" wobec pierwotnych, bo same w sobie nic nie znaczą. Mają charakter proceduralny, wskazują sposoby posługiwania się regułami pierwotnymi, pozwalają na usunięcie ich wad.
Istnieją trzy rodzaje reguł wtórnych:
Najważniejszą spośród reguł wtórnych jest reguła uznania, pozwalająca na określenie, które z reguł należą do systemu prawnego, a które znajdują się poza nim.
Wolność sędziego.
Hart uważał, że system prawa składa się tylko z reguł (obu rodzajów) i nic poza nimi nie należy do istoty prawa. Tylko na nie powoływać się może sędzia w procesie rozstrzygania. Mimo tego, sędzia nie jest całkowicie związany regułami; według Harta sędzia, orzekając, jest wolny, co wiąże się z faktem, że dana sprawa może mieć więcej niż jedno prawidłowe rozstrzygnięcie.
Paradoks bandyty.
W swojej krytyce pierwotnego pozytywizmu prawniczego, reprezentowanego m.in. przez Johna Austina, Hart przytaczał tzw. Paradoks bandyty, argumentując, że przymus wynikający z prawa jest czymś zasadniczo innym od przymusu ze strony bandyty grożącego pistoletem i żądającego pieniędzy. Pokazał różnice między posłuchem wymuszonym groźbą użycia siły a specyficznym przeżyciem towarzyszącym ludzkiemu przekonaniu o istnieniu obowiązku prawnego.
Prawo natury.
Tak jak inni pozytywiści, Hart uznaje rozdział prawa i moralności. Nadaje mu jednak złagodzoną formę twierdząc, że w prawie musi istnieć pewne minimum moralności ("minimum treści prawa natury"). Teoretycznie prawo może mieć dowolną treść, ale powinno uwzględniać pewne właściwości człowieka i świata, który go otacza.
Dzieła.
Na język polski przetłumaczono:

</doc>
<doc id="157275" url="https://pl.wikipedia.org/wiki?curid=157275" title="Oś obrotu">
Oś obrotu

Oś obrotu – prosta w przestrzeni określająca kierunek obrotu danego ciała. Wyznacza ona układ odniesienia, względem którego wyznacza się moment bezwładności ciała. Prędkość kątowa jest zawsze równoległa do osi obrotu.
Stała oś obrotu.
Oś obrotu jest stała, gdy ciało obraca się stabilnie, co fizycznie wyraża się przez równoległość wektorów prędkości kątowej i momentu pędu. Oś obrotu jest stabilna tylko wtedy, gdy jest ona osią symetrii ciała, lub jest to ciało płaskie, a oś przechodzi pod kątem prostym przez środek symetrii.
Chwilowa oś obrotu.
Chwilowa oś obrotu występuje, gdy wektor prędkości kątowej nie jest równoległy do wektora momentu pędu ciała. Efekt taki można zaobserwować np. w zjawisku nutacji.

</doc>
<doc id="157278" url="https://pl.wikipedia.org/wiki?curid=157278" title="Windows Longhorn">
Windows Longhorn



</doc>
<doc id="157281" url="https://pl.wikipedia.org/wiki?curid=157281" title="Cypr Północny">
Cypr Północny

Cypr Północny (tur. Kuzey Kıbrıs), oficjalnie Turecka Republika Cypru Północnego (tur. Kuzey Kıbrıs Türk Cumhuriyeti) – państwo częściowo uznawane na arenie międzynarodowej, zajmujące północną część azjatyckiej wyspy Cypr zamieszkiwaną przez ludność pochodzenia tureckiego. Republika obejmuje ok. 25% ludności i 36% terytorium wyspy.
Ustrój polityczny.
Cypr Północny posiada własny rząd, parlament, konstytucję i hymn ("İstiklâl Marşi").
Cypr Północny administracyjnie został podzielony na 6 dystryktów, jednak z punktu widzenia Republiki Cypryjskiej jego tereny wciąż wchodzą w skład jednostek administracyjnych Cypru.
Uznanie międzynarodowe.
Jedynym państwem oficjalnie uznającym na arenie międzynarodowej Cypr Północny jest Turcja. Organizacja Narodów Zjednoczonych uznaje to terytorium za "obszar Cypru pod turecką okupacją". W 2004 Cypr Północny został formalnym członkiem Organizacji Współpracy Islamskiej. W tym samym roku Zgromadzenie Parlamentarne Rady Europy nadało Turkom cypryjskim status obserwatora. Nachiczewańska Republika Autonomiczna wydała rezolucję uznającą niepodległość Cypru Północnego, czego jednak nie uczynił sam Azerbejdżan. W październiku 2012 Cypr Północny został obserwatorem Organizacji Współpracy Gospodarczej.
Unia Europejska konsekwentnie odmawia uznania Cypru Północnego i nazywa teren republiki "obszarem Republiki Cypru pod turecką okupacją".
Demografia.
Zgodnie z wynikami spisu powszechnego z 2006 roku, przeprowadzonego przez władze Cypru Północnego, 120 007 obywateli Cypru Północnego (tj. 67,41%) posiadało obydwoje rodziców urodzonych na Cyprze oraz 12 628 (7,09%) jednego rodzica urodzonego na Cyprze, natomiast 42 572 obywateli Cypru Północnego (23,91%) posiada obydwoje rodziców urodzonych w Turcji. Ponadto według danych tego spisu 133 937 mieszkańców Cypru Północnego (50,5%) miało wyłącznie obywatelstwo Cypru Północnego, 42 795 mieszkańców (16,1%) miało, poza obywatelstwem Cypru Północnego, również inne obywatelstwo, w tym 33 870 (12,8%) tureckie, natomiast 77 731 mieszkańców (29,3%) miało wyłącznie tureckie obywatelstwo.
Siły zbrojne.
Siły zbrojne Tureckiej Republiki Cypru Północnego to Dowództwo Sił Bezpieczeństwa, które składa się z 8000 żołnierzy. Armia ta jest słabo uzbrojona i silnie uzależniona od Turcji, z której to czerpie większość swojego korpusu oficerskiego. Głównym zadaniem tych jednostek jest ochrona zielonej linii oraz utrzymanie bezpieczeństwa wewnętrznego.
Ponadto, na terenie Cypru Północnego, stacjonują również jednostki regularnych tureckich sił zbrojnych.
Transport.
Z Turcji z portów Alanya i Tasucu pływają promy przewoźnika "Akgünler" do portu Girne (Kirenia) na północnym wybrzeżu Cypru.
Port lotniczy Ercan – międzynarodowy port lotniczy położony 18 km na południowy wschód od Nikozji jest głównym portem lotniczym Cypru Północnego. Ze względu na położenie na tureckiej części wyspy, lotnisko jest obsługiwane wyłącznie przez tureckie linie takie jak Turkish Airlines, Onur Air czy Pegasus Airlines.

</doc>
<doc id="157289" url="https://pl.wikipedia.org/wiki?curid=157289" title="Kąsaczowate">
Kąsaczowate

Kąsaczowate (Characidae), kąsacze, dawniej characynowate (Characinidae) – najliczniejsza w gatunki rodzina ryb kąsaczokształtnych (Characiformes). Nie mają większego znaczenia gospodarczego. Wiele z nich – w tym bystrzyki, zwinniki, błyszczyki, neony i barwieńce – spotykanych jest w akwarystyce.
Zasięg występowania.
Miejscem ich naturalnego występowania jest Ameryka – od Teksasu i Meksyku przez Amerykę Środkową po Amerykę Południową. Dawniej zaliczano do nich gatunki afrykańskie obecnie wydzielane do rodziny alestesowatych (Alestiidae). Kąsaczowate występują w strefie tropikalnej i subtropikalnej. Jak wszystkie kąsaczokształtne, zasiedlają wyłącznie wody słodkie.
Opis.
Wyróżniają się obecnością płetwy tłuszczowej i uzębionymi szczękami. Do kąsaczowatych należą w większości ryby małe. Przystosowały się do życia w różnych środowiskach. Występują formy roślinożerne, drapieżne i wszystkożerne. Z reguły zamieszkują środkową i górną warstwę wody. Często łączą się w stada. Są to zwykle ryby żwawe i zwinne. W ubarwieniu wielu gatunków występują jaskrawe znaki służące utrzymaniu kontaktu. Kąsaczowate są rybami jajorodnymi rozsiewającymi ikrę na roślinnym podłożu. Jedynie w podrodzinie Stevardiinae następuje specyficzna forma zapłodnienia przypominająca zapłodnienie wewnętrzne.
Klasyfikacja.
Rodzaje zaliczane do tej rodziny:
"Acanthocharax" — "Acestrocephalus" — "Acinocheirodon" — "Acrobrycon" — "Amazonspinther" — "Aphyocharacidium" — "Aphyocharax" — "Aphyocheirodon" — "Aphyodite" — "Argopleura" — "Astyanacinus" — "Astyanax" — "Atopomesus" — "Attonitus" — "Aulixidens" — "Axelrodia" — "Bario" — "Boehlkea" — "Brachychalcinus" — "Bramocharax" — "Brittanichthys" — "Bryconacidnus" — "Bryconadenos" — "Bryconamericus" — "Bryconamericus" — "Bryconella" — "Bryconexodon" — "Caiapobrycon" — "Carlana" — "Ceratobranchia" — "Charax" — "Cheirodon" — "Cheirodontops" — "Chrysobrycon" — "Compsura" — "Coptobrycon" — "Corynopoma" — "Creagrutus" — "Ctenobrycon" — "Cyanocharax" — "Cyanogaster" — "Cynopotamus" — "Dectobrycon" — "Deuterodon" — "Diapoma" — "Ectrepopterus" — "Exodon" — "Galeocharax" — "Genycharax" — "Gephyrocharax" — "Glandulocauda" — "Grundulus" — "Gymnocharacinus" — "Gymnocorymbus" — "Gymnotichthys" — "Hasemania" — "Hemibrycon" — "Hemigrammus" — "Heterocheirodon" — "Hollandichthys" — "Hyphessobrycon" — "Hypobrycon" — "Hysteronotus" — "Inpaichthys" — "Iotabrycon" — "Jupiaba" — "Knodus" — "Kolpotocheirodon" — "Landonia" — "Lepidocharax" — "Leptagoniates" — "Leptobrycon" — "Lophiobrycon" — "Macropsobrycon" — "Markiana" — "Megalamphodus" — "Microgenys" — "Microschemobrycon" — "Mimagoniates" — "Mixobrycon" — "Moenkhausia" — "Monotocheirodon" — "Myxiops" — "Nanocheirodon" — "Nantis" — "Nematobrycon" — "Nematocharax" — "Odontostilbe" — "Odontostoechus" — "Oligobrycon" — "Oligosarcus" — "Orthospinus" — "Othonocheirodus" — "Oxybrycon" — "Paracheirodon" — "Paragoniates" — "Parapristella" — "Parastremma" — "Parecbasis" — "Petitella" — "Phallobrycon" — "Phenacobrycon" — "Phenacogaster" — "Phenagoniates" — "Piabarchus" — "Piabina" — "Planaltina" — "Poptella" — "Priocharax" — "Prionobrama" — "Pristella" — "Probolodus" — "Prodontocharax" — "Psellogrammus" — "Pseudochalceus" — "Pseudocheirodon" — "Pseudocorynopoma" — "Pterobrycon" — "Ptychocharax" — "Rachoviscus" — "Rhinobrycon" — "Rhinopetitia" — "Rhoadsia" — "Roeboexodon" — "Roeboides" — "Saccoderma" — "Schultzites" — "Scissor" — "Scopaeocharax" — "Serrabrycon" — "Serrapinnus" — "Spintherobolus" — "Stethaprion" — "Stichonodon" — "Stygichthys" — "Tetragonopterus" — "Thayeria" — "Thrissobrycon" — "Trochilocharax" — "Tucanoichthys" — "Tyttobrycon" — "Tyttocharax" — "Xenagoniates" — "Xenurobrycon"

</doc>
<doc id="157292" url="https://pl.wikipedia.org/wiki?curid=157292" title="Aktuariusz">
Aktuariusz

Aktuariusz – profesjonalista z dziedziny obliczania ryzyka oraz wartości bieżącej projektów finansowych, w szczególności długoterminowych lub obarczonych ryzykiem. Tradycyjnie profesja aktuariusza związana jest z branżą ubezpieczeń, reasekuracji oraz planów emerytalnych (w Polsce: wycena rezerw na świadczenia pracownicze).
Aktuariusz w towarzystwie ubezpieczeniowym.
Aktuariusz w zakładzie ubezpieczeń (towarzystwie ubezpieczeniowym) odpowiada za wycenę zobowiązań wobec klientów oraz konstrukcję produktów tak, by oczekiwany poziom rezerw oraz strumień przyszłych przepływów pieniężnych zabezpieczył pokrycie tych zobowiązań. Głównymi obszarami aktywności zawodowej aktuariusza są:
Certyfikacja w Polsce.
W Polsce, aby zostać wpisanym do rejestru aktuariuszy, wymagane są (prócz złożenia z pozytywnym wynikiem egzaminów aktuarialnych przy Komisji Nadzoru Finansowego): wykształcenie wyższe, poświadczenie niekaralności w zakresie przestępstw przeciwko wiarygodności dokumentów i obrotowi gospodarczemu (wyciąg z KRK) oraz udokumentowany roczny staż zawodowy pod kierunkiem aktuariusza.
Egzaminy aktuarialne odbywają się co najmniej 2 razy w roku kalendarzowym i przeprowadzane są w formie dziewięciu testów:
Rozwiązywanie każdej części testu trwa w zależności od bloku od 60 do 120 minut. Zakres tematyczny i szczegóły dotyczące sposobu przeprowadzania egzaminu określone zostały rozporządzeniem Ministra Rozwoju i Finansów z dnia 9 grudnia 2016 r. w sprawie egzaminu aktuarialnego ().
Według stanu na 7 marca 2018 w Polsce jest zarejestrowanych 393 aktuariuszy.
W praktyce aktuariusz powinien także posiadać wiedzę z zakresu:
Regulacje prawne dotyczące zawodu aktuariusza.
Polska.
Każdy zakład ubezpieczeń, zgodnie z ustawą z dnia 11 września 2015 r. o działalności ubezpieczeniowej i reasekuracyjnej () ma obowiązek powołania aktuariusza. W przypadku ubezpieczeń na życie (tzw. Dział I) aktuariusz jest odpowiedzialny za kalkulację rezerw techniczno-ubezpieczeniowych, zaś w przypadku ubezpieczeń majątkowych i osobowych (Dział II), konieczna jest jego opinia zamieszczona w sprawozdaniu rocznym.
W polskim systemie prawnym nie istnieją żadne inne przepisy, które regulowałyby działalność aktuariuszy poza rynkiem ubezpieczeń.
Unia Europejska.
Krajowe stowarzyszenia aktuariuszy państw-członków Unii Europejskiej (oraz Islandii, Norwegii i Szwajcarii) współpracują ze sobą w ramach organizacji zwanej "Groupe Consultatif Actuariel Européen". Groupe Consultatif zajmuje się między innymi realizowaniem w odniesieniu do aktuariuszy postanowień Dyrektywy UE nr 89/48/EEC (zmienionej Dyrektywą nr 2001/19/EC) o wzajemnej uznawalności uprawnień zawodowych. W praktyce wygląda to tak, iż aktuariusz uprawniony do wykonywania zawodu w jednym z krajów Unii Europejskiej (a także w: Islandii, Norwegii i Szwajcarii), może nabyć pełne uprawnienia zawodowe w innym z ww. krajów pod warunkiem:
Krajowe stowarzyszenia aktuarialne same określają dokładne reguły postępowania w zakresie wszystkich powyższych punktów.

</doc>
<doc id="157294" url="https://pl.wikipedia.org/wiki?curid=157294" title="Międzynarodowa Katolicka Konferencja Skautingu Żeńskiego">
Międzynarodowa Katolicka Konferencja Skautingu Żeńskiego

Międzynarodowa Katolicka Konferencja Skautingu Żeńskiego (ICCG, ang. "International Catholic Conference of Guiding") – forum wymiany doświadczeń i dyskusji nad kierunkami rozwoju i doskonalenia programu organizacji skautowych, których członkiniami są katoliczki. Do ICCG należą organizacje będące członkami Światowego Stowarzyszenia Przewodniczek i Skautek (WAGGGS, ang. World Association of Girl Guides and Girl Scouts).
W Polsce członkiem ICCG jest Związek Harcerstwa Polskiego (od 2000).

</doc>
<doc id="157295" url="https://pl.wikipedia.org/wiki?curid=157295" title="CVD">
CVD



</doc>
<doc id="157296" url="https://pl.wikipedia.org/wiki?curid=157296" title="Mikrometr (przyrząd)">
Mikrometr (przyrząd)

Mikrometr (zwany także mikromierzem, dla odróżnienia od mikrometra, jako jednostki miary długości) - przyrząd pomiarowy służący do mierzenia wymiarów geometrycznych przedmiotów z materiałów twardych (np. stal, sztywne tworzywa sztuczne) z rozdzielczością rzędu 0,01 mm (z interpolacją "na oko" do 1 μm) lub 0,001 mm (mechaniczny lub cyfrowy).
Historia.
"Mikrometr" został wynaleziony przez Włocha naturalizowanego w Polsce Tytusa Liwiusza Burattiniego w XVII wieku (choć równolegle wynalazek "mikrometru" przypisuje się Anglikowi Williamowi Gascoigne jako ulepszenie suwmiarki Verniera).
Mikrometr kabłąkowy z płaskimi powierzchniami pomiarowymi został opracowany przez Jeana Laurenta Palmera w 1848 r., a jego produkcję seryjną rozpoczęła w 1867 r. brytyjska firma BROWN &amp; SHARPE. Zasadniczą częścią mikrometru jest precyzyjnie wykonana śruba mikrometryczna o skoku 0,5 mm (rzadziej 1 lub 2 mm) i zakresie 25 mm (czasem 50 mm). Według PN dopuszczalny błąd wykonania pary gwintowej (tzn śruby wraz z nakrętką) nie przekracza 4 μm/25 mm co limituje osiąganą niepewność pomiaru przyrządów mikrometrycznych.
Typy mikrometrów.
Do podstawowych typów przyrządów mikrometrycznych należą:
Budowa i działanie.
Działanie mikrometru opiera się na użyciu śruby mikrometrycznej oraz noniusza (oprócz głównego może też być drugi, dodatkowy, gdy przyrząd mierzy co do 0,001 mm albo modele calowe 0,0001"). Śruba mikrometryczna to bardzo precyzyjnie wykonana śruba o skoku gwintu 0,5 lub 1 mm połączona z bębnem mikrometru, na obwodzie którego wygrawerowano podziałkę (noniusz). Z bębnem mikrometru połączone jest sprzęgłem zapadkowym (lub ciernym) pokrętło zapewniające odpowiedni, stały docisk szczęk (na fotografii to mniejsze pokrętło, ale występują modele, gdzie jest odwrotnie). Nieodpowiedni docisk powoduje znaczne niedokładności pomiaru. Istniały też mikromierze bez sprzęgła, gdzie operator musiał mierzyć "na wyczucie".
Szczęki mikrometru to:
Najczęściej stosowane są przyrządy mierzące z dokładnością nieco mniejszą tj. do 0,01 mm. Poniższy opis dotyczy przyrządów pokazanych na fotografiach. Przy skoku gwintu śruby 0,5 mm, dla rozsunięcia szczęk na odległość 1 mm, pokrętło musi wykonać dwa pełne obroty. Skala pozioma (podstawowa) składa się z linii poziomej rozdzielającej dwie podziałki milimetrowe. Nad linią jest umieszczona jedna podziałka milimetrowa, pod linią druga identyczna, ale przesunięta o 0,5 mm w stosunku do górnej. Na obwodzie bębna znajduje się skala noniusza z podziałką od 0 do 49. W stanie kiedy szczęki mikrometru przylegają do siebie, krawędź bębna pokrywa się z zerową kreską podziałki, natomiast zerowa kreska noniusza pokrywa się z poziomą linią rozdzielającą podziałki milimetrowe na skali podstawowej. Odczyt w tym położeniu wynosi więc 0,0. Podczas pomiaru należy mierzony przedmiot umieścić między szczękami, lekko dokręcić bęben i ostatecznie dokręcić przy użyciu pokrętła, aż do momentu kiedy słychać przeskakiwanie zapadki sprzęgła. Na poziomej skali odczytuje się wymiar z dokładnością do 0,5 mm. Miejsce odczytu wskazuje krawędź bębna. Punkt podziałki noniusza (od 0 do 49), który pokrywa się z poziomą linią na podziałce podstawowej daje odczyt dodatkowy. Pełny odczyt daje suma obydwu odczytów.
Niektóre mikrometry zawierają też dodatkowe pokrętło lub śrubę dociskową do blokowania nastawy mikrometru.
Przy wzorcowaniu przyrządów mikrometrycznych wyznacza się następujące parametry (w zależności od przyrządu):
W średnicówkach mikrometrycznych dwupunktowych i trójpunktowych jedynymi wyznaczanymi parametrami są: nacisk pomiarowy minimalny i maksymalny oraz błędy wskazań.

</doc>
<doc id="157297" url="https://pl.wikipedia.org/wiki?curid=157297" title="Międzynarodowa Katolicka Konferencja Skautingu">
Międzynarodowa Katolicka Konferencja Skautingu

Międzynarodowa Katolicka Konferencja Skautingu (ICCS, ang. "International Catholic Conference of Scouting") – forum wymiany doświadczeń i dyskusji nad kierunkami rozwoju i doskonalenia programu organizacji skautowych, których członkami są katolicy. Do ICCS należą organizacje będące członkami Światowej Organizacji Ruchu Skautowego (WOSM, ang. "World Organization of the Scout Movement").
W Polsce członkiem ICCS jest Związek Harcerstwa Polskiego.

</doc>
<doc id="157298" url="https://pl.wikipedia.org/wiki?curid=157298" title="Mikrometr">
Mikrometr

Mikrometr (symbol: μm) – podwielokrotność metra, podstawowej jednostki długości w układzie SI. Jest to jedna milionowa metra, czy inaczej, jedna tysięczna milimetra. Jeden mikrometr równa się zatem 10−6 m. W notacji naukowej, zwłaszcza anglosaskiej, zapisuje się go niekiedy jako 1 E-6 m, co oznacza 0,000001 × 1 m.
Spotyka się czasami zapis um oznaczający właśnie jednostkę µm zapisaną w sposób przybliżony, bez użycia alfabetu greckiego. Dawniej tę jednostkę nazywano mikronem od greckiego słowa "mikrón" (drobiazg). Nadal używa się czasem tej nazwy oraz oznacza ją jednoliterowym symbolem µ. Nazwa "mikron" oraz symbol "µ" były oficjalnymi w latach 1879–1967.
1000 μm = 1 mm

</doc>
<doc id="157300" url="https://pl.wikipedia.org/wiki?curid=157300" title="Jacek Rossakiewicz">
Jacek Rossakiewicz



</doc>
<doc id="157301" url="https://pl.wikipedia.org/wiki?curid=157301" title="Paweł Strzelecki">
Paweł Strzelecki



</doc>
<doc id="157302" url="https://pl.wikipedia.org/wiki?curid=157302" title="Kiler">
Kiler

Kiler – polska komedia kryminalna w reżyserii Juliusza Machulskiego z 1997 roku na podstawie scenariusza Piotra Wereśniaka, wyprodukowana przez Studio Filmowe „Zebra”. 
Bohaterem filmu jest tytułowy taksówkarz Jerzy Kiler (Cezary Pazura), który zostaje wrobiony w morderstwo gangstera i próbuje bezskutecznie udowodnić swoją niewinność. Film odniósł wielki sukces komercyjny (obejrzało go około 2 miliony widzów).
Opis fabuły.
Policjanci odnajdują zwłoki gangstera Andrzeja G. ps. „Gilotyna”. Zamieszaniu wokół miejsca zbrodni przygląda się taksówkarz z Warszawy Jerzy Kiler (Cezary Pazura). Następnego ranka budzą go strzały z policyjnej broni, a on sam zostaje wyciągnięty z mieszkania przez policyjnych antyterrorystów. Podczas przesłuchania dowiaduje się tego, że w należącej do niego taksówce znaleziono broń (karabin snajperski), a jego samego uznano za płatnego zabójcę o pseudonimie „Kiler”, którego nikt nigdy nie widział. Nie potrafiąc oczyścić się z zarzutów, Jurek trafia do więzienia. Jako zabójca jest szanowany wśród współwięźniów, stara się więc nie dać po sobie poznać tego, że nie jest prawdziwym zabójcą. Przypadkowo przyczynia się do śmierci jednego z więźniów, „Uszata” (Władysław Komar), który prześladuje innych współwięźniów. Tym bardziej rośnie autorytet Kilera, co utwierdza wszystkich w przekonaniu co do tego, że jest prawdziwym zabójcą. Podczas transportu w tajemnicze miejsce odosobnienia zostaje odbity przez ludzi (Paweł Wawrzecki i Mirosław Zbrojewicz) jednego ze „swoich” zleceniodawców, Stefana „Siary” Siarzewskiego (Janusz Rewiński). Bohater nie ma wyboru i nadal musi udawać płatnego mordercę. W krótkim czasie otrzymuje kilka zleceń zabójstwa, a jedną z jego ofiar ma być Ewa Szańska (Małgorzata Kożuchowska), dziennikarka, którą poznał w więzieniu. Jurek Kiler nie ma zamiaru jej zabijać, spotyka się z nią i wyjawia jej, że nie jest mordercą. „Siara” nie upiera się przy zleceniu zabójstwa Ewy, jednak bardzo zależy mu na zabiciu Ferdynanda Lipskiego (Jan Englert) i odebraniu mu połówki banknotu (2 tysiące kolumbijskich peso), który jest kartą przetargową w transakcji olbrzymią ilością gotówki od pana Waldka (Paweł Nowisz) na cargo na Okęciu. Jerzy Kiler udaje się do Ferdynanda Lipskiego, ale to jeszcze bardziej pogarsza sprawę, bo ten zleca mu zabicie „Siary”. Jerzy musi przekonać „Siarę” co do tego, że zabił Ferdynanda Lipskiego, a Ferdynanda Lipskiego co do tego, że zabił „Siarę”.
Wraz z Ewą oraz „Kudłatym” (Sławomir Sulej), byłym współwięźniem, Kiler nagrywa krótki materiał filmowy, który do złudzenia przypomina reportaż z serwisu informacyjnego. Jerzy potajemnie wkłada kasetę do magnetowidu i odtwarza „Siarze” nagranie pod pozorem prawdziwego reportażu z miejsca zbrodni. „Siara” bez trudu wierzy w zabójstwo Ferdynanda Lipskiego i domaga się połówki banknotu, którą posiada Ferdynand. Kiler mówi „Siarze” o tym, że ową połówkę będzie miał jutro. Następnego dnia usypia „Siarę”, a kolega Ewy, Stanisław (Maciej Figurski) charakteryzuje Stefana w taki sposób, by wyglądał jak po strzale w głowę. Jurek Kiler przywozi „ciało” do Ferdynanda Lipskiego, który wręcza mu połówkę banknotu. Kiler odwozi „Siarę” z powrotem, a gdy ten się budzi, pokazuje mu połówkę banknotu. Następnie zarówno „Siara”, jak i Ferdynand Lipski zlecają Jerzemu Kilerowi odebranie transportu pieniędzy na cargo na Okęciu. Na miejscu „Siara” spotyka Ferdynanda Lipskiego, po czym dochodzi między nimi do bójki, obaj też zostają aresztowani przez komisarza Rybę (Jerzy Stuhr). Gdy Jerzy Kiler i Ewa jadą po pieniądze, zatrzymuje ich prawdziwy płatny morderca Kiler (Sławomir Orzechowski), który dotychczas się nie ujawniał. Bardzo szybko zostaje on jednak aresztowany. Jerzy Kiler z Ewą odbierają pieniądze i nie wiedzą, co dalej z nimi zrobić. Na koniec filmu pojawia się informacja, że Jerzy Kiler przekazał pieniądze na polską kinematografię, czego później żałował.
Produkcja.
Pomysł na film "Kiler" wyszedł od Piotra Wereśniaka, który przyszedł ze scenariuszem do siedziby Studia Filmowego „Zebra”. Opowieść o Jerzym Kilerze zaintrygowała kierującego „Zebrą” Juliusza Machulskiego, który wspólnie z Ryszardem Zatorskim napisał dialogi. Kierownictwem produkcji zajął się Jan Kaczmarski. Jak twierdził Machulski:
Ten film jest moim powrotem do komedii, gatunku, w którym czuję się naj­lepiej. W przeciwieństwie do mojego poprzedniego obrazu "Girl Guide", który z założenia był niechlujny i grunge’owy, Kiler będzie filmem klasycznie opo­wiedzianym, z profesjonalnymi aktorami.
Machulski tłumaczył, że scenariusz Wereśniaka spodobał mu się ze względu na „możliwość zmierzenia się z polskim filmo­wym twardzielem, który rozpanoszył się w naszych ostatnich produkcjach i któ­ry śmieszył mnie do łez”. Stąd też w filmie pojawia się ikoniczna scena przed lustrem, w której Kiler w wykonaniu Cezarego Pazury parodiował kolejno Bruce’a Willisa ze "Szklanej pułapki" (1988) Johna McTiernana, Ro­berta De Niro z "Taksówkarza" (1976) Martina Scorsese, Bogusława Lindę z "Psów" (1992) Władysława Pasikowskiego i Jeana Reno z "Leona zawodowca" (1994) Luca Bessona; tym bardziej, że sam Pazura nie był wówczas kojarzony z gangsterskim "emploi".
Okres zdjęciowy filmu miał miejsce wiosną 1997 roku i trwał zaledwie 31 dni.
Ścieżka dźwiękowa.
Muzykę do filmu wykonał zespół Elektryczne Gitary pod przywództwem Jakuba Sienkiewicza. Płyta zawierająca ścieżkę dźwiękową do "Kilera" okazała się przebojem. Zwłaszcza tytułowy singel „Kiler” zdobył rozgłos. W 2016 roku sam Sienkiewicz wykorzystał go do celów politycznych, wykonując utwór w zmienionej wersji skierowanej przeciwko rządom Prawa i Sprawiedliwości.
Odbiór i znaczenie.
Początkowo producenci filmu szacowali, że do kin na premierę "Kilera" przybędzie 500-700 tysięcy widzów. Jak się jednak okazało, łączna liczba widzów "Kilera", którzy zjawili się w kinach, wyniosła około 2 192 000 osób. Filmoznawca Mateusz Katner w 2020 roku tłumaczył, że "Kiler" jest satyrą na siermiężną polską rzeczywistość. Przede wszystkim przedmiotem ataku Machulskiego stali się nuworysze, tacy jak gangster Siarzewski, który „używa srebrnej zastawy do jedzenia białej kiełbasy, koniak pije z butelki, a w jego wypowiedziach jest pełno błędów gramatycznych i leksykalnych”. Również senator Lipski, pozornie związany z kulturą wysoką (jego obecności na ekranie towarzyszy muzyka Vivaldiego), jest w gruncie rzeczy osobą wulgarną. Przede wszystkim Katner odczytywał "Kilera" jako „satyrę na media, które w nowym systemie nakierowane są na szukanie sensacji i z łatwością potrafią manipulować”. Zdaniem Michała Piepiórki "Kiler" pozwalał widowni przezwyciężyć strach przed przestępczością panoszącą się w Polsce po transformacji ustrojowej. O ile Piepiórka uznawał "Kilera" za film, który położył kres nurtowi bandyckiemu w polskiej kinematografii, o tyle Katner doszukiwał się w "Kilerze" zaczynu nowego nurtu: komedii bandyckiej. Jej przedstawicielami miałyby być także filmy "Chłopaki nie płaczą" (2000), "Poranek kojota" (2001), "E=mc²" (2002) Olafa Lubaszenki, "Ciało" (2003) Tomasza Koneckiego i Andrzeja Saramonowicza oraz "Czas surferów" (2005) Jacka Gąsiorowskiego.
Sukces filmu spowodował, że już w 1998 roku Machulski nakręcił jego sequel pod tytułem "Kiler-ów 2-óch". Studia Hollywood Pictures oraz 20th Century Fox rywalizowały o prawa do stworzenia amerykańskiej adaptacji "Kilera". Amerykański remake miał nakręcić Barry Sonnenfeld, lecz ostatecznie projekt porzucono. W 2018 roku "Kiler" został poddany rekonstrukcji cyfrowej i udostępniony na platformie 35mm.online.

</doc>
<doc id="157306" url="https://pl.wikipedia.org/wiki?curid=157306" title="Międzynarodowe Porozumienie Skautów Prawosławnych „DESMOS”">
Międzynarodowe Porozumienie Skautów Prawosławnych „DESMOS”

Międzynarodowe Porozumienie Skautów Prawosławnych „DESMOS” (ang. "International Link of Orthodox Christian Scouts „DESMOS”") – platforma współpracy narodowych organizacji skautowych, które w swoich szeregach skupiają skautów wyznania prawosławnego. Powstało w 1996 w Oslo. W Polsce członkiem „DESMOS” jest Związek Harcerstwa Polskiego (członek założyciel porozumienia).
Cele.
Celem porozumienia jest:

</doc>
<doc id="157308" url="https://pl.wikipedia.org/wiki?curid=157308" title="Manuel Azana y Diaz">
Manuel Azana y Diaz



</doc>
<doc id="157309" url="https://pl.wikipedia.org/wiki?curid=157309" title="Płucotchawki">
Płucotchawki

Płucotchawki, płuca książkowe, worki płucne, płuca blaszkowate — narząd oddechowy występujący u wielu pajęczaków i u niektórych owadów. Płucotchawki pajęczaków znajdują się na odwłoku (u postaci dojrzałych – na jego brzusznej stronie), w liczbie od 1 do 4 par. Są to grzebykowate, spłaszczone rozgałęzienia pni tchawkowych, omywane przez hemolimfę transportującą gazy oddechowe. 
Worki płucne są filogenetycznie starsze niż tchawki. Na podstawie rozwoju embrionalnego można wnioskować, że są to przekształcone odnóża wodnych przodków pajęczaków, które w procesie ewolucji przyrosły krawędziami do brzusznej powierzchni ciała. W rezultacie ich powierzchnie oddechowe (płatki płucne) znalazły się w zamkniętej przestrzeni. Wewnątrz płatków płucnych znajdują się zatoki krwionośne, a zlepianiu się poszczególnych płatków płucnych zapobiegają kosmki chitynowe. 
Pojedyncza płucotchawka składa się z komory, do której prowadzi przetchlinka. Wewnątrz komory znajdują się równolegle położone silnie unaczynione płytki. Powietrze przechodząc między płytkami, oddaje hemolimfie tlen, a z niej do powietrza dostaje się dwutlenek węgla. 
Wśród krajowych pajęczaków płucotchawki występują tylko u pająków, równocześnie z tchawkami. U pozostałych występujących w Polsce pajęczaków (kosarze, zaleszczotki i roztocze) występują tylko tchawki.
U skorpionów występują cztery pary worków płucnych (płucotchawek).

</doc>
<doc id="157311" url="https://pl.wikipedia.org/wiki?curid=157311" title="Characidae">
Characidae



</doc>
<doc id="157312" url="https://pl.wikipedia.org/wiki?curid=157312" title="Mac">
Mac



</doc>
<doc id="157313" url="https://pl.wikipedia.org/wiki?curid=157313" title="Bunt na Bounty">
Bunt na Bounty



</doc>
<doc id="157321" url="https://pl.wikipedia.org/wiki?curid=157321" title="Tyskie Browary Książęce">
Tyskie Browary Książęce

Tyskie Browary Książęce – przedsiębiorstwo produkcyjne w branży piwowarskiej znajdujące się w Tychach. Jest obecnie częścią koncernu Kompania Piwowarska SA. Produkuje piwo marki Tyskie, Lech (na południową Polskę), Dębowe Mocne, Żubr oraz piwo Książęce. Do roku 2011 browar warzył również piwo Pilsner Urquell.
Obecnie produkcją piwa zajmuje się Browar Książęcy (stara część), a obsługą logistyki zajmuje się nowa część. Obie części Browaru Książęcego należą do tej firmy. W starej części browaru pozostała rozlewnia do kegów, natomiast puszki oraz butelki napełniane są w nowej części.
Przez browar przebiega dawna ulica Mikołowska (obecnie znajduje się ona na terenie browaru). Na początku XX wieku, każdy przejeżdżający przez browar był częstowany piwem. Po wybudowaniu nowej części, browar znów jest rozdzielony ulicą, jednak tradycja częstowania piwem nie jest kultywowana.
Dawniej piwo warzono również w Browarze Obywatelskim, położonym w okolicach dworca kolejowego, ale wiele lat temu zaprzestano produkcji w tym miejscu. Na terenie Browaru Książęcego znajdowała się gorzelnia (trunki z niej towarzyszyły otwarciu wieży Eiffela). Dawniej browary zajmowały się także produkcją beczek dębowych, na terenie browaru były mieszkania pracownicze. Obecnie produkcja skoncentrowana jest wyłącznie na piwie.
Piwo produkowane jest za pomocą fermentacji dolnej. Woda do produkcji piwa czerpana jest ze źródła „Gronie” (od którego pochodzi nazwa piwa Tyskie Gronie) znajdującego się na zboczu Górki Mikołowskiej.
Tyskie Browary Książęce są udostępnione dla zwiedzających. Należy wcześniej umówić się na wycieczkę kończącą się degustacją. Wycieczka obejmuje zwiedzanie muzeum i/lub zwiedzanie browaru. W browarze znajduje się najstarsza warzelnia czynna do dzisiaj. Jej wystrój zachował się w stanie praktycznie nie zmienionym od 1905 roku.

</doc>
<doc id="157325" url="https://pl.wikipedia.org/wiki?curid=157325" title="Bunt na Bounty (film 1935)">
Bunt na Bounty (film 1935)

Bunt na Bounty (oryg. "Mutiny on the Bounty") – amerykański film fabularny z 1935 roku w reżyserii Franka Lloyda, na podstawie książki Charlesa Nordhoofa i Jamesa Normana Halla.
Fabuła.
Historia buntu na angielskim statku "HMS Bounty", który miał miejsce w roku 1789. Marynarze nie mogąc dłużej znieść ciężkiego losu, który zgotował im sadystyczny kapitan Bligh, buntują się przeciw niemu.

</doc>
<doc id="157327" url="https://pl.wikipedia.org/wiki?curid=157327" title="Cyprinodontiformes">
Cyprinodontiformes



</doc>
<doc id="157329" url="https://pl.wikipedia.org/wiki?curid=157329" title="Poeciliidae">
Poeciliidae



</doc>
<doc id="157332" url="https://pl.wikipedia.org/wiki?curid=157332" title="Tyskie">
Tyskie

Tyskie – marka piw produkowanych przez Kompanię Piwowarską, której właścicielem od 31 marca 2017 roku jest japońska Asahi Group. Historia marki sięga 1629 roku chociaż nie jest tożsame z początkiem browarnictwa na tych terenach. Do 1999 roku, czyli do czasu powstania "Kompanii Piwowarskiej" produkowane wyłącznie przez Tyskie Browary Książęce.
Tyskie dzisiaj.
W 2013 roku Tyskie było najczęściej kupowaną marką piwną w Polsce. Tyskie plasuje się na pierwszej pozycji w liście najpopularniejszych piw w Polsce – w 2007 roku jego wybór deklarowało 36% osób pijących piwo.
Produkcja i cechy charakterystyczne.
Woda wykorzystywana do produkcji czerpana jest ze studni głębinowych, odległych nawet 8 km od browaru. Część studni zlokalizowana jest na pagórkach znajdujących się koło Mikołowa. Tam też znajduje się źródło Gronie, od którego pochodzi nazwa jednej z odmian piwa. Woda do browaru spływa rurociągami, grawitacyjnie.
Tyskie Gronie – to piwo typu lager. Charakteryzuje się jasno złotym kolorem, niską goryczką i obecnością owocowych nut zapachowych.Piwo jasne, pełne – zawiera 5,2% alkoholu.
Tyskie Klasyczne – zostało wprowadzone na rynek w 2012 roku. Klasyczne tworzone jest w oparciu o XVI–wieczną zasadę czystości piwa, która mówi, że napój ten musi być warzony tylko i wyłącznie z trzech składników: słodu jęczmiennego, chmielu i wody. Piwo to ma bardziej słodowy smak i łagodniejszą goryczkę niż wariant Gronie. Charakteryzuje się także nieco ciemniejszą barwą i słodszym aromatem, wynikającym ze słodowego charakteru. Tyskie Klasyczne jest mniej nagazowane od Tyskie Gronie. Piwo jasne pełne, zawiera 5% alkoholu.
Tyskie z Tanka – piwo dostępne w lokalach gastronomicznych. Piwo z Tanka charakteryzuje maksymalnie skrócony system dystrybucji oraz innowacyjny system przechowywania i rozlewania. Świeże piwo wyprodukowane w browarze przelewane jest do samochodu –cysterny, który transportuje je jeszcze tego samego dnia bezpośrednio do pubów. Tam piwo przetłaczane jest do stalowych pojemników – tanków, z których jest rozlewane. Wewnątrz tanków, z których dostarczone z browaru piwo przechowywane jest w specjalnym siedmiowarstwowym worku, który zapewnia jakość i odpowiada za niezmienny smak przechowywanego w nim trunku. Tłoczone do środka tanka sprężone powietrze powoduje kurczenie się plastikowego worka i wypychanie piwa poprzez instalację do kranu, z którego nalewa się piwo. Przez cały ten czas piwo nie ma kontaktu z tlenem ani dwutlenkiem węgla, dzięki czemu zachowuje swoje właściwości, jest mniej nagazowane niż tradycyjne i ma nieco łagodniejszy smak. Piwo jasne pełne, niepasteryzowane, zawiera 5,2% alkoholu, data przydatności do spożycia: 14 dni.
Początki piwowarstwa w Tyskich Browarach Książęcych.
Piwo produkowane jest w Tychach nieprzerwanie od 400 lat. Tradycyjnie już za datę powstania Tyskich Browarów Książęcych przyjmuje się rok 1629, z tego roku pochodzi bowiem pierwszy oficjalny spis majątku browaru. Najnowsze publikacje podają jednak że Tyskie jest, co najmniej, 16 lat starsze, co potwierdza dokument – roczna księga dochodów, która pochodzi z 1613 roku. Na początku działalności, w XVII wieku, browar wytwarzał trzy gatunki piwa: wysyłkowe, drożdżowe i stołowe. Pierwsze było piwem jasnym, warzonym na słodzie pszenicznym lub mieszanym pół na pół ze słodem jęczmiennym, bądź piwem ciemnym, opartym na słodzie jęczmiennym z domieszką żytniego. Jedynie piwo wysyłkowe było trunkiem w dobrym gatunku, przeznaczonym na sprzedaż, pozostałe dwa były to piwa deputatowe, które wypijali głównie piwowarzy i ich rodziny. Na początku XIX wieku produkowano już tylko dwa napoje: piwo bawarskie oraz piwo zwyczajne, oba fermentacji górnej. Bawarskie, ze słodu o klasycznym składzie, było brązowej nasyconej barwy, słodkie, kaloryczne i słabo chmielone, zaś piwo zwyczajne – ciemne, niskoekstraktowe i słabe, wyłącznie do natychmiastowego spożycia. Po rozbudowie browaru w 2. poł. XIX wieku i wprowadzeniu fermentacji dolnej, zaczęto produkować piwa: marcowe, tyskie lager, zwyczajne, porter i, stosunkowo krótko, piwo bawarskie. Dwa pierwsze były piwami jasnymi i sprzedawano je pod marką Piwo Książęce. W okresie międzywojennym popularnymi markami z Tychów były: Książęco Tysko Pilzneńskie, Książęco Tyski Eksport, Książęco Tyskie Piwo Pełne oraz Porter. Piwa te zawierały od 12–14% ekstraktu, a zawartość alkoholu wahała się od 2,5–4,5%.
Odznaczenia.
Tyskie zostało wielokrotnie uhonorowane najbardziej prestiżowymi nagrodami branży piwnej na całym świecie.

</doc>
<doc id="157333" url="https://pl.wikipedia.org/wiki?curid=157333" title="Bunt na Bounty (film 1962)">
Bunt na Bounty (film 1962)

Bunt na Bounty (ang. "Mutiny on the Bounty") – amerykański film fabularny z 1962 roku w reżyserii Lewisa Milestone’a. Scenariusz filmu powstał na podstawie książki Charlesa Nordhoffa i Jamesa Normana Halla.
Powstały w kolorze, powojenny remake słynnego filmu pod tym samym tytułem z 1935 roku. Film nie zdobył żadnego Oscara, choć był nominowany do tej nagrody w siedmiu kategoriach.
Budżet filmu wynosił 19 milionów dolarów; z wyświetlania w USA osiągnął wpływy 13,7 mln dolarów (szósty najbardziej dochodowy film w tym roku), a w Europie 9,8 mln dolarów.
Na potrzeby filmu zbudowano w 1960 roku powiększoną replikę tytułowego żaglowca HMS Bounty. Statek grał później także w innych filmach oraz służył jako jednostka pokazowa (zatonął 29 października 2012 roku na skutek Huraganu Sandy).
Ekipa.
Reżyseria: Lewis Milestone
Obsada.
i inni.
Realizacja.
Zdjęcia: Robert Surtees
Scenariusz: Charles Lederer
Muzyka: Bronisław Kaper

</doc>
<doc id="157335" url="https://pl.wikipedia.org/wiki?curid=157335" title="Outsider">
Outsider

Outsider (z – „na zewnątrz”), wyobcowany – człowiek pozostający na uboczu społeczeństwa, nieangażujący się bezpośrednio w bieżące sprawy. Termin ten został rozpowszechniony przez Colina Wilsona dzięki głośnej powieści wydanej w 1956 r. "Outsider", gdzie zawarł kilka typów osobowości opisujących outsidera. Outsiderami nazywano hippisów. 
Takie zachowanie może być w pełni świadomym działaniem człowieka obojętnego wobec norm, zwyczajów, praw lub mody aktualnie panujących w społeczeństwie. Outsider jest samotnikiem, dla którego głównym celem jest identyfikacja własnych przeżyć oraz zrozumienie swojego charakteru, poszukujący doświadczeń mających zapewnić mu wiedzę na temat własnego istnienia. Poszukujący wolności duchowej nie określa wprost własnej tożsamości, lecz próbuje ją poznać. Człowiek z mianem outsidera cierpi na poczucie wyobcowania oraz nierzeczywistości, ponieważ nie potrafi zidentyfikować się z żadną grupą w swoim środowisku, które uważa za bezmyślnie skonstruowane oraz powtarzalne.

</doc>
<doc id="157343" url="https://pl.wikipedia.org/wiki?curid=157343" title="Rebec">
Rebec

Rebec (inne nazwy: rebeb, rabe, rubeba, erbeb, rubella) – instrument smyczkowy pochodzenia arabskiego lub bizantyjskiego, o owalnym pudle rezonansowym w kształcie gruszki, posiadający trzy struny. Zazwyczaj grano na nim przy pomocy spłaszczonego łuku, podobnego do współczesnego smyczka. Od tego instrumentu wywodzi się hiszpańska mandola.

</doc>
<doc id="157346" url="https://pl.wikipedia.org/wiki?curid=157346" title="1962 w filmie">
1962 w filmie



</doc>
<doc id="157358" url="https://pl.wikipedia.org/wiki?curid=157358" title="Gęśle">
Gęśle

Gęśle (nazwa spokrewniona ze staropolskim "gędźba": muzyka; również gęśla lub gęśl) – stary, prymitywny, ludowy instrument smyczkowy, którego kształt i strój zmieniał się zależnie od epoki i terenu. Znane w krajach słowiańskich, bałkańskich i na Bliskim Wschodzie. Dźwięki wydobywa się przez szarpanie lub częściej przez pociąganie strun prymitywnym smyczkiem. Do dziś bywają używane (m.in. na Podhalu) występujący w trzech rodzajach:

</doc>
<doc id="157361" url="https://pl.wikipedia.org/wiki?curid=157361" title="Bezpartyjność">
Bezpartyjność

Bezpartyjność – brak przynależności do jakiejkolwiek partii politycznej.
Sformułowanie to znalazło się również w nazwach dwóch polskich formacji politycznych:
Bezpartyjność w latach Polskiej Rzeczypospolitej Ludowej.
Kategoria „bezpartyjny” była powszechnie używanym wyróżnikiem oznaczającym tych wszystkich, którzy nie należeli, w domyśle, do rządzącej Polskiej Zjednoczonej Partii Robotniczej (PZPR). Informacja „partyjny” czy „bezpartyjny” była obowiązkową częścią życiorysów składanych przy staraniach o pracę, przyjęcia na studia, stypendia itp. Atrybutu „bezpartyjny” używano także urzędowo dla oznaczenia „przynależności do organizacji politycznych”, który był obowiązkową kategorią w formularzach np. paszportowych lub wnioskach o odznaczenie. Kategorii tej nie używano w sprawach mniej ważnych, np. we wnioskach o wydanie dowodów osobistych (ani w samych dowodach osobistych). Była jednak częścią niemal wszystkich jawnych, a szczególnie niejawnych akt osobowych.
Stanowiska będące w nomenklaturze, a więc praktycznie wszystkie istotne, były przede wszystkim obsadzane członkami PZPR, a w niektórych dziedzinach także członkami zależnych od PZPR Zjednoczonego Stronnictwa Ludowego, Stronnictwa Demokratycznego, a także różnych koncesjonowanych organizacji. Zdarzało się jednak, że niższe na ogół stanowiska kierownicze (np. zastępcy lub pełniącego obowiązki) wymagające kompetencji i doświadczenia były obsadzane osobami bezpartyjnymi – tzw. „bezpartyjnymi fachowcami”. Wyjątkowo pojawiali się nawet ministrowie „bezpartyjni”.

</doc>
<doc id="157363" url="https://pl.wikipedia.org/wiki?curid=157363" title="Basy (instrument)">
Basy (instrument)

Basy, inaczej basetla lub basetnia – polski ludowy instrument smyczkowy o niskiej skali, o kształcie przypominającym wiolonczelę, zwykle wielkości pośredniej między wiolonczelą a kontrabasem. Pełni funkcję rytmiczną i jest podstawą do melodii granej przez skrzypka. Od lat 50./60. sukcesywnie wypierany przez harmonię, a następnie akordeon w składzie kapel wiejskich.
Budowa.
Basy różnią się między sobą sposobem wykonania (dłubane lub klejone) a także ilością strun – od 2, przez 3 (jest to najpopularniejszy wariant), aż po inspirowane kontrabasem 4-strunowe. Różnice można zauważyć także w sposobie gry – starsze basy nie posiadały podstrunnicy, wobec czego nie skracano strun palcami, a jedynie przesuwano po nich smyczkiem. Ten także mógł być zbudowany w różnoraki sposób – początkowo był to wygięty w łuk patyk z naciągniętym włosiem z ogona ogiera lub wałacha, później zaczęto budować smyczki przypominające te profesjonalne: płaskie, wraz z ruchomą żabką do regulacji naciągu włosia. Nie mają mikrostroików w strunniku, a drobnych korekt wysokości dźwięku dokonuje się naciskając lekko strunę na wysokości szyjki (by obniżyć dźwięk) lub komory kołkowej (aby go podwyższyć).
Ludowi lutnicy wytwarzający basy nie mieli dostępu do wykonanych lutniczo wiolonczel czy kontrabasów, toteż wykrój instrumentu uzyskiwano w inny sposób. Za pomocą lampy naftowej lub świecy rzucano cień skrzypiec na ścianę, z którego powiększonego, ale też zdeformowanego kształtu tworzono wykrój. Z tego powodu basy wykonane w ten sposób wyglądają bardziej jak powiększone skrzypce, aniżeli kontrabas; różnią się także między sobą wyglądem.
Struny basów tradycyjnie wykonywano z jelit zwierzęcych lub drutów telefonicznych. Współcześnie używa się strun produkowanych fabrycznie.
Basy dłubane.
Szyjka i pudło rezonansowe w tych basach są wykonane z jednego kawałka drewna, jedynie płyta wierzchnia, pełniąca funkcję membrany przenoszącej dźwięk, była doklejana. Używa się do tego tzw. kleju skórnego lub kostnego, wykonanego z rozdrobnionych, wysuszonych, a następnie rozpuszczonych w zimnej wodzie szczątków zwierzęcych. Na ogół mają 2 lub 3 struny.
Basy kaliskie.
Do basów dłubanych zaliczane są basy kaliskie, które charakteryzują się odmienną budową niż te produkowane w innych regionach Polski. Nie posiadają one duszy – jej funkcję imituje nóżka, która przechodząc przez płytę wierzchnią, opiera się na płycie dolnej. Druga nóżka wsparta jest na górnej płycie instrumentu, która jest przytwierdzona do korpusu za pomocą gwoździ, a nie kleju. Odkrycie tego rodzaju basów przypisuje się drowi Jarosławowi Lisakowskiemu, który prowadził wieloletnie badania ziemi kaliskiej. Współcześnie basy kaliskie produkuje m.in. Mateusz Raszewski, pierwszy uczeń wybitnego skrzypka Leona Lewandowskiego.
Basy klejone.
Wykonane z ciętych, giętych płyt drewnianych, mają wklejane boki. Nieco większe od basów dłubanych, mają zwykle 3 lub 4 struny. Wraz z rozpowszechnieniem się kontrabasów zaczęły być wypierane przez nie lub przez instrumenty na nich wzorowane (tzw. "duże basy)." Często posiadają sznurek ułatwiający trzymanie i transport. W płycie spodniej basów wycinano drzwiczki, które na weselu zmieniały instrument w skarbonkę – goście, chcąc zamówić utwór wrzucali przez nie pieniądze, było to tzw. "zakładanie do basów".
Basy podhalańskie.
Pojawienie się basów na Podhalu ma dwie teorie. Pierwszą jest przybycie tego instrumentu z północnej Małopolski, od Krakowa, druga zakłada wpływ kultury wołoskiej dzięki góralom powracającym z pracy czy służby wojskowej. Basy mają kształt znacznie zbliżony do wiolonczeli; niektóre z nich powstawały właśnie na bazie modyfikacji tego instrumentu – usuwano nóżkę i zmieniano ilość strun na 3. Basy lutnicze mają kształt ósemki, nie posiadają narożników – chociaż ten kształt także nie jest regułą, często był on uzależniony od ilości materiałów i umiejętności budowniczego. Są muzycy ludowi twierdzący, że takie basy brzmią nieporównywalnie lepiej niż instrument powstały z wiolonczeli. Niektórzy lutnicy rzeźbią główkę w kształt inny niż pojedynczy ślimak, np. pojawiają się na niej miniaturowe rzeźby przedstawiające Sabałę. Dwie cieńsze struny są jelitowe, a najgrubsza – wiolonczelowa.
Płyta wierzchnia w basach lutniczych wykonana jest ze świerku bądź z jodły, a boki, płyta spodnia i główka – z jaworu.
Często środkowa struna przesunięta jest bliżej najgrubszej, co ma związek z techniką wykonawczą. 
Strojenie.
Strój basów zależy od ilości strun a także regionu. Częstą praktyką była modyfikacja grubości strun celem jak najoszczędniejszego palcowania. Poniżej przedstawiono najpopularniejsze strojenia, od najniższego do najwyższego dźwięku:
Basy 2-strunowe: D-a
Basy 3-strunowe: G-D-a; gdy podstawą basowania był dźwięk D, zmieniano strunę G na cieńszą, strojoną o oktawę wyżej. Dzięki temu uzyskiwano kwintę i kwartę w stosunku do dźwięku podstawowego.
Basy 4-strunowe: C-G-D-a
W basach podhalańskich środkowe struny są cieńsze od zewnętrznych. Basy 3-strunowe stroi się do dźwięków D-d-A, a 4-strunowe – D-d-a-A. Zewnętrzne struny w basach podhalańskich mają swoje tradycyjne nazwy. Strunę A nazywa się "starą", a D – "owerturą," brak jednak udokumentowanych związków z uwerturą.    
Sposób gry.
Dźwięk z basów wydobywa się za pomocą smyczka. Niekiedy jednak basiści, chcąc zaimponować słuchaczom, grają "z pazura", czyli pizzicato. Najczęściej gra się na pustych strunach, kwintami, chociaż najwcześniejsze melodie oparte były na jednym dźwięku, dając burdonowe brzmienie. W czasach, gdy na weselach grano tylko muzykę tradycyjną, umiejętność basowania była powszechna. Skrzypkowie często mieli swoje basy, które zabierali ze sobą na wesela, a basistami zostawali goście weselni. Była to częsta praktyka m.in. w Polsce centralnej, która należała do biedniejszych regionów i gdzie do lat 30. XX wieku kapele praktycznie nie istniały właśnie z tego powodu. Dzięki temu rodzina państwa młodych nie musiała zatrudniać całej kapeli, a jedynie jednego muzykanta.
Z założenia basy mają realizować podstawę harmoniczną utworu, nadawać rytm do tańca i trzymać w ryzach skrzypka, jako że często grali oni szybkie, popisowe partie. Także podczas wesel, gdzie nierzadko panował gwar i hałas, dudniący dźwięk basów był jedynym, który docierał do uszu tańczących gości.
W basach podhalańskich muzycy skracają struny podczas gry. Nutę, czyli utwór, rozpoczyna właśnie dźwięk basu na najniższej strunie. Pociąga się jednocześnie najniższą i środkową strunę, a wyższe dźwięki, najczęściej kwinty, dodawane są na tej najwyższej. 
Dyskografia.
"Koniec basów. Kraśnica, Opoczyńskie" nagr. Andrzej Bieńkowski, Muzyka Odnaleziona, Warszawa 2008
"Melodie stamtąd," Nagrania archiwalne pieśni i muzyki regionu kaliskiego ze Zbiorów Fonograficznych Instytutu Sztuki PAN, cz. 1: 1947 – pierwsza poł. 1959 r. (wyd. 2015) i cz. 2: – druga poł. 1959 r. (wyd. 2017)
"Muzyka Źródeł vol. 32 - Ród Karpieli," Bolesław, Jan, Sebastian Karpiel-Bułecka, Polskie Radio, 2019   

</doc>
<doc id="157367" url="https://pl.wikipedia.org/wiki?curid=157367" title="Tensor momentu bezwładności">
Tensor momentu bezwładności

Tensor momentu bezwładności – tensor drugiego rzędu opisujący moment bezwładności. Występuje on w równaniu wiążącym moment pędu z prędkością kątową dla danego ciała
gdzie:
Tensor bezwładności zapisany jako macierz wygląda następująco
Współczynniki diagonalne (leżące na głównej przekątnej) nazywamy momentami głównymi, natomiast pozadiagonalne momentami dewiacji.
Wartości współczynników tensora momentu bezwładności, w przypadku dyskretnego rozkładu masy, definiuje się przez
gdzie:
Rozpisując powyższy wzór na składowe, otrzymujemy wzory na momenty główne
oraz momenty dewiacyjne
gdzie:
Postać dla rozkładu ciągłego z gęstością masy formula_25 o objętości formula_26
Tensor ten jest tensorem symetrycznym (jego macierz jest symetryczna).
Suma składników diagonalnych jest niezależna od wyboru kierunku osi układu współrzędnych. Dowód dla układu punktów:

</doc>
<doc id="157369" url="https://pl.wikipedia.org/wiki?curid=157369" title="Lira">
Lira

Lira (gr. lyra) – instrument strunowy z grupy chordofonów, wywodzący się ze starożytnej Grecji. Ma wąski, czworoboczny rezonator, z którego wychodzą dwa łukowate ramiona połączone poprzeczką. Zaopatrzony w 4 do 10 strun. Początkowo pudło rezonansowe wykonane było ze skorupy żółwia. 
Na lirze grano na dwa sposoby: szarpiąc struny lub uderzając w nie płytką (plektronem).
Lira była jednym z atrybutów Apollina, któremu przypisywano wynalezienie tego instrumentu, choć za wynalazcę liry uważany był też Merkury.

</doc>
<doc id="157377" url="https://pl.wikipedia.org/wiki?curid=157377" title="HTTP cookie">
HTTP cookie

HTTP Cookie (tłumaczone czasem jako plik cookie, w skrócie cookie, również ciasteczko) – mały fragment tekstu, który serwis internetowy wysyła do przeglądarki i który przeglądarka wysyła z powrotem przy następnych wejściach na witrynę. Używane jest głównie do utrzymywania sesji np. poprzez wygenerowanie i odesłanie tymczasowego identyfikatora po logowaniu. Może być jednak wykorzystywane szerzej poprzez zapamiętanie dowolnych danych, które można zakodować jako ciąg znaków. Dzięki temu użytkownik nie musi wpisywać tych samych informacji za każdym razem, gdy powróci na tę stronę lub przejdzie z jednej strony na inną.
Zabezpieczenia przeglądarek pozwalają na odczyt cookie jedynie z domeny, na której zostały utworzone, lub domen niższego poziomu. Czyli cookie ustawione na witrynie w domenie „wikipedia.org” nie zostanie wysłane do „przykład.org”, ale może zostać wysłane do „pl.wikipedia.org”. Witryna ustawiająca cookie może dodatkowo określić opcje cookie, m.in. kiedy ono wygaśnie (np. po zamknięciu przeglądarki lub o określonej godzinie, określonego dnia), czy jest dostępne tylko poprzez zabezpieczony protokół (HTTPS) oraz czy ma być dostępne dla skryptów uruchamianych w przeglądarce (typowo JavaScript).
Mechanizm cookie został wymyślony przez byłego pracownika Netscape Communications – Lou Montulliego, a ustandaryzowany w ramach we współpracy z Davidem M. Kristolem w 1997 roku. Bieżący standard opisuje dokument z 2011 roku.
Zastosowanie.
Cookie różnych rodzajów są stosowane najczęściej po logowaniu do utrzymywania sesji. Mogą jednak przechowywać inne tymczasowe dane jak stan elementów na stronie, czy historię odwiedzanych poprzednio stron (na danej witrynie). Umożliwia to tworzenie spersonalizowanych serwisów WWW (np. zapamiętanie stanu menu), obsługi logowania, prostych sond i liczników, „koszyków zakupowych” w internetowych sklepach, a także tworzenie statystyk użyteczności witryny oraz badanie preferencji użytkowników.
Zastosowanie cookies do sond i liczników internetowych może wyglądać następująco – serwer ustawia ciasteczko informujące, że z danego komputera oddano już głos lub też odwiedzono daną stronę. Na tej podstawie może wykonać odpowiednie operacje i wygenerować dla użytkownika zindywidualizowaną treść strony. Schematyczny sposób wykorzystywania ciasteczek przy obsłudze licznika internetowego, wykluczającego przeładowania (zwiększanie liczby odwiedzin przy odświeżeniu strony) przedstawiony jest poniżej:
Problemy w stosowaniu.
Istotne przy stosowaniu cookie jest to, że są to dane tymczasowe – wygasają automatycznie po pewnym czasie i w każdej chwili mogą być usunięte lub zablokowane przez użytkownika. Z tego powodu trwałe dane użytkowników muszą być przechowywane po stronie serwera. Także stosowanie ciasteczka jako „zabezpieczenie” sond i liczników należy traktować jako działanie pomocnicze – wynik takiego licznika może łatwo, nawet nieświadomie, zafałszować użytkownik, który ma trwale zablokowane ciasteczka.
Dodatkowym problemem jest to, że tak naprawdę rozpoznawana jest przeglądarka internetowa, a nie konkretny użytkownik. Z tego z kolei wynikają dwa problemy:
Pierwszy problem można rozwiązać zapisując kopię preferencji po stronie serwera – po zalogowaniu na innym urządzeniu dane są wysyłane ponownie i ew. łączone (synchronizacja).
Drugi problem częściowo rozwiązuje mechanizm wygasania ciasteczek (domyślnie po zamknięciu przeglądarki). Dodatkowo można wprowadzić wygasanie identyfikatora sesji po stronie serwera. Użytkownik może także wyczyścić wszystkie dane w przeglądarce (w paru przeglądarkach skrótem do tej opcji jest CTRL+SHIFT+DELETE).
Innym ważnym problemem związanym z bezpieczeństwem jest to, że ciasteczka nie są domyślnie szyfrowane i są za każdym razem wysyłane do serwera. Z tego powodu ciasteczka nie nadają się do bezpośredniego przesyłania danych poufnych (np. hasła). Nawet w formie zaszyfrowanej jest to ryzykowne ze względu na wielokrotne przesyłanie tej samej informacji. Stąd też typowym rozwiązaniem jest wysyłanie tymczasowego identyfikatora sesji (ważnego tylko przez określony czas). Sesję można dodatkowo zabezpieczyć przypisując identyfikator np. do konkretnego IP, które użytkownik miał w trakcie logowania lub np. grupy IP, które użytkownik określi jako bezpieczne.
Dyrektywa UE – obowiązek informacyjny.
Mechanizmy zarządzania cookies w niektórych przeglądarkach są dosyć ubogie. Część przeglądarek posiada zaawansowane narzędzia, które pozwalają kontrolować, które witryny mogą przechowywać dane w ciasteczkach i pozwalają selektywnie je usuwać lub blokować. Niektóre pozwalają nawet na włączenie opcji ostrzegającej każdorazowo o ich przesyłaniu.
Także z tych powodów w 2009 roku Unia Europejska nałożyła na właścicieli witryn obowiązek informowania o tego typu praktykach (w Polsce efektywnie regulacje weszły w życie 22 marca 2013 roku, czyli dwa lata po terminie wyznaczonym przez UE). Należy pamiętać, że ciasteczka nie są jedynym możliwym mechanizmem cichego obserwowania użytkowników i nie są to tylko dane przechowywane po stronie użytkownika – w bardzo podobny sposób można wykorzystywać informacje gromadzone po stronie serwera. Wbrew czasem używanej nazwie () dyrektywa unijna dotyczy wszystkich mechanizmów używanych do gromadzenia danych o użytkownikach, a nie tylko cookies. Z tego powodu prawnicy określają ją jako dyrektywę o prywatności (ang. "E-privacy directive)"
W związku z europejskimi wytycznymi w 2013 roku znowelizowana została ustawa Prawo Telekomunikacyjne, która swoim art. 173 nakłada obowiązek informowania o przechowywaniu i wykorzystywaniu ciasteczek. Za nieprzestrzeganie tych zasad grozi kara finansowa, która może być nałożona przez prezesa Urzędu Komunikacji Elektronicznej. Polska implementacja dyrektywy różni się od niektórych modeli zagranicznych brakiem wymogu wyraźnego wyrażenia zgody i akceptacji polityki cookies przez użytkownika końcowego. Ustawa pozostawia pole do braku takiej zgody poprzez zmianę ustawień przeglądarki. W praktyce więc stosowane na polskich stronach ostrzeżenia o ciasteczkach pełnią charakter wyłącznie informacyjny.
Sposób działania.
Mechanizm cookie został wprowadzony po to, by w bezstanowym protokole HTTP umożliwić odróżnienie osób odwiedzających dany serwis. Cookies są informacjami zapisywanymi tymczasowo na żądanie serwera lub skryptu po stronie przeglądarki użytkownika. Sam sposób zapisu danych nie jest sformalizowany i – wbrew popularnej nazwie „plik cookie” – pojedyncze ciasteczko nie jest zapisywane w jednym pliku na dysku. Dla przykładu Internet Explorer przechowuje wszystkie ciasteczka z danej witryny w jednym pliku, ale już Firefox i Chrome przechowują ją w bazie danych SQLite.
Standaryzowany jest jednak sposób przesyłania ciasteczek. Serwer WWW chcąc wysłać żądanie utworzenia ciasteczka na dysku użytkownika dołącza do nagłówka HTTP polecenie „Set-Cookie”, po którym następuje ciąg przekazywanych danych i opcji. Zapamiętane ciasteczko jest wysyłane jedynie do serwera z którego pochodzi, a który jest rozpoznawany przez przeglądarkę według nazwy domeny.
W danych po poleceniu Set-Cookie określone są:
Do zapisania cookie wymagana jest jedynie jego nazwa i wartość. Niepodanie czasu ważności spowoduje wygaśnięcie ciasteczka po zamknięciu „sesji” (czyli zamknięciu przeglądarki). Ciasteczka, które wygasają po zakończonej sesji, zwane są ciasteczkami sesyjnymi. Pozostałe są „trwałe” w tym sensie, że po ponownym uruchomieniu przeglądarki są dalej dostępne. Nie ma jednak możliwości by ciasteczko nie wygasło nigdy – albo wygasają z sesją, albo wraz z przekroczeniem podanego czasu. Czas ważności może być jednak bardzo odległy – nawet kilkuletni. Ciasteczka nie są też w pełni trwałe dlatego, że użytkownik może je łatwo usunąć.
Składnia nagłówka HTTP.
Nagłówek wysłany przez serwer ma następującą postać:
Set-Cookie: nazwa=wartość; expires=DATA; path=ŚCIEŻKA; domain=DOMENA; secure
Przed każdym wywołaniem żądania HTTP do serwera, przeglądarka szuka ciasteczek, które jeszcze nie wygasły. Z tych ciasteczek wybierane są te, dla których domena, ścieżka i poziom zabezpieczenia zgadzają się z adresem URL strony. Jeśli coś zostanie znalezione, to nazwa i wartość (bez opcji) dołączane są do nagłówka żądania HTTP w postaci:
Cookie: nazwa_ciasteczka_1=wartosc_ciasteczka_1; nazwa_ciasteczka_2=wartosc_ciasteczka_2;...
Właściwości.
Szczegóły działania tego mechanizmu zależą też od konfiguracji przeglądarki. Niektóre z nich umożliwiają odmowę zapisu, inne pozwalają na ustawienie daty wygaśnięcia innej od tej deklarowanej w nagłówku HTTP. Zaawansowaną kontrolę nad zachowaniem ciasteczek posiadają m.in. Firefox i Opera.
Alternatywy dla cookie.
Dane w adresie URL lub formularzu.
Gdy użytkownik ma wyłączoną obsługę cookies, wówczas dane należy przesłać w inny sposób. W ramach protokołu HTTP jest to możliwe przy użyciu metody GET bądź POST.
Zastosowanie metody GET wiąże się jednak z koniecznością podania danych w adresie URL. Jest to jednak zadaniem kłopotliwym i niebezpiecznym, ponieważ sprowadza się do konieczności dodawania odpowiednich parametrów do wszystkich wewnętrznych linków zawartych na stronach serwisu. Jest to problematyczne ze względu na potencjalną ilość takich danych, a niebezpieczne ze względu na to, że użytkownik może np. chcieć zachować taką stronę i nie będąc świadomy zawartych w niej poufnych danych, wysłać komuś mailem.
Z tego powodu bardziej obszerne, bądź poufne dane praktyczniej przekazuje się poprzez zmienne w POST, które nie są bezpośrednio widoczne dla użytkownika, a zatem nie zaśmiecają adresu. Dane stricte adresowe, pozwalające na powrót do tej samej strony powinny pozostać w adresie przekazane przez GET, lub bezpośrednio stać się częścią adresu np. poprzez wykorzystanie metod nadpisywania (mod_rewrite).
Informacje przekazywane poprzez POST również można podsłuchać.
Ani GET, ani POST, ani cookies nie są zalecane do przechowywania informacji poufnych, np. takich jak hasło czy dane osobowe. Takie informacje powinny być przesyłane jednorazowo i pozostać umieszczone po stronie serwera, klientowi pozostawiając tylko identyfikator („token”) sesji przypisany do danych na serwerze.
Dane pozostające na urządzeniu użytkownika.
Cookie są przesyłane za każdym razem, co zwiększa zarówno ryzyko przechwycenia tych informacji, jak i zwiększa ilość przesyłanych danych. Nie ma też możliwości ustawienia wartości ciasteczka bez ponownego podania pozostałych opcji (czyli wygasania itp). Z powodu tych ograniczeń wprowadzone zostały inne rozwiązania, które umożliwiają przechowywanie danych po stronie użytkownika i działają wyłącznie po jego stronie (nie są przesyłane do serwera). To umożliwia zarówno tworzenie aplikacji przeglądarkowych nie mających w ogóle kontaktu z serwerem, jak i takich, które serwer wykorzystują do przechowywania części danych lub do synchronizacji danych między urządzeniami użytkownika.
Wśród takich rozwiązań można wymienić:
Blokowanie cookie.
Wszystkie nowoczesne przeglądarki pozwalają na włączenie bądź wyłączenie mechanizmu cookies (domyślnie zazwyczaj jest on włączony).

</doc>
<doc id="157379" url="https://pl.wikipedia.org/wiki?curid=157379" title="Josephine Baker">
Josephine Baker

Josephine Baker, właśc. Freda Josephine McDonald (ur. 3 czerwca 1906 w Saint Louis, zm. 12 kwietnia 1975 w Paryżu) – francuska tancerka, aktorka, piosenkarka i agentka wywiadu pochodzenia afroamerykańskiego. Niektóre źródła podają jej nazwisko rodowe jako Freda Carson.
Życiorys.
Urodzona w slumsach St. Louis w rozbitej rodzinie biedoty miejskiej, od wczesnych lat dziecięcych występowała na ulicy, tańcząc i śpiewając, śpiąc w przytułkach i zaułkach ulic. Zanim ukończyła piętnasty rok życia, miała już za sobą dwa małżeństwa. W 1937 otrzymała obywatelstwo francuskie.
Otrzymała ponad 1500 propozycji małżeństwa, nie licząc drogich prezentów od wielbicieli. Podczas II wojny światowej pracowała w Czerwonym Krzyżu oraz działała czynnie we francuskim ruchu oporu. Po wojnie zaadoptowała ze swoim czwartym mężem dwanaścioro dzieci różnych ras i religii. W latach pięćdziesiątych i sześćdziesiątych XX w. udawała się do USA, gdzie występowała przeciwko rasizmowi. W 1963 roku przemawiała podczas Marszu na Waszyngton obok Martina Luther Kinga.
Dama Orderu Legii Honorowej i innych francuskich odznaczeń. W 1990 wprowadzona do St. Louis Walk of Fame. Była przyjaciółką wielu znanych artystów, jak Pablo Picasso, Christian Dior i F. Scott Fitzgerald. Pod koniec życia Josephine Baker zdana głównie na siebie, z dużą rodziną adoptowanych dzieci (ze względu na wielorasowość jej dzieci nazywano je poetycko „Tęczowym plemieniem”) popadła w poważne kłopoty finansowe zakończone ogłoszeniem bankructwa. Zmusiło ją to, w dość już zaawansowanym wieku, do powrotu na scenę. Zmarła dwa dni po ostatnim występie.
Kariera sceniczna.
Z St. Louis przeniosła się do Nowego Jorku, gdzie była popularną tancerką i piosenkarką wodewili i nocnych kabaretów. Ze względu na kolor skóry jej możliwości kariery scenicznej były jednak bardzo ograniczone. W 1925 wraz z amerykańską „Rewią murzyńską” (franc. "La Revue Negre") udała się do Francji, gdzie odniosła błyskawiczny sukces. Jej kariera w Paryżu i ówczesna atmosfera tego miasta skłoniły ją do pozostania we Francji. Wkrótce otworzyła tam własny klub "Chez Josephine". Określano ją często przydomkami: „Czarny Aksamit”, „Czarna Perła” i „Czarna Wenus” ze względu na jej afrykańsko-indiańskie pochodzenie. Zyskała światową sławę, występując w prawie wszystkich krajach Europy, w tym także w Polsce. Szokowała pełnym erotyki tańcem, kostiumami (słynna spódniczka z bananów) i stylem bycia – przyznawała się do biseksualizmu. Podziwiana i znana ze swego ekscentryzmu, m.in. w domu trzymała całą menażerię zwierząt. Znana była z przechadzek z pięknym i egzotycznym gepardem, którego wielu porównywało do samej Josephiny.
Jej występy nawiązywały do motywów uważanych za rasistowskie, np. „bananowy taniec“ i do stereotypów na temat czarnych kobiet. Niektórzy współcześni krytycy oceniają je negatywnie ze względu na propagowanie rasistowskich uprzedzeń.
Kariera filmowa.
Baker występowała w kilku filmach, poczynając od zrealizowanego w 1927 we Francji "La Sirena des Tropiques", następnie "Zou Zou" i "Princess Tam-Tam". W 1991 Brian Gibson zrealizował w USA obraz pt. "Historia Josephine Baker" z Lynn Whitfield w roli tytułowej.
Upamiętnienie.
W 2021 roku prezydent Emmanuel Macron ogłosił, że Baker zostanie pochowana w Panteonie w Paryżu.

</doc>
<doc id="157380" url="https://pl.wikipedia.org/wiki?curid=157380" title="Skrzypce elektryczne">
Skrzypce elektryczne

Skrzypce elektryczne – skrzypce, w których pudło rezonansowe zostało zredukowane lub całkowicie wyeliminowane. Wzmocnienie dźwięku strun odbywa się w drodze przetwarzania sygnału elektrycznego.
Wmontowany w skrzypce elektryczne przetwornik, nazywany potocznie przystawką elektryczną, przetwarza drgania strun na sygnał elektryczny. Sygnał ten trafia do wzmacniacza, gdzie jest odpowiednio modelowany przy pomocy filtrów i procesora efektów, a następnie wysyłany do głośników, które go przetwarzają na dźwięk.
Technika gry jest identyczna jak w przypadku skrzypiec akustycznych. Dźwięk skrzypiec elektrycznych najczęściej przypomina brzmienie pomiędzy skrzypcami, saksofonem, trąbką i gitarą elektryczną.

</doc>
<doc id="157390" url="https://pl.wikipedia.org/wiki?curid=157390" title="Mexico City">
Mexico City



</doc>
<doc id="157391" url="https://pl.wikipedia.org/wiki?curid=157391" title="Membrana (akustyka)">
Membrana (akustyka)

Membrana – element konstrukcyjny podzespołów akustycznych i elektroakustycznych w postaci cienkiej folii, płytki, blaszki itp., drgającej pod wpływem fal dźwiękowych (np. w mikrofonie) lub wytwarzającej falę dźwiękową w wyniku pobudzania do drgań (np. w głośniku).

</doc>
<doc id="157395" url="https://pl.wikipedia.org/wiki?curid=157395" title="Pudło rezonansowe">
Pudło rezonansowe

Pudło rezonansowe – część instrumentu muzycznego, która współgra z wibratorem (np. ze strunami w gitarze czy skrzypcach) i powoduje wzmocnienie dźwięku.
W gitarach rozróżnia się dwa rodzaje pudeł rezonansowych:

</doc>
<doc id="157396" url="https://pl.wikipedia.org/wiki?curid=157396" title="Wokaliza">
Wokaliza

Wokaliza ( „samogłoska”) – rodzaj śpiewu, polegający na wykonywaniu melodii na jednej samogłosce (najczęściej "a"). Może służyć jako ćwiczenie wokalne, a także być częścią utworu muzycznego (np. "Vocalise" Siergieja Rachmaninowa).
Termin ten bywa także używany dla określenia prawidłowej artykulacji głosek w śpiewie; dotyczy to zwłaszcza samogłosek.
Wokaliza w śpiewaniu jazzowym "scat" – instrumentalny sposób traktowania głosu, polegający na śpiewaniu linii melodycznych (solo instrumentalne) bez użycia konkretnych słów, np. bi-bop, ta-ra, ta-ka itp.
Mistrzowie scatu to najczęściej wokaliści jazzowi: Louis Armstrong, Ella Fitzgerald, Al Jarreau, Kurt Elling, a w muzyce dance Scatman John. W Polsce: Anna Serafińska, Janusz Szrom, Urszula Dudziak, Halina Frąckowiak, Karolina Glazer i Marian Lichtman.

</doc>
<doc id="157397" url="https://pl.wikipedia.org/wiki?curid=157397" title="Nerw rdzeniowy">
Nerw rdzeniowy

Nerw rdzeniowy ("nervus spinalis") – nerw odchodzący od rdzenia kręgowego, opuszcza go przez otwory międzykręgowe, które są utworzone przez wcięcie kręgowe dolne i górne.
Budowa.
Każdy z nerwów rdzeniowych tworzony jest przez opuszczające rdzeń kręgowy korzenie (patrz rysunek): wychodzący z rogów przednich korzeń przedni ("radix anterior s. ventralis") oraz wchodzący do rdzenia przez rogi tylne korzeń tylny (grzbietowy; "radix posterior s. dorsalis"), na którym występuje zwój rdzeniowy ("ganglion spinale"). Z połączenia obu korzeni powstaje pień nerwu rdzeniowego ("truncus nervi spinalis"), z którego odchodzą 4 gałęzie. Najpotężniejsza z nich jest brzuszna, czyli przednia ("ramus ventralis s. anterior") – gałęzie te tworzą sploty. W przeciwieństwie do nich gałąź tylna, zwana grzbietową (ramus dorsalis s. posterior), zwykle splotów nie tworzy, unerwiając m.in. głębokie mięśnie i skórę grzbietu. Za to gałąź łącząca (ramus communicans) łączy się z pniem współczulnym ("truncus sympathicus") – możemy z uwagi na rodzaj przebiegających nią włókien wyróżnić jej część białą ("albus") – włókna przedzwojowe – i szarą ("griseus") włókna zazwojowe. Niepozorna jest gałąź oponowa ("ramus meningeus"), która wraca do kanału kręgowego, unerwiając m.in. opony rdzenia.
Podział.
Występuje 31 par nerwów rdzeniowych:
W odcinku szyjnym jest 8 par nerwów rdzeniowych – z ich gałęzi przednich powstają dwa sploty: splot szyjny, utworzony z gałęzi przednich od pierwszego do czwartego nerwu szyjnego, i splot ramienny, w skład którego wchodzą gałęzie przednie od piątego do ósmego szyjnego i pierwszego nerwu piersiowego. Splot szyjny unerwia szyję i częściowo głowę. Najdłuższą jego gałęzią jest nerw przeponowy.
Od splotu ramiennego odchodzą nerwy do kończyny górnej: nerw łokciowy, nerw promieniowy, nerw pośrodkowy, nerw pachowy, a także i nerw mięśniowo-skórny, ponadto nerwy skórne przyśrodkowe ramienia i przedramienia.
W odcinku piersiowym gałęzie przednie nie tworzą splotów, a oddają 12 par nerwów międzyżebrowych, zaopatrujących ściany klatki piersiowej i górną część przedniej ściany brzucha.
W odcinku lędźwiowym jest 5 nerwów rdzeniowych, których gałęzie przednie tworzą splot lędźwiowy, od którego odchodzą nerwy zaopatrujące dolną część ściany brzucha i częściowo kończynę dolną.
Największym nerwem tego splotu jest nerw udowy, a najdłuższym nerw udowo-goleniowy.
Odcinek krzyżowy liczy również pięć nerwów, których gałęzie przednie wraz z gałęzią od ostatniego nerwu lędźwiowego i pierwszego guzicznego tworzą splot krzyżowy. Gałęzie tego splotu zaopatrują ścianę miednicy i większą część kończyny dolnej. Największym nerwem tego splotu, a zarazem najdłuższym i najgrubszym nerwem organizmu ludzkiego jest nerw kulszowy, który w okolicy dołu podkolanowego dzieli się na nerw piszczelowy i nerw strzałkowy wspólny.

</doc>
<doc id="157401" url="https://pl.wikipedia.org/wiki?curid=157401" title="Pęcherzyki płucne">
Pęcherzyki płucne

Pęcherzyki płucne (łac. "alveoli pulmonis") – struktura anatomiczna ludzkiego płuca mająca kształt wydrążonej jamy, której ścianę tworzy cienki nabłonek jednowarstwowy płaski (zbudowany głównie z pneumocytów I i II typu). Z zewnątrz pęcherzyki są pokryte przez naczynia włosowate. Liczbę pęcherzyków w płucach człowieka szacuje się na 300–500 milionów, ich średnica wynosi od 0,15 do 0,6 mm, a ich łączna powierzchnia wynosi ok. 140 m² dodatkowo są pokryte surfaktantem, czyli czynnikiem białkowo-lipidowym, który zmienia napięcie powierzchniowe i sprawia, że ciśnienie panujące w pęcherzykach jest niezależne od ich wielkości. Dzięki czemu pęcherzyki o różnej wielkości mogą współistnieć ze sobą.
Pęcherzyki płucne przylegają do siebie w taki sposób, że sąsiadujące pęcherzyki posiadają wspólną ścianę, która jest nazwana przegrodą międzypęcherzykową. Przegroda ta jest bardzo podatna na uszkodzenia i zawiera pory Kohna (które są niedużymi otworkami i łączą światła dwóch sąsiadujących pęcherzyków).
Poza komórkami tworzącymi nabłonek jednowarstwowy płaski, w pęcherzykach płucnych znajdują się dwa inne typy komórek: makrofagi (komórki żerne), a także komórki, które wytwarzają surfaktant.
Wchodząc do pęcherzyka włośniczki przynoszą krew bogatą w dwutlenek węgla i wodę. W pęcherzyku tlen z powietrza zostaje wychwycony przez krwinki czerwone we włośniczkach, które jednocześnie pozbywają się dwutlenku węgla. Krew opuszczająca włośniczki pęcherzykowe jest bogata w tlen, który przenosi do wszystkich komórek ustroju. W pęcherzykach panuje ciśnienie śródpęcherzykowe.

</doc>
<doc id="157402" url="https://pl.wikipedia.org/wiki?curid=157402" title="Lutnia">
Lutnia

Lutnia – nazwa odnosząca się do rodziny instrumentów zaliczanych do instrumentów strunowych szarpanych. Jej przyswojenie przez kulturę europejską nastąpiło na styku z kulturą arabską. Pochodzi z arabskiej Hiszpanii (arab al-ud) lub z Sycylii, gdzie mogła trafić też za pośrednictwem muzyków bizantyjskich. W Europie grali na niej średniowieczni minstrele. Odgrywała pierwszoplanową rolę w muzyce renesansu ("lutnia renesansowa") i wczesnego baroku ("lutnia barokowa"), dopóki nie wyparł jej klawesyn. Istniały jednak pewne odmiany lutni używane jeszcze pod koniec XVIII i w XIX wieku (zobacz. "teorban", "gallichon" i "lutnia romantyczna")
Lutnia bliskowschodnia przetrwała do dziś w niemal niezmienionym kształcie i jest obecnie najpopularniejszym instrumentem w krajach arabskich, Turcji i w Iranie. Lutnia europejska od czasów średniowiecza podlegała wielu modyfikacjom, aż w końcu została niemal zupełnie zapomniana na prawie półtora stulecia a rolę lutni barokowej przejęła mandolina. W Hiszpanii instrument ten przetrwał w nieco zmienionej formie i istnieje w muzyce hiszpańskiej do dziś jako lutnia współczesna (hiszp. "laud" – lutnia), lub jej mniejsza odmiana – "bandurria".
Obecnie obserwuje się renesans lutni europejskiej związany ze wzrostem popularności muzyki dawnej i chęcią odtworzenia jej oryginalnego brzmienia, a także dużą liczbą współczesnych kompozycji pisanych na lutnię.
Budowa.
Lutnia charakteryzuje się gruszkowatym kształtem pudła rezonansowego, dość szeroką i krótką szyjką, oraz główką umieszczoną pod kątem prostym w stosunku do szyjki.
Płyta wierzchnia, najczęściej wykonywana ze świerku, posiada umieszczony centralnie otwór rezonansowy (czasem kilka) zamknięty ozdobną rozetą wyciętą bezpośrednio w płycie.
Do płyty przymocowany jest na stałe mostek, który również czasem przybiera ozdobne formy. Mostek nie posiada typowego dla np. gitary, dodatkowego siodełka a struny przymocowywane są bezpośrednio do znajdujących się w nim otworów.
Tył pudła rezonansowego jest mocno wypukły, wykonywany z klejonych ze sobą listewek (z palisandru lub innego drewna). Listewki są odpowiednio wyprofilowane i sklejone ze sobą od środka za pomocą taśm papierowych, cała konstrukcja nie posiada więc belkowania.
Ze względu na zastosowanie podwójnych strun (chórów) szyjka lutni jest dość szeroka. Na szyjce znajduje się (często palisandrowa) podstrunnica, która inaczej niż w gitarze, nie wystaje ponad poziom płyty wierzchniej, lecz jest z nią równa a jej koniec wpuszczony jest w płytę wierzchnią. Progi wykonane są ze strun jelitowych obwiązanych wokół szyjki, co umożliwia ich przesuwanie i dostrajanie instrumentu. Kilka najwyższych progów często przymocowanych jest już do płyty wierzchniej i wykonanych z drewna.
Struny lutni tradycyjnie wykonywane były z jelit, jednak w dzisiejszych czasach często używa się nylonowych zamienników. Ułożone są one w parach, przy czym najwyższa struna jest często pojedyncza. Pary strun stroi się zawsze unisono, z wyjątkiem strun basowych, które czasem strojone są w oktawach.
Lutnie średniowieczne posiadały 4 do 5 chórów. W czasach renesansu liczbę chórów zaczęto powiększać od 6 do 8. Wraz z rozwojem repertuaru lutniowego w dobie baroku powstały instrumenty basowe (teorba, lutnia barokowa) posiadające 14 a nawet więcej chórów, przy czym struny basowe rozpięte były często na dodatkowej główce ("struny burdonowe").
Rodzaje lutni europejskich.
Lutnia w średniowieczu
Pierwsze lutnie europejskie znamy z ikonografii średniowiecznej. Były to instrumenty o gruszkowatym kształcie, niewielkich rozmiarów, na których grano używając plektronu (gęsiego pióra), później także szarpiąc struny palcami. Lutnie takie miały początkowo cztery chóry (pary strun) później liczba ta wzrosła do pięciu.
Lutnia w dobie renesansu
W muzyce renesansu lutnia odgrywała rolę pierwszoplanową. Była przede wszystkim instrumentem solowym, rzadziej akompaniatorskim. Miała nieco większe rozmiary niż lutnia średniowieczna oraz większą liczbę strun (6-10 chórów). Ze względu na rozwój skomplikowanej muzyki polifonicznej grano na niej palcami a nie, jak wcześniej, plektronem. W wyniku różnych eksperymentów i ciągłego poszukiwania nowych możliwości brzmieniowych wykształciły się tak zwane lutnie basowe, instrumenty o rozbudowanej konstrukcji i niespotykanej wcześniej skali dźwięku, a także mniejsze odmiany lutni sopranowych (mandora).
Lutnia w dobie baroku
Barok przyniósł wiele nowych form i eksperymentów na gruncie muzycznym. Popularność zyskało "basso continuo" – sposób realizowania akompaniamentu muzycznego. Lutnia w tym okresie jest przedmiotem poważnych zmian konstrukcyjnych. Powstają tzw. "niemiecka lutnia barokowa", "francuska lutnia barokowa", "arcylutnia", "gallichon", a także "mandolina barokowa". Z czasem instrument ten traci swoje pierwszoplanowe miejsce w muzyce a pod koniec epoki wychodzi z powszechnego użycia.
Lutnia w epoce romantyzmu
Jeszcze w XIX wieku powstawały uwspółcześnione odmiany lutni takie jak "liuto cantabile" we Włoszech, czy "wandervogel laute", która na przełomie XIX i XX wieku cieszyła się dość dużą popularnością w Niemczech, jednak pozostawały one instrumentami stojącymi poza głównym nurtem muzycznym. Kres popularności lutni romantycznej przyniosła II wojna światowa jednak w czasach powojennych obserwujemy stopniowy wzrost zainteresowania muzyką dawną i lutnią, jako instrumentem nierozłącznie z nią związanym.
Rodzaje lutni bliskowschodnich.
Lutnia arabska
Instrument, z którego wywodzi się lutnia europejska. Pozostał najpopularniejszym instrumentem w krajach arabskich oraz w Turcji i Iranie po dziś dzień. Jest często wykorzystywany we współczesnej, arabskiej muzyce jazzowej.
Saz
Lutnia bliskowschodnia długoszyjkowa, pochodząca zapewne z Iranu, jest dziś jednym z najpopularniejszych instrumentów we współczesnej muzyce tureckiej.
Buzuki
Rodzaj lutni wywodzący się być może od bliskowschodniego "sazu", popularny w Grecji.

</doc>
<doc id="157404" url="https://pl.wikipedia.org/wiki?curid=157404" title="Warszawa M-20">
Warszawa M-20



</doc>
<doc id="157406" url="https://pl.wikipedia.org/wiki?curid=157406" title="Sulfonamidy">
Sulfonamidy

Sulfonamidy (sulfamidy) – grupa organicznych związków chemicznych będących amidami kwasów organosulfonowych. Wzór ogólny: R1SO2NR2R3 (gdzie R1 – dowolna grupa organiczna; R2, R3 – H lub grupa organiczna).
Zastosowania medyczne.
Amidy kwasu sulfanilowego są stosowane w medycynie jako środki bakteriostatyczne i odkażające. Dla aktywności przeciwbakteryjnej niezbędna jest niepodstawiona (tj. pierwszorzędowa) grupa aminowa w pozycji "para" względem grupy sulfonamidowej. Związkami sulfonamidowymi jest też szereg innych leków, m.in. o działaniu moczopędnym (np. furosemid, metolazon, indapamid), przeciwcukrzycowym – do przyjmowania doustnego (np. tolbutamid), przeciwbólowym (np. celekoksyb), przeciwzapalnym (np. sulfasalazyna) lub neuroleptycznym (np. tiotiksen).
Amidy kwasu sulfanilowego.
Początki.
W 1935 roku Gerhard Domagk użył czerwonego barwnika azowego do leczenia myszy zakażonych bakteriami. Mimo tego, że barwnik ten nie wykazywał właściwości bakteriobójczych ani bakteriostatycznych "in vitro", eksperyment dowiódł skuteczności zawartych w nim związków wobec drobnoustrojów – myszy zostały wyleczone. Najprostszy związek z grupy sulfonamidów bakteriostatycznych – "para-aminobenzenosulfonamid" – okazał się być metabolitem użytego przez Domagka barwnika. W późniejszym czasie wiele z sulfonamidów znalazło zastosowanie w medycynie jako jedne z pierwszych leków chemioterapeutycznych.
Działanie.
Kwas foliowy jest związkiem wymaganym przez komórki m.in. do syntezy kwasów nukleinowych, a co za tym idzie, jest on niezbędny do ich wzrostu i podziału. Wiele bakterii wytwarza go samodzielnie i nie jest zdolne do jego wchłaniania, w przeciwieństwie do komórek organizmów ssaków, które korzystają z kwasu foliowego dostarczanego z zewnątrz (jest to witamina B9). Do biosyntezy kwasu foliowego przez bakterie wykorzystywany jest kwas "p"-aminobenzoesowy (PABA), którego analogami są sulfonamidy. Jeśli wnikną one do komórki, to enzym odpowiedzialny za syntezę kwasu 7,8-dihydropterowego z PABA i difosforanu 6-hydroksymetylodihydropteryny przyłącza je zamiast PABA. W ten sposób sulfonamidy działają jako inhibitory kompetycyjne syntezy. Nie prowadzi to do śmierci bakterii, ale zatrzymuje ich rozwój (działanie bakteriostatyczne).
Substancje, będące (podobnie jak sulfonamidy) analogami PABA, np. prokaina czy tetrakaina, powodują osłabienie działania sulfonamidów, przez wypieranie ich z miejsca działania (enzymu). Z tego powodu nie powinno się tych leków stosować razem.
Sulfonamidy nie są skuteczne wobec bakterii zdolnych do wykorzystywania form kwasu foliowego dostępnych w środowisku.
Zakres działania i zastosowanie.
Amidy kwasu sulfanilowego są lekami o szerokim spektrum działania przeciwbakteryjnego. Działają na bakterie Gram-ujemne i Gram-dodatnie, w tym na:
Oprócz bakterii sulfonamidy działają też przeciw pierwotniakom (np. "Toxoplasma gondii"), pasożytom (zarodźcom malarycznym) oraz grzybom "Pneumocystis carinii".
Obecnie tracą znaczenie na rzecz szybszych i bezpieczniejszych antybiotyków. W wielu państwach wycofano je z obrotu jako mało skuteczne lub toksyczne (np. sulfametazyna, sulfadimetoksyna). W monoterapii można wykorzystywać je jedynie w leczeniu jaglicy. W preparatach złożonych mogą być łączone z trimetoprymem (zob. kotrimoksazol) i używane w różnorodnych zakażeniach bakteryjnych. W Polsce nadal są stosowane:
Działania niepożądane.
Większość sulfonamidów wykazuje znaczną toksyczność, co jest powodem ograniczania ich stosowania.
Do działań niepożądanych należą:
Sulfonamidów nie należy stosować u noworodków. Leki te są metabolizowane głównie w wątrobie (acetylowane, utleniane, sprzęgane z glukuronianem), a następnie usuwane przez nerki w postaci wolnej jak i nieaktywnych metabolitów. Zarówno wątroba jak i nerki są w pierwszych miesiącach życia funkcjonalnie niedorozwinięte. Z powodu wypierania bilirubiny z miejsc wiązania z albuminami, sulfonamidy mogą doprowadzić tu do żółtaczki czy nawet żółtaczki jąder podkorowych mózgu ("kernicterus").

</doc>
<doc id="157407" url="https://pl.wikipedia.org/wiki?curid=157407" title="Yuri Rubinsky Memorial Award">
Yuri Rubinsky Memorial Award

Yuri Rubinsky Memorial Award (dawniej SoftQuad Award for Excellence) - doroczna nagroda przyznawana przez Yuri Rubinsky Insight Foundation, za wieloletni wkład w rozwój globalnej infrastruktury informacyjnej. Nagrodzie towarzyszy czek na 10 tys. USD.
Laureaci:

</doc>
<doc id="157409" url="https://pl.wikipedia.org/wiki?curid=157409" title="Dzwony rurowe">
Dzwony rurowe

Dzwony rurowe (wł. "campane tubolari") – instrument z grupy idiofonów, składający się z metalowych rur o średnicy około 3–4 cm, zamocowanych na wspólnej ramie. Do wydobywania dźwięku służy młotek z filcowym lub skórzanym obiciem, którym uderza się w wierzch poszczególnych rur. Dźwięk przypomina dzwony kościelne.
Rury stroi się w skali chromatycznej od c do f1 (w zapisie o oktawę wyżej: c1-f2 w kluczu wiolinowym) i mocuje w układzie przypominającym nieco klawiaturę fortepianu. Tłumienie dźwięku jest możliwe ręcznie lub za pomocą pedału.
Kompozytorzy symfoniczni interesują się dzwonami rurowymi od XIX wieku, a w muzyce rockowej spopularyzował je Mike Oldfield w swoim albumie "Tubular Bells".
Instrument pochodzi z Azji. 

</doc>
<doc id="157412" url="https://pl.wikipedia.org/wiki?curid=157412" title="Ocelot wielki">
Ocelot wielki

Ocelot wielki, ocelot ("Leopardus pardalis") – gatunek drapieżnego ssaka z podrodziny kotów (Felinae) w obrębie rodziny kotowatych (Felidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1758 roku szwedzki przyrodnik Karol Linneusz nadając mu nazwę "Felis pardalis". Holotyp pochodził ze stanu Veracruz, w Meksyku. 
Najnowsze analizy filogenetyczne oparte o mtDNA wykazują, że "L. pardalis" dzieli się na cztery główne grupy geograficzne. Populacje z Ameryki Środkowej i południowej Ameryki Południowej tworzą monofiletyczne grupy, natomiast populacje z północnej Ameryki Południowej dzielą się na dwa odrębne, rodowe klastry. Jeden klaster geograficzny znajduje się w północnej północno-wschodniej Ameryce Południowej (Gujana Francuska i północna Brazylia), natomiast drugi w Ameryce Środkowej i północnej północno-zachodniej Ameryce Południowej (Panama, Trynidad, Wenezuela i północna Brazylia). Badania morfometryczne sugerują, że w obrębie "L. pardalis" mogą występować dwa odrębne gatunki ("pardalis" i "mitis"), ale wymaga to dalszych badań. Tradycyjnie uznawano dziesięć podgatunków, ale analizy z 2017 roku obniżyły tę liczbę do dwóch. Również autorzy "Illustrated Checklist of the Mammals of the World" rozpoznają dwa podgatunków.
Zasięg występowania.
Ocelot wielki występuje w Ameryce zamieszkując w zależności od podgatunku:
Morfologia.
Długość ciała (bez ogona) 72,6–100 cm, długość ogona 25,5–41 cm; masa ciała samic 6,6–11 kg, samców 7–15,5 kg. Oceloty mają krótką, jedwabistą sierść o barwie zależnej od otoczenia, w którym żyją. Koty żyjące w lasach mają żółtą lub rudą sierść, a zamieszkujące krzaki – szarą.
Nieregularny wzór z ciemnych plam i pręg zdobi futro ocelota. Na grzbiecie i bokach plamy tworzą rozety, na głowie, ogonie i łapach przechodzą w ciemne pasy. Brzuch jest jasny. Uszy czarne (z białymi plamkami) i zaokrąglone są osadzone na niewielkiej głowie. Ma silne łapy z ostrymi pazurami.
Pożywienie.
Oceloty żywią się wieloma zwierzętami, w tym: szczurami, kawiami domowymi, małpami, pancernikami, mrówkojadami, aguti, różnymi jeleniowatymi, młodymi pekari, jaszczurkami, wężami, żółwiami i różnymi ptakami. Często zakradają się do kurników.
Rozmnażanie.
Dojrzałość płciową samice osiągają w wieku 2 lat, a samce pół roku później. Okres godowy trwa od października do stycznia. Po ciąży trwającej ok. 70 dni w dziupli rodzą się 2-4 kocięta, które otwierają oczy po 15 dniach. Dwa lata młode uczą się od matki różnych technik polowań, a wkrótce potem wyruszają na poszukiwanie własnego terytorium.
Tryb życia.
Występuje przeważnie w wilgotnych lasach. Często przebywa niedaleko ludzkich siedzib. Spotykany również na polach i na plantacjach trzciny cukrowej. Te małe koty nie łączą się w pary. Prowadzą nocny tryb życia. Dzień spędzają na drzewach, w nocy polują.
Ochrona.
Najintensywniej polowano na oceloty w latach 60. i 70. Z powodu pięknego rysunku i jedwabistości futra, skóry tych kotów były i są bardzo cenne. Obecnie oceloty są chronione przepisami konwencji waszyngtońskiej (CITES) i choć handel skórami jest zabroniony, nadal się je zabija.

</doc>
<doc id="157415" url="https://pl.wikipedia.org/wiki?curid=157415" title="CAS">
CAS



</doc>
<doc id="157419" url="https://pl.wikipedia.org/wiki?curid=157419" title="Lista gwiazd posiadających zidentyfikowane planety">
Lista gwiazd posiadających zidentyfikowane planety

Lista gwiazd posiadających zidentyfikowane planety – lista według stanu na dzień 9 maja 2013 roku obejmowała 693 układy planetarne, w tym 689 układów gwiazd ciągu głównego, trzy układy pulsarów i jeden układ brązowego karła. 132 z nich to układy multiplanetarne, czyli posiadające więcej niż jedną planetę. Obejmowały one wówczas 885 planet pozasłonecznych.
Ze względu na dużą i stale rosnącą liczbę egzoplanet, gwiazdy posiadające planety zostały poniżej pogrupowane w tabelach, co umożliwia ich łatwiejsze odszukanie. Pierwsza tabela zawiera gwiazdy posiadające oznaczenia Bayera i Flamsteeda oraz takie, które nie zostały umieszczone w innych. Obiekty w pozostałych tabelach zostały pogrupowane według wspólnej, początkowej nazwy pochodzącej od projektu, w ramach którego zostały odkryte (np. OGLE), bądź od skrótu katalogu, do którego należą dane gwiazdy (np. HD).
Gwiazdy posiadające więcej niż jedną planetę zostały oznaczone kolorami.
Masa planet podana jest w wielokrotności masy Jowisza (MJ = 1,898 · 1027 kg), zaś odległość planety od gwiazdy w jednostkach astronomicznych (j.a. = 1,496 · 108 km, odległość Ziemi od Słońca).

</doc>
<doc id="157421" url="https://pl.wikipedia.org/wiki?curid=157421" title="Membrana">
Membrana

Membrana – cienka elastyczna przegroda między dwoma ośrodkami.

</doc>
<doc id="157423" url="https://pl.wikipedia.org/wiki?curid=157423" title="JBuilder">
JBuilder

JBuilder – zintegrowane środowisko programistyczne typu RAD dla języka Java firmy Borland. Samo narzędzie począwszy od wersji 2.0 jest napisane w języku Java i dzięki temu dostępne dla różnych systemów operacyjnych.
Najnowsza wersja JBuilder 2008 jest niezwykle rozbudowana. Integruje w sobie narzędzia bazodanowe, przedstawianie powiązań między obiektami w formie diagramów (UML), narzędzie do automatycznego tworzenia dokumentacji (javadoc), kreatory kodu, automatyczne tworzenie kopii zapasowych i wiele innych.
Oprócz podstawowych komponentów swing, w JBuilder 2005 znajduje się wiele komponentów stworzonych przez firmę Borland między innymi bazodanowych oraz internetowych.

</doc>
<doc id="157424" url="https://pl.wikipedia.org/wiki?curid=157424" title="Julia Brystigerowa">
Julia Brystigerowa



</doc>
<doc id="157426" url="https://pl.wikipedia.org/wiki?curid=157426" title="Julia Brystiger">
Julia Brystiger

Julia Brystiger z domu Prajs (ur. 25 listopada 1902 w Stryju, zm. 9 października 1975 w Warszawie) – polska komunistka, doktor filozofii, członek KPZU/KPP, PPR i PZPR, funkcjonariuszka aparatu bezpieczeństwa Polski Ludowej, dyrektor departamentu V i III MBP, redaktor w Państwowym Instytucie Wydawniczym, pełnomocnik tajnego Centralnego Biura Komunistów Polski przy Komitecie Centralnym WKP (b) (1944).
Życiorys.
Dzieciństwo i młodość we Lwowie.
Urodziła się w rodzinie żydowskiej, jako córka Hermanna Preissa, magistra farmacji w Stryju i Berty z Salzerbergów, córki Marjem i Izaaka, właściciela dóbr w Nowym Siole. W styczniu 1920 wyszła za mąż za adwokata i doktora filozofii Chaima Nute Brüstigera. W 1923 rozstała się z mężem, brak jest jednak informacji o rozwodzie, prawdopodobnie więc pozostawała formalnie w związku małżeńskim aż do śmierci Chaima w 1932. W 1920 ukończyła gimnazjum we Lwowie, a w 1926 studia historyczne na Wydziale Humanistycznym Uniwersytetu Jana Kazimierza, doktorat pt. "Mikołaj Lasocki" obroniła w 1926 pod kierunkiem prof. Jana Ptaśnika. Następnie w latach 1927–1928 kontynuowała naukę w Paryżu.
Po powrocie ze stypendium w Paryżu nie zdecydowała się kontynuować pracy naukowej i poświęciła się działalności komunistycznej. W 1928 zdała egzamin pedagogiczny.
Nielegalna działalność komunistyczna (1927–1939).
Po powrocie z Francji zaczęła pracować jako nauczycielka historii w żydowskim gimnazjum Chaima Epsztajna w Wilnie oraz w seminarium nauczycielskim nauczycielskim „Tarbut”. Działała również w Związku Zawodowym Nauczycieli Szkół Średnich. W 1929 została zwolniona z pracy za organizację strajku nauczycieli.
Od 1927 działała w Międzynarodowej Organizacji Pomocy Rewolucjonistom (MOPR) i w komórce techniki partyjnej Komunistycznej Partii Zachodniej Ukrainy (KPZU), autonomicznej sekcji Komunistycznej Partii Polski. Od połowy tego roku zasiadała w egzekutywie Komitetu Obwodowego MOPR. Od 1931 działała w Komunistycznej Partii Zachodniej Ukrainy. Od kwietnia 1931 była wydawcą i redaktorem legalnego tygodnika komunistycznego „Przegląd Współczesny”. W październiku 1931 pismo zostało zdelegalizowane za propagowanie komunizmu, a Brystigerowa została skazana na dwa tygodnie więzienia za redagowanie tygodnika. Od 1932 była funkcjonariuszem partyjnym (tzw. funkiem – etatowym działaczem partii), pełniąc kolejno funkcje sekretarza propagandy i agitacji Komitetu Obwodowego KPZU we Lwowie, Przemyślu, Drohobyczu i od września 1932 ponownie we Lwowie.
Za działalność w nielegalnych strukturach KPP w październiku 1932 została aresztowana i skazana w tzw. procesie Berkowicza (od nazwiska działacza komunistycznego Leonarda Berkowicza) na 10 miesięcy więzienia. Po zwolnieniu została członkiem egzekutywy KC MOPR. Obsługiwała obwody wołyński i stanisławowski tej organizacji. Pod koniec 1934 została na krótko zawieszona w prawach członka partii. Po złożeniu samokrytyki latem 1935 objęła funkcję sekretarza Komitetu Okręgowego KPZU Stryj-Sambor. Od 1935 zajmowała się problematyką chłopską i rolną w Centralnej Redakcji KPZU we Lwowie.
W 1936 została sekretarzem Komitetu Centralnego MOPR Zachodniej Ukrainy. Miała się zajmować utworzeniem Frontu Ludowego na Ukrainie, czyli koalicji komunistów z innymi partiami lewicy. Organizowała prokomunistyczny Kongres Pracowników Kultury we Lwowie w maju 1936. W kwietniu 1937 została kolejny raz aresztowana i skazana na 6 lat więzienia (kara została jedna potem obniżona i wyszła na wolność 2 kwietnia 1939). W czasie odbywania kary była starostą komuny więziennej (grupy więźniów odbywających wyroki za działalność komunistyczną). Ze względu na pobyt w więzieniu ominęła ją czystka wśród polskich komunistów, której dokonywano wówczas na polecenie Stalina.
Kolaboracja pod okupacją sowiecką (1939–1945).
Po agresji ZSRR na Polskę we wrześniu 1939, okupacji wschodnich województw Rzeczypospolitej przez Armię Czerwoną i aneksji tych terenów przez ZSRR przyjęła obywatelstwo radzieckie. Pracowała w Radzie Związków Zawodowych we Lwowie, była sekretarzem Komitetu Obwodowego MOPR. Zajmowała się głównie sprawami bytowymi polskich komunistów, którzy znaleźli się we Lwowie, poznała tam m.in. Władysława Gomułkę i Józefa Różańskiego. W 1940 została „członkiem wszechzwiązkowym” KC MOPR. W tym czasie współpracowała – razem z grupą innych komunistów – z wydawnictwem „Nowe Widnokręgi” we Lwowie. Po wybuchu w czerwcu 1941 wojny niemiecko-sowieckiej zbiegła do Charkowa, a następnie do Samarkandy. Zajmowała się pomocą żywnościową i bytową dla polskich komunistów w Samarkandzie. W latach 1943–1944 zasiadała w Zarządzie Głównym Związku Patriotów Polskich. Zajmowała się organizacją struktur terenowych ZPP i działalnością propagandową, m.in. pisała artykuły do pisma „Wolna Polska”. Mieszkała w tym okresie w Moskwie.
W PRL.
Kariera w partii.
W październiku 1944 została przyjęta do Polskiej Partii Robotniczej. Zasiadała w Krajowej Radzie Narodowej z nominacji ZG ZPP. Była delegatem na I zjazd PPR (1945), II Zjazd PPR (1948) i Kongres Zjednoczeniowy Polskiej Zjednoczonej Partii Robotniczej, na którym została wybrana do Centralnej Komisji Kontroli Partyjnej (w jej skład wchodziła do marca 1954). Uchwałą KRN z 3 stycznia 1945 odznaczona Krzyżem Oficerskim Orderu Odrodzenia Polski. 10 października 1945 odznaczono ją Orderem „Krzyż Grunwaldu” III klasy.
W Ministerstwie Bezpieczeństwa Publicznego.
Od grudnia 1944 pracowała w Resorcie Bezpieczeństwa Publicznego na stanowiskach kierownika sekcji, kierownika wydziału, od 1945 p.o., a następnie dyrektorka Departamentu V Ministerstwa Bezpieczeństwa Publicznego.
Jej departament zajmował się organizacjami młodzieżowymi i społecznymi, partiami politycznymi (np. PSL, PPS), a także Kościołem katolickim i innymi związkami religijnymi, instytucjami kulturalnymi i oświatowymi. Teoretycznie departament miał charakter operacyjny, nie śledczy, pracownicy mieli rozpracowywać, aresztować i dokonywać jedynie wstępnych przesłuchań, a następnie przekazywać do Departamentu Śledczego. Najważniejszym zadaniem była walka z Kościołem katolickim. W ramach realizacji tego zadania Brystiger opracowała szeroką strategię walki z Kościołem i dążyła do rozbudowania sieci informatorów.
W świetle obecnych badań brak jest dowodów na to, by stosowała przemoc podczas przesłuchań lub by wykazywała sadystyczne skłonności. Brystigerowa nie zajmowała się akowskim podziemiem zbrojnym, gdzie najwięcej było spraw trudnych, w tym śmiertelne. Jako dowód sadystycznych skłonności Brystigerowej cytowany jest fragment wspomnień Anny Rószkiewicz-Litwinowiczowej: „Julia Brystygierowa słynęła z sadystycznych tortur zadawanych młodym więźniom, była zdaje się zboczona na punkcie seksualnym i tu miała pole do popisu”. Anna Rószkiewicz-Litwinowiczowa nie była jednak przesłuchiwana przez Julię Brystiger. Twierdzi, że usłyszała tę opowieść od innego żołnierza AK, brak jest jednak informacji czy ten inny żołnierz był przesłuchiwany i co dokładnie powiedział. Inną przypisywaną Brystiger zbrodnią jest śmiertelne pobicie członka PSL Szafarzyńskiego. Szafarzyński został dotkliwie pobity przez UB, jednak nie było to pobicie śmiertelnie. Jego proces toczył się w Olsztynie, a nie w Warszawie, gdzie pracowała wówczas Brystiger.
Julia Brystiger zajmowała się prowokacjami, agenturą w tym i innych środowiskach (środowisko literacko-artystyczne i inteligenckie), inspirowała tamże rozłamy, jednak nie prowadziła bezpośrednio śledztw i nie przesłuchiwała formalnie, choć wielokrotnie rozmawiała z aresztowanymi. Z pewnością była także świadoma przemocy i tortur, które miały miejsce w więzieniach UB. Klasycznym przykładem jej postępowania w odniesieniu do tych środowisk była sprawa Pawła Jasienicy, w odniesieniu do którego spowodowała jego zwolnienie, choć groziła mu kara śmierci, uznając, że bardziej będzie przydatny dla reżimu komunistycznego i realizowanych przez nią celów jako żywy. W październiku 1946 przesłuchiwała Zygmunta Augustyńskiego, redaktora naczelnego „Gazety Ludowej”. Gdy Augustyński odrzucił propozycję Brystigerowej podpisania zobowiązania do współpracy z UB w zamian za uwolnienie, został w pokazowym procesie skazany na 15 lat więzienia.
Ostatnie lata.
W 1957 w związku z procesami byłych funkcjonariuszy UB planowano pociągnąć ją do odpowiedzialności karnej. Odeszła z resortu bezpieczeństwa 16 listopada 1956. Próbowała później swoich sił jako pisarka (pod pseudonimem literackim Julia Prajs), wydała m.in. powieść "Krzywe litery". Pracowała w Państwowym Instytucie Wydawniczym jako redaktor. W szpitalu poznała niewidomą siostrę zakonną Bonifację Goldman, a przez nią – środowisko skupione wokół zakładu dla niewidomych w Laskach. Gościła tam wielokrotnie, spotykając się z tamtejszymi duszpasterzami. Inwigilowana przez Służbę Bezpieczeństwa zrezygnowała z wizyt.
Zmarła w Warszawie. Pochowana jest na Cmentarzu Wojskowym na Powązkach (kwatera D 33-2-12).
Rodzina.
Jej mężem był od 1920 działacz syjonistyczny, doktor prawa i filozofii Chaim Nuta Brüstigier (1890-1932), z którym miała syna Michała (1921-2016), muzykologa.
Odniesienia w kulturze.
W 1997 powstał telewizyjny film dokumentalny (52 min) "Świat Luny" w reżyserii Ignacego Szczepańskiego. Film prezentuje sylwetkę Julii Brystiger (nazywanej w nim Julią Bristigerową), a zarazem pokazuje okres stalinizmu w Polsce. O Lunie, jej życiu, cechach charakteru, metodach działania i jej czasach opowiadają przed kamerą: płk. Henryk Piecuch, Zygmunt Kałużyński, Włodzimierz Sokorski, prof. Andrzej Paczkowski, Kazimierz Koźniewski, Jan Nowak-Jeziorański, Włodzimierz Rekłajtis i Krzysztof Kozłowski.
W 2016, na kanwie biografii Julii Brystiger, powstał film „Zaćma” w reżyserii Ryszarda Bugajskiego.
O jej życiu i działaniu opowiada książka Iwony Kienzler „Krwawa Luna i inni”, gdzie poruszane są również losy innych funkcjonariuszy, np. Stefana Michnika czy Józefa Różańskiego.

</doc>
<doc id="157427" url="https://pl.wikipedia.org/wiki?curid=157427" title="Pop metal">
Pop metal



</doc>
<doc id="157428" url="https://pl.wikipedia.org/wiki?curid=157428" title="Autostrada A15 (Niemcy)">
Autostrada A15 (Niemcy)

Autostrada A15 (niem. "Bundesautobahn 15 (BAB 15)" także "Autobahn 15 (A15)") – autostrada w Niemczech prowadząca od węzła "Spreewald" z niemiecką autostradą A13 do Polski, gdzie łączy się z polską drogą krajową nr 18, która docelowo ma stać się autostradą A18. A15 jest częścią szlaku europejskiego E36 Berlin–Wrocław. Długość wynosi 64 km.
Historia.
Odcinek "Forst"–granica został otwarty dla ruchu w 1938, odcinek "Spreewald"–"Forst" w 1940. Powstał jako tymczasowo jednojezdniowa autostrada, druga jezdnia została dobudowana dopiero w pierwszej połowie lat dziewięćdziesiątych.
W czasach istnienia Niemieckiej Republiki Demokratycznej autostrada posiadała numer A5, który istniał jedynie dla potrzeb administracyjnych, przez co nie umieszczano go na drogowskazach. Trasa posiadała również numer międzynarodowy E22. Była także jedną z dróg tranzytowych kraju.

</doc>
<doc id="157431" url="https://pl.wikipedia.org/wiki?curid=157431" title="Andrzej Mielęcki">
Andrzej Mielęcki

Andrzej Mielęcki herbu Ciołek (ur. 30 listopada 1864 w Hucisku, zm. 17 sierpnia 1920 w Katowicach) – polski działacz społeczny i polityczny na Górnym Śląsku, lekarz.
Życiorys.
Młodość i działalność społeczna.
Gdy miał rok, jego rodzice – Maria i Tertulian – osiedlili się w Koźminku i zamieszkali w tamtejszym dworku. Gimnazjum Mielęcki kończył w Ostrowie Wielkopolskim, medycynę studiował w Berlinie i Monachium, a dyplom doktora nauk medycznych uzyskał w 1893 w Lipsku. Jako lekarz pracował w Saksonii, potem na terenie Zagłębia Dąbrowskiego w zaborze rosyjskim, co rok jednak letnie wakacje spędzał w Koźminku.
Do Katowic przybył w 1899. W latach 1899–1906 mieszkał w domu Ottona Retzlaffa przy Rynku nr 9, a następnie do 1912 w narożnej kamienicy przy Rynku nr 6. Od 1918 mieszkał i prowadził gabinet lekarski na ówczesnej Friedrichstraße (dziś Warszawska 10). Szybko stał się na terenie Katowic znanym i szanowanym lekarzem oraz wybitnym polskim działaczem społecznym i narodowym. Przez 21 lat pracował w Katowicach utrzymując się z prywatnej praktyki.
Był współzałożycielem i członkiem wielu polskich towarzystw na terenie Katowic. Nazywany przez Niemców "wielkim polskim agitatorem" brał udział w życiu oświatowym i gospodarczym miasta. W 1900 został członkiem zarządu Towarzystwa dla Szerzenia Elementarzy Polskich na Górnym Śląsku, a w 1908 był współzałożycielem (potem przewodniczącym) Towarzystwa Lekarzy Polaków na Górnym Śląsku, broniącego interesów lekarzy polskich. Działał też w komitecie Wykładów Ludowych im. Adama Mickiewicza i Towarzystwie Czytelni Ludowych. Współpracował z polskim ruchem wyborczym w Rzeszy Niemieckiej, brał udział w obradach Sejmu Dzielnicowego w Poznaniu. Jako przedstawiciel ludności polskiej wchodził w skład Centralnego Komitetu Pomocy dla Dzieci w Katowicach. W dowód wdzięczności władze niemieckie nadały Mielęckiemu jako zasłużonemu lekarzowi (pierwszemu z Polaków) tytuł "radcy sanitarnego". W pracy narodowej Mielęckiemu pomagała żona Anna z Przyborów, która była też działaczką Towarzystwa Polek w Katowicach.
W okresie przedplebiscytowym.
Delegat na Polski Sejm Dzielnicowy w Poznaniu w 1918. W 1918 wchodził w skład Powiatowej Rady Ludowej w Katowicach, a w 1919 kierował konspiracyjnymi kursami sanitarnymi w Polskiej Organizacji Wojskowej Górnego Śląska i sprowadzał broń z Polski na Górny Śląsk. Rok później został członkiem Polskiego Komitetu Plebiscytowego w Katowicach.
17 sierpnia 1920 w Katowicach doszło do zamieszek wywołanych przez Niemców na wieści z frontu wojny polsko-bolszewickiej i przewidywanego rychłego upadku państwa polskiego. Na ulicy, przy której mieszkał doktor Mielęcki, do bojówek demolujących polskie sklepy oddali strzały francuscy żołnierze patrolujący miasto. Kiedy doktor wyszedł z domu, by udzielić pomocy rannym Niemcom, zaatakowali go niemieccy bojówkarze. Potem rannego wyciągnęli jeszcze z ambulansu wiozącego go do szpitala, a następnie skatowane ciało wrzucili do potoku Rawa. Pogrzeb Andrzeja Mielęckiego odbył się 25 sierpnia 1920 w Sosnowcu. Zwłoki przewieziono i pochowano w rodzinnym grobowcu na cmentarzu w Złotnikach.
Tragiczna śmierć doktora była jedną z przyczyn przyśpieszenia wybuchu II powstania śląskiego.
Pamięć o doktorze Mielęckim.
Dla uczczenia pamięci doktora Andrzeja Mielęckiego jeszcze w 1920 utworzono fundację jego imienia. Z zebranych pieniędzy nadesłanych z całej Polski otwarto Sierociniec imienia dra Andrzeja Mielęckiego w Katowicach. W latach międzywojennych w serii zasłużonych na Górnym Śląsku Polaków znalazła się pocztówka z podobizną dra A. Mielęckiego.
Jego imię nosi kilka szpitali:
W 2005 odsłonięto jego portret w galerii sławnych wykładowców i absolwentów Gimnazjum Męskiego w Ostrowie Wielkopolskim, wykonany przez Tadeusza Gaworzewskiego.
Andrzej Mielęcki miał córkę Irenę, która po ślubie nosiła nazwisko Temlerowa.

</doc>
<doc id="157432" url="https://pl.wikipedia.org/wiki?curid=157432" title="Marek S. Huberath">
Marek S. Huberath

Marek S. Huberath (właśc. Hubert Harańczyk, ur. 24 kwietnia 1954) – polski fizyk oraz pisarz science fiction. Samodzielny pracownik nauki, zajmuje się fizyką biologiczną i fizyką ciała stałego w Instytucie Fizyki Uniwersytetu Jagiellońskiego. W 2004 uzyskał habilitację, a w 2021 tytuł profesora nauk ścisłych i przyrodniczych.
Jako autor fantastyki debiutował w roku 1987 opowiadaniem "„Wrocieeś Sneogg, wiedziaam...”", które zwyciężyło w II konkursie miesięcznika „Fantastyka” (pokonując m.in. "Wiedźmina" Andrzeja Sapkowskiego). Jego twórczość lokuje się w obrębie nurtu fantastyki religijnej.
Marek S. Huberath trzykrotnie otrzymał Nagrodę im. Janusza A. Zajdla, ponadto pięciokrotnie był do niej nominowany. Jest honorowym członkiem Galicyjskiej Gildii Fanów Fantastyki oraz Asocjacji Polskich Pisarzy Fantastyki.
Życie prywatne.
Żonaty, mieszka w Krakowie. Interesuje się entomologią, muzyką klasyczną i wspinaczką górską.

</doc>
<doc id="157436" url="https://pl.wikipedia.org/wiki?curid=157436" title="Międzynarodowe Bractwo Skautów i Przewodniczek">
Międzynarodowe Bractwo Skautów i Przewodniczek

Międzynarodowe Bractwo Skautów i Przewodniczek (ISGF, ang. "International Scout and Guide Fellowship") – organizacja dla dorosłych, wspierającą ruch skautów i przewodniczek. 
W oparciu o ideały skautowe, jego głównym celem jest wspomaganie członków w wyznawaniu wartości, których się nauczyli w organizacjach młodzieżowych, w perspektywie aktywnego wspierania Światowej Organizacji Ruchu Skautowego (WOSM, ang. "World Association of the Scout Movement") i Światowego Stowarzyszenia Przewodniczek i Skautek (WAGGGS, ang. "World Association of Girl Guides and Girl Scouts"), służby społecznościom lokalnym i nieustannego osobistego rozwoju. 
ISGF jest otwarte dla byłych członków WOSM i WAGGGS oraz dla dorosłych, którzy nie mieli możliwości być skautami czy przewodniczkami w młodości i nie byli aktywnymi instruktorami skautowymi. 
W Polsce członkiem ISGF jest Związek Harcerstwa Polskiego.

</doc>
<doc id="157442" url="https://pl.wikipedia.org/wiki?curid=157442" title="Howard Hughes">
Howard Hughes

Howard Hughes (ur. 24 grudnia 1905 w Humble, zm. 5 kwietnia 1976 w Houston) – amerykański miliarder, pilot i konstruktor lotniczy oraz producent filmowy. Fundator Howard Hughes Medical Institute.
Pilot i konstruktor.
W 1935 r. ustanowił światowy rekord prędkości – 567 km/h, a trzy lata później (1938) wykonał etapowy lot dookoła świata w czasie 91 godzin. Celem szybkiego przerzucania przez Ocean Atlantycki olbrzymiej liczby wojska opracował w 1944 r. projekt gigantycznego wodnosamolotu transportowego H-4 Hercules o rozpiętości skrzydeł 98 m i masie startowej 181 ton. Problemy wykonawcze (konstrukcja drewniana w celu oszczędności metali) opóźniły realizację jedynego prototypu, który Hughes oblatał osobiście w 1947 r. Założył wytwórnie lotnicze Hughes Aircraft Company (1932 r.: początkowo produkcja samolotów, z czasem astronautyczna i zbrojeniowa) oraz Hughes Helicopters (produkcja śmigłowców, m.in. OH-6 Cayuse i AH-64 Apache).
Reżyser i producent.
Wyreżyserował dwa filmy: "Aniołowie piekieł" ("Hell’s Angels", 1930) i "Wyjęty spod prawa" ("The Outlaw", 1943). Był też producentem/producentem wykonawczym lub prezenterem prawie 30 filmów, zrealizowanych w latach 1926-1957.
Schyłek życia.
Pod koniec życia odseparował się od świata i związał z mormonami. Według niektórych źródeł zapadł na chorobę psychiczną. Po śmierci Hughesa toczyły się głośne procesy spadkowe o jego wielomiliardowy majątek.
Kultura masowa.
Życie Hughesa stało się podstawą trzech filmów, m.in. "Aviator" (2004) w reżyserii Martina Scorsese. Postać Howarda Hughesa była pierwowzorem dla stworzenia postaci Roberta Edwina House’a, pełni on role jednego z antagonistów gry oraz był inspiracją postaci Andriew Ryana w grach z serii Bioshock.

</doc>
<doc id="157444" url="https://pl.wikipedia.org/wiki?curid=157444" title="Lira da braccio">
Lira da braccio

Lira da braccio – dawny instrument muzyczny z grupy chordofonów smyczkowych.
Charakterystyka.
Instrument używany w XV i XVI w. przez włoskich poetów i muzyków dworskich do improwizowanych recytacji liryki i poezji narracyjnej; w XVI i XVII w. popularny w całej Europie. Był rozwiniętą formą średniowiecznej violi. Stanowił ogniwo pośrednie pomiędzy lirą a violą da braccio. Silvestro Ganassi dal Fontego w swoim traktacie "Regola rubertina" (1542) nazywał go „lira di sette corde” lub „lira moderna”, dla odróżnienia od liry antycznej.
Budowa.
Lira da braccio miała korpus o kształcie zbliżonym do korpusu skrzypiec, silne wcięcia boczne, stosunkowo płaski mostek, szeroką podstrunnicę, szyjkę zakończoną dużą płytą kołkową w formie liścia, z pionowymi kołkami. Jej otwory rezonansowe były w kształcie zwróconych do siebie liter „C” lub stylizowanych liter „f” (tzw. efy). Miała zwykle 5 strun melodycznych, strojonych w kwartach i kwintach oraz 2 strojone w oktawach struny burdonowe, przebiegające poza chwytnikiem (d d¹ g g¹ d¹ a¹ d² [e²]). Zgodnie ze swoją nazwą (wł. "braccio" = "ramię") była lirą ramieniową, tzn. podczas gry opierano ją na ramieniu.
Odmiany.
Lira da gamba.
Inne nazwy: lirone, lyra imperfecta. Większa, tenorowa odmiana, trzymana na kolanie podczas gry. Miała od 9 do 13 strun melodycznych strojonych w kwartach i kwintach oraz 2 struny burdonowe strojone w oktawach (G g с c¹ g d¹ a e¹ h fis¹). Na jej podstrunnicy było 5 progów z żyłki jelitowej. Instrument był w szerszym użyciu dopiero od XVI w.
Archiviola di lira.
Inne nazwy: lira grande, lyra perfecta. Była wielkości dzisiejszego kontrabasu. Miała do 24 strun, kilka z nich burdonowych. Jej podstrunnica początkowo miała progi, ale zrezygnowano z nich w roku 1600.

</doc>
<doc id="157453" url="https://pl.wikipedia.org/wiki?curid=157453" title="Love, in Itself">
Love, in Itself

Love, in Itself – singel grupy Depeche Mode promujący album "Construction Time Again". Nagrań "live" dokonano podczas siedemnastego koncertu trasy Broken Frame Tour w Hammersmith Odeon w Londynie (Wielka Brytania) - 25 października 1982.

</doc>
<doc id="157456" url="https://pl.wikipedia.org/wiki?curid=157456" title="Ren i Stimpy">
Ren i Stimpy

Ren i Stimpy – tytułowe postacie z serialu telewizyjnego stworzonego przez amerykańsko-kanadyjskiego animatora, Johna Kricfalusiego. Ren i Stimpy są stereotypową parą dziwaków. Ren to sarkastyczny, cyniczny i odpychający charakter. Stimpy natomiast jest fajtłapowatym, przemiłym i niezbyt mądrym kocurem. Kricfalusi stworzył postacie około roku 1979, tuż po przeprowadzce do USA, podczas produkcji niskobudżetowych animowanych seriali telewizyjnych. Powstało pięć serii tego serialu oraz jeszcze jedna, przeznaczona dla widzów dorosłych. Serial emitowany był w Polsce na kanałach Canal+ (odcinki 1–35), Fantastic (połowa 1. sezonu) i MTV Polska (seria dla dorosłych). Od 8 maja 2017 r. serial emitowany był na kanale Discovery Turbo Xtra.
Odcinki.
Premiery w Polsce:

</doc>
<doc id="157460" url="https://pl.wikipedia.org/wiki?curid=157460" title="Wywiad rynkowy">
Wywiad rynkowy



</doc>
<doc id="157462" url="https://pl.wikipedia.org/wiki?curid=157462" title="Natasha Saint-Pier">
Natasha Saint-Pier

Natasha Saint-Pierre (często zapisywane jako Natasha St-Pier; ur. 10 lutego 1981 roku w Bathurst w Nowym Brunszwiku) – kanadyjska piosenkarka popowa, rockowa i jazzowa pochodzenia akadiańskiego.
W maju 2001 roku reprezentowała Francję w 46. Konkursie Piosenki Eurowizji z utworem „Je n’ai que mon âme”, z którym zajęła czwarte miejsce w finale.
Życiorys.
Dzieciństwo, edukacja.
Saint-Pierre urodziła się w Bathurst w kanadyjskiej prowincji Nowy Brunszwik jako najstarsze dziecko dyrektora więzienia Mario St-Pierre'a oraz pielęgniarki położnej Rose-Marie Bard. Razem z młodszym o cztery lata bratem Jonathanem została wychowana w Saint-Hilaire Baker-Brook. Uczęszczała do szkoły średniej o profilu biologicznym.
1981-1995: Początki kariery.
Talent do śpiewania odkryła w sobie dość wcześnie. W wieku 8 lat zaczęła pobierać lekcje muzyki – śpiewu klasycznego i popularnego, baletu, jazzu oraz gry na fortepianie. Jakiś czas później została doceniona przez swojego nauczyciela muzyki, który zaangażował ją do przedstawienia musicalowego, gdzie wykonała utwór „Mon cadeau” z repertuaru Elsy. W 1992 roku została dostrzeżona przez Alaina Morisoda i zaproszona do udziału w programie dla młodych talentów "Sweet People Show", realizowanego przez lokalną telewizję w Quebecu. W kolejnym roku, jako trzynastolatka została najmłodszą finalistką konkursu "Le Pouvoir de la Chanson", po którego zakończeniu producenci Regean i Michela Lacroix postanowili nawiązać z nią współpracę, oferując jej podpisanie w 1995 roku pierwszego kontraktu płytowego z ich wytwórnią Mi Re La. W lipcu tego samego roku wokalistka nagrała piosenkę „Le Parcours du coeur”, napisaną z okazji piątej rocznicy założenia fundacji Maurice Tanguaya, zajmującej się upośledzonymi dziećmi.
1996-98: "Emergence".
W sierpniu 1996 roku wydała swój debiutancki album studyjny zatytułowany "Emergence", na którą materiał skomponował oraz zrealizował Steve Baracatt. Wydawnictwo, wyprodukowane przez Guya Cloutiera, promowały single „Il ne sait pas” i „Sans le savoir”. Niedługo po wydaniu płyty zerwała umowę ze swoimi agentami, a decyzję tłumaczyła rozbieżnościami w postrzeganiu dalszego rozwoju artystycznego. Po rozstaniu wokalistka przerwała karierę na niecałe trzy lata. Negocjacje między prawnikami obu stron dotyczące zerwanego kontraktu trwały przeszło dwa lata. Producent Guy Cloutier postanowił wówczas pomóc St-Pier i zaproponował jej współpracę, w którą zainwestował w dalszy rozwój jej kariery ok. miliona dolarów kanadyjskich.
1999-2001: "Notre Dame de Paris" i Konkurs Piosenki Eurowizji.
W październiku 1999 roku sukces odniósł musical "Notre Dame de Paris" w reżyserii Luca Plamondona. Podczas trasy koncertowej w Quebecu St-Pier otrzymała propozycję zastąpienia w roli Fleur-de-lys aktorki Julie Zenatti, która musiała nagle wrócić do Paryża. Dzięki występowi w spektaklu została zaangażowana w produkcję brytyjskiej wersji musicalu, gdzie zagrała u boku Tiny Areny. W 2000 roku nagrała piosenkę „My Heart If You Will Swear”, która znalazła się na płycie zatytułowanej "Notre Dame de Paris", zawierającej wszystkie utwory ze spektaklu. W kolejnym roku została wybrana wewnętrznie przez francuskiego nadawcę publicznego na reprezentantkę Francji podczas 46. Konkursu Piosenki Eurowizji z utworem „Je n’ai que mon âme”. 12 maja wystąpiła w finale widowiska i zajęła ostatecznie czwarte miejsce ze 142 punktami na koncie, w tym m.in. z maksymalnymi notami 12 punktów od Bośni i Hercegowiny, Rosji i Portugalii. W tym samym roku wydała swoją drugą płytę zatytułowaną "À chacun son histoire".
2002-03: "De l'amour le mieux" i "L'instant d'apres".
Po udziale w konkursie została laureatką wielu nagród przemysłu muzycznego w Kanadzie i Francji, odbyła kilka międzynarodowych tras koncertowych. Zaśpiewała także na jubileuszu 60-lecia urodzin Johnny'ego Hallydaya. W marcu 2002 roku ukazała się jej trzecia płyta długogrająca zatytułowana "De l'amour le mieux", która zadebiutowała na trzecim miejscu krajowej listy najczęściej kupowanych albumów i dotarła do trzeciej pozycji w Belgii i ósmego w Polsce. W tym samym roku została jedną z gwiazd koncertu "Przeboje Jedynki" organizowanego przez Telewizję Polską. Krążek promowały single „Nos rendez-vous” i „Tu trouveras”, który dotarł do trzeciego miejsca listy przebojów we Francji i w Belgii.
W lipcu 2003 roku St-Pier wydała swoją kolejną płytę zatytułowaną "L'instant d'apres", która zadebiutowała m.in. na trzecim miejscu krajowej listy bestsellerów, na 11. w Belgii i na 17. w Polsce. Na albumie znalazło się trzynaście utworów, w tym single „Tant que c’est toi” i „Mourir demain”, nagrany przy gościnnym udziale Pascala Obispo.
2004-08: "Longueur d'ondes" i "Natasha St-Pier".
Na przełomie 2003 i 2004 roku St-Pier wydała dwa dwupłytowe albumy kompilacyjne, na których umieszczone zostały jej najpopularniejsze piosenki, a także debiutanckie wydawnictwo koncertowe zatytułowane "Un instant avec Natasha St Pier".
Na początku stycznia 2006 roku premierę miał jej kolejny krążek zatytułowany "Longueur d'ondes", który zadebiutował na szczycie krajowej listy najczęściej kupowanych płyt oraz dotarł m.in. do drugiego miejsca notowania w Belgii. We Francji album osiągnął wynik ponad 160 tys. sprzedanych egzemplarzy, dzięki czemu otrzymał certyfikat platynowej płyty. W tym samym roku piosenkarka przyleciała do Polski na zaproszenie polskiego tygodnika "Gala" i zagrała minikoncert podczas uroczystej ceremonii wręczenia statuetek "Róże Gali".
Od 2009: "10 ans de succes".
W listopadzie 2008 roku wydana została kolejna płyta w dorobku St-Pier, sygnowana jej imieniem i nazwiskiem. W kolejnym roku premierę miała jej trzecia płyta kompilacyjna zatytułowana "10 ans de succes", która została wydana z okazji 10-lecia działalności artystycznej wokalistki.
31 marca 2015 roku wystąpiła jako jeden z gości muzycznych podczas specjalnego koncertu jubileuszowego "Eurovision Song Contest’s Greatest Hits" przygotowanego przez brytyjską telewizję BBC z okazji 60-lecia istnienia Konkursu Piosenki Eurowizji. W trakcie widowiska zaprezentowała utwór „Je n’ai que mon âme”.
Życie prywatne.
9 marca 2012 roku wyszła za mąż za swojego narzeczonego Grégory'ego Quillacqa, francuskiego sapera. Uroczystość odbyła się Lit-et-Mixe w gronie najbliższej rodziny.

</doc>
<doc id="157463" url="https://pl.wikipedia.org/wiki?curid=157463" title="Half-Life II">
Half-Life II



</doc>
<doc id="157464" url="https://pl.wikipedia.org/wiki?curid=157464" title="Waruna">
Waruna

Waruna (dewanagari वरुण) – hinduistyczny bóg nieba i wód. 
Formy kultowe.
Imię Waruna.
Słowo Waruna wywodzi się od "wara" znaczącego w sanskrycie "rozległość".
Jego imię oznacza "tego który wszystko przykrywa" i jest powiązane z niebem i wodą. Taka forma imienia jest etymologicznie tożsama z greckim imieniem Uran(os) ("Oυράνος " - "niebo"). Istnieje również inna, szeroko przyjęta interpretacja według której imię Waruna pochodzi od rdzenia "uer - "wiązać (sanskr. "waratra "- „pas", „lina", rosyjskie "werenica "- „sznur", „łańcuch"), co odpowiada jednemu z najczęściej występujących przedstawień Waruny jako "boga związującego".
Epitety.
Literatura wedyzmu określa następująco Warunę:
"bogowie idą za jego wolą,"
"bohater,"
"czarodziej,"
"hojny,"
"król,"
"łaskawy,"
"mędrzec,"
"mierzący przestrzenie,"
"miłosierny,"
"niezgłębiony,"
"o cudownej mocy,"
"o nieodpartej mocy,"
"odsunął niebo i słońce,"
"ogromny buhaj,"
"pełen mocy,"
"ponad wszystkim,"
"poznaje ponad niebem i ziemią,"
"przedziwny,"
"przemądry władca,"
"przemyślny,"
"rozpostarł ziemię,"
"rozsnuł podniebne przestworza,"
"rozsnuł ziemię własnym prawem,"
"sławny,"
"spełniający prawo,"
"strzeże prawa,"
"surowy,"
"syn nieskończoności,"
"ugruntował dwa światy,"
"umieścił na niebie słońce,"
"utrwalił niebo,"
"wielki mędrzec,"
"wierny prawu,"
"wieszcz nad wieszcze,"
"włada ludem najświetniejszej rasy,"
"władca ziemi,"
"władca,"
"władczy majestat,"
"wymierza ziemię,"
"wysnuł i dzierży obydwa światy,"
"wyżłobił drogi dla słońca,"
"złotolity,"
"zna drogi wielkiego wichru,"
"zna dwanaście miesięcy".
Ikonografia.
Pokazywano go w złotej zbroi, ujeżdżającego Makarę, wodnego potwora. Dzierży lasso z ciała węża.
Recepcja w pismach hinduistycznych.
Wedy.
Jest to odległe echo wydarzeń, które miały miejsce w Indiach wraz z najazdem Ariów, a także zmiany panteonu bogów.
Purany.
Rola Waruny osłabła razem z wzmocnieniem się kultu Śiwy i Wisznu.

</doc>
<doc id="157465" url="https://pl.wikipedia.org/wiki?curid=157465" title="Ploso">
Ploso

Ploso – zagłębienie w dnie rzeki między dwoma bystrzami o znacznie spokojniejszej wodzie – przepływ laminarny, czasem praktycznie niezauważalny. Ploso zwykle powstaje na skutek erozji u podnóża brzegu podcinanego przez meander. Może też powstać przy przeszkodzie, np. powalonym pniu drzewa. W profilu podłużnym dno jest wklęsłe. Górna część plosa, przez którą nie przechodzi nurt rzeki to zatoń.
Na dnie plosa może utrzymywać się woda o kilka stopni chłodniejsza niż przy powierzchni, co umożliwia występowanie gatunków zimnolubnych. 
Nazwę "ploso" stosuje się również jako określenie dającej się wyodrębnić części jeziora.

</doc>
<doc id="157466" url="https://pl.wikipedia.org/wiki?curid=157466" title="Andrzej Poniedzielski">
Andrzej Poniedzielski

Andrzej Poniedzielski (ur. 4 lipca 1954 w Iwaniskach) – polski poeta, pieśniarz, konferansjer, autor tekstów piosenek, satyryk, humorysta, gitarzysta, twórca scenariuszy, reżyser, artysta kabaretowy i aktor. Członek Akademii Fonograficznej ZPAV. Mistrz Mowy Polskiej.
Życiorys.
Wykształcenie.
Po ukończeniu Technikum Elektronicznego w Kielcach (1974) rozpoczął studia na Politechnice Świętokrzyskiej na kierunku automatyka przemysłowa, które ukończył w 1980 z dyplomem magistra inżyniera automatyka.
Będąc uczniem technikum, założył szkolny kabaret, organizował występy artystyczne z okazji uroczystości szkolnych, również ze swoim udziałem, brał udział w działalności szkolnego radiowęzła. Studiując na Wydziale Elektrycznym Politechniki Świętokrzyskiej, występował w Klubie pod Krechą. Od 1977 roku uczestniczył w Giełdach Piosenki Turystycznej w Szklarskiej Porębie, będących w tamtych czasach spotkaniami wykonawców drugiego obiegu.
Twórczość.
Jest autorem łącznie ponad 400 wierszy i piosenek, w tekstów ponad 20 piosenek Elżbiety Adamiak. W 1984 roku opublikował tomik swoich wierszy pt. "Chyba już można...", zawierający kilkadziesiąt tekstów, wierszy i piosenek z lat 1977–1982, m.in. "Bawitko", "Kardiogram", "Koń, szabelka i butelka", "Nos Kościuszki" oraz "Piosenkę o chyba jeszcze miłości". Pisał także teksty dla Edyty Geppert, Anny Marii Jopek, Seweryna Krajewskiego, Maryli Rodowicz, Lory Szafran, Anny Treter, Grzegorza Turnaua i Tadeusza Woźniaka. Pisał teksty do muzyki Elżbiety Adamiak, Seweryna Krajewskiego, Włodzimierza Nahornego, Janusza Strobla, Jerzego Satanowskiego.
W 1987 nakładem wytwórni Pronit wydał album muzyczny pt. "Elżbieta Adamiak &amp; Andrzej Poniedzielski - Live". 
W latach 90. zajmował się biznesem związanym z artykułami motoryzacyjnymi. W 1995 założył kabaret literacki Przechowalnia. W 1999 wspólnie z Arturem Andrusem zaczął prowadzić wieczory kabaretowe w „Przechowalni”, co stworzyło nową jakość improwizowanych błyskotliwych dialogów opartych o sceniczne osobowości obu artystów; fragmenty występów wydano na czterech składankach CD.
W 1999 roku w serii "Biblioteka bardów" nakładem Wydawnictwa „Twój Styl” ukazały się wiersze i teksty Andrzeja Poniedzielskiego; tomik zilustrował jego syn Michał.
Współpracował z teatrem – do muzyki Tadeusza Woźniaka pisał piosenki do spektakli "Kubuś Fatalista i jego Pan", "Czterech muszkieterów w świecie komputerów" (Teatr Polski w Bydgoszczy) czy "Kopciuszek" Brzechwy (Teatr Dramatyczny w Białymstoku i Teatr im. Horzycy w Toruniu). W 2002 roku stworzył dla łódzkiego Teatru Powszechnego spektakl "12 godzin z życia kobiety" z piosenkami Wojciecha Młynarskiego i Jerzego Derfla z płyty pod tym samym tytułem, a w 2005 roku w Teatrze Dramatycznym w Białymstoku "Cztery pary roku – Casting". Wspólnie z Adamem Opatowiczem w Teatrze Polskim w Szczecinie stworzył spektakle: "Piosennik" (2004) i "Stacyjka Zdrój" (2007). W lutym 2007 roku napisał scenariusz i wraz z Adamem Opatowiczem wyreżyserował spektakl "Album rodzinny" oparty na piosenkach i tekstach Jana Kaczmarka.
W 2006 roku, wraz z Magdą Umer i Wojciechem Borkowskim, stworzył spektakl parateatralny "Chlip-Hop – czyli nasza mglista laptop–lista", wydany również na płytach DVD i CD, a później także w formie internetowego bloga i książki. Nagranie spektaklu uzyskało certyfikat złotej płyty DVD.
4 lipca 2002 roku w ramach Olsztyńskich Spotkań Zamkowych „Śpiewajmy Poezję” wydał album pt. "13 łatwych utworów tanecznych", za który otrzymał nominację do Fryderyków w kategorii „piosenka poetycka”.
Od 2001 roku pisze felietony dla łódzkiego miesięcznika kulturalnego „Kalejdoskop”. Od kwietnia 2003 do 2009 roku pisał „Felietony z wierszem” dla miesięcznika „Zwierciadło”. Razem z Arturem Andrusem pisał dialogi i występował w drugoplanowej roli portiera w odc. 1–11 serialu "Sprawa na dziś" (2003). W filmie "Zamknięci w celuloidzie" (2007) w reżyserii Władysława Sikory grał samego siebie.
Jest współautorem wielu spektakli estradowych (scenariusz, reżyseria, prowadzenie), m.in. Wielkiej Gali 80-lecia Polskiego Radia, koncertu „Inny świat, Monsieur Chopin”, gali Złotego Berła Fundacji Kultury Polskiej dla Janusza Gajosa i Wojciecha Młynarskiego, koncertu jubileuszowego Seweryna Krajewskiego w Opolu.
W marcu 2007, przyjmując propozycję Gustawa Holoubka, objął kierownictwo literackie „Sceny na dole” w warszawskim Teatrze Ateneum.
19 listopada 2011 roku zorganizowano koncert „Wywar z przywar” w ramach Festiwalu Korowód przez Fundację „Piosenkarnia” Anny Treter. Tytuł pochodzi od piosenki śpiewanej przez organizatorkę tego wydarzenia, w którym śpiewali: Elżbieta Adamiak, Barbara Gąsienica-Giewont, Edyta Geppert, córka Katarzyna Poniedzielska, Anna Treter, Jakub Blokesz, Przemysław Branny, Grzegorz Turnau, jak i sam Andrzej Poniedzielski oraz Artur Andrus.
24 kwietnia 2012 roku wydał album koncertowy pt. "Chyba już można..." będący zapisem jego występu w Teatrze Małym w Łodzi. W 2013 wydał drugą płytę studyjną pt. "SzlafRock &amp; Roll", na którą nagrał piosenki pisane dla wielu wykonawców, m.in. Maryli Rodowicz, Edyty Geppert czy Anny Treter.
W 2014 roku miał premierę program jubileuszowy z okazji 60 urodzin pt. „Monday-Day, czyli Sing, Spring &amp; Drink” w warszawskim Teatrze Ateneum, w którym Poniedzielski prezentował swoje najlepsze piosenki z całej swojej twórczości. Piosenki z tego programu ukazały się w 2015 roku na płycie "Live?" zarejestrowanej na koncercie w Teatrze Ateneum w grudniu 2014 roku. W październiku 2016 roku nakładem wydawnictwa Prószyński i S-ka ukazało się najpełniejsze wydanie wierszy i piosenek Andrzeja Poniedzielskiego pod tytułem "Dla duszy – gram". W 2017 wydał album "Melo Nie Dramat", który nagrał z Sylwią Różycką.
Od lipca 2020 na antenie internetowego Radia Nowy Świat prowadzi w niedzielne wieczory muzyczną audycję pt. "Piosennik".
Życie prywatne.
Od 1980 roku jego żoną jest Elżbieta Adamiak. Ma córkę Katarzynę i syna Michała (bliźnięta urodzone 10 lipca 1981 roku).
Nagrody i wyróżnienia.
W 1977 roku otrzymał wyróżnienie na Spotkaniach Zamkowych „Śpiewajmy Poezję” w Olsztynie i nagrodę Naczelnej Redakcji Muzyki Estradowej PRiTV na Studenckim Festiwalu Piosenki w Krakowie. Na tym samym festiwalu w maju 1978 roku otrzymał drugą nagrodę, a w listopadzie odebrał pierwszą nagrodę na I Warszawskim Przeglądzie Piosenki Autorskiej (późniejsza OPPA) oraz dostał zaproszenie na koncert debiutów Opole 78, gdzie "Kardiogram" przeszedł w eliminacjach, ale nie dostał jednak nagrody.
W 2007 roku, podczas XXVIII Przeglądu Piosenki Aktorskiej we Wrocławiu otrzymał Dyplom Mistrzowski Kapituły im. Aleksandra Bardiniego, w tym samym roku został nominowany do nagrody imienia Mateusza Święcickiego za całokształt twórczości. W 2008 roku został laureatem Nagrody Polskiej Estrady „Prometeusz” przyznawanej za wybitne osiągnięcia artystyczne oraz „Małego Berła” – nagrody przyznanej mu przez laureata Złotego Berła 2008 Wojciecha Młynarskiego, który docenił Andrzeja Poniedzielskiego jako kontynuatora jego dzieła. 20 maja 2009 z rąk ministra kultury i dziedzictwa narodowego Bogdana Zdrojewskiego odebrał Srebrny Medal „Zasłużony Kulturze Gloria Artis”. W 2011 roku otrzymał tytuł Mistrza Mowy Polskiej.

</doc>
<doc id="157467" url="https://pl.wikipedia.org/wiki?curid=157467" title="Naturalny kod binarny">
Naturalny kod binarny



</doc>
<doc id="157468" url="https://pl.wikipedia.org/wiki?curid=157468" title="Dewi">
Dewi

Dewi (devanagari: देवी ; „Bogini”), Śri Devi – imię, którym nazywane są często wszystkie bóstwa żeńskie panteonu hinduistycznego, jako różne aspekty tej samej bogini. Dewi często uważana jest za główne bóstwo na równi z Wisznu i Śiwą. Jest bóstwem dobrotliwym jako Parwati, lub traktowana jest całkowicie niezależnie, a wówczas górę biorą jej groźniejsze aspekty w postaci Durgi i Kali.
Dewi (i jej różne postacie) czczona jest w odłamie hinduizmu zwanym śaktyzmem.
Szczyt kultu Dewi w Indiach przypadł na średniowiecze, co wiązało się z rozkwitem tantryzmu. Później jednak jej kult zaczął coraz bardziej tracić popularność na rzecz wisznuizmu. Jednak, razem z geograficznym rozprzestrzenianiem się tantryzmu z Indii na północny wschód różne przedstawienia Dewi (ale w zmienionej postaci) trafiły do Tybetu, Chin, a nawet do Japonii, a także do państw Azji Południowo-Wschodniej.
Obecnie w Indiach śiaktyjski kult Dewi najbardziej żywy jest głównie w Indiach wschodnich – Asam i Bengal, na wsiach (na ogół każda wieś czci swą ulubioną formę Dewi).
Jednym z najstarszych symboli bogini jest trójkąt.

</doc>
<doc id="157472" url="https://pl.wikipedia.org/wiki?curid=157472" title="Photo Porst">
Photo Porst

Photo Porst – były niemiecki producent aparatów fotograficznych.
Okres świetności Porsta przypada na lata 70. XX wieku. Seria CR produkowana była przez Fuji, Compact Reflex przez firmę Cosina. W 2002 r. przedsiębiorstwo zbankrutowało i jego pozostałości przejęła konkurencja.

</doc>
<doc id="157477" url="https://pl.wikipedia.org/wiki?curid=157477" title="Durga">
Durga

Durga (dewanagari दुर्गा "forteca", ) – żeńskie bóstwo hinduistyczne, wojownicza forma Dewi. Do Durgi nie mają mieć dostępu konkurenci (jej imię oznacza też „Nieprzystępna”). Jest ona również niezwyciężona w boju. Czasami Durga powstaje z Wisznu jako moc snu lub jako moc stwórcza tego boga lub wyłania się z bogini Parwati, małżonki Śiwy.
Natura.
Zewnętrzna moc, maja, posiadająca naturę cienia "ćit" (duchowej mocy), wielbiona jest przez wszystkich ludzi jako Durga, czynnik stwarzający, zachowujący i niszczący ten doczesny świat. Durga działa zgodnie z wolą Pana Gowindy.
Działanie.
Jej główne zadanie to walka z demonami, kiedy wpada ona w gniew. Kiedy indziej bogowie męscy składają swe atrybuty, aby ukształtować Durgę jako obrończynię przed demonami.
Mitologia.
W jednym z mitów bogowie zostali podporządkowani demonom, którym przewodził Mahiszasura („Bawół”). Ten fakt tak bardzo rozwścieczył Wisznu i Śiwę, że ich gniew zjednoczył się z energią innych bogów, aby w efekcie powstała bogini, Durga, dosiadająca tygrysa. Demony rzuciły się na Durgę, która zabijała je maczugą, pętlicą, mieczem i trójzębem. Mahiszasura pod postacią bawołu przestraszył jej zastępy, a następnie zaatakował jej tygrysa. Durga rozwścieczona złapała go na arkan, ale on przemienił się w lwa. Potem odcięła jego głowę, ale wówczas Mahiszasura pojawił się jako mężczyzna z mieczem w dłoni. W końcu przeszyła mężczyznę mieczem, a ten przemienił się w słonia. Kiedy obcięła jego trąbę, na powrót stał się bawołem. Wreszcie odrzucając na bok góry rzucił się na nią. Durga doskoczyła do Mahiszasury i przeszyła go trójzębem. Kiedy próbował się uwolnić, odcięła mu głowę mieczem.

</doc>
<doc id="157478" url="https://pl.wikipedia.org/wiki?curid=157478" title="Wspólnota Drużyn Grunwaldzkich">
Wspólnota Drużyn Grunwaldzkich

„Wspólnota Drużyn Grunwaldzkich” – ogólnopolski ruch programowo-metodyczny. Działa w ramach Związku Harcerstwa Polskiego. Powstał 12 maja 1991. Skupia instruktorów i wędrowników oraz jednostki harcerskie – gromady zuchowe, drużyny harcerskie, starszoharcerskie, wędrownicze i kręgi instruktorskie. Siedzibą Ruchu jest Chorągiew Warmińsko-Mazurska ZHP im. Grunwaldu w Olsztynie.
Uchwałą Rady Gminy Grunwald z dnia 16 lipca 2011 „Wspólnota Drużyn Grunwaldzkich” posiada Honorowe Obywatelstwo Gminy Grunwald, nadane w uznaniu 20-letniej działalności ruchu.
Cele Ruchu.
Celem działania Ruchu jest:
Dla osiągnięcia celów „Wspólnota”:
Władze Ruchu.
Władzami Ruchu są:
Przewodniczący i wiceprzewodniczący.
Kadencja 2017-2019
Kadencja 2015-2017
Kadencja 2013-2015
Kadencja 2011-2013
Kadencja 2009-2011
Kadencja 2007-2009
Kadencja 2005-2007
Kadencja 2003-2005
Kadencje w latach 1991-2003
Przedstawicielstwa.
Przedstawicielstwa powołuje Przewodniczący „Wspólnoty” na terenie chorągwi ZHP, w których działają członkowie Ruchu. Przedstawicielstwem „Wspólnoty” kieruje przedstawiciel – instruktor powołany na wniosek środowiska przez Przewodniczącego „Wspólnoty”.
Celem Przedstawicielstwa jest:
Obecnie (2011) funkcjonuje 11 przedstawicielstw:
Na przestrzeni lat istniały również następujące regionalne reprezentacje:

</doc>
<doc id="157479" url="https://pl.wikipedia.org/wiki?curid=157479" title="Luis Váez de Torres">
Luis Váez de Torres

Luiz Váez de Torres (ur. 1565, zm. ok. 1613 w Manili) – hiszpański żeglarz, pływający pod portugalską banderą. Odkrywca i navigator z przełomu XVI i XVII wieku.
Niewiele wiadomo o wczesnych latach życia Torres'a; wiadomo, iż wstąpił na służbę Hiszpanii i dotarł do Ameryki Południowej. W 1605 wypłynął z Callao w Peru jako zastępca dowódcy Pedro Fernandeza de Quirosa w wyprawie mającej na celu eksplorację południowo-zachodniego Oceanu Spokojnego. Torres był kapitanem statku "San Pedro (San Pedrico)".
W maju 1606 wyprawa natknęła się na wyspy nazwane przez Quirósa "Austrialia de Espiritu Santo" (obecnie Vanuatu).
Podczas żeglugi wokół wysp statek Quirósa został wypchnięty na pełne morze; w efekcie Quirós pożeglował w drogę powrotną do Meksyku. Po bezowocnych poszukiwaniach statku dowódcy wyprawy i zakładając, iż statek Quirósa zatonął, Torres kontynuował zaplanowaną wyprawę w kierunku Manili na Filipinach poprzez Moluki.
Przez dwa miesiące płynął wzdłuż południowego wybrzeża wyspy Nowej Gwinei, przepłynął przez cieśninę oddzielającą Papuę-Nową Gwineę od Australii, którą nazwano Cieśniną Torresa. Wyspy leżące w tej cieśninie określane są jako „wyspy w Cieśninie Torresa”.
22 maja 1607 roku Torres dotarł do Manili. Jego raport z podróży został odnaleziony w 1762, gdy Brytyjczycy okupowali Manilę.
W 1985 i w 2006 w Australii postawiono dwa pomniki upamiętniające jego wyprawę. 
Jego nazwisko noszą też należące do państwa Vanuatu. 

</doc>
<doc id="157481" url="https://pl.wikipedia.org/wiki?curid=157481" title="Okolicznik miejsca">
Okolicznik miejsca

Okolicznik miejsca – jeden z rodzajów okolicznika, jednej z pięciu części zdania (oprócz podmiotu, orzeczenia, dopełnienia i przydawki). Wskazuje na miejsce dziania się czynności ("gdzie?"), a także kierunek działania ("skąd?", "dokąd?", "którędy?"), dlatego we współczesnym językoznawstwie wyróżnia się dodatkowo okolicznik kierunku.
Okolicznik miejsca jest wyrażany przy pomocy przysłówków (np. Był tam niedawno.), wyrażeń przyimkowych, czyli rzeczowników z przyimkami (np. Dom stał nad rzeką.), rzeczowników w narzędniku w znaczeniu przysłówkowym (np. Miejscami było błoto.) oraz wyrażeń porównawczych i wypowiedzeń (np. Głos dochodził niewyraźnie, jakby zza ściany). Niekiedy używa się okolicznika miejsca z zaimkiem "gdzie" (np. Było to w Wilnie, gdzie służyłem w wojsku.), tworząc w ten sposób zdania okoliczniowe.

</doc>
<doc id="157483" url="https://pl.wikipedia.org/wiki?curid=157483" title="Okolicznik celu">
Okolicznik celu

Okolicznik celu - część zdania - rodzaj okolicznika, wskazującego cel, w jakim wykonywana jest określona czynność. Odpowiada na pytania: "na co", "po co", "w jakim celu"
Konstrukcje tworzące okolicznik celu.
Konstrukcje tworzące okolicznik celu to:
Konstrukcja tworząca okolicznik celu z mianownikiem, miejscownikiem lub wołaczem jest niemożliwa.
Zdanie podrzędnie złożone okolicznikowe celu.
Zdaniem podrzędnie złożonym okolicznikowym celu takim nazywamy zdanie, w którym okolicznik celu zdania nadrzędnego został zastąpiony przez zdanie podrzędne (celowe). Zdanie podrzędne mówi o celu wykonania określonej czynności wyrażonej w zdaniu nadrzędnym. Pytanie stawiane przez zdanie nadrzędne zdaniu podrzędnemu w tym rodzaju zdania to "po co", "na co", "w jakim celu".
Charakterystycznymi wskaźnikami zespolenia zdania celowego są:
Jeżeli podmiot w zdaniu podrzędnym i nadrzędnym jest identyczny, to orzeczenie może być określone w zdaniu celowym bezokolicznikiem (mogą wtedy wystąpić także wskaźniki zespolenia "byle" i "byle tylko") lub formą osobową. W przypadku niezgodności podmiotów stosuje się wyłącznie formę osobową. Bezokolicznik może być także zastosowany w zdaniu celowym, gdy zdanie jest bezpodmiotowe np.
Spójnik oddzielający zdanie podrzędne od nadrzędnego możemy opuścić po czasownikach ruchu (wtedy zdanie traktowane jest zazwyczaj jako pojedyncze):

</doc>
<doc id="157486" url="https://pl.wikipedia.org/wiki?curid=157486" title="Okolicznik warunku">
Okolicznik warunku

Okolicznik warunku – część zdania odpowiadająca na pytanie „pod jakim warunkiem”. Często tę rolę pełni zdanie podrzędne okolicznikowe, połączone z głównym spójnikiem "jeżeli", "pod warunkiem, że" itp. 
Przykłady.
W powyższym zdaniu złożonym część po przecinku, jest zdaniem okolicznikowym warunku.
Miejsce okolicznika warunkowego w zdaniu podrzędnie złożonym: 

</doc>
<doc id="157487" url="https://pl.wikipedia.org/wiki?curid=157487" title="Embedded">
Embedded



</doc>
<doc id="157491" url="https://pl.wikipedia.org/wiki?curid=157491" title="Henri Labrouste">
Henri Labrouste

Henri Labrouste (ur. 11 maja 1801 w Paryżu, zm. 24 czerwca 1875 w Fontainebleau) – francuski architekt. W swoich projektach używał w bardzo nowatorski sposób elementów konstrukcyjnych z żeliwa.
Historia.
Ukończył studia na École des Beaux-Arts, był uczniem Léona Vaudoyer i Louis-Hippolyte'a Lebas. W 1830 r. założył własną pracownię, która stała się wpływową kuźnią talentów.
Jego główne dzieła to:

</doc>
<doc id="157492" url="https://pl.wikipedia.org/wiki?curid=157492" title="Brunet wieczorową porą">
Brunet wieczorową porą

Brunet wieczorową porą – polski film fabularny (komedia kryminalna) w reżyserii Stanisława Barei z 1976 roku, na podstawie scenariusza napisanego ze Stanisławem Tymem.
Fabuła.
Film jest komedią satyryczną, w której bohater Michał Roman zostaje uwikłany w wiele absurdalnych sytuacji. Niezwykłe przepowiednie Cyganki pojawiającej się w jego domu, których początkowo nie bierze na poważnie, zaczynają się jednak spełniać. Najpoważniej brzmi przepowiednia, że ma zabić bruneta, który wieczorem pojawi się w jego mieszkaniu. Wraz z przyjacielem starają się zapobiec nieuchronnej zbrodni. Aby zapobiec zbliżającemu się nieszczęściu, bohater opuszcza dom. Przeznaczenie jednak go dosięga – wszystko wskazuje na to, że przypadkowo zostaje zabójcą mężczyzny, Dzidka Krępaka, który pojawił się w jego domu. Mimo różnych przeciwności losu bohaterowi udaje się wykryć rzeczywistego mordercę.
Obsada.
Źródło:
Produkcja.
Tytuł filmu nawiązuje do słów o „spotkaniu z brunetem wieczorową porą” wypowiadanych przez wróżącą Cygankę w powieści Tadeusza Dołęgi-Mostowicza "Drugie życie doktora Murka" (1936).
Konspekt filmu przygotowany został przez Stanisława Bareję, natomiast scenopis powstawał we współpracy ze Stanisławem Tymem, który był autorem większości dialogów i skeczowych scen. Scenopis razem opracowywali w Goławicach, w domu Barei. W trakcie tej pracy między autorami scenariusza doszło do konfliktu. Według Tyma końcowa wersja była niedopracowana, przez co zastąpił on swoje nazwisko pseudonimem Andrzej Kill. "Brunet wieczorową porą" jest satyrą wobec rzeczywistości PRL, ukazującą ówczesną partaninę i ordynarność. Intencją reżysera było, podobnie jak we wcześniejszych komediach ("Poszukiwany, poszukiwana", "Nie ma róży bez ognia") przeciwstawienie życiowo niespełnionego inteligenta otaczającym go cwaniakom.
Do epizodycznych skeczowych scenek, które przeplatają się z główną fabułą filmu, wykorzystano talenty takich aktorów, jak Bohdan Łazuka, Zdzisław Maklakiewicz, Jan Himilsbach, Jan Kobuszewski i Józef Nalberczak. Podobnie jak w innych filmach Barei występowały osoby, które odgrywały samych siebie – prezenterzy telewizyjni Jan Suzin i Krystyna Loska, a role kilku funkcjonariuszy Milicji Obywatelskiej zagrali milicjanci.
Motywem muzycznym filmu jest przewijająca się w wielu sekwencjach piosenka "Cygańska jesień" w wykonaniu Anny Jantar, do której muzykę skomponował Waldemar Kazanecki. Autorami tekstu piosenki byli Janusz Kondratowicz i Jonasz Kofta.
Odbiór.
Barei zarzucano między innymi, że w filmie propaguje pijaństwo (wątek spożywania alkoholu w fabule jest silnie wyeksponowany). Krytycy filmu byli jednak przychylniejsi reżyserowi w porównaniu z atakami na jego wcześniejsze produkcje. Stanisław Wyszomirski w „Expressie Wieczornym” określił Bareję mianem „najbardziej kontrowersyjnego reżysera w Polsce”. Część krytyków dostrzegała jego intencje ukazania bylejakości i absurdów. W ciągu roku od premiery film obejrzało 970 655 widzów.

</doc>
<doc id="157493" url="https://pl.wikipedia.org/wiki?curid=157493" title="Cairns">
Cairns

Cairns – miasto i port w północnej części stanu Queensland w Australii liczące ponad 220 tys. mieszkańców.
Założone w 1876 roku, początkowo jako port mający służyć kopalniom złota i innych metali (tzw. "gorączka cynowa" w latach 80. XIX wieku) położonym na zachód od miasta, przekształciło się w ośrodek przemysłu cukrowniczego (w bezpośredniej okolicy liczne plantacje trzciny cukrowej, zbiory dwa razy w roku), a obecnie jest znaczącym ośrodkiem turystycznym. Ponadto w mieście rozwinął się przemysł chemiczny, spożywczy oraz stoczniowy. W Cairns kończy się droga stanowa oraz z Brisbane. W mieście działają kampusy James Cook University oraz Central Queensland University.
Cairns przyciąga turystów dogodnie położonym portem lotniczym oraz lokalizacją. Wielka Rafa Koralowa znajduje się zaledwie o 1 do 1,5 godziny rejsu szybką łodzią od portu. Ponadto jest bazą wypadową dla uprawiania spływów górskimi rzekami, a w pobliskich górach paralotniarstwa.
Turystyka.
W pobliżu znajdują się także:
Klimat.
Cairns leży w strefie tropikalnego klimatu monsunowego (klasyfikacja Köppena – "Am"). Najlepsze warunki pogodowe dla turystów panują w okresie zimy - od maja do października. W lecie panuje tropikalny upał (przeciętna temperatura wynosi 30 °C), duża wilgotność powietrza i ciągłe, gwałtowne opady - suma opadów od stycznia do marca wynosi 1300 mm. Okoliczne rzeki przybierają przecinając drogi, a przybiera nawet o 15 metrów, więc nie jest to okres sprzyjający turystyce. 
Miasta partnerskie.
Miasta partnerskie Cairns:

</doc>
<doc id="157494" url="https://pl.wikipedia.org/wiki?curid=157494" title="Paul Wittgenstein">
Paul Wittgenstein

Paul Wittgenstein (ur. 11 maja 1887 w Wiedniu, zm. 3 marca 1961 w Nowym Jorku) – austriacki pianista, w 1946 otrzymał obywatelstwo amerykańskie. Brat filozofa Ludwiga Wittgensteina.
W czasie I wojny światowej stracił prawą rękę, pomimo to nadal koncertował grając tylko lewą ręką. Kilku znanych kompozytorów napisało utwory przeznaczone dla niego, do gry tylko jedną ręką. Do najbardziej znanych należy Koncert fortepianowy D-dur na lewą rękę Maurice’a Ravela.

</doc>
<doc id="157495" url="https://pl.wikipedia.org/wiki?curid=157495" title="War">
War



</doc>
<doc id="157496" url="https://pl.wikipedia.org/wiki?curid=157496" title="Eric Burdon">
Eric Burdon

Eric Victor Burdon (ur. 11 maja 1941 w Walker-on-Tyne w Anglii) – angielski muzyk, wokalista zespołu The Animals, a później grupy War.
Życiorys.
Początki.
wcześnie zetknął się ze światem jazzu i bluesa. Jako 11-latek prywatnie rozmawiał z Louisem Armstrongiem i palił z nim marihuanę. Trzy lata później pomagał wejść do klubu zagubionemu bluesmanowi Big Billowi Broonzy'emu. W wieku 16 lat grał już w grupie jazzowej i dokonał pierwszych nagrań. Jeszcze jako nastolatek poznał Sonny’ego Boya Williamsona II i dokonał z nim kolejnych nagrań. Później zrobił takie wrażenie na Johnie Lee Hookerze, że za niego podpisywał zdjęcia fanom bluesmana. Jednak najmocniejszym przeżyciem dla niego był występ zelektryfikowanej grupy Muddy'ego Watersa w październiku 1958. Burton był na tym koncercie razem ze swoim przyjacielem ze szkoły i zarazem perkusistą ich grupy The Pagan Jazzmen – Johnem Steelem. Koncert ten wpłynął na późniejsze brytyjskie grupy rockowe, które mocno się zelektryfikowały, grały głośno, ostro i dynamicznie.
W wieku 15 lat rozpoczął naukę w Clayton Road Art College, gdzie poznał Johna Steela. Założyli razem zespół jazzowy The Pagan Jazzmen. Wkrótce zaczęli grać bluesa i zmienili nazwę na The Pagans. Jako 15-latek zaręczył się z Doreen Caulker, którą uwiecznił później w utworze „For Miss Caulker”. Następnym zespołem Burtona i Steela był Kansas City Five, w którym pianistą był Alan Price. Podobno w tej grupie Burdon grał na puzonie.
The Animals.
Na początku lat 60. opuścił zespół i wyjechał z Newcastle do Londynu. Tam od czasu do czasu dołączał do grupy Blues Incorporated prekursora brytyjskiego bluesa Alexisa Kornera. We wrześniu 1963 powrócił do Newcastle i wstąpił do zespołu Alan Price Rhythm &amp; Blues Combo, który w styczniu 1963 zmienił nazwę na The Animals, na cześć przywódcy gangu The Squatters zwanego Animal Hogg.
Liczne przeboje The Animals uczyniły z zespołu jednego z czołowych przedstawicieli brytyjskiego bluesa i rocka. Jednak zderzenie różnych osobowości muzyków i ich odmiennego podejścia do muzyki spowodowały, że po kilku zmianach personalnych grupa rozwiązała się 5 września 1966.
Eric Burdon &amp; The Animals.
Po krótkiej przerwie Burdon wydał w kwietniu 1967 swój pierwszy solowy album "Eric Was Here", który był firmowany przez Eric Burdon &amp; The Animals. 7 września 1967 wziął ślub z modelką Angie King; rozwiedli się jednak po niecałych dwu latach. W tym czasie stworzył nowy zespół z brytyjskich muzyków, który działał głównie na zachodnim wybrzeżu USA. Ich debiut odbył się 20 października 1967. Grupa nagrała cztery albumy, które uczyniły z Eric Burdon &amp; The Animals (od kwietnia 1968 Eric Burdon &amp; The New Animals) jeden z głównych zespołów amerykańskiego rocka psychodelicznego. Wystąpili na pierwszym z wielkich festiwali rockowych znanym jako Monterey Pop Festival 16 i 17 czerwca 1967. Grupa rozwiązała się w grudniu 1968.
Eric Burdon &amp; War.
Burdon poznał Duńczyka Lee Oscara, grającego na harmonijce ustnej, i wspólnie dołączali do różnych zespołów (m.in. Blues Image), ale ponieważ żaden im nie odpowiadał, szybko zaprzestali z nimi współpracy. Zniechęcony Eric postanowił powrócić do Wielkiej Brytanii, jednak producent Jerry Goldstein namówił go do pójścia do klubu „The Rag Doll”, w którym występował piosenkarz Deacon Jones z akompaniującą mu grupą The Nightshift. Pod koniec ich występu Eric i Lee dołączyli do zespołu i nawiązali taki kontakt, że utworzyli razem nową grupę, która była znana w świecie jako War. Niebywała sprawność techniczna muzyków i ich praktyczna znajomość różnych stylów muzycznych spowodowały, że War swobodnie łączył jazz, blues, rock, soul, rhythm and blues z elementami muzyki latynoskiej.
Zespół zadebiutował we wrześniu 1969 w San Bernardino w Kalifornii. Jam session z Eric Burdon &amp; War był już ostatnim występem Jimiego Hendrixa. Początek 1971 przyniósł Burdonowi choroby: przeszedł zapalenie płuc, ataki astmy i przeżył śmierć Hendrixa, z którym był w wielkiej przyjaźni. Po podleczeniu się powrócił do Kalifornii już bez War, których zostawił w połowie tournée. Owocem ich współpracy były dwa albumy.
Współpraca z Jimmym Witherspoonem i Johnem Sterlingiem.
Od lipca do września Burdon współpracował z wielkim jazzmanem i bluesmanem Jimmym Witherspoonem. Efektem ich współpracy był bluesowy album "Guilty". Muzykami towarzyszącymi byli członkowie War i muzycy z zespołu gitarzysty Johna Sterlinga. Burdon grał już z nim od połowy 1971 w grupie Eric Burdon &amp; John Sterling Group. Jednak pod koniec 1971 zespół działał jako Eric Burdon &amp; Tovarish.
W 1972 zawarł swoje drugie małżeństwo, które przetrwało do 1978. W 1974 Burdonowi i Rose urodziła się córka.
Eric Burdon Band.
Z muzykami z Tovarish oraz z muzykami grupy Eric Burdon Band Eric nagrał album "Stop" i prawie równocześnie jako Eric Burdon Band – "Sun Secrets". Były to ostre rockowe płyty bez zbytnich niuansów, pasujące doskonale do atmosfery tych lat, z powstającym ruchem "no future", czyli punkami. Działalność EBB podsumował koncertowy album nagrany w 1976 w słynnym klubie Roxy.
Reaktywacja The Animals.
W 1976 byli członkowie The Animals reaktywowali zespół. Niesnaski pomiędzy muzykami, jak i ogólna, niesprzyjająca atmosfera (rozkwit punk rocka z jednej strony, a z drugiej – muzyki rozrywkowej disco) spowodowały, że po koncercie w prawie pustej sali w ich rodzinnym mieście Newcastle grupa ponownie się rozwiązała. Plonem ich działalności w tym okresie był album "Before We Were So Rudely Interrupted" (1977). W 1978 Burton po rozwodzie z Rose wpadł znowu w nałogi (narkotyki i alkohol). Udał się do Niemiec, gdzie nastało ponowne zainteresowanie bluesem.
Lata 80..
Pod koniec lat 70. i na początku 80. kontynuował karierę solową. W Niemczech pracował m.in. z grupą Fire Department, z którą nagrał album "Last Drive". W 1982 stworzył muzykę i grał główną rolę w filmie "Comeback". 
W 1983 ponownie reaktywował się zespół The Animals. Tym razem w trakcie dwuletniego okresu koncertów ukazały się dwa albumy: "Ark" (1983) i "Rip It to Shreds" (1984).
Nastąpił kolejny zły okres Burdona, do czego przyczyniły się alkohol i narkotyki. W 1988 ukończył pisać autobiografię, która ukazała się pod tytułem "I Used to Be an Animal, but I'm All Right Now". Prawie równocześnie na rynku pojawiła się biografia Erica "The Last Poet: the Story of Eric Burdon" napisana przez Jeffa Kenta.
Lata 90. Robby Krieger, Brian Auger i Flying Eye..
Lata 90. to powrót Burdona do formy. Rozpoczął współpracę z Robbiem Kriegerem, byłym gitarzystą grupy The Doors. Ich wspólny zespół nosił nazwę Eric Burdon-Robbie Krieger Band.
W 1991 wspólnie z organistą Brianem Augerem utworzył grupę Eric Burdon/Brian Auger Band, która przetrwała do 1994 i wydała album "Access All Areas" (podwójny). 19 stycznia 1994 The Animals zostali wprowadzeni do Rock and Roll Hall of Fame. W tym samym roku wraz z dwoma muzykami z Eric Burdon/Brian Auger Band Eric utworzył zespół Flying Eye (1994-1998), który pozostawił po sobie dwie koncertowe płyty: "The Official Live Bootleg – Vol. 1" i "Vol. 2.". W 1998 zmienił nazwę zespołu na Eric Burdon &amp; the New Animals (z legendarnym perkusistą Aynsleyem Dunbarem). Ich koncert z 17 października 1998 ukazał się na DVD.
Lata 2000..
W XXI wieku Burdon prowadził czynną działalność artystyczną, dzieląc swój czas pomiędzy Eric Burdon Band (ukazuje się DVD z koncertu) i Eric Burdon &amp; the New Animals.
Nie zaniedbywał także kariery solowej, która nabrała przyspieszenia po dwóch płytach: "My Secret Life" (2004) i "Soul of a Man" (2006)
Dyskografia.
Single i 'czwórki' (EP) (wg daty wydania i miejsce na listach przebojów w Wielkiej Brytanii i USA)
Albumy, CD
Inne albumy, CD

</doc>
<doc id="157497" url="https://pl.wikipedia.org/wiki?curid=157497" title="Counterstrike">
Counterstrike

Counter Strike, Counter-Strike, Counterstrike:

</doc>
<doc id="157500" url="https://pl.wikipedia.org/wiki?curid=157500" title="Rewa (Polska)">
Rewa (Polska)

Rewa (kaszb. "Rewa", niem. "Rewa") – wieś w Polsce położona w województwie pomorskim, w powiecie puckim, w gminie Kosakowo, między Gdynią a Puckiem, na Kaszubach. Miejscowość z dwoma letnimi kąpieliskami i dwiema przystaniami morskimi dla rybaków (pasy plaży).
Miejscowość o charakterze rybackim (pierwsze zapisy własnościowe: XVI w.). Wieś duchowna położona była w II połowie XVI wieku w powiecie puckim województwa pomorskiego. 
W miejscowości znajduje się parafia rzymskokatolicka pw. św. Rocha, należąca do dekanatu Gdynia-Oksywie, archidiecezji gdańskiej.
Położenie.
Nazwa miejscowości wzięła się od rewy, piaszczystej mielizny ciągnącej się od czubka cypla, niemal nieprzerwanie, do brzegu Mierzei Helskiej.
Rewa leży u ujścia Mostowych Błot. Miejscowość w całości znajduje się w Nadmorskim Parku Krajobrazowym i jest objęta specjalnym obszarem ochrony siedlisk „Zatoka Pucka i Półwysep Helski”. Za południową zabudową wsi rozciąga się wzdłuż wybrzeża na południe rezerwat przyrody Mechelińskie Łąki wraz z jego otuliną. Tereny wokół Rewy są objęte obszarem specjalnej ochrony ptaków „Zatoka Pucka”.
W latach 1975–1998 miejscowość administracyjnie należała do województwa gdańskiego. 
Turystyka.
Ruch turystyczny związany jest z położeniem. Piaszczysty Cypel Rewski, osłaniający niewielką zatoczkę, sprzyja uprawianiu windsurfingu i kitesurfingu. Rewa stanowi alternatywę dla często zatłoczonych miejskich kąpielisk Trójmiasta. Od 1997 r. w sierpniowe noce można obserwować bioluminescencję w wodzie małej zatoki (ruch ryb lub innych przedmiotów powoduje smugi turkusowego światła) pod wpływem obecności bruzdnic ("Alexandrium ostenfeldii").
Nad morzem za cyplem w kierunku Pucka wyznaczono letnie kąpielisko Rewa "Północ" o długości 100 m. Natomiast za cyplem w kierunku Gdyni wyznaczono kąpielisko Rewa "Południe" o długości 100 m.
Infrastruktura.
W miejscowości zostały ustanowione dwie przystanie morskie dla rybaków:
Rewa posiada połączenie autobusowe komunikacji miejskiej z Gdynią.
Historia.
Kalendarium:
Aleja Zasłużonych Ludzi Morza.
We wsi znajduje się Aleja Zasłużonych Ludzi Morza. Jej geneza sięga 2004 r., kiedy to na Cyplu Rewskim (tzw. Szperku) odsłonięto Krzyż Morski oraz tablice upamiętniające gen. Józefa Hallera, Klemensa Długiego - rewskiego armatora rybackiego oraz Jana Leszczyńskiego - wybitnego wychowawcę kadr morskich. Od tamtej pory każdego roku umieszcza się tu kolejne trzy tablice upamiętniające osoby związane z morzem. Sam krzyż stał się natomiast ważnym znakiem nawigacyjnym. W 2013 roku, kosztem 1,5 mln zł, promenada została rozbudowana: wzdłuż ulicy Morskiej powstał ciąg pieszo-jezdny z kostki brukowej, wyposażony w małą architekturę (pergole, ławki, stojaki na rowery).

</doc>
<doc id="157502" url="https://pl.wikipedia.org/wiki?curid=157502" title="Kampowanie">
Kampowanie

Kampowanie (ang. "camp" – "obozować") – termin wywodzący się z gier komputerowych, będący formą griefingu. Oznacza pewną technikę gry, zwykle stosowaną w grach typu first-person shooter i MMORPG.
Osoba, która korzysta z tej techniki to "kamper" (w żargonie pisany również jako "camper"). Czasownik, wyrażający czynność "kampowania" to "kampować", choć często spotkać można niepoprawny gramatycznie termin "kampić".
Kampowanie w grach FPS.
W przypadku gier typu first-person shooter kampowanie przybiera postać ukrywania się w oczekiwaniu na pojawienie się przeciwnika. Na mapach, na których toczona jest rozgrywka, kamperzy wyszukują miejsca, które zapewnią im przewagę taktyczną nad przeciwnikiem, by następnie przez długi czas bez zmieniania pozycji likwidować niczego nie spodziewających się innych graczy. Do wybieranych przez kamperów pozycji należą lokalizacje choćby częściowo pozbawione oświetlenia, osłonięte z możliwie wielu kierunków, umiejscowione wysoko, jak również ślepe zaułki zazwyczaj ignorowane przez graczy, miejsca w których można się spodziewać przeciwników nadchodzących tylko z jednego możliwego kierunku, czy też takie, z których kontroluje się obszar, w którym gracze poruszają się wolniej, np. woda czy miejsca, w których można się jedynie czołgać. Stosujący tę taktykę gracze spodziewają się zdobycia większej ilości fragów zanim sami zostaną unieszkodliwieni.
W grach FPS określenie "kamper" (lub "camper") ma wydźwięk negatywny. Nazwanie współgracza w ten sposób jest sugestią, że brakuje mu umiejętności lub odwagi, by zmierzyć się z przeciwnikiem w zwykłej, dynamicznej rozgrywce, w której duże znaczenie ma refleks, doświadczenie i zdolności danego gracza. Zbyt duża liczba graczy stosujących kampowanie w danej rozgrywce sprawia, że gra staje się dużo mniej dynamiczna i satysfakcjonująca, zaś gracze, którzy zginęli z rąk kampera, mogą czuć się bardziej sfrustrowani, niż gdy ulegają niestosującemu tej techniki przeciwnikowi.
Szczególnie niemile widzianą w kręgach graczy odmianą kampera jest "spawnkiller", który zasadza się na przeciwników przy spawnach (miejscach, w których zabite postacie graczy mogą „odrodzić się” i ponownie wkroczyć do trwającej rozgrywki), gdzie dodatkową jego przewagą jest chwilowa dezorientacja gracza, który właśnie zrespawnował.
W zależności od rodzaju gry komputerowej lub rodzaju rozgrywki zjawisko kampowania może być tolerowane przez współgraczy w mniejszym lub większym stopniu. W grach, w których nacisk położony jest na dynamikę rozgrywki (np. seria "Quake"), taktyka ta jest potępiana przez ogół graczy, natomiast w grach, które możliwie wiernie starają się oddać realizm pola walki (np. seria "Red Orchestra") takie zachowania są, choćby częściowo, akceptowalne (gracz uzbrojony w broń snajperską jest praktycznie bezbronny „w polu” wobec przeciwnika wyposażonego w broń maszynową, co zmusza go do choćby częściowego przyjęcia taktyki kampowania). Istnieją również tryby w grach, w których "kampowanie" może być częścią rozgrywki. W klasycznym dla wielu gier komputerowych trybie zdobądź flagę (ang. "capture the flag") jedną z taktyk jest podział drużyn graczy na dwa zespoły – jeden ofensywny (którego zadaniem jest zdobycie flagi przeciwnika i przetransportowanie jej do własnej bazy), a drugi defensywny. Zespół defensywny pozostaje we własnej bazie i ma za zadanie obronić własną flagę przed przejęciem jej przez drużynę przeciwną.
Twórcy gier komputerowych typu FPS często starają się ograniczać zjawisko kampowania, np. poprzez odpowiednią konstrukcję map, na których toczone są potyczki graczy (ograniczenie miejsc dogodnych dla kamperów lub też umieszczanie na mapach obiektów takich jak bunkry, które w oczywisty sposób mogą być obsadzone przez kampujących graczy), a także balans dostępnej w grze broni (kamperzy zazwyczaj korzystają z uzbrojenia wyposażonego w celowniki optyczne), balans możliwych do wyboru klas postaci, czy też ujawnianie graczowi, który został zabity dokładnej pozycji gracza, z którego ręki zginął. Skuteczną metodą przeciwko spawnkillerom jest natomiast wyznaczanie obszaru wokół respawnów, do którego nie mogą dostać się członkowie drużyny przeciwnej.
Kampowanie w grach online.
W grach typu MMORPG niektóre konkretne rodzaje mobów (sterowanych przez grę przeciwników), z którymi walczą gracze, po pokonaniu pozostawiają szczególnie rzadkie i wartościowe przedmioty. Z tego powodu stają się one celem kampowania ze strony działających w pojedynkę lub w drużynie graczy, którzy oczekują w pobliżu miejsca, gdzie dany przeciwnik się odrodzi, wygrywają z nim walkę i obszukują jego zwłoki. W większości gier szczególnie pożądane przez graczy przedmioty pojawiają się przy pokonanym mobie jedynie z pewnym, czasem bardzo niewielkim prawdopodobieństwem. Dlatego cykl czekanie-walka-grabienie powtarzany jest do skutku lub do momentu, w którym gracze sami zrezygnują z kampowania.
Kampowanie, choć potrafi być dla graczy działaniem nużącym i uciążliwym, nie ma w grach MMORPG charakteru pejoratywnego, ponieważ jego „ofiarą” nie pada inny żywy gracz (jak w grach FPS), a jedynie kontrolowany przez grę mob.

</doc>
<doc id="157505" url="https://pl.wikipedia.org/wiki?curid=157505" title="Cypel Rewski">
Cypel Rewski

Cypel Rewski, gwarowo Szpyrk lub Szperk (kasz. "Réwsczi Ùsëp" lub "Szpërk") – kilometrowej długości piaszczysta kosa wcinająca się w wody Zatoki Puckiej niedaleko miejscowości Rewa, utworzona przez prąd morski płynący wzdłuż brzegów Zatoki Gdańskiej. 
Dalszy ciąg nanosu (zwany Rybitwią Mielizną, Rewą Mew lub Mewią Rewą) tworzy wał podmorski ciągnący się do Mierzei Helskiej. Średnia głębokość na całej długości wału wynosi metr, z wyjątkiem przekopu o szerokości około 700 m, zwanego Głębinką (kasz. "Dëpka"), którego głębokość dochodzi miejscami do pięciu metrów. Niewielkie obszary mielizny okresowo wyłaniają się nad powierzchnię wody, tworząc wysepki.
Raz w roku odbywa się Marsz Śledzia, w którym to śmiałkowie pokonują mieliznę pieszo z Kuźnicy do Rewy. Korzystają z niej także dziki, wędrując i płynąc na Mierzeję Helską. 

</doc>
<doc id="157506" url="https://pl.wikipedia.org/wiki?curid=157506" title="Scilab">
Scilab

Scilab – darmowy pakiet naukowy stworzony w 1990 przez INRIA (francuski narodowy instytut badań w dziedzinie komputerów) oraz ENPC (najstarszą szkołę inżynierską na świecie). Od roku 1994 rozprowadzany na licencji open source. Od maja 2003 roku rozwijany przez utworzone specjalnie Scilab Consortium.
Możliwości.
Scilab został stworzony do badań matematycznych i posiada w sobie setki funkcji matematycznych, którymi możemy operować zarówno na liczbach, jak i na bardziej zaawansowanych strukturach jak wektory czy macierze. Potrafi także współdziałać z programami napisanymi w innych językach.
Scilab posiada także swój interpreter oraz język programowania wysokiego poziomu.
Dziedziny działania.
Scilab jest w stanie pomóc w wielu dziedzinach – od prostych obliczeń, przez macierze, algebrę liniową, przetwarzanie sygnałów, statystykę przez wiele innych dziedzin. Przy wykorzystaniu środowiska graficznego jest w stanie rysować grafy i wykresy 2 i 3 wymiarowe, a nawet tworzyć animacje.
Licencja i formy dystrybucji.
Scilab udostępniany jest za darmo w postaci źródeł jak i binarnej na systemy Unix (w tym Linux) oraz MS Windows.
W wersji Scilab 5.0 zmieniła się wersja licencji na CeCILL, która jest w pełni zgodna z licencją GNU GPL. Obecna forma licencji to GPL.
Scilab do wersji 4.1 nie znajdował się na liście Open Source Initiative, ponieważ nie zezwalał na komercyjną redystrybucję zmodyfikowanej wersji oprogramowania.

</doc>
<doc id="157507" url="https://pl.wikipedia.org/wiki?curid=157507" title="Xhafer Ypi">
Xhafer Ypi

Xhafer Ypi (ur. 1880 w Starje, zm. w grudniu 1940) – albański polityk, premier Albanii, bektaszyta.
Życiorys.
Syn Asllana Ypiego, właściciela ziemskiego. W latach 1920–1921 sprawował funkcję ministra spraw wewnętrznych oraz ministra sprawiedliwości. Jako lider jednej z partii sformował w grudniu 1921 r. rząd, w którym Fan Noli był ministrem spraw zagranicznych, zaś Ahmed Zogu ministrem spraw wewnętrznych. Do 4 grudnia 1922 r. pełnił funkcję premiera. Później natomiast, w gabinecie Ahmeda Zogu objął urząd ministra spraw zagranicznych.
Od 2 grudnia 1922 do 31 stycznia 1925 r. Ypi był członkiem Rady Najwyższej. Gdy w 1924 r. Fan Noli w wyniku zamachu stanu sięgnął po władzę, Ypi zdecydował się na emigrację, choć formalnie nie zrzekł się sprawowanych funkcji. Zajęcie Albanii przez Włochy wiosną 1939 r. Ypi potraktował jako wyzwolenie kraju spod reżimu króla Zoga I. Po udaniu się króla na emigrację w kwietniu 1939 r. Ypi został przewodniczącym Tymczasowej Rady Administracyjnej i jej pełnomocnikiem ds. sprawiedliwości.
Od 12 kwietnia 1940 r. był ministrem sprawiedliwości w gabinecie Shefqeta Verlaçi. Został zabity przez bombę, zrzuconą z samolotu.

</doc>
<doc id="157509" url="https://pl.wikipedia.org/wiki?curid=157509" title="Case study">
Case study

Case study (analiza przypadku, studium przypadku) – analiza pojedynczego przypadku, tj. szczegółowy opis, zazwyczaj rzeczywistego, przypadku, pozwalający wyciągnąć wnioski co do przyczyn i rezultatów jego przebiegu oraz szerzej danego modelu biznesowego, cech rynku, uwarunkowań technicznych, kulturowych, społecznych itp. Celem studium przypadku jest pokazanie koncepcji wartych skopiowania, jak i potencjalnych błędów, których należy unikać. Wykorzystywane jest w kształceniu jak i w praktyce biznesowej (m.in. analizy przygotowywane przez zleceniobiorców, np. firmy konsultingowe, dla klienta, kursy na temat metod wychowywania, itd.). 
Historia.
Rozwój studium przypadku jako metody nauczania zarządzania wiąże się z początkami szkół biznesu, które zaczęły powstawać w Stanach Zjednoczonych na przełomie XIX i XX w. Po raz pierwszy w dydaktyce, metoda case study została wykorzystana w Harvard Business School w 1914 roku. Metoda ta została podchwycona przez inne szkoły biznesu i uniwersytety w USA i Europie Zachodniej – zaczęto ją powszechnie wykorzystywać w nauczaniu studentów zarządzania, administracji i ekonomii. Studia przypadków stały się metodą dydaktyczną także na polskich uczelniach o profilu ekonomicznym.
Zastosowania.
Studium przypadku to także nauka poprzez analizę wykonania konkretnego projektu dla klienta.
Firma bądź osoba po wykonaniu pewnego projektu analizuje jego wykonanie – użyte techniki, materiały, sposób ich kompozycji i wykorzystania, co ma na celu poznanie odpowiednich sposobów do wykonywania pewnych prac.
"Case study" to nauka na podstawie konkretnego przypadku. Studium przypadku jest metodą badania, polegającą na wszechstronnym opisie pewnej zbiorowości lub jednostki, do którego przystępuje się bez wstępnych hipotez. Przedmiot eksploracji ma charakter jednostkowy. Czasami firmy zajmujące się np. tworzeniem wizerunku oraz obsługą klienta przez internet udostępniają kilka takich „case studies” w formie dokładnego omówienia wykonanego przez daną firmę produktu dla klienta. Ma to na celu pokazanie renomy firmy, umiejętności oraz profesjonalnego podejścia. 
W biznesie case study spełnia rolę jednego z wielu narzędzi podnoszących wiarygodność dostawcy wobec potencjalnego klienta (obok tzw. whitepapers oraz raportów firm analitycznych). Istotnym elementem owej wiarygodności są zamieszczane w case studies wypowiedzi osób bezpośrednio zaangażowanych w dostarczenie lub uruchomienie produktu/rozwiązania/usługi. Wiarygodność case study bierze się także z samego faktu wydania przez klienta zgody na spisanie i opublikowanie case study. Dokumenty tego rodzaju bardzo rzadko powstają bowiem w przypadku przedsięwzięć nieudanych lub takich, które nie przyniosły jednoznacznie pozytywnych rezultatów. Wbrew obiegowym opiniom, warstwa stylistyczna case study jest najmniej istotna. Z punktu widzenia wiarygodności najważniejszym elementem case study jest jakość jego zawartości merytorycznej. Jakość wyraża się tu m.in. celnością podnoszonych problemów, jakością stawianych diagnoz oraz adekwatnością proponowanych rozwiązań do sytuacji. Potencjalny klient analizuje tekst case study poszukując analogii między sytuacją opisywaną i jego własną. Gdy je znajdzie, przygląda się zależnościom przyczynowo skutkowym, logice tekstu, adekwatności argumentów do sytuacji i ich wzajemnym relacjom. Równolegle tekst case study podlega bardziej generalnej ocenie, która ma odpowiedzieć na następujące pytania: 
Korzyści stosowania case study w nauce zarządzania:

</doc>
<doc id="157510" url="https://pl.wikipedia.org/wiki?curid=157510" title="Juwenalia">
Juwenalia

Juwenalia (łac. "Iuvenalia" – igrzyska młodzieńców) – święto studentów odbywające się corocznie w maju.
Juwenalia to nazwa igrzysk odbywających się w starożytnym Rzymie, które zostały wprowadzone w 59 roku przez cesarza Nerona.
Juwenalia początek swój miały w Krakowie, już w XV wieku obchodzono tam święto studentów.
W wielu miastach akademickich w te dni odbywa się symboliczne przekazanie studentom przez prezydentów kluczy do bram miasta. Zabawa trwa zwykle przez szereg dni, w czasie których odbywają się imprezy kulturalno-sportowe, organizowane głównie przez i dla studentów.
Nazwy.
Nazwy konkretnych juwenaliów często są lekko zmodyfikowane:
1. w związku z nazwą uczelni
2. w związku z miejscem
3. w związku z kierunkiem studiów
4. w związku z lokalną gwarą
5. nazwy własne

</doc>
<doc id="157511" url="https://pl.wikipedia.org/wiki?curid=157511" title="Kwerenda">
Kwerenda

Kwerenda (łac. quaerenda, , „zapytanie”) – poszukiwanie informacji w zasobie archiwum lub biblioteki. Celem kwerendy może być zarówno samo pobranie danych, jak i modyfikacje danych. Kwerendy przeprowadza się osobiście w czytelni instytucji, można skierować do niej zapytanie lub skorzystać ze zdigitalizowanych materiałów archiwalnych lub bibliotecznych online.
Geoinformatyka.
Kwerendy wykorzystywane są m.in. w geoinformatyce. Najprostszy rodzaj kwerendy wymaga interakcji pomiędzy użytkownikiem a systemem geoinformacyjnym, który posługuje się różnymi metodami obrazowania wyniku zapytania. Na przykład jeśli dane są zapisane w postaci rastra, współrzędne wybranego punktu mogą być podane jako numer wiersza i kolumny macierzy, a także jako współrzędne prostokątne płaskie, obliczane na podstawie równania ustalonego w czasie rejestracji rastra.
Wskazanie punktu na mapie powinno dostarczyć także informacji o wartości atrybutów, takich jak wartość piksela, kod linii tworzącej wielobok itp. Ekran w postaci tabeli pozwala wyświetlić listę obiektów w postaci rekordów i pól atrybutów (wierszy i kolumn). Umożliwia to użytkownikowi łatwe znalezienie powiązań pomiędzy obiektem i jego atrybutami. Tabela jest zwykle przypisana każdemu typowi danych – wielobokom, liniom, punktom.
Współczesne programy GIS są wyposażone w znacznie bardziej skomplikowane procedury do wykonywania kwerend, które umożliwiają łączenie danych tekstowych z graficznymi w celu obrazowania wyników zapytań. Użytkownik może wskazać interesujące go obiekty na mapie, a następnie uzyskać informację na ich temat w postaci tabelarycznej.
Istnieje wiele metod wstępnego badania danych zapisanych w tabelach. Należą do nich polecenia języka SQL. Na rycinie pokazano przykład prostego zapytania do bazy danych w tabeli atrybutów. Są to obiekty, których atrybuty wyświetlono w postaci tabeli. Polecenie kwerendy miało postać 'opad &gt; 5'. Wszystkie obiekty spełniające ten warunek zaznaczono na mapie barwą żółtą, a w tabeli podświetlono na zielono.
Analizy mogą być znacznie bardziej złożone, jeśli tabele są powiązane ze sobą za pośrednictwem wspólnych kluczy używanych w relacyjnych bazach danych. Bardziej rozwinięte metody pozwalają obliczać wartość średnią atrybutu w rekordach, a także tworzyć nowe pola w wyniku działań arytmetycznych (np. nowy atrybut, który jest równy ilorazowi dwóch innych atrybutów zapisanych w bazie danych).

</doc>
<doc id="157514" url="https://pl.wikipedia.org/wiki?curid=157514" title="Motylica wątrobowa">
Motylica wątrobowa

Motylica wątrobowa () – przywra o złożonym cyklu życiowym. Forma dojrzała pasożytuje w przewodach żółciowych wątroby roślinożerców (gł. bydła, owiec, kóz oraz niekiedy człowieka) – żywicieli ostatecznych. Zarażenie następuje zwykle latem i jesienią. Wywołuje chorobę zwaną fascjolozą. Jest bezwarunkowym pasożytem, co oznacza że nie może występować w formie wolno żyjącej, jedynie w ciele swojego żywiciela.
Budowa i funkcje życiowe.
Budowa zewnętrzna.
Osiąga około 18–51 mm długości i 4–13 mm szerokości. Ciało pokryte jest nieorzęsionym, elastycznym oskórkiem, posiada mikroskopijne kolce, które najobficiej występują w przedniej części grzbietowej strony ciała. Barwa ciała jest żółtawoszara, czasami z lekkim różowym odcieniem. Kształt ciała jest listkowaty, spłaszczony i najszerszy w przedniej części. Przód ciała zwężony jest w krótki stożek, na którego szczycie mieści się otwór gębowy. Ciało motylicy posiada 2 nieuzbrojone (bez haczyków) narządy czepne – przyssawki – gębową i brzuszną, przy czym ta druga jest większa. Między przyssawkami, bliżej brzusznej znajduje się otwór płciowy. Na tylnym końcu ciała mieści się pojedynczy otworek wydalniczy. Wór skórno-mięśniowy zbudowany jest podobnie jak u wirków. Komórki nabłonka nie tworzą jednak jednolitej warstwy, ale są rozproszone i pogrążone w parenchymie, gdzie leżą tuż pod warstwą mięśni.
Budowa wewnętrzna.
Przyssawka gębowa znajduje się w sąsiedztwie otworu gębowego prowadzącego do umięśnionej gardzieli, a następnie do przełyku i rozgałęzionego jelita. Nie występuje otwór odbytowy.
Układ wydalniczy ma charakter protonefrydialny. W tylnej części ciała znajduje się ujście przewodu wydalniczego.
Układ nerwowy składa się z dwóch małych zwojów mózgowych, połączonych poprzecznym spoidłem nadprzełykowym. Od zwojów mózgowych odchodzi kilka pni nerwowych. Najlepiej rozwinięte są parzyste pnie brzuszne, oddające na boki kilka krótkich gałązek nerwowych.
Zwierzęta te są obojnakami. Każdy osobnik posiada jądra, nasieniowody, jajowody, jajniki, żółtniki, przewody żółtkowe, macicę (nierozgałęzioną, tworzącą sploty), ootyp i gruczoł Melisa (otaczający ootyp). Jaja są kształtu elipsoidalnego, długości 130–140 μm, szerokości 80–85 μm koloru brązowo-żółtego.
Cykl życiowy.
Żywiciel pośredni: ślimaki – błotniarka moczarowa, błotniarka wędrowna
Żywiciel ostateczny: bydło
Jaja pasożyta złożone w drogach żółciowych żywiciela ostatecznego przedostają się wraz żółcią do przewodu pokarmowego, a następnie są wydalane razem z kałem. Poza organizmem żywiciela zachowują żywotność od 2 do 6 miesięcy. W zbiornikach wodnych wylęga się z nich pierwsze pokolenie larwalne tzw. miracidium lub też dziwadełko. Miracidium mające dość dobrze rozbudowany układ nerwowy, a nawet dwie plamki oczne, aktywnie wnika do ciała wodnego ślimaka, gdzie przekształci się w następny typ larwy sporocystę. Następnie namnażają się kolejne stadia larwalne – redia (na drodze rozmnażania bezpłciowego), a następnie cerkarie. Cały proces trwa ok. 2 miesiące i prowadzi do wytworzenia do 2000 cerkarii z jednego jaja.
Cerkarie mają dwugałęziste jelito, dwie przyssawki oraz długi ogonek, przy pomocy którego się poruszają. Aktywnie opuszczają ciało ślimaka i swobodnie pływają w wodzie. Jeżeli w ciągu doby nie zostaną połknięte przez żywiciela ostatecznego, to tracą ogonek i przymocowują się do roślin wodnych, gdzie przekształcają w cystę (otaczają się osłonką, otorbiają się) tworzą formę inwazyjną – metacerkarię. W tej postaci są w stanie przetrwać nawet przez pół roku w temperaturach spadających poniżej –15 °C.
Po zjedzeniu przez żywiciela ostatecznego metacerkarii (razem z trawą, na której osiadły) dostają się one do jego przewodu pokarmowego. W jelicie roślinożercy osłonka cysty ulega rozpuszczeniu, a uwolniona larwa przebija ścianę jelita i wraz z krwią dostaje się do różnych organów żywiciela, w których się osiedla. Zazwyczaj jednak atakuje wątrobę, którą uszkadza penetrując, a następnie osiedla się w przewodach żółciowych, gdzie dorasta i osiąga dojrzałość płciową.
Fascjoloza.
Choroba pasożytnicza powodowana przez motylicę wątrobową.
Genetyka.
Motylica wątrobowa ma 12 chromosomów.

</doc>
<doc id="157517" url="https://pl.wikipedia.org/wiki?curid=157517" title="Ziarno (botanika)">
Ziarno (botanika)



</doc>
<doc id="157518" url="https://pl.wikipedia.org/wiki?curid=157518" title="Matteo Ricci">
Matteo Ricci

Matteo Ricci SJ (; ur. 6 października 1552 w Maceracie, zm. 11 maja 1610 w Pekinie) – włoski misjonarz z zakonu jezuitów pracujący w Chinach. Czcigodny Sługa Boży Kościoła katolickiego.
Życiorys.
Urodził się 6 października 1552 roku w Maceracie w szlacheckiej rodzinie. W młodości wstąpił do Kolegium Jezuitów w rodzinnym mieście. Następnie wstąpił do nowicjatu jezuitów i przeniósł się do Rzymu by studiować na Collegium Romanum, jego profesorem był Robert Bellarmin. Studiował także pod okiem Christopha Claviusa Po uzyskaniu wykształcenia w zakresie filozofii, teologii i nauk ścisłych poprosił o możliwość wyjazdu na misję do Chin. Generał zakonu Everard Mercurian wyraził na to zgodę w 1577 roku i Matteo wraz z Michele Ruggierim wyruszyli go Genui, by popłynąć do Lizbony. 24 marca 1578 roku wypłynęli z Portugalii i 13 września dotarli do Goa. Początkowo Ricci nauczał sztuk wyzwolonych w tamtejszym kolegium jezuickim. 26 lipca 1580 roku przyjął święcenia kapłańskie. Przez kolejne dwa lata kontynuował naukę teologii, a następnie (na polecenie Alessandra Valignana) wyjechał do Makau, aby uczyć się języka chińskiego. W 1583 roku otrzymał pozwolenie aby przenieść się do Zhaoqing, gdzie miał spotkać się z wicekrólem.
Dotarł tam 10 września razem z Ruggierim. W zachodniej części miasta, nad rzeką Xi Jiang wybudowali kościół i dom zakonny. Ze względu na różnice kulturowe, skupili się przede wszystkim na poznawaniu obyczajów, a dopiero potem na ewangelizacji. Pierwszy chrzest odbył się pod koniec roku, a konwertytą był ubogi lekarz. W ciągu sześciu lat udało mu się ochrzcić tylko około 80 osób. 15 sierpnia 1589 roku nowy wicekról nakazał zakonnikom opuścić miasto. Pozwolono im jednak zostać w Chinach i 26 sierpnia 1589 roku Ricci z towarzyszami przeniósł się do Shaoguan, gdzie zmienił sposób ewangelizacji – głosił kazania głównie wśród uczonych mnichów buddyjskich, zamiast wśród ludu. Doprowadziło to do ochrzczenia dziesięciu osób w krótkim czasie. Wkrótce potem dwóch towarzyszy Mattea zmarło na malarię i Ricci pozostał sam. Jakiś czas później założył kolejny dom zakonny w Nanchang, a przebywając tam otrzymał zaproszenie jako towarzysz członka narady wojennej, który miał udać się na dwór cesarski. Ostatecznie Chińczyk wycofał się z propozycji, obawiając się, że jezuita może zostać uznany za szpiega.
Mieszkając w Chinach, przystosowywał się do tamtejszych zwyczajów, ubierając się w jedwabne szaty i nosząc długą brodę. Pragnął samemu zostać Chińczykiem, aby móc bardziej oddziaływać na tamtejsze społeczeństwo. Pomysł ten został wstępnie zaakceptowany przez Alessandra Valignana. W połowie lat 80. poznał język chiński na tyle dobrze, że mógł w nim spowiadać, głosić kazania, a także pisać książki. W 1584 roku wydał pierwszą mapę świata w języku chińskim, którą potem uzupełniał. Jako pierwszy dokonał transkrypcji ideogramów i przedłożył Chińczykom kalendarz gregoriański.
Ostatnią profesję zakonną złożył 1 stycznia 1596 roku. W 1601 roku udało mu się spotkać z cesarzem Wanli. W międzyczasie zdał egzamin urzędniczy, dzięki czemu uzyskał stopień literata (chiński odpowiednik bakalaureatu) i został uczonym. Znał się na matematyce, astronomii, geografii, sinologii i literaturze. Dzięki temu zyskiwał posłuch u wpływowych Chińczyków. Jednocześnie uważał, że jedyną metodą na wdrożenie chrześcijaństwa jest zaadaptowanie go do wschodnich realiów, czyli inkulturacja. Z tego powodu zgłębiał konfucjanizm oraz buddyzm. Wprowadził do katolickich obrządków pogrzebowych zwyczaje z konfucjanizmu jak palenie kadzideł czy strój żałobny, co było zwalczane przez zakony franciszkanów i dominikanów. W 1603 roku wydał katechizm „O prawdziwym znaczeniu Pana Nieba”, w którym uwzględnił elementy konfucjanizmu, pochwalając część z nich. W latach 1608–1610 napisał „Początki Towarzystwa Jezusowego i historia chrześcijaństwa w Chinach w pięciu księgach”. Dzięki apostolacie wśród klas wyższych udało mu się nawrócić na chrześcijaństwo brata cesarza i dwóch synów nadwornego lekarza. Sprzeciwiał się maksymie Cypriana z Kartaginy, mówiącej: „Poza Kościołem nie ma zbawienia” – był gorącym zwolennikiem dialogu międzyreligijnego. 15 sierpnia 1606 roku został przełożonym misji jezuickiej w Chinach, lecz w listach do generała Claudia Acquavivy twierdził, że nie nadaje się do tej roli. Zmarł 11 maja 1610 roku w Pekinie. Na wieść o śmierci Mattea, Wanli nakazał wybudować wielki grobowiec i tam go pochować.
W 1984 roku rozpoczęła się diecezjalna faza procesu beatyfikacyjnego Ricciego. Po przerwie, proces został wznowiony 24 stycznia 2010 w Maceracie. 17 grudnia 2022 za zgodą papieża Franciszka promulgowano dekret o heroiczności jego życia i cnót i od tej pory przysługuje mu tytuł Czcigodnego Sługi Bożego.

</doc>
<doc id="157520" url="https://pl.wikipedia.org/wiki?curid=157520" title="Tadeusz Jędrzejczak">
Tadeusz Jędrzejczak

Tadeusz Jędrzejczak (ur. 4 listopada 1955 w Gorzowie Wielkopolskim) – polski polityk, w latach 1991–2000 poseł na Sejm I, II i III kadencji, w latach 1998–2014 prezydent Gorzowa Wielkopolskiego.
Życiorys.
Syn Tadeusza i Stanisławy. Ukończył w 1981 studia na Wydziale Humanistycznym Wyższej Szkoły Pedagogicznej w Zielonej Górze, działał w organizacjach studenckich. W latach 80. uczył w szkole podstawowej. Do rozwiązania należał do PZPR, pełnił m.in. funkcję sekretarza komitetu miejskiego.
W 1990 był w gronie członków założycieli Socjaldemokracji RP, został pierwszym przewodniczącym rady wojewódzkiej tej partii w województwie gorzowskim. W 1999 pełnił funkcję miejskiego pełnomocnika Sojuszu Lewicy Demokratycznej. W 1991, 1993 i 1997 uzyskiwał mandat posła na Sejm I, II i III kadencji. W dniu 30 października 1998 objął także urząd prezydenta Gorzowa Wielkopolskiego. W styczniu 2000 zrezygnował z mandatu poselskiego w związku z wyrokiem Trybunału Konstytucyjnego, który potwierdził zakaz łączenia funkcji w zarządach miast na prawach powiatu z mandatem parlamentarnym. W wyborach samorządowych w 2002 z powodzeniem ubiegał się o urząd prezydenta miasta w wyborach bezpośrednich.
Podejrzany o udział w nieprawidłowościach przy prowadzeniu miejskich inwestycji budowlanych, w październiku 2004 został zatrzymany przez funkcjonariuszy Agencji Bezpieczeństwa Wewnętrznego, a następnie tymczasowo aresztowany, nie zrezygnował z zajmowanego stanowiska. W styczniu 2005 areszt zamieniono na poręczenie majątkowe w wysokości 100 tys. zł. Po uchyleniu tego środka powrócił do obowiązków prezydenta, zawiesił członkostwo w SLD. Przeprowadzone referendum w sprawie jego odwołania okazało się niewiążące ze względu na niską frekwencję.
W wyborach samorządowych w 2006 ponownie wystartował na urząd prezydenta miasta jako kandydat niezależny (prokurator nie skierował do tego czasu aktu oskarżenia w związku z toczącym się od 2004 śledztwem). W wyborach uzyskał 50,6% poparcia (18 575 głosów), wygrywając w pierwszej turze. Akt oskarżenia przeciwko niemu (z zarzutami m.in. poświadczenia nieprawdy i nadużyciem uprawnień) oraz innym osobom zamieszanym w tzw. gorzowską aferę budowlaną został skierowany do sądu w maju 2007. W sierpniu tego samego roku Tadeusz Jędrzejczak odszedł z SLD.
W wyborach samorządowych w 2010 uzyskał reelekcję w pierwszej turze. Kandydował z własnego komitetu wyborczego, jednocześnie z listy SLD został wybrany do sejmiku lubuskiego (nie objął mandatu z uwagi na zakaz łączenia stanowisk). W lipcu 2011 zakończył się w pierwszej instancji jego proces karny. Tadeusz Jędrzejczak został w nim nieprawomocnie skazany na karę 6 lat pozbawienia wolności. W czerwcu 2013 sąd apelacyjny w postępowaniu odwoławczym prawomocnie uniewinnił go od zarzutu niegospodarności, a w zakresie pozostałych zarzutów uchylił zaskarżony wyrok, kierując sprawę do ponownego rozpoznania.
W 2014 ubiegał się o wybór na kolejną kadencję na urząd prezydenta, głosowanie już w pierwszej turze wygrał Jacek Wójcicki. Tadeusz Jędrzejczak uzyskał natomiast mandat radnego sejmiku V kadencji z listy SLD Lewica Razem. W 2015 jako bezpartyjny kandydat wystartował do Senatu z ramienia Polskiego Stronnictwa Ludowego (przy poparciu lewicy, w tym SLD), zajmując ostatnie, 5. miejsce w okręgu. Wkrótce po wyborach wraz z dwoma innymi radnymi odszedł z klubu SLD w sejmiku (w wyniku czego przestał on istnieć), współtworząc klub radnych Lewica. W lutym 2016 ponownie został członkiem SLD i reaktywowanego klubu tej partii w sejmiku (w związku z czym przestał istnieć klub Lewica). W maju tego samego roku powołany na członka zarządu województwa lubuskiego. W 2018 został wybrany na radnego sejmiku lubuskiego VI kadencji, pozostał w składzie powołanego w listopadzie nowego zarządu województwa.

</doc>
<doc id="157521" url="https://pl.wikipedia.org/wiki?curid=157521" title="Wawrów">
Wawrów

Wawrów () – wieś w Polsce położona w województwie lubuskim, w powiecie gorzowskim, w gminie Santok.
W latach 1975–1998 miejscowość administracyjnie należała do województwa gorzowskiego, a wcześniej w latach 1950–1975 do województwa zielonogórskiego. Wieś przylega od wschodu do Gorzowa Wielkopolskiego i jest położona 8 km na zachód od Santoka na Równinie Gorzowskiej.
Ze względu na korzystne położenie obok dużego miasta, Wawrów stał się atrakcyjnym miejscem lokalizacji dla gorzowskich firm i hurtowni. We wsi znajduje się szkoła podstawowa, przystanki PKS i MZK, liczne sklepy, mała gastronomia, dwa kluby sportowe i dwa stadiony (piłkarski i żużlowy).
We wsi znajduje się stadion mini-żużlowy i działa klub żużlowy dla młodzików Gorzowski Uczniowski Klub Sportowy "Speedway Wawrów". Klub jest prowadzony przez żużlowca Bogusława Nowaka. Jego wychowankami byli m.in. Krzysztof Cegielski, Paweł Hlib, Michał Rajkowski i wielu innych gorzowskich żużlowców. W Wawrowie co roku organizowane są "Żużlowe Mistrzostwa Polski Drużyn Młodzieżowych" – impreza o zasięgu międzynarodowym.
Historia.
Pierwsza historyczna wzmianka pochodzi z 1319 r., gdy książę pomorski Wratysław przekazał wieś rodzinie Horker. Od XIV w. grunty wsi zaczęły wykupywać władze Landsberga (Gorzowa).
Zabytki.
Do wojewódzkiego rejestru zabytków wpisany jest:

</doc>
<doc id="157534" url="https://pl.wikipedia.org/wiki?curid=157534" title="Jean Reno">
Jean Reno

Jean Reno, właśc. Juan Moreno y Herrera Jiménez (ur. 30 lipca 1948 w Casablance) – francuski aktor hiszpańskiego pochodzenia. Występował w produkcjach europejskich, amerykańskich i japońskich, takich jak "Goście, goście" (1993), "Leon zawodowiec" (1994), "" (1996), "Ronin" (1998), "Godzilla" (1998), "Purpurowe rzeki" (2000), "Kod da Vinci" (2006), "Różowa Pantera" (2006) i "Opancerzony" (2009).
Życiorys.
Wczesne lata.
Urodził się w Casablance w rodzinie katolickiej. Jego ojciec pochodził z Sanlúcar de Barrameda, a matka z Jerez de la Frontera na południu Hiszpanii. Ojciec z zawodu był zecerem, a matka pracowała dorywczo. Zaraz po ślubie wyemigrowali do Maroka, uciekając przed reżimem generała Franco. Wychowywał się z młodszą siostrą Maríą Teresą „Maite”. Jego matka zmarła na raka, gdy był nastolatkiem. 
W wieku siedemnastu lat zaciągnął się do wojska, stacjonował we Francji i w Niemczech. Po odbyciu służby wojskowej zamieszkał w Paryżu, gdzie podjął naukę w szkole teatralnej Le Cours Simon. Prowadził sklep spożywczy i biuro turystyczne. 
Kariera.
Marzył o karierze aktorskiej i w związku z tym dołączył do teatralnej grupy objazdowej. 
W 1979 zadebiutował we francusko-włoskim dramacie Costy-Gavrasa "Blask kobiecości" wg powieści autorstwa Romaina Gary’ego u boku Yves'a Montanda i Romy Schneider. Popularność zawdzięcza przede wszystkim Lucowi Bessonowi. Role w jego filmach przyniosły mu międzynarodową sławę.
Był też twarzą kampanii reklamowej polskiego piwa EB (2000), UPS w Wielkiej Brytanii, napojów i samochodów w Japonii, w tym Toyoty (2005). Wystąpił w teledysku do piosenki Vincenta Delerma „Cosmopolitan” (2002).
W 2001 ukazała się biografia "Jean Reno" autorstwa Emmanuela Haymanna, w 2004 przetłumaczono ją na język polski.
W 2004 jego postać pojawiła się w popularnej grze "Onimusha 3: Demon Siege".
Życie prywatne.
W latach 1977-1995 był żonaty z Geneviève Reno, z którą ma dwójkę dzieci: córkę Sandrę (ur. 1978) i syna Mickaëla (ur. 1980). W latach 1996-2001 jego drugą żoną była polska modelka Nathalie Dyszkiewicz, poznana na Champs Elysées w Paryżu, z którą również ma dwójkę dzieci: syna Toma (ur. 1996) i córkę Serenę (ur. 1998). 29 lipca 2006 poślubił Zofię Borucką, urodzoną w Londynie modelkę i aktorkę. Świadkami na ślubie byli Nicolas Sarkozy i Johnny Hallyday. Mają dwóch synów: Cielo (ur. 2009) i Deana (ur. 2011).

</doc>
<doc id="157540" url="https://pl.wikipedia.org/wiki?curid=157540" title="Jeju">
Jeju



</doc>
<doc id="157542" url="https://pl.wikipedia.org/wiki?curid=157542" title="Odrzutnik">
Odrzutnik

Odrzutnik (także: wzmacniacz odrzutu) – urządzenie wylotowe zwiększające odrzut działający na elementy broni palnej.
Najczęściej stosowane w broni działającej na zasadzie odrzutu lufy, w przypadku kiedy lufa po wystrzale nie otrzymuje od wypływających gazów prochowych energii wystarczającej do automatycznego przeładowania broni. Odrzutnik taki składa się z pierścieniowego tłoka nakręconego na wylot lufy oraz cylindra związanego mechanicznie z komorą zamkową. Wewnętrzna średnica cylindra jest znacznie większa od kalibru lufy, a w jego przednim zakończeniu znajduje się otwór centralny o średnicy trochę większej niż kaliber broni. Wypływające za pociskiem gazy uderzające w zakończenie cylindra są wyhamowywane i odbijane co powoduje podwyższenie ciśnienia wewnątrz odrzutnika. Zwiększone ciśnienie działające na powierzchnię czołową tłoka zwiększa odrzut.
Odrzutnik do strzelania amunicją ślepą.
Inną konstrukcję mają odrzutniki stosowane przy strzelaniu amunicją ślepą z broni automatycznej (). Mają one postać nakręcanego na wylot lufy kapturka posiadającego w dnie otwór o średnicy znacznie mniejszej niż kaliber lufy. Poza zwiększeniem odrzutu wydłużają one czas przebywania gazów prochowych w lufie (co umożliwia prawidłowe działanie broni działających na zasadzie odprowadzania gazów przez boczny otwór w lufie).

</doc>
<doc id="157546" url="https://pl.wikipedia.org/wiki?curid=157546" title="Dzedzu (miasto)">
Dzedzu (miasto)



</doc>
<doc id="157549" url="https://pl.wikipedia.org/wiki?curid=157549" title="Tedzon">
Tedzon



</doc>
<doc id="157550" url="https://pl.wikipedia.org/wiki?curid=157550" title="Ganga (bogini)">
Ganga (bogini)

Ganga – bogini uosabiająca rzekę Ganges. Zstąpiła z nieba, a Śiwa, aby złagodzić impet jej upadku, pozwolił bogini wylądować na swych splecionych włosach. Śiwa rozdzielił Gangę na siedem rzek (Ganges i jego dopływy), aby mogła przybyć na Ziemię, nie wyrządzając szkód w postaci katastrofalnych powodzi. Ganga ma moc oczyszczania kąpiących się w jej wodach; wrzuca się do niej również prochy zmarłych. Jako bogini często przedstawiana jest na swym wierzchowcu, makarze, potworze morskim.

</doc>
<doc id="157551" url="https://pl.wikipedia.org/wiki?curid=157551" title="Osłabiacz podrzutu">
Osłabiacz podrzutu

Osłabiacz podrzutu - urządzenie wylotowe, którego zadaniem jest zmniejszenie podrzutu w broni palnej.
Efekt ten uzyskuje się przez wytworzenie momentu siły przeciwnie skierowanego do momentu siły wywołującego podrzut. Najczęściej rolę osłabiacza podrzutu odgrywa odpowiednio zbudowany hamulec wylotowy lub tłumik płomieni. Rzadko stosowane urządzenia spełniające wyłącznie funkcję osłabiacza podrzutu mają postać krótkiej rurki nakręconej na wylot lufy.

</doc>
<doc id="157552" url="https://pl.wikipedia.org/wiki?curid=157552" title="António de Oliveira Salazar">
António de Oliveira Salazar

António de Oliveira Salazar (ur. 28 kwietnia 1889 w Santa Comba Dão, zm. 27 lipca 1970 w Lizbonie) – portugalski polityk, profesor ekonomii. W latach 1932–1968 pełnił funkcję premiera, a także ministra finansów (1928–1940) i ministra wojny (1936–1944). Twórca tzw. Nowego Państwa ("Estado Novo"), w którym sprawował władzę dyktatorską typu autorytarnego, zakazał działalności partii politycznych, zwalczał opozycję, podczas wojny domowej w Hiszpanii wsparł gen. Franco dostawami broni i oddziałami ochotników. W czasie II wojny światowej zachował neutralność.
Życiorys.
Początek działalności.
Pochodził z ubogiej, wielodzietnej rodziny. Uczył się w seminarium duchownym w Viseu i przyjął niższe święcenia, lecz nie został księdzem. W latach 1910-1914 studiował ekonomię i prawo w uniwersytecie w Coimbrze. W 1912 wraz z księdzem Manuelem Gonçalvesem Cerejeirą założył Akademickie Centrum Demokracji Chrześcijańskiej (Centro Académico de Democracia Cristã), przemianowane w 1917 na Katolickie Centrum Portugalskie (Centro Católico Português). Pod pseudonimem Aleves de Silva publikował na łamach tygodnika „O Impercial”. W 1918 otrzymał katedrę ekonomii w Coimbrze. W 1921 został wybrany do parlamentu.
W 1928 Salazar został zaproszony do rządu przez gen. António Carmonę, aby objąć tekę ministra finansów. Otrzymał nadzwyczajne pełnomocnictwa w zakresie kontroli nad wszelkimi wydatkami publicznymi. Zdobywał coraz silniejszą pozycję i w roku 1932 został powołany na stanowisko premiera, co przekształciło dyktaturę wojskową w cywilną, trwającą do roku 1974.
Estado Novo.
W dniu 17 marca 1933 wprowadził nową konstytucję, która przekształciła Portugalię w tzw. Nowe Państwo ("Estado Novo"), oparte na koncepcji ustroju korporacyjnego, będącego połączeniem idei papieskich encyklik dotyczących chrześcijańskiej nauki społecznej i konserwatyzmu. Według Grażyny Bernatowicz-Bierut oraz Instytutu Ruchu Robotniczego Wyższej Szkoły Nauk Społecznych przy KC PZPR konstytucja ta wzorowana była na konstytucjach państw faszystowskich. Jednak wówczas jedyną faszystowską konstytucją była konstytucja włoska, a w rzeczywistości konstytucja Salazara oparta była na wzorcach portugalskich z XIX wieku i konstytucji z 1911 roku. Stworzone przez Salazara autorytarne państwo przez Paula H. Lewisa określone zostało jako faszystowskie, z czym z kolei nie zgadza się m.in. Jacek Bartyzel, który zauważa, że jest to nieuczciwe etykietowanie. Sam ustrój ówczesnej Portugalii był od ideologii faszyzmu bardzo odległy, a sam Salazar wyraźnie krytykował zarówno faszyzm, jak i nazizm jako ustroje przede wszystkim totalitarne, pogańskie i rasistowskie.
Nowe Państwo opierało się na dwóch fundamentach: społecznych korporacjach i autorytarnych rządach jednej partii. Salazar rozwiązał wszystkie partie polityczne i na ich miejsce powołał organizację polityczną o charakterze ponadpartyjnym – Unię Narodową (União Nacional), która stała się rządząca monopartią, jednak podobnie jak w hiszpańskiej FET i JONS, ścierały się tam różne nurty polityczne. Dla kontroli panującej sytuacji przy pomocy niemieckiego Gestapo powstała tajna policja, PVDE, w 1946 roku zmieniona w PIDE. Ponadto Salazar utworzył formację paramilitarną (Legion Portugalski) oraz organizację młodzieżową (Młodzież Portugalska).
Okres hiszpańskiej wojny domowej i II wojny światowej.
Zwalczał wszelką opozycję polityczną, głównie lewicową. Na wyspie Santiago, w archipelagu Wysp Zielonego Przylądka, założył obóz koncentracyjny Tarrafal, tzw. "obóz powolnej śmierci", w którym przetrzymywano głównie uczestników antyreżimowych rebelii w Marinha, w mniejszym stopniu zaś innych opozycjonistów Grande (18 stycznia 1934) oraz marynarzy uczestniczących w buncie na okrętach wojennych (8 września 1936); trafiali tam również inni przeciwnicy systemu. W Tarrafal zginęło przynajmniej 32 więźniów. W późniejszych latach umieszczano w obozie afrykańskich przywódców działających na rzecz niepodległości. Podczas hiszpańskiej wojny domowej (1936-1939) Salazar wspierał wojska gen. Franco, udzielając im znacznej pomocy, m.in. wysyłając około 10 tysięcy żołnierzy - tzw. Legion Viriato.
Zwieńczeniem tej współpracy było podpisanie przez Hiszpanię i Portugalię paktu iberyjskiego ("Pacto Ibérico") z 17 marca 1939 (z protokołem dodatkowym z 29 lipca 1940). Podczas II wojny światowej prowadził politykę neutralności, lawirując pomiędzy III Rzeszą, której sprzedawał surowce mineralne (wolfram), a aliantami, którym udostępnił w 1943 bazy wojskowe na Azorach (lotnicza i morska). Nie opowiedział się po stronie Państw Osi z powodu obawy utraty zamorskich kolonii na rzecz Wielkiej Brytanii. W okresie wojny doszło do zjednoczenia lewicowej opozycji. W 1943 roku socjaliści, komuniści i republikanie weszli w skład Zjednoczonego Antyfaszystowskiego Ruchu Narodowego. Działacze koalicji uważali, że wraz z upadkiem faszyzmu w Europie ustrój ten upadnie także w Portugalii. Istnienie dyktatury utrzymał jednak wybuch zimnej wojny. Wraz z zimną wojną doszło do rozłamu między uczestnikami frontu antysalazarowskiego, a współpraca komunistów i socjalistów została zakończona.
Po II wojnie światowej.
Po wojnie związał Portugalię sojuszem ze Stanami Zjednoczonymi, przystępując do NATO i przedłużając prawo do dzierżawy baz na Azorach. Za jego rządów Portugalia została członkiem organizacji gospodarczych krajów zachodniej Europy, będąc ich współzałożycielem (OECD i EFTA). Dążył do utrzymania posiadłości kolonialnych, korzystając ze wsparcia krajów NATO głównie USA oraz RPA i Rodezji. Razem z reżimami białych mniejszości w RPA (reżim apartheidu) i Rodezji podtrzymywał na południu Afryki tak zwane „białe imperium”.
Był przeciwny zrzeczeniu się przez Portugalię swoich kolonii, co w efekcie doprowadziło do długich i kosztownych wojen kolonialnych w Angoli (Wojna o niepodległość Angoli od 1961), Gwinei (od 1963) i Mozambiku (Wojna o niepodległość Mozambiku od 1964), gdzie armia portugalska krwawo tłumiła powstania wyzwoleńcze miejscowej ludności. W Portugalii schronienie znalazło wielu kolaborantów III Rzeszy. Przebywał tam też na wygnaniu admirał Miklos Horthy, stojący na czele reżimu na Węgrzech.
Salazar był zwolennikiem konserwatywnego modelu społecznego, opartego na katolickiej nauce społecznej. Odrzucał liberalną demokrację parlamentarną jako ustrój jego zdaniem demoralizujący oraz osłabiający państwo i naród. Po 36 latach władzy, w 1968, ustąpił ze stanowiska ze względu na zły stan zdrowia. System wprowadzony przez Salazara ostatecznie załamał się 25 kwietnia 1974, kiedy to w Portugalii doszło do bezkrwawej rewolucji goździków, która zapoczątkowała budowę demokratycznej formy rządów.

</doc>
<doc id="157553" url="https://pl.wikipedia.org/wiki?curid=157553" title="Kali">
Kali

Kali (dewanagari काली, trl. "Kālī", dosł. rodzaj żeński wyrazu „czas”, trl. "kālā") – hinduska bogini czasu i śmierci, pogromczyni demonów i sił zła. Jedna z głównych postaci Śakti, żony Śiwy. Bywa też rozumiana jako „Pani Kosmosu” lub absolut, źródło zasad kosmicznych i wszelkich archetypów. Występują nurty hinduizmu, wprost utożsamiające formy bogini Kali ze stanami świadomości człowieka.
Ikonografia.
Kali w jednej z kilku głównych form ikonograficznych jest ciemnoskóra i wychudzona, z długimi zębami. Odziana w tygrysią skórę i naszyjnik z czaszek; pojawia się najczęściej na polach bitewnych lub na miejscach kremacji. Czasami przedstawiana z wężami wplecionymi we włosy. Często pojawia się z wystającym, zwykle nieprzeciętnie długim językiem (symbolizuje zarówno twórczą, jak i destrukcyjną moc), głową demona w ręce oraz pasem z uciętych rąk. Kali bywa przedstawiana z kilkoma parami rąk. Ich liczba zdaniem "Mahabhagawatapurany" może wynosić: dwa, cztery, osiemnaście, jak również sto, a nawet tysiąc. 
Recepcja w literaturze religijnej.
Opisy bogini zawierają dopiero stosunkowo późne dzieła – purany i eposy. Jej postać występuje też w literaturze hinduizmu ludowego:
Kult.
Ofiary.
Gniew Kali wierni uśmierzają ofiarami ze zwierząt i darem ich krwi. W przeszłości wzmiankowane są również ofiary ludzkie i samoofiarowanie (nawet samodekapitacja). Do ścinania głów ofiar zwierzęcych tradycyjnie używało się specjalnego tasaka zwanego "ram dao"; w związku z tym wyobrażenia Kali często trzymają taką broń w jednej z rąk

</doc>
<doc id="157557" url="https://pl.wikipedia.org/wiki?curid=157557" title="Parwati">
Parwati

Parwati (dewanagari पार्वती, tamilski: பார்வதி, ang. Parvati) – bogini hinduistyczna reprezentująca łagodny aspekt Śakti, mocy boga Śiwy. Początkowo odrębna od innych plemiennych bogiń, w późniejszym hinduizmie stopniowo przejmując niektóre ich atrybuty, często jest z nimi utożsamiana. Z biegiem czasu stała się uogólnioną personifikacją kobiecości, Dewi, zwłaszcza w jej matczynym aspekcie jako Matadźi, czyli Bogini Matka. Często bywa łączona z Saraswati i Lakszmi w trójcę bogiń, nazywaną Tridewi. Bywa nazywana imieniem Arja .
Mitologia.
W mitach Parwati (dosłownie "górska bogini" od sanskryckiego पर्वत "góra"), córka boga Himalajów Himawanta, występuje jako małżonka Śiwy, straszliwego boga zniszczenia, lecz konsekwentnie jest przedstawiana jako bogini łagodna, w przeciwieństwie do innych, budzących grozę aspektów Śiwy, personifikowanych jako Kali, Ćandi, Lalita, Ćamunda lub Durga. Parwati jest matką dwójki bogów: Ganeśi i Kartikeji. Inne jej imiona to Ambika ("matka") lub Gauri ("jasna, złota"), Śjama ("ciemna"). Te ostatnie epitety, opisujące kolor cery zdają się sobie przeczyć, ale wyjaśnia je jeden z mitów, mówiący o tym, że pierwotnie ciemnoskóra bogini po długotrwałej ascezie zmieniła odcień na jaśniejszy. W Ramajanie identyfikowana jest również z Umą, chociaż w starszych mitach miano to oznaczało pierwszą żonę Śiwy Sati. Sati po swojej śmierci inkarnuje się jako druga żona Śiwy, Parwati. Zarówno Sati, jak i Parwati określane są jako manifestacje Mahadewi, (Wielkiej Bogini).
Ikonografia.
W sztuce indyjskiej Parwati występuje niekiedy samodzielnie, przedstawiana jako piękna kobieta z odsłoniętymi piersiami (w starożytnych Indiach nagość była symbolem boskości, zaś ubranie znakiem przywiązania do świata materialnego) i świętym sznurem. W formie samodzielnej często ma cztery ramiona, symbolizujące jej moc, lecz jest ukazywana najczęściej wraz z Śiwą, jako partnerka siedząca na jego udzie, lub nawet z nim zupełnie utożsamiona w formie nazywanej Ardhanariśwara (Śiwa-Parwati w postaci pół-męskiej, pół-kobiecej). Bardzo częste jest również przedstawienie w stylizowanej formie połączonych linga-joni (seksualno-duchowy symbol jedności przeciwieństw). Innym rodzajem wizerunków jest Parwati przedstawiona ze swoim synkiem Ganeśą. Częstymi atrybutami są lew (w starszych dziełach lwica), w czterech rękach może mieć różaniec, lustro, dzwonek i cytrus. W innych wersjach może się pojawić trójząb lub lotos.
Kult.
Kult Parwati zdaje się również łączyć dwa wydawałoby się sprzeczne nurty w hinduizmie: ideał życia rodzinnego i ascezę (Śiwa jest patronem joginów)
Recepcja w pismach hinduistycznych.
Parwati nie należy do bóstw wedyjskich. "Kenopaniszad" wspomina o bogini, zwanej Uma, związanej z Himalajami, lecz imię Parwati pojawia się dopiero w literaturze epickiej, zarówno w "Mahabharacie," jak i "Ramajanie". Jest bądź archetypicznym uosobieniem Dewi, Bogini Matki, bądź też, zwłaszcza w nurcie tantrycznym, jest ściśle związana z Śiwą, jako źródło jego boskiej mocy (Śakti).
Głównym źródłem mitów są purany zwłaszcza "Śiwapurana", Matsjapurana i "Skandapurana" później wzmianki w eposach. Do arcydzieł literatury należy dzieło Kalidasy "Kumarasambhawa", skupiające się na narodzinach Kumary/Skandy/Kartikeji, starszego z dwóch synów Śiwy i Parwati.

</doc>
<doc id="157559" url="https://pl.wikipedia.org/wiki?curid=157559" title="Śakti">
Śakti

Śakti (dewanagari शक्टि, ang. "Shakti") – małżonka Śiwy, rodzaj siły, energii, pierwiastek żeński, występuje pod czterema głównymi postaciami: Parwati, Durga, Kali i Uma.
W kulturze religijnej Indii, boska para Śiwa i Śakti stanowią zasady nierozłączne i wzajemnie się równoważące, stanowiąc całość bóstwa.
Bogini.
Najważniejsze dzieła kanoniczne śaktyzmu tyczące kultu bogini to:
Mandala żeńskich form (ucieleśnień) Śakti jako małżonki boga Śiwy obejmuje dziesięć postaci wymienianych w Śiwa-Puranach: Mahā-Kālī, Tārā, Śiwā (r.ż ma długie „a” na końcu), Śzodaśī, Bhairawī, Ćinnamastā, Dhūmāwatī, Bhagalāmukhī, Mātangī, Kamalā. Oprócz tych form istnieje jeszcze kilka innych jak już wspomniane cztery główne czy pierwsza dama w postaci Satī, która zainicjowała ogniowe rytuały oczyszczenia i samoofiarowania.
Typowe modlitwy – mantry do bogini Śakti to:
Forma Śakti jest Śri Lalita Dewi, uznawana za najwyższą formę osobową małżonki Śiwy Kameśwary.
Ogólnie o każdej formie bogini religia hinduistyczna w każdym swym nurcie wyraża się bardzo ciepło jako o Boskiej Matce czy Mateczce, odpowiednio: Ma, Amma, Amba czy Ambika. Czczone są kobiety w roli Guru – nauczycielek i przewodniczek życia duchowego uznawane za emanacje czy wcielenia różnych form bogini, których szerzej można naliczyć kilka tysięcy, chociaż klasyfikowane są w mandalach.
Energia.
Wyróżnia się wiele rodzajów Śakti jako mocy czy energii twórczej z których trzy najbardziej podstawowe to:
Śakti w odniesieniu do mistycznej energii Kundalini zwana jest Kundalini Śakti, szczególnie w tekstach tantrycznych. Tantra to odmiana religii i duchowości indyjskiej, w której kult bogini Śakti jest najsilniejszy. Jedno z imion tej dewi brzmi Bhudźangi (czyli wąż), ponieważ w najniższej ćakrze (muladharze) leży ona „skręcona wokół lingi”. „Skręcona” oznacza „w spoczynku”. Mistyczna moc kundalini, w ciele istnieje tutaj w spoczynku, a pobudzona jest odczuwana jako intensywne gorąco.

</doc>
<doc id="157563" url="https://pl.wikipedia.org/wiki?curid=157563" title="Soma (botanika)">
Soma (botanika)

Soma – roślina, opisywana w Wedach. Jej sok był głównym składnikiem wedyjskiego napoju rytualnego nazywanego również soma. Napój miał obdarzać pijącego siłą.
Soma jest identyfikowana przez współczesnych parsów z haomą o cierpkim smaku. Jest to jednak nieprawdopodobne, ponieważ haoma nie zawiera żadnych właściwości psychoaktywnych. Do napoju soma używano soku rośliny, który mieszano z mlekiem.
Prawdopodobnie somą był gatunek toinowatych "Cynanchum sarcomedium".
Starożytni Hindusi wierzyli, że wzrastanie somy zależy od faz księżyca, toteż z upływem czasu zaczęli go nazywać Soma.

</doc>
<doc id="157564" url="https://pl.wikipedia.org/wiki?curid=157564" title="Daniel Miller">
Daniel Miller

Daniel Miller (ur. 14 lutego 1951) – brytyjski producent muzyczny, szef londyńskiej wytwórni Mute Records. 
Życiorys.
Po ukończeniu college’u w 1971 roku studiował w szkole filmowej i został montażystą. Zainteresowanie muzyką elektroniczną, a zwłaszcza muzyką grupy Kraftwerk i innych niemieckich zespołów, spowodowało, że za zarobione tą drogą pieniądze zakupił czterościeżkowy magnetofon, syntezator Korg 700S i mały mikser. 
Początkowo Daniel Miller zamierzał wydać 500 7” singli ze swoją muzyką, na fali idei "do it yourself". Założył Mute w 1978 roku w celu wydania pod pseudonimem The Normal singli "T. V. O. D." oraz "Warm Leatherette" - ten ostatni inspirowany był opowiadaniem Jamesa Ballarda „Crash”.
Przez lata istnienia wytwórni promował muzykę z kręgu elektronicznego popu. Spodziewał się dużego sukcesu tego typu muzyki wykonywanej przez zespół młodzieżowy. Początkowo sam nagrał album w tym stylu jako "Silicon Teens", potem znalazł ucieleśnienie tego pomysłu w postaci zespołu Depeche Mode, z którym bardzo blisko współpracował niemal od początku ich istnienia.
29 października 2011 na festiwalu Międzynarodowym Festiwalu Poducentów Muzycznych Soundedit odebrał nagrodę „Człowiek ze Złotym Uchem”.

</doc>
<doc id="157566" url="https://pl.wikipedia.org/wiki?curid=157566" title="Ananta">
Ananta

Ananta (dewanagari अनन्‍त – dosłownie "Nieskończony") – tysiącgłowy wąż, na którym spoczywa uśpiony Wisznu.

</doc>
<doc id="157567" url="https://pl.wikipedia.org/wiki?curid=157567" title="The Normal">
The Normal



</doc>
<doc id="157568" url="https://pl.wikipedia.org/wiki?curid=157568" title="Silicon Teens">
Silicon Teens



</doc>
<doc id="157570" url="https://pl.wikipedia.org/wiki?curid=157570" title="Ardźuna">
Ardźuna

Ardźuna (dewanagari: अर्जुन), jeden z bohaterów eposu "Mahabharata" (w tym "Bhagawadgity)" – niebiański łucznik, przyjaciel Kryszny i Jego towarzysz na polu bitwy Kurukszetra. Jeden z pięciu braci Pandawów, syn Kunti i Pandu otrzymany od króla bogów Indry.
Formy kultowe.
Imiona.
Ardźuna urodził się w miesiącu Phalguna (luty-marzec) i dlatego jest on również nazywany "Phalguni".
Znany jest też pod wieloma innymi imionami, m.in.:
Recepcja w literaturze religijnej.
Bhagawatapurana.
Wasudewa, ojciec Pana Kryszny i wuj Ardźuny, przysłał swojego reprezentacyjnego kapłana Kaśjapę, aby oczyścił Ardźunę przez wszystkie przepisane samskary, czyli procesy reformacyjne. Samskara nadania imienia została przeprowadzona w obecności ryszich, mieszkańców Śataśryngi. Ardźuna miał cztery żony: Draupadi, Subhadrę, Citrangadę i Ulupi, od których dostał czterech synów o imionach: Śrutakirti, Abhimanju, Babhruwahan i Irawan.
W młodości podjął naukę sztuki wojennej pod kierownictwem wielkiego bramina Dronaćarji, wraz z innymi Pandawami i Kaurawami. Od początku widoczne było, że Ardźuna jest pilny i utalentowany oraz że prześciga innych pod wieloma względami. Był tak zapalonym uczniem, że zwykł praktykować łucznictwo nawet w nocy. Wszystko to sprawiło, że Dronaćarya zaczął darzyć go szczególną sympatią i postanowił uczynić najlepszym łucznikiem na świecie.
Rody królewskie Manipury i Tripury są potomkami syna Ardźuny, Babhruwahany.
Bhagawadgita.
Uważając Ardźunę za swojego najlepszego przyjaciela Kryszna ponownie wygłosił na polu bitewnym Kurukszetra filozoficzne dyskusje Bhagawadgity.
Padmapurana.
W "Padmapuranie" znajduje się opis przemiany Ardźuny w kobietę. Dzięki postaci kobiecej Ardźuna wszedł w relację miłosną z Kryszną. Przemiana Ardźuny odbyła się za sprawą łaski zesłanej przez boginię Tripurasundari.

</doc>
<doc id="157571" url="https://pl.wikipedia.org/wiki?curid=157571" title="Architektura zestawu instrukcji">
Architektura zestawu instrukcji

Architektura zestawu instrukcji procesora (, ISA), model programowy procesora − ogólne określenie dotyczące organizacji, funkcjonalności i zasad działania procesora, widoczne z punktu widzenia programisty jako dostępne mechanizmy programowania. Na model programowy procesora składają się, między innymi:
Procesory posiadające ten sam model programowy są ze sobą kompatybilne, co oznacza, że mogą wykonywać te same programy i generować te same rezultaty. W początkowej historii procesorów model programowy procesora zależał od fizycznej implementacji procesora i niejednokrotnie całkowicie z niej wynikał. Obecnie tendencja jest odwrotna i stosuje się bardzo różne implementacje fizyczne (mikroarchitektury) pochodzące od różnych producentów, natomiast realizujące ten sam ISA.
Klasyfikacja ISA.
ISA można klasyfikować na wiele różnych sposobów. Powszechną klasyfikacją jest architektoniczna złożoność. Procesor o złożonym zestawie instrukcji (CISC) zawiera wiele instrukcji specjalistycznych, z których niektóre mogą być rzadko używane w programach praktycznych. Procesor ze zredukowanym zestawem instrukcji (RISC) upraszcza procesy, skutecznie implementując tylko instrukcje, które są często używane w programach, podczas gdy mniej powszechne operacje są implementowane jako podprogramy, których wynikowy dodatkowy czas wykonania procesora jest przesunięty przez rzadkie użycie.
Inne typy to, VLIW, LIW i EPIC. Te architektury starają się wykorzystać równoległość na poziomie instrukcji przy mniejszej ilości sprzętu niż CISC i RISC, czyniąc kompilator odpowiedzialnym za wydawanie instrukcji i planowanie. 
Zbadano architektury o jeszcze mniejszej złożoności, takie jak komputer z minimalnym zestawem instrukcji MISC i OISC. Są to teoretycznie ważne typy, ale nie zostały skomercjalizowane.

</doc>
<doc id="157573" url="https://pl.wikipedia.org/wiki?curid=157573" title="Mauro Cantoro">
Mauro Cantoro

Roberto Mauro Cantoro (ur. 1 września 1976 w Ramos Mejía) – argentyński piłkarz występujący na pozycji pomocnika.
Jest wychowankiem argentyńskiego CA Vélez Sarsfield. Z Vélez był wypożyczany do peruwiańskiego Universitario de Deportes, z którym dwa razy zdobył mistrzostwo Peru. Następnie był zawodnikiem argentyńskiego Atlético de Rafaela i włoskiego Ascoli Calcio. Od października 2001 roku do grudnia 2009 roku występował w Wiśle Kraków, z którą pięć razy został mistrzem Polski oraz dwa razy zdobył puchar kraju. Z Wisły przeszedł do Odry Wodzisław Śląski.
Cantoro ma za sobą występy w reprezentacji Argentyny U-17. W 1993 roku wystąpił w jej barwach na Mistrzostwach Ameryki Południowej U-17 w Kolumbii oraz na Mistrzostwach Świata U-17 w Japonii.
Kariera klubowa.
CA Vélez Sársfield (1994–2000).
Mauro Cantoro jest wychowankiem klubu CA Vélez Sarsfield. W argentyńskiej Primera A zadebiutował 24 kwietnia 1994 roku w spotkaniu z River Plate. Sezon 1996/97 Cantoro rozpoczął w składzie Vélez Sársfield, występując w pięciu meczach turnieju Apertura ligi argentyńskiej.
Wypożyczenie do Atlético de Rafaela.
Na drugą część sezonu 1996/97 został wypożyczony do występującego w niższej lidze Nacional B klubu Atlético de Rafaela. Grał tam w rozgrywkach grupy mistrzowskiej argentyńskiej drugiej ligi. W ligowym debiucie w barwach Atlético, w meczu przeciwko CA All Boys strzelił bramkę. W sumie, w turnieju Clausura 1997 zdobył sześć goli dla Atlético. W meczu z Central Córdoba strzelił dwie bramki. Zdobył również po bramce w meczach z Morón, Los Andes oraz ponownie z CA All Boys.
Powrót do Vélez.
W lipcu 1997 roku powrócił do zespołu Vélez Sársfield. Nie grał jednak w turnieju Apertura 1997 w pierwszym zespole Vélezu, występował w zespole rezerwowym.
Wypożyczenie do Universitario.
W 1998 roku Cantoro trafił do peruwiańskiego klubu Universitario de Deportes, do którego ściągnął go trener Osvaldo Piazza, który w latach 1994–1997 był szkoleniowcem Vélezu Sarsfield. Miał tam grać na zasadzie wypożyczenia do czerwca 1998 roku. W swoim ligowym debiucie w barwach Universitario, w meczu pierwszej kolejki turnieju Apertura 1998 ligi peruwiańskiej z Melgar strzelił dwa gole. Argentyczńczyk tak dobrze radził sobie w klubie z Limy, że działacze Universitario już w marcu złożyli wniosek o przedłużenie wypożyczenia Cantoro do grudnia 1998 roku. Cantoro wygrał razem z Universitario turniej Apertura sezonu 1998 ligi peruwiańskiej. Argentyńczyk strzelił 11 bramek dla Universitario w tym turnieju. Przez peruwiańskich dziennikarzy wybrany został najlepszym obcokrajowcem turnieju.
Powrót do Vélez i powtórne wypożyczenie do Universitario.
Po zakończeniu turnieju wrócił do Vélezu Sarsfield, gdzie zagrał w jednym meczu turnieju Apertura 1998 ligi argentyńskiej. Został jednak powtórnie wypożyczony do Universitario de Deportes, gdzie dokończył sezon 1998. We wrześniu i październiku występował z Universitario na turnieju Copa Merconorte, w którym zdobył trzy bramki w sześciu meczach. Turniej Clausura sezonu 1998 ligi peruwiańskiej wygrał zespół Sporting Cristal. W dwumeczu o mistrzostwo Peru lepsze było Universitario i to ono zdobyło tytuł. Cantoro w turnieju Clausura strzelił 2 gole. W sumie, w sezonie 1998 zdobył dla swojego zespołu 13 bramek.
Kolejny powrót do Vélez.
W 1999 roku Cantoro powrócił do Vélezu Sársfield i wystąpił w jego barwach w jednym meczu turnieju Clausura sezonu 1998/99 ligi argentyńskiej.
Kolejne wypożyczenie do Universitario.
W lipcu 1999 roku Cantoro został po raz kolejny wypożyczony do peruwiańskiego Universitario, na okres pół roku. W sezonie 1999 zajął ze swoją drużyną drugie miejsce w turnieju Clausura. Cantoro zdobył 9 bramek dla klubu z Limy, w turnieju Clausura. Finałowy dwumecz z zespołem Alianza Lima wygrało Universitario, dzięki czemu Cantoro został po raz drugi z rzędu mistrzem Peru. W turnieju Copa Merconorte 1999 Cantoro zdobył jedną bramkę, w czterech meczach.
Wypożyczenie do Blooming i występy w Copa Libertadores.
Po okresie gry w Peru Mauro Cantoro przeniósł się do Boliwii, do drużyny Blooming. W turnieju Apertura sezonu 2000 zdobył dla swojej drużyny dwie bramki. Z drużyną Blooming występował również w rozgrywkach Copa Libertadores, gdzie zagrał w sześciu meczach fazy grupowej. Drużyna Blooming zajęła trzecie miejsce w swojej grupie i odpadła z dalszej części rozgrywek Copa Libertadores.
Atlético de Rafaela (2000).
W czerwcu 2000 roku wygasł kontrakt Cantoro z klubem CA Vélez Sarsfield. Zawodnik postanowił przenieść się do argentyńskiego klubu Atlético de Rafaela, w którym już wcześniej występował. W pierwszym meczu ligowym w barwach nowej drużyny z Olimpo Bahía Blanca zdobył bramkę doprowadzając do wyniku 1:1. W sumie, barwach Atlético strzelił trzy bramki w lidze Nacional B.
Ascoli Calcio (2001).
W 2001 roku Mauro Cantoro przeszedł do włoskiego klubu Ascoli Calcio. W Serie C1 zdobył dwie bramki w dziewięciu meczach.
Wisła Kraków (2001–2009).
W październiku 2001 roku został zawodnikiem Wisły Kraków. Z Wisłą Kraków pięć razy zdobył mistrzostwo Polski, w sezonach 2002/03, 2003/04, 2004/05, 2007/08 i 2008/09. Dwukrotnie wywalczył z zespołem "Białej Gwiazdy" Puchar Polski w sezonach 2001/02 i 2002/03. 31 grudnia 2009 wygasł jego kontrakt z krakowskim klubem. Wisła zdecydowała, że nie przedłuży z nim umowy.
Odra Wodzisław (2010).
18 stycznia 2010 Cantoro podpisał kontrakt z Odrą Wodzisław. Zawodnik związał się z klubem do końca rundy wiosennej sezonu 2009/10.
Powrót do Argentyny.
Po zakończeniu sezonu 2009/10 Cantoro postanowił powrócić do Argentyny i w sierpniu 2010 roku podpisał kontrakt z klubem Juventud Antoniana, występującym w lidze Torneo Argentino A. W sierpniu 2011 roku Cantoro został zawodnikiem klubu Deportivo Morón, występującago w rozgrywkach Primera B Metropolitana.
Kariera reprezentacyjna.
Mauro Cantoro ma na koncie występy w reprezentacji Argentyny U-17. W 1993 roku występował w jej barwach na Mistrzostwach Ameryki Południowej do lat 17 w Kolumbii. Na mistrzostwach Cantoro zdobył razem z drużyną brązowy medal.
W sierpniu 1993 roku reprezentował Argentynę podczas Mistrzostw Świata U-17 w Japonii. Na mistrzostwach wystąpił we dwóch spotkaniach, z Australią oraz Kanadą. W meczu z reprezentacją Kanady zdobył bramkę, ustalając wynik spotkania na 5:0 dla Argentyny.
Życie prywatne.
Mauro Cantoro ma żonę Adrianę oraz dwóch synów Mauro i Tiago. Jego pradziadek urodził się w Galicji, skąd w 1915 roku wyemigrował do Argentyny. Piłkarz posiada obywatelstwo argentyńskie, włoskie i polskie. Obywatelstwo polskie zostało mu nadane 23 kwietnia 2008. Akt nadania obywatelstwa odebrał on w Krakowie 16 maja 2008.
Przez kilka miesięcy był asystentem trenera Universitario de Deportes.

</doc>
<doc id="157574" url="https://pl.wikipedia.org/wiki?curid=157574" title="Sakka">
Sakka

Śakra (sanskryt: शक्र; pali: सक्क Sakka; chiń. 帝釋天 Dishitan; jap. 帝釈天 Taishakuten – władca nieba buddyjskiej kosmologii (sanskr. "Trayastrimśa" – dosł. "Trzydziestu trzech" [bogów]) (dolne królestwo buddyjskiego nieba dla hinduistycznych bogów) i jedno z wcieleń boga Indry według tradycji buddyjskich. 
Według mitologii buddyjskiej, Śakra propagował nauki Buddy w czasie jego minionych wcieleń.

</doc>
<doc id="157577" url="https://pl.wikipedia.org/wiki?curid=157577" title="Gigantyzm">
Gigantyzm

Gigantyzm – ogromne rozmiary ciała na skutek nadmiernego wzrostu całego kośćca i masy tkanek, mocno przekraczającego normy dla danej rasy.
U ludzi gigantyzm jest chorobą objawiającą się nadmiernym wzrostem ciała (powyżej 97 centyla dla danej populacji). Wyróżnia się dwie zasadnicze odmiany gigantyzmu: gigantyzm przysadkowy i gigantyzm eunuchoidalny. Nadmierny wzrost może być też objawem innych chorób, jak: zespół Marfana, zespół Beckwitha i Wiedemanna, zespół Sotosa.
Gigantyzm przysadkowy.
Przyczyną gigantyzmu przysadkowego jest nadczynność w wydzielaniu hormonu wzrostu przez przysadkę mózgową spowodowana gruczolakiem przysadki lub powstała na skutek nadmiernego pobudzania przysadki przed podwzgórzowy hormon GHRH. Wzrastanie jest równomierne a wiek kostny prawidłowy. Niekiedy obserwuje się delikatne cechy akromegalii. Często pierwszym zauważonym objawem jest ubytek bocznego pola widzenia, spowodowany uciskiem gruczolaka na nerwy wzrokowe w okolicy skrzyżowania nerwów wzrokowych. W skrajnych przypadkach może dojść do zaniku nerwu. W diagnostyce stosowane jest oznaczanie profilu wydzielania hormonu wzrostu, poziomu IGF-I oraz w przypadku podejrzenia gruczolaka, badanie przy użyciu rezonansu magnetycznego okolicy podwzgórzowo-przysadkowej.
Gigantyzm eunuchoidalny.
Gigantyzm eunuchoidalny jest spowodowany niedoborem hormonów płciowych. Przyczyną nadmiernego wzrostu jest opóźnione kostnienie chrząstek nasadowych spowodowane obniżonym poziomem estrogenów, które są głównym czynnikiem wpływającym na ich mineralizację. Nadmierny wzrost objawia się późno. Wiek kostny jest opóźniony. Opóźnione jest również dojrzewanie płciowe.
Gigantyzm gatunkowy.
U zwierząt gigantyzm gatunkowy jest wyrazem adaptacji do warunków środowiskowych. Cecha utrwaliła się na drodze doboru naturalnego, gdzie wielkość była czynnikiem chroniącym przed drapieżnikami. Gigantyzm gatunkowy dotyczy gatunku jako całości, a nie jedynie niewielkiej liczby jego osobników. Ze względu na typowo występujący dla pewnych środowisk gigantyzm gatunkowy, wprowadzono dodatkowo pojęcia takie jak gigantyzm głębinowy (abisalny) dotyczący częstego gigantyzmu występującego u gatunków głębinowych (głównie głowonogów) i gigantyzm wyspowy (insularny), dotyczący niektórych gatunków żyjących na wyspach i tam podlegających długotrwałemu ciśnieniu ewolucyjnemu. W przypadku gigantyzmu gatunkowego chodzi o gigantyzm względny w porównaniu do gatunków pokrewnych (w tym gatunku wyjściowego) żyjących na kontynencie, u których rozmiary osobników są zwykle istotnie mniejsze. Zjawiskiem odwrotnym do gigantyzmu wyspowego jest karłowacenie wyspowe.

</doc>
<doc id="157579" url="https://pl.wikipedia.org/wiki?curid=157579" title="Bonifacy VIII">
Bonifacy VIII

Bonifacy VIII (łac. "Bonifacius VIII", właśc. Benedetto Caetani lub Benedetto Gaetani; ur. ok. 1235 w Anagni, zm. 11 października 1303 w Rzymie) – papież w okresie od 24 grudnia 1294 do 11 października 1303.
Życiorys.
Wczesne życie.
Caetani urodził się w Anagni, w arystokratycznej rodzinie z Kampanii. Studiował prawo w Bolonii. W 1281 roku został kardynałem diakonem San Nicola in Carcere, a dziesięć lat później otrzymał święcenia kapłańskie i został kardynałem prezbiterem Santi Silvestro e Martino ai Monti.
Gorąco namawiał Celestyna V do abdykacji.
Konklawe.
Gdy to nastąpiło, kardynałowie zebrali się 10 dni później i wybrali Caetaniego w trzecim głosowaniu.
Pontyfikat.
Ponieważ Bonifacy odnosił sukcesy na arenie międzynarodowej, często był angażowany w rozwiązywanie sporów. W 1295 rozpoczął pertraktacje pomiędzy Karolem II a Fryderykiem II o panowanie na Sycylii. Spór zakończył się w 1302 roku, pokojem w Caltabellotta, który zakładał niezależność wyspy, pod władaniem Fryderyka. Pośredniczenie w sporach, którego podejmował się Bonifacy jako papież, w większości zakończyły się fiaskiem, m.in. zachowanie niezależności Szkocji od Anglii czy pozyskanie korony węgierskiej dla Karola Roberta.
Bonifacy był pierwszym papieżem, który bullą "Antiquorum habet" ogłosił rok 1300 rokiem jubileuszowym dla wszystkich pielgrzymów odwiedzających grób świętego Piotra (dla Włochów pobyt trzydziestodniowy, dla pozostałych piętnastodniowy). Papież zapowiedział odpust zupełny, co było nowością, ponieważ do tej pory odpust zupełny dotyczył wyłącznie uczestników wypraw krzyżowych. Giovanni Villani, kronikarz Florencji, napisał na podstawie własnych obserwacji, że do Rzymu przybywało codziennie około 30 000 pielgrzymów, zaś ofiary były tak duże, że dwóch kleryków przez cały czas musiało zbierać pieniądze grabiami. Wśród pielgrzymów z Polski był również Władysław Łokietek.
Pontyfikat Bonifacego upłynął pod znakiem konfliktu z królem Francji Filipem IV Pięknym. Filip, uwikłany w walki z Anglikami, finansował działania wojenne z podatku nałożonego na duchownych. Bonifacy potępił te praktyki bullą "Clericis laicos" z 1296, a w odpowiedzi Filip zakazał wywożenia złota i innych cennych towarów z Królestwa Francji. Papież nie mógł więc pobierać świętopietrza z Francji, co spowodowało, iż w zamian za zniesienie ograniczeń Bonifacy przyznał Filipowi prawo do pobierania podatku od kleru. W roku 1298 wydał trzecią część korpusu prawa kanonicznego "Sextus". Papieżowi groził także bunt ze strony rodu Colonnów. Poparli oni wprawdzie jego kandydaturę na konklawe, jednak wkrótce rozczarowali się jego autokratycznymi rządami i zaczęli rozsiewać oszczerstwa przeciw Bonifacemu (oskarżali go o nielegalne objęcie Stolicy Piotrowej oraz o zamordowanie swojego poprzednika).
W roku 1302 Bonifacy wydał bullę "Unam Sanctam", w której zawarł fundamentalne poglądy dla przyszłości Kościoła:
Bulla wywołała furię Filipa IV. Oskarżył on Bonifacego o nadużycia seksualne (m.in. biseksualizm i pedofilię), bluźnierstwa (Eucharystia miała być dla niego tylko „mąką i wodą”, niewiara w życie pozagrobowe, konszachty z diabłem, twierdzenie, iż grzechy cielesne nie są grzechami), zamordowanie Celestyna V, kupczenie godnościami kościelnymi, jedzenie mięsa w okresie postu, uzurpację urzędu papieskiego i herezję.
Filip zwołał latem 1303 r. sąd nad Bonifacym, na który zawezwano również papieża (który się nie stawił). Król wysłał zatem więc swojego zaufanego doradcę Wilhelma Nogareta z 1600 zbrojnych, by aresztował papieża. Bonifacy uciekł z Rzymu do rodowego pałacu Gaetanich na skale Anagni, ale i tam dopadł go Nogaret. Legista zażądał ustąpienia Bonifacego, na co papież zdecydowanie odmówił. Bonifacy został uratowany przez mieszkańców, którzy wypędzili Nogareta. Wkrótce potem papież powrócił do Rzymu, jednak w wyniku słabości psychicznej i fizycznej, zmarł 12 października. Pochowano go w krypcie bazyliki św. Piotra.
Podczas rokowań prowadzonych przez Filipa IV i Klemensa V, król Francji wysunął wobec papieża żądania. Trzy z pięciu z nich były pokłosiem zamachu z Anagni, były to: kanonizacja Celestyna V, spalenie szczątków Bonifacego VIII oraz zdjęcie z Wilhelma Nogareta ekskomuniki. Papież odrzucił wówczas je wszystkie, zgadzając się jedynie na wszczęcie śledztwa, które miałoby zweryfikować zarzuty stawiane Bonifacemu, zarzuty, w które sam powątpiewał nazywając swojego poprzednika „dobrym człowiekiem i katolikiem”. W roku 1605 otworzono jego grób, okazało się, że ciało papieża nie uległo rozkładowi.
Przez historyków jest charakteryzowany jako człowiek zarówno mądry, władczy, decyzyjny, jak również niesympatyczny, zachłanny i okrutny.
Bonifacy VIII w literaturze.
Bonifacy sportretowany został w "Boskiej komedii" Dantego – gdzie poeta nazywa go „księciem nowożytnych faryzeuszy” i wyznacza mu miejsce w jednym z najniższych kręgów piekła, gdzie przebywać ma razem z innymi świętokupcami – papieżem Mikołajem III oraz Klemensem V.
Po śmierci Bonifacego VIII powstało popularne powiedzenie, które później stosowano wobec kilku innych papieży (m.in. Leona X): „Przyszedł jak lis, rządził jak lew, zdechł jako pies” (łac. "Intravit ut vulpes, regnavit ut leo, mortuus est sicut canis.")

</doc>
<doc id="157584" url="https://pl.wikipedia.org/wiki?curid=157584" title="Odrzut broni">
Odrzut broni

Odrzut broni – ruch broni palnej (lub lufy z częściami do niej zamocowanymi) w kierunku przeciwnym do ruchu wystrzelonego pocisku, wywołany samym jego wystrzeleniem (zgodnie z zasadą zachowania pędu) oraz dodatkowo strumieniem gazów prochowych opuszczających lufę. 
Z zasady zachowania pędu wynika, że prędkość niepodpartej broni po wystrzale wynosi:
Sprężone gazy wydostające się z lufy po wyjściu pocisku także działają na broń. Odwrócenie kierunku wylotu tych gazów można wykorzystać do zmniejszenia energii odrzutu – służy do tego hamulec wylotowy, zmniejszający oddziaływanie broni na strzelca lub otoczenie (w artylerii lufowej). W związku z faktem, że energia odrzutu lufy lub zamka swobodnego wykorzystywana jest do automatycznego przeładowania broni, niekiedy potrzebne jest dodatkowe zwiększenie energii odrzutu – służy do tego odrzutnik.
Wektor siły działającej na broń jest zwrócony przeciwnie do wektora siły działającej na pocisk, czyli w osi lufy. Jeżeli broń jest podparta kolbą poniżej osi lufy, występują dwie zwrócone przeciwnie, a przesunięte w pionie siły, które powodują przyspieszenie kątowe broni znane jako podrzut. Odpowiednio skonstruowany hamulec wylotowy może kierować część gazów z wyjścia lufy w górę, tym samym zmniejszać podrzut (osłabiacz podrzutu).
Ogólnie, prędkość odrzutu broni rośnie od zera (w momencie rozpoczęcia ruchu pocisku w lufie) do wartości maksymalnej osiąganej po opuszczeniu lufy przez pocisk. Wartość maksymalna odrzutu jest zależna od masy (im większa tym mniejszy) i konstrukcji broni oraz od właściwości balistycznych naboju (naboje z pociskami o dużym pędzie dają duży odrzut). W celach obliczeniowych stosuje się pojęcie odrzutu swobodnego broni, którego miarą jest energia odrzutu.

</doc>
<doc id="157592" url="https://pl.wikipedia.org/wiki?curid=157592" title="Mieczysław Krąpiec">
Mieczysław Krąpiec



</doc>
<doc id="157593" url="https://pl.wikipedia.org/wiki?curid=157593" title="Prezydenci Timoru Wschodniego">
Prezydenci Timoru Wschodniego

Prezydent jest głową państwa niepodległej od 20 maja 2002 Demokratycznej Republiki Timoru Wschodniego. Pełni funkcje ceremonialne, ma jednak prawo weta w odniesieniu do części ustaw. Jest wybierany w wyborach powszechnych na 5 lat. Do jego obowiązków należy m.in. powołanie szefa rządu, którym zostaje lider zwycięskiej w wyborach parlamentarnych partii lub koalicji.
Pierwszym prezydentem Timoru Wschodniego wybrano w kwietniu 2002 jednego z liderów ruchu niepodległościowego, przez wiele lat więzionego przez władze indonezyjskie Xananę Gusmão. Został on zaprzysiężony 20 maja 2002 i przejął władzę z rąk administratora ONZ, Brazylijczyka Sérgio Vieira de Mello.
Tytuł prezydenta Timoru Wschodniego nosili również inni liderzy ruchu FRETILIN po ogłoszeniu niepodległości państwa w 1975. Faktyczną niezależność Timor utracił już po 9 dniach po najeździe Indonezji (7 grudnia 1975), ale kierujący partyzantką Amaral i Lobato nosili symbolicznie tytuł prezydenta do grudnia 1978.

</doc>
<doc id="157594" url="https://pl.wikipedia.org/wiki?curid=157594" title="Faktura">
Faktura



</doc>
<doc id="157596" url="https://pl.wikipedia.org/wiki?curid=157596" title="Gazy prochowe">
Gazy prochowe

Gazy prochowe – produkty spalania ładunku miotającego (prochu czarnego lub bezdymnego) w lufie. W momencie powstawania temperatura gazów prochowych (powstałych z prochu bezdymnego) sięga 2500-3500 K, w chwili opuszczenia lufy przez pocisk jest już niższa i wynosi ok. 2000 K. Ciśnienie gazów prochowych zależy od żywości i charakterystyki prochu. Skład gazów prochowych zależy od rodzaju prochu. W przypadku prochów bezdymnych głównymi składnikiami są: tlenek węgla, wodór, azot, para wodna, a także niewielkie ilości tlenu, metanu, i amoniaku. Energia gazów prochowych jest wykorzystywana do nadania prędkości pociskowi (praca główna gazów prochowych). Część energii gazów prochowych jest zużywana do wykonania prac ubocznych (szkodliwych) (zjawisko odrzutu broni, nagrzewanie się broni).
Gazami prochowymi są nazywane także produkty spalania ładunków napędowych silników rakietowych na paliwo stałe.

</doc>
<doc id="157597" url="https://pl.wikipedia.org/wiki?curid=157597" title="Ulsan">
Ulsan

Ulsan (kor. 울산광역시, Metropolia Ulsan) – miasto na prawach metropolii w południowo-wschodniej części Korei Południowej. Położone jest nad brzegiem Morza Wschodniego ("Morze Japońskie"), 70 km na północ od Pusan.
Znajduje się tu Uniwersytet Ulsan.
Podział administracyjny.
Ulsan podzielony jest na 4 dzielnice (kor. "gu") i 1 powiat (kor. "gun").
Gospodarka.
Miasto jest sercem narodowej strefy przemysłowej zwanej "Obszar przemysłowy Ulsan", w którym siedzibę ma m.in. międzynarodowy koncern Hyundai. Do 1962 roku Ulsan był portem rybackim. W trakcie realizacji pięcioletniego planu ekonomicznego w Korei Południowej został przemianowany na port handlowy, przeładunkowy. W tym samym roku włączono do metropolii port Pangojin.
Sport.
W mieście siedzibę ma klub piłkarski koreańskiej pierwszej ligi K-League Ulsan Hyundai Horang-i.
W mieście znajduje się także hala sportowa Dongcheon Arena.

</doc>
<doc id="157599" url="https://pl.wikipedia.org/wiki?curid=157599" title="Mościsko (powiat dzierżoniowski)">
Mościsko (powiat dzierżoniowski)

Mościsko (niem. "Faulbrück") – wieś w Polsce, położona w województwie dolnośląskim, w powiecie dzierżoniowskim, w gminie Dzierżoniów, nad rzeką Piławą, przy drodze Dzierżoniów – Świdnica oraz przy szlaku kolejowym Kamieniec Ząbkowicki – Jaworzyna Śląska.
W latach 1954–1968 wieś należała i była siedzibą władz gromady Mościsko, po jej zniesieniu w gromadzie Dzierżoniów. W latach 1975–1998 wieś należała administracyjnie do województwa wałbrzyskiego.
Transport.
W Mościsku znajduje się przystanek pasażerski oraz punkt załadunkowy kolei Mościsko Dzierżoniowskie.
Nazwa.
Po zakończeniu II wojny światowej używano dla miejscowości nazwy Zgniły Most.
12 listopada 1946 r. nadano miejscowości polską nazwę Mościsko.
Zabytki.
Do wojewódzkiego rejestru zabytków wpisany jest:
Jest to jeden z najstarszych na Dolnym Śląsku jednonawowy kościół, należący do parafii św. Jana Chrzciciela, wzmiankowany po raz pierwszy w 1268 roku. Kościół został przebudowany po pożarze w 1924 roku. Jest budowlą orientowaną z prostokątną, oskarpowaną nawą i węższym, oskarpowanym prezbiterium przykrytym sklepieniem krzyżowym oraz żebrowym z dekoracyjnymi wspornikami. Przy prezbiterium dostawione są zakrystia i kruchta z kamiennym gotyckim portalem uskokowym z XIV wieku. W południowej ścianie nawy mieści się gotycki portal z dekoracyjnymi kolumienkami. Kościół ma okna ostrołukowe, w prezbiterium ozdobione maswerkiem. Na sklepieniu prezbiterium widoczna jest gotycka polichromia z przełomu XIV/XV wieku, przedstawiająca Chrystusa i zwierzęta symbolizujące 4 ewangelistów. Wewnątrz zachowały się kamienne tabernakulum z 1300 roku oraz ołtarz główny z XVII wieku. Między kościołem a budynkiem przy ul. Kolejowej 1 odkryto niedawno tunel łączący te budynki.
Inne zabytki:
Atrakcje.
Wzniesienie Lelek (niem. Ruhberg, 277 m n.p.m.) – miejsce po prawej stronie drogi z Mościska do Grodziszcza z fragmentarycznie zachowanymi murami cylindrycznej studni, wykonanej w całości z nieociosanych bloków granitu, na koronie której (za czym przemawia średnica studni) przypuszczalnie wzniesiona była dalsza drewniana konstrukcja. Mogła ona pełnić rolę rycerskiej czatowni lub wieży obronnej z okresu średniowiecza, powstałej prawdopodobnie na miejscu dawnej świątyni pogańskiej.

</doc>
<doc id="157601" url="https://pl.wikipedia.org/wiki?curid=157601" title="Polsko-sowiecki pakt o nieagresji">
Polsko-sowiecki pakt o nieagresji



</doc>
<doc id="157602" url="https://pl.wikipedia.org/wiki?curid=157602" title="Luis Vaez de Torres">
Luis Vaez de Torres



</doc>
<doc id="157603" url="https://pl.wikipedia.org/wiki?curid=157603" title="Pontyfik">
Pontyfik

Pontyfik (od łac. "pontifex", dosł. "budowniczy mostów") – w starożytnym Rzymie członek najwyższego kolegium kapłanów czuwającego nad formalną stroną kultu religijnego i związanych z nimi aktów państwowych.
Pontyfikowie sporządzali kalendarz, wyznaczali daty świąt i terminy procesowe "dies fasti"). W skład kolegium wchodzili m.in. flamenowie i westalki. Przewodniczył im "Pontifex Maximus". Mieli oni „budować mosty”, czyli łączyć to, co ziemskie z tym, co boskie. 
Termin pontifex maximus został potem przeniesiony na cesarzy rzymskich, a jeszcze później na papieży (przechodząc też do współczesnych języków, np. ang. "pontiff"). Od tego terminu pochodzi "pontyfikat", czyli okres sprawowania urzędu przez papieża.

</doc>
<doc id="157604" url="https://pl.wikipedia.org/wiki?curid=157604" title="Komputer wbudowany">
Komputer wbudowany



</doc>
<doc id="157606" url="https://pl.wikipedia.org/wiki?curid=157606" title="In the Court of the Crimson King">
In the Court of the Crimson King

In the Court of the Crimson King (podtytuł: An Observation by King Crimson) – pierwszy album zespołu King Crimson. Został wydany 10 października 1969. Nagrywano go w Wessex Sound Studios w Londynie. Album przez wiele źródeł został uznany za jeden z najlepszych i jednocześnie najbardziej wpływowych dzieł rocka progresywnego, na którym King Crimson odrzucił bluesowe podstawy charakterystyczne dla rocka i zastąpił je mieszanką jazzu oraz muzyki poważnej. Uznawany także za jeden z najbardziej znaczących debiutów w historii muzyki.
Okładka.
Okładka została przygotowana przez Barry’ego Godbera, który był programistą i projekt plastyczny na potrzeby "In the Court of the Crimson King" był jedynym tego typu, jaki opracował w swoim życiu. Godber zmarł wkrótce po wydaniu albumu na skutek ataku serca.

</doc>
<doc id="157608" url="https://pl.wikipedia.org/wiki?curid=157608" title="Gwangju">
Gwangju



</doc>
<doc id="157609" url="https://pl.wikipedia.org/wiki?curid=157609" title="In the Wake of Poseidon">
In the Wake of Poseidon

In the Wake of Poseidon – drugi album zespołu King Crimson, wydany 15 maja 1970 w Wielkiej Brytanii: przez Island Records (ILPS 9127), w RFN: przez Polydor (2344076), w USA: przez Atlantic (SD 8266). Wydania Island Records, Atlantic Records i Polydora różnią się od siebie: utwór tytułowy, „In the Wake of Poseidon” w wersji Atlantic Records jest o 29 sek. dłuższy od tego w wersji Island Records, natomiast suita „The Devil’s Triangle” jest różnie zmiksowana na wymienionych wydawnictwach. Wersja CD, wznowiona przez Roberta Frippa jako „30th ANNIVERSARY EDITION” (i obejmująca całą dyskografię King Crimson) opiera się na wersji Polydoru.
Dzięki takim utworom jak „Cadence and Cascade”, „Cat Food” czy „In the Wake of Poseidon” zespół zyskał swoje charakterystyczne brzmienie i ugruntował swoje miejsce w historii rocka progresywnego.
Okładka albumu.
Okładkę albumu stanowi obraz „The 12 Archetypes” („12 archetypów”) lub „The 12 Faces of Humankind” („12 twarzy ludzkości”) autorstwa holenderskiego malarza Tammo De Jongha, pochodzący z 1967 roku.
Lista utworów.
LP (1970, Atlantic Records).
Lista według Discogs
Side One:
Side Two:
LP (1977, wznowienie, Polydor Records).
Lista według Discogs
A:
B:
CD (30th Anniversary Edition).
Wersja cyfrowa, HDCD, zremasterowana, wydana 15 marca 2005 roku przez Discipline Global Mobile w ramach jubileuszowej serii wydawniczej "30th Anniversary Edition"

</doc>
<doc id="157610" url="https://pl.wikipedia.org/wiki?curid=157610" title="Nabój 12,7 × 108 mm">
Nabój 12,7 × 108 mm

12,7 × 108 mm (spotykana jest także nazwa 12,7 × 107 mm) – opracowany w ZSRR nabój do wielkokalibrowych karabinów maszynowych.
Historia.
1 maja 1927 roku Armia Czerwona planująca wprowadzenie do uzbrojenia wkmu przyjęła do uzbrojenia angielski nabój .50 Vickers-Armstrong (12,7 × 81 mm). Już dwa lata później parametry amunicji angielskiej uznano za niewystarczające i postanowiono opracować własny nabój. Nie wiadomo, kto był konstruktorem ani jaka była historia prac nad nabojem 12,7 × 108 mm, wiadomo tylko, że został on przyjęty do uzbrojenia w 1930 roku wraz ze skonstruowanym przez Diegtariowa wkmem DK. Nowa broń produkowana w niewielkich seriach w latach 1933-1935 nie była zbyt udana. Nabój 12,7 × 108 rozpowszechnił się dopiero w latach czterdziestych. Do uzbrojenia piechoty wprowadzono wtedy nowy wkm DSzK i powstały nowe lotnicze karabiny maszynowe kalibru 12,7 mm skonstruowane przez Michaiła Jewgienicza Bierezina (BS, UB, UBK, UBS).
Po wojnie nabój 12,7 × 108 mm został przyjęty do uzbrojenia we wszystkich krajach Układu Warszawskiego. Obecnie jest używany wraz z wkmami NSW i lotniczym czterolufowym karabinem maszynowym JakB-12,7.
Wersje.
Wersje naboju 12,7 × 108 mm:

</doc>
<doc id="157611" url="https://pl.wikipedia.org/wiki?curid=157611" title="Lizard (album)">
Lizard (album)

Lizard – trzecia płyta zespołu King Crimson wydana według Melody Maker 26 listopada 1970 roku (zob. 1970 w muzyce) przez Island Records. Album zawiera improwizacje o freejazzowym charakterze, widoczny jest także wpływ "Sketches of Spain" Milesa Davisa. W utworze "Lizard" gościnnie wystąpił wokalista zespołu Yes – Jon Anderson.
Skład zespołu.
gościnnie:

</doc>
<doc id="157612" url="https://pl.wikipedia.org/wiki?curid=157612" title="Generator Fibonacciego">
Generator Fibonacciego

Generator Fibonacciego – jeden z wielu wariantów uogólnionego generatora liniowego liczb losowych.
Generator korzysta z ciągu Fibonacciego, stąd wzór:
formula_1
Generator Fibonacciego ma dużo lepsze parametry jakościowe od innych generatorów liniowych,
ale wymaga dużo większego nakładu obliczeń przy generowaniu, co wiąże się z czasem. Wadą tego generatora są duże korelacje między wyrazami ciągu. Ciągi te spełniają warunek rozkładu, ale nie spełniają warunku niezależności. Wady tej można się pozbyć poprzez uogólnienie wzoru do postaci (tzw. lagged Fibonacci generator):
formula_2
gdzie formula_3 i formula_4 są opóźnieniami generatora.
Generator taki można jeszcze bardziej uogólnić zastępując działanie dodawania innym operatorem
formula_5 np. operatorem odejmowania, mnożenia, XOR itd.
formula_6
generator taki oznaczamy formula_7
Przykład:
formula_8 formula_9 formula_10 formula_11 formula_12 formula_13
formula_14 (mod m)
formula_15 (mod 17)=7+5 (mod 17)=12
formula_16 (mod 17)=16+12 (mod 17)=11
formula_17 (mod 17)=5+11 (mod 17)=16 itd.
7, 16, 5, 12, 11, 16, 11, 5, 4, 15, 3, 7...
Kolejnym uogólnieniem jest użycie większej ilości poprzednich punktów:
formula_18
Kilka znanych generatorów tego typu przedstawiono poniżej:
Na przykład generator Marsagli (Marsa-LFIB4), formula_19 formula_20 formula_21 formula_22 formula_23 formula_24 formula_25
Generator Ziffa (Ziff98), formula_19 formula_27 formula_28 formula_29 formula_30 formula_31

</doc>
<doc id="157618" url="https://pl.wikipedia.org/wiki?curid=157618" title="JuK">
JuK

JuK to program komputerowy do odtwarzania muzyki dla środowiska KDE. Jest on częścią pakietu z oprogramowaniem multimedialnym dla KDE kdemultimedia. Juk obsługuje kolekcje plików dźwiękowych w formatach MP3, Ogg Vorbis oraz FLAC.
Pracę nad tą aplikacją rozpoczął Scott Wheeler w roku 2000 i początkowo nadał jej nazwę QTagger. JuK oficjalną częścią KDE został wraz z wersją 3.2 tego środowiska.

</doc>
<doc id="157619" url="https://pl.wikipedia.org/wiki?curid=157619" title="Stanley Ketchel">
Stanley Ketchel

Stanley Ketchel, właściwie Stanisław Kiecal, przydomek "Michigan Assassin" (zabójca z Michigan) (ur. 14 września 1886, zm. 15 października 1910) – amerykański pięściarz polskiego pochodzenia, mistrz świata wagi średniej.
Najmłodsze lata.
Urodził się w Grand Rapids w stanie Michigan w rodzinie polskich emigrantów; jego rodzice: Jan i Julia Kiecalowie pochodzili ze wsi Sulmierzyce w ówczesnej guberni piotrkowskiej. Dom rodzinny opuścił już w wieku 12 lat, w poszukiwaniu przygód poprzez Chicago, Kanadę dotarł w 1901 r. do miasteczka Butte w Montanie; imał się tam różnych zajęć: był posługaczem, robotnikiem rolnym, pomocnikiem drwali, kowala, stolarza. Był zaprawiony w licznych bójkach, których nie dawało się uniknąć przy takim trybie życia; przy okazji jednej z nich został dostrzeżony przez byłego boksera, Maurice Thompsona. Thompson został pierwszym trenerem i sparingpartnerem Ketchela, wprowadził go też do miejscowego klubu pięściarskiego. Od pierwszych treningów dały się zauważyć niezwykłe predyspozycje Ketchela do boksu: wyjątkowa szybkość, zręczność, siła ciosu, oraz niespotykana żądza walki i zaciekłość. Pierwszą oficjalną walkę stoczył 2 maja 1903 r. – już w pierwszej rundzie znokautował Kida Tracy.
Początek kariery.
Na kolejne walki Ketchel czekał jeszcze rok, Thompson przekonał go, że musi się jeszcze wiele nauczyć. Prawdziwa kariera zawodowa rozpoczęła się w połowie 1904 roku. Od tego czasu do końca 1906 roku Ketchel stoczył w Montanie 40 walk, z których 2 przegrał na punkty (obie ze swoim trenerem), dwie zremisował, jedna była pokazówką, a pozostałe 35 wygrał przez nokaut. Po tak wspaniałej serii ruszył na podbój Kalifornii. Tam znokautował trzech niezłych pięściarzy, co otworzyło mu drogę do walki z Joe Thomasem, noszącym przydomek "The Pride of California" czyli „Chluba Kalifornii”.
Walki z Joe Thomasem.
Joe Thomas był wówczas bardzo cenionym pięściarzem, świetnym technicznie, wsławionym znokautowaniem Honeya Mellody'ego (który wkrótce został mistrzem świata); był więc zdecydowanym faworytem w pojedynku z nieznanym szerzej Ketchelem. Pierwsza ich walka odbyła się 4 lipca 1907 r. w Marysville; początkowo dominował Thomas, ale w 11 rundzie został mocno trafiony przez Ketchela i tylko koniec rundy uchronił go przed wyliczeniem; od tego momentu walka się wyrównała i po 20 rundach ogłoszono remis. Walka wzbudziła ogromne zainteresowanie, postanowiono więc szybko doprowadzić do kolejnego starcia. Spotkanie, zakontraktowane na 45 rund, odbyło się 2 września 1907 r. w Colma; ponieważ w międzyczasie wycofał się z czynnego uprawiania boksu ówczesny mistrz świata wagi średniej Tommy Ryan, reklamowano je jako walkę o wakujący tytuł (co jednak nie zostało oficjalnie uznane). Miało bardzo dramatyczny przebieg, obaj pięściarze byli kilkakrotnie liczeni, w 29. rundzie Ketchel po otrzymaniu wyjątkowo silnego ciosu był na krawędzi porażki, pozbierał się jednak, przeszedł sam do ataku i w 32. rundzie znokautował Thomasa. Po tej walce przylgnął do niego przydomek "The Michigan Assassin" czyli „Zabójca z Michigan”. Thomas otrzymał szansę rewanżu, trzecia walka odbyła się 12 grudnia w San Francisco i zakończyła się pewnym zwycięstwem Ketchela na punkty.
Walki z braćmi Sullivan.
Nie wszyscy chcieli uznać Ketchela za mistrza świata tłumacząc, że pokonał on tylko jednego zawodnika ze światowej czołówki. Pretensje do tytułu rościli sobie głównie bracia Sullivanowie (Irlandczycy z pochodzenia, urodzeni 23 września 1878 r.), pierwsza w historii para bliźniaków, którzy byli bokserami najwyższej klasy. Mike Sullivan był wówczas mistrzem świata wagi półśredniej po pokonaniu Honeya Mellody'ego; stanął w ringu naprzeciw Ketchela 23 lutego 1908 r. w Colma, nie przetrwał jednak nawet pierwszej rundy. Klęskę brata chciał pomścić Jack Sullivan, 9 maja na tym samym ringu w Colma został również znokautowany, choć dopiero w 20. rundzie. Po tej walce już nikt nie kwestionował prymatu Ketchela, który został oficjalnie uznany za mistrza świata wagi średniej.
Walki z Billym Papke.
Ketchelowi rósł jednak inny groźny rywal, Billy Papke, który robił wówczas furorę we wschodniej części USA; odbył 29 walk bez porażki z coraz lepszymi przeciwnikami. Papke stoczył z Ketchelem 4 walki, które przeszły do historii boksu.
Walka z Jackiem Johnsonem.
W owym czasie mistrzem świata wagi ciężkiej był czarnoskóry Jack Johnson, bezwzględnie najlepszy pięściarz tamtego okresu; fakt, że czempionem jest Murzyn spędzał sen z powiek wielu Amerykanom. Dlatego trwały intensywne poszukiwania „białej nadziei”, czyli białego boksera, który mógłby odebrać Johnsonowi tytuł. Słynny impresario Jim Coffroth postanowił wykorzystać olbrzymią popularność Ketchela, bardziej licząc na wielki zysk niż na jego wygraną. Johnsonowi obiecano sowite honorarium (25 000 dolarów), z uwagi na znaczną różnicę warunków fizycznych (Ketchel: wzrost 173 cm, waga 77,2 kg; Johnson: wzrost 186.5 cm, waga 93,2 kg) wymuszono na nim obietnicę, że nie będzie dążył do znokautowania rywala.
Walka odbyła się 16 października 1909 r. Colma w obecności ponad 10000 widzów, stawką był tytuł mistrza świata wagi ciężkiej a zakontraktowano ją na 25 rund jako no decision, co było praktycznie gwarancją dla Johnsona że nie straci tytułu. Było to wspaniałe widowisko, w którym Ketchel – mistrz natarcia trafił na arcymistrza defensywy Johnsona; wściekłe ataki Ketchela zaczęły stopniowo przełamywać obronę rywala, w 11. rundzie potężny cios trafił Johnsona bardzo boleśnie w szyję wyprowadzając go z równowagi; odpowiedział serią ciosów po których Ketchel upadł. W następnej rundzie Ketchel trafił ponownie, tym razem tak mocno, że Johnson upadł i był liczony; zdał sobie w tym momencie sprawę, że musi znokautować jeśli sam nie chce zostać znokautowany. Podniósł się więc, i zadał Ketchelowi potężny nokautujący cios. Nieprzytomnego Ketchela zniesiono z ringu, kilka jego zębów znaleziono podobno po walce w rozprutej rękawicy Johnsona. Sam Johnson utrzymywał później, że nigdy nie otrzymał tak silnego ciosu, jak od Ketchela, ani też nigdy nikomu tak mocnego jak ten kończący walkę nie zadał. „Myślałem, że go zabiłem” – powiedział.
Walka z Samem Langfordem.
Po walce z Johnsonem Ketchel wypoczywał przez kilka miesięcy, nie próżnował zaś Jim Coffroth, który znalazł dla niego bardziej odpowiedniego rywala. Był nim świetny czarnoskóry pięściarz Sam Langford, znany z potężnego ciosu, wielkiej odporności i serca do walki, który nie stronił też od pojedynków z o wiele cięższymi rywalami. W ramach promocji głównej walki, która miała być zakontraktowana na 45 rund urządzono najpierw 6-rundowy pojedynek no decision. Odbył się on 27 kwietnia 1910 r. w Filadelfii. Początek nie zapowiadał wielkich emocji, pod koniec 3. rundy widzowie zaczęli nawet gwizdać niezadowoleni ze ślamazarnego tempa. Podenerwowany Ketchel od początku czwartego starcia ruszył do szaleńczego ataku, a Langford nie pozostawał mu dłużny. Tak niesamowitej wymiany ciosów, trwającej do końca walki, nigdy dotąd nie widziano, po ostatnim gongu widownia wyła z zachwytu. Wpływy z głównej walki zapowiadały się bardzo obiecująco.
Śmierć Ketchela.
W ramach przygotowań do walki z Langfordem Ketchel stoczył kilka zwycięskich pojedynków, a następnie zaszył się na ranczo swojego przyjaciela, pułkownika Dickersona w Conway w stanie Missouri. Pewnego dnia, kiedy siedział przy stole w jadalni został zamordowany strzałem w plecy przez robotnika rolnego Waltera Dipleya. Motywem tej zbrodni mogła być zazdrość Dipleya o dziewczynę, z którą Ketchel rozmawiał poprzedniego dnia lub rabunek; morderca zabrał denatowi 2000 dolarów i pierścień z brylantem (skazano go na dożywocie, odsiedział 25 lat).
Stanley Ketchel został pochowany na cmentarzu "Holy Cross Cemetery" w swoim rodzinnym mieście Grand Rapids.
Sława.
Stanley Ketchel jest uznawany przez wielu znawców boksu za najwybitniejszego w historii zawodnika wagi średniej. W 1954 r. został wybrany do "Ring Boxing Hall of Fame"; w 1990 r. do "International Boxing Hall of Fame"; w 2004 roku zajął 6. miejsce na liście najlepszych bokserów w historii, ogłoszonej w magazynie The Ring.

</doc>
<doc id="157620" url="https://pl.wikipedia.org/wiki?curid=157620" title="Islands (King Crimson)">
Islands (King Crimson)

Islands – album zespołu King Crimson, wydany 3 grudnia 1971 przez EG Records Ltd. Album zawiera zarówno utwory utrzymane w stylistyce rocka progresywnego („Formentera Lady”, „Sailor's Tale”), jak i muzyki poważnej („Prelude: Song of the Gulls”), a także jazzowej („Islands”).
Skład zespołu.
gościnnie:

</doc>
<doc id="157630" url="https://pl.wikipedia.org/wiki?curid=157630" title="Batysfera">
Batysfera

Batysfera – stalowa, kulista kapsuła służąca do podwodnych obserwacji, opuszczana na linie ze statku, pozbawiona własnego napędu – pierwsze urządzenie do badania głębin morskich, zastąpione przez wyposażony we własny napęd batyskaf.
Nazwa.
„Batysfera” pochodzi z gr. od βάθος (bathys) – pol. głębia i σφαίρα (sphaira) – pol. kula.
Opis.
Batysferę zaprojektowali i skonstruowali w latach 1929–1930 amerykański biolog William Beebe (1877–1962) i inżynier Otis Barton (1899–1992). Było to pierwsze urządzenie do badania głębin morskich. Batysfera wykonana była ze stali, była kulistą kabiną o średnicy 144 cm z dwoma oknami z grubego szkła kwarcowego. Batysfera była opuszczana ze statku na stalowej linie, miała oświetlenie elektryczne i łączność telefoniczną ze statkiem.
Zastosowanie.
Batysfera została po raz pierwszy wykorzystana do badań oceanicznych 6 czerwca 1930 roku, kiedy Beebe i Barton zeszli w niej na głębokość 240 m w pobliżu Bermudów. 15 sierpnia 1934 roku została opuszczona na głębokość 923 m. Urządzenie było doskonalone i w 1949 roku Beebe osiągnął głębokość 1372 m.
Przebywanie w batysferze łączyło się z niebezpieczeństwem związanym z gwałtownymi naprężeniami liny utrzymującej – przerwanie liny znaczyło śmierć załogi. Urządzenie miało ograniczoną zdolność manewrowania, a obserwacje utrudniały ruchy wahadłowe i obroty.
Z batysfery zaprzestano korzystać po wynalezieniu batyskafu, wyposażonego we własny napęd.

</doc>
<doc id="157634" url="https://pl.wikipedia.org/wiki?curid=157634" title="Ritenuto">
Ritenuto

Ritenuto ("wł.") – w terminologii muzycznej określenie na zwolnienie tempa utworu muzycznego. W odróżnieniu od "ritardando" zwolnienie powinno nastąpić natychmiast, a nie stopniowo.

</doc>
<doc id="157636" url="https://pl.wikipedia.org/wiki?curid=157636" title="Wytrysk opóźniony">
Wytrysk opóźniony

Wytrysk opóźniony, wytrysk późny () – dysfunkcja seksualna polegająca na pojawieniu się ejakulacji (wytrysku nasienia) po bardzo długim czasie od rozpoczęcia spółkowania (definiowanym jako godzina i więcej).
W warunkach fizjologicznych opóźnienie wytrysku może się pojawiać po wyczerpaniu związanym z dużą liczbą stosunków lub przy działaniu bodźców hamujących wynikających z rozproszenia uwagi. Może się także wiązać z niewielką atrakcyjnością seksualną partnerki/partnera oraz może być wyrazem dysproporcji w budowie narządów płciowych.
Zaburzenie występuje najczęściej z przyczyn psychogennych, nadużywania alkoholu lub stosowania niektórych leków (np. prozac), a także u osób w podeszłym wieku i cierpiących na zaburzenia neurologiczne lub problemy z krążeniem. Opóźnienie wytrysku spotyka się także jako następstwo głębszych urazów i sytuacji konfliktowych oraz w wypadkach istnienia skłonności dewiacyjnych.
Przy różnicowaniu pochodzenia zaburzenia – na tle czynnościowym lub organicznym – może mieć znaczenie jego tempo pojawiania się, stopniowe w chorobach organicznych lub nagłe w zaburzeniach czynnościowych.

</doc>
<doc id="157638" url="https://pl.wikipedia.org/wiki?curid=157638" title="Wytrysk późny">
Wytrysk późny



</doc>
<doc id="157643" url="https://pl.wikipedia.org/wiki?curid=157643" title="Larks’ Tongues in Aspic">
Larks’ Tongues in Aspic

Larks' Tongues in Aspic – album grupy King Crimson wydany 31 marca 1973 roku (zob. 1973 w muzyce) przez EG Records Ltd. Jest to pierwszy album nagrany w składzie ustalonym po zmianach na początku lat 70. (z pierwszego składu pozostał tylko Robert Fripp). Płyta odbiega nieco od poprzednich, głównie dzięki obecności Johna Wettona i Billa Bruforda.
Tytuł albumu oznacza (dosłownie) "języczki skowronków w galarecie".

</doc>
<doc id="157644" url="https://pl.wikipedia.org/wiki?curid=157644" title="Tarczyn">
Tarczyn

Tarczyn – miasto w województwie mazowieckim, w powiecie piaseczyńskim, siedziba gminy miejsko-wiejskiej Tarczyn. Do 1954 siedziba wiejskiej gminy Komorniki. W latach 1975–1998 miejscowość administracyjnie należała do województwa warszawskiego. Był miastem duchownym.
Przez miasto przepływa Tarczynka, niewielka rzeka dorzecza Wisły, lewy dopływ Jeziorki. Według danych z 31 grudnia 2012 miasto miało 4121 mieszkańców.
Miasto założone w 1353 roku. Miasto kolegiaty św. Jana w Warszawie w drugiej połowie XVI wieku, w 1406 roku stanowiło uposażenie proboszcza kapituły warszawskiej, w drugiej połowie XVI wieku położone było w powiecie tarczyńskim ziemi warszawskiej województwa mazowieckiego.
Historia.
Od XII do XIV w. był książęcą osadą targową i wsią parafialną oraz węzłem dróg południowego Mazowsza. Prawa miejskie uzyskał w 1353. W okresie konfederacji barskiej w okolicach działał oddział partyzancki Józefa Sawy Calińskiego. Podczas powstania styczniowego liczne potyczki, w wyniku represji w 1870 Tarczyn utracił prawa miejskie. W 1914 uruchomiono kolejkę wąskotorową łączącą Tarczyn z Grójcem i Warszawą. Na początku XX w. ośrodek ruchu ludowego, podczas II wojny światowej działalność oddziałów partyzanckich Batalionów Chłopskich i Armii Krajowej. Po zakończeniu II wojny światowej odbudowano zniszczenia, w 1953 uruchomiono kolej normalnotorową do Skierniewic. W 1968 uruchomiono duże Zakłady Przemysłu Owocowo-Warzywnego, w tym okresie rozbudowano fabrykę urządzeń handlowych. 1 stycznia 2003, po 134 latach Tarczyn odzyskał prawa miejskie. W tym samym roku odłączył się od powiatu grójeckiego i przyłączył do piaseczyńskiego.
Dane ogólne.
W Tarczynie znajduje się kościół z XVI w., pw. św. Mikołaja, zbudowany w stylu gotyckim. Znajdowała się tu siedziba firmy „Perffetii van-melle” produkująca m.in. cukierki Mentos.
Z Tarczynem związana jest m.in. Irena Sendlerowa (1910–2008), mieszkanka tego miasta w latach międzywojennych, która podczas II wojny światowej uratowała z getta warszawskiego ok. 2500 dzieci żydowskich. I. Sendlerowa – odznaczona m.in. Orderem Orła Białego, medalem „Sprawiedliwy Wśród Narodów Świata” i Orderem Uśmiechu. Była zgłoszoną polską kandydatką do Pokojowej Nagrody Nobla. W połowie 2007 władze samorządowe gminy Tarczyn przyznały I. Sendlerowej wyróżnienie Honorowy Obywatel Miasta Tarczyna.
Gmina Tarczyn to miejsce posiadające liczne atrakcje, np. wspomniany gotycki kościół pw. św. Mikołaja w Tarczynie, modrzewiowy kościółek z 1538 w Rembertowie, lasy Chojnowskiego Parku Krajobrazowego, unikalne ekosystemy Warszawskiego Obszaru Chronionego Krajobrazu, stadniny koni, bazę turystyczną oraz kursującą kolejkę wąskotorową z 1914 roku, która nadal przewozi turystów i jest najcenniejszym miejscowym zabytkiem techniki.
Transport.
Przez miasto przebiega trasa międzynarodowa E-77 i linia kolejowa nr 12 Łuków – Skierniewice. Na wschód od Tarczyna znajduje się stacja wąskotorowej Grójeckiej Kolei Dojazdowej.

</doc>
<doc id="157649" url="https://pl.wikipedia.org/wiki?curid=157649" title="Erozja boczna">
Erozja boczna

Erozja boczna – rozmywanie brzegów przez wodę płynącą. Najsilniej zaznacza się w środkowym odcinku biegu rzeki, potęgowana przez siłę Coriolisa - na półkuli północnej mocniej podcina brzegi prawe, doprowadza do tworzenia się meandrów, wypukłego i wklęsłego brzegu oraz równiny nadrzecznej terasy zalewowej.
Jest spowodowany głównie przez ruch wirowy wody. Polega na podcinaniu lub podmywaniu brzegów spowodowane nierównomiernym nurtem rzecznym. Woda podmywa brzegi wklęsłe, natomiast na brzegu wypukłym odkłada posegregowany materiał: żwir i gruby piasek.
Efekty: obrywanie się materiału skalnego i ziemnego; przesunięcie ściany brzegu oraz dostawa nowego rumowiska do koryta potoku. Często następuje również odcięcie meandra. Teren odcięty staje się zwykle nieużytkiem, długość rzeki zmniejsza się, co powoduje wzrost jej spadku. Ponadto powstają meandry (zakola rzeczne), starorzecza (meandry odcięte od głównej rzeki wałem ziemi (groblą), łachy (wyspy rzeczne), niszczenie brzegów. Duże tempo erozji bocznej wiąże się z krętymi korytami.
Erozję boczną częściej można spotkać m.in. w Beskidach, niż w Tatrach.

</doc>
<doc id="157650" url="https://pl.wikipedia.org/wiki?curid=157650" title="AutoLISP">
AutoLISP

AutoLISP – język programowania, odmiana języka Lisp dołączana do programu komputerowego AutoCAD, służącego do komputerowego wspomagania projektowania. Ma on na celu ułatwić użytkownikowi rozszerzenie funkcji tego programu (np. wielokrotne powtarzanie rysowania danych elementów).

</doc>
<doc id="157652" url="https://pl.wikipedia.org/wiki?curid=157652" title="System tolerujący awarie">
System tolerujący awarie

System tolerujący awarie () – urządzenie zaprojektowane i zbudowane tak, aby móc pracować nawet w przypadku wystąpienia błędów lub zaistnienia awarii jego elementów. Obecnie termin ten jest powszechnie stosowany do opisu systemów komputerowych, które zapewniają nieprzerwane działanie nawet w przypadku powstania awarii lub błędów po stronie sprzętu lub oprogramowania.
Problem sprzętu "fault tolerant" jest znany od lat i istnieją stosowne zasady jego konstruowania. System taki powinien zawierać dwie lub więcej identycznych kopii każdego pracującego elementu, połączonych w taki sposób, że część zapasowa może przejąc działanie w przypadku dowolnej awarii. Wymagane jest także aby zepsute części mogły być wymienione na sprawne podczas normalnej pracy systemu i nie wpływały na jego działanie.
Implementacja takiego systemu z pojedynczym elementem zapasowym znana jest pod nazwą: "Single Point Tolerant" i reprezentuje obecnie znaczącą większość systemów klasy "fault tolerant". W systemach tych średni czas pomiędzy awariami jest wystarczająco długi aby wymiana zepsutej części została dokonana na długo przed możliwą awarią innego elementu. W przypadku oprogramowania wymagana jest obsługa awarii i błędów zgłaszanych przez sprzęt oraz możliwość ponowienia atomowych operacji (instrukcji lub transakcji) które uległy przerwaniu w wyniku wystąpienia błędu oprogramowania.
Należy zauważyć podstawową różnicę pomiędzy systemami klasy "fault tolerant", które mogą pracować nawet w przypadku zaistnienia awarii, a systemami wysoko dostępnymi (HA), które psują się bardzo rzadko. Systemy takie (HA) potrafią obsłużyć sytuację awaryjną i minimalizować czas niedostępności, lecz nawet najmniejsza niedostępność będzie występowała i z tego powodu nie można ich zaliczyć do "fault tolerant".
Systemy "fault tolerant" osiągnęły spory sukces w środowiskach systemów aplikacyjnych. Dla przykładu firma Tandem Computers oparła cały swój biznes na tego typu systemach, budując maszyny typu "single point tolerance" nazwane "NonStop", które potrafiły pracować nieprzerwanie przez dziesiątki lat.

</doc>
<doc id="157660" url="https://pl.wikipedia.org/wiki?curid=157660" title="Specjalna strefa ekonomiczna">
Specjalna strefa ekonomiczna

Specjalna strefa ekonomiczna (SSE) – wyodrębniona część terytorium kraju, w której działalność gospodarcza może być prowadzona na preferencyjnych warunkach. Przedsiębiorstwa zlokalizowane w SSE mogą otrzymać m.in. pomoc publiczną w postaci zwolnień podatkowych.
W Polsce działa 14 specjalnych stref ekonomicznych, których obszar nie może przekroczyć 25 tys. ha. W czerwcu 2018 weszła w życie ustawa z dnia 10 maja 2018 r. o wspieraniu nowych inwestycji pozwalająca uzyskać zwolnienie z podatków dochodowych na terenie całego kraju (a nie tylko na terenach objętych SSE). Nie oznacza to jednak likwidacji stref, które będą funkcjonowały do 31 grudnia 2026.
SSE w Polsce.
Specjalne strefy ekonomiczne to wyodrębnione administracyjnie obszary kraju, gdzie inwestorzy mogą prowadzić działalność gospodarczą uzyskując pomoc regionalną w postaci zwolnienia z podatku dochodowego (CIT lub PIT) od dochodu uzyskanego z działalności określonej w uzyskanym zezwoleniu. Celem funkcjonowania SSE jest przyspieszenie rozwoju regionów poprzez m.in. przyciąganie nowych inwestycji, rozwój eksportu i tworzenie nowych miejsc pracy.
Strefy działają na podstawie ustawy z 20 października 1994 o specjalnych strefach ekonomicznych. Pierwotnie SSE zostały powołane na okres 20 lat od dnia ich ustanowienia. W 2008 okres obowiązywania wszystkich stref został przedłużony do 31 grudnia 2020. W drodze tej samej nowelizacji ustawy o SSE po raz kolejny podniesiono limit obszarowy wszystkich polskich stref (z 12 tys. do 20 tys. ha). Możliwe stało się również (po spełnieniu warunków określonych w art. 5 ustawy) ustanowienie specjalnej strefy ekonomicznej na gruntach prywatnych, co przyspieszyło ich rozwój terytorialny. Warunki, których spełnienie uprawnia do objęcia gruntów prywatnych SSE (m.in. stopa bezrobocia w powiecie oraz stworzenie minimalnej liczby nowych miejsc pracy), były do 2017 r. określone w nieobowiązującym już rozporządzeniu Rady Ministrów z 10 grudnia 2008, znowelizowanym w październiku 2014.
W 2015 zwiększono limit obszaru wszystkich stref do 25 tys. ha. Na dzień 31 grudnia 2016 terenem SSE objęto 21 463 ha.
W Polsce działa obecnie 14 specjalnych stref ekonomicznych. Najstarszą polską strefą jest utworzona w 1995 SSE Euro-Park Mielec.
Na dzień 31 grudnia 2016 SSE obejmowały tereny zlokalizowane w 179 miastach i 287 gminach, a wartość nakładów inwestycyjnych poniesionych przez firmy w specjalnych strefach ekonomicznych przekroczyła 112 mld 253,2 mln zł. Na koniec 2016 przedsiębiorstwa działające na terenie SSE zatrudniały 332 114 pracowników. Najwięcej zainwestowały przedsiębiorstwa z Niemiec (23,7% nakładów inwestycyjnych ogółem), Polski (20,9%), Holandii (8,2%) i Stanów Zjednoczonych (8,1%).
Zgodnie z art. 26 ustawy o SSE, Rada Ministrów ma obowiązek przedstawić Sejmowi do 31 maja każdego roku sprawozdanie z działalności stref. Dostępny w postaci druku sejmowego materiał jest podstawowym dokumentem dotyczącym wyników funkcjonowania SSE w Polsce.
23 lipca 2013 Rada Ministrów zmieniła 14 rozporządzeń dotyczących SSE, przedłużając funkcjonowanie stref do 31 grudnia 2026.
W 2014 zadania spółek zarządzających SSE uzupełniono o współpracę ze szkołami ponadgimnazjalnymi i uczelniami w celu uwzględniania w procesie kształcenia potrzeb rynku pracy w strefie, a także podejmowanie działań zmierzających do powstawania klastrów.
Ustanowienie strefy.
Specjalna strefa ekonomiczna jest ustanawiana przez Radę Ministrów na wniosek ministra do spraw gospodarki w drodze rozporządzenia, po uzyskaniu opinii zarządu województwa oraz zgody rady gminy właściwej na położenie strefy. Również zmiany granic SSE (wyłączenia oraz włączenia nowych terenów) dokonywane są w drodze rozporządzenia. Do stref najczęściej są włączane tereny inwestycyjne, którymi są już zainteresowani potencjalni inwestorzy.
SSE mogą tworzyć podstrefy na terenie całego kraju. Na terenie gminy może znajdować się więcej niż jeden teren włączony do strefy, jak również działać więcej niż jedna SSE (np. Kobierzyce).
Podstrefy SSE w Polsce zlokalizowane głównie na terenie miast na prawach powiatu oraz gmin miejskich. Jedynie Legnicka SSE jest położona na terenie jednego województwa, pozostałe 13 stref posiada podstrefy na terenie dwóch i więcej województw.
Spółki zarządzające strefami.
Zgodnie z art. 6 ustawy, zarządzającym SSE może być wyłącznie spółka akcyjna lub spółka z ograniczoną odpowiedzialnością, w której Skarb Państwa albo samorząd województwa posiada większość głosów na walnym zgromadzeniu lub zgromadzeniu wspólników.
Spośród czternastu stref Skarb Państwa posiada udział większościowy w jedenastu, dwie (SSE Euro-Park Mielec oraz TSSE Euro-Park Wisłosan) są zarządzane przez Agencję Rozwoju Przemysłu, a jedna – Słupska SSE – przez Pomorską Agencję Rozwoju Regionalnego, w której większościowy udział mają: miasto Słupsk oraz samorząd województwa pomorskiego.
Do najważniejszych zadań spółek zarządzających należą m.in. organizowanie rokowań i przetargów na udzielanie zezwoleń na działalność w SSE, budowa i rozwijanie infrastruktury na terenie strefy, sprzedaż lub pośredniczenie w sprzedaży gruntów objętych strefą, pośredniczenie w kontaktach pomiędzy inwestorami a dostawcami mediów oraz władzami lokalnymi, opieka poinwestycyjna oraz kontrolowanie działalności przedsiębiorców w zakresie zgodności ich działalności z wydanymi pozwoleniami.
Warunki otrzymania pomocy publicznej w SSE.
Przed akcesją Polski do Unii Europejskiej prawo dotyczące działalności przedsiębiorstw SSE zostało dostosowane do prawa unijnego. Pomoc publiczna udzielana w specjalnych strefach ekonomicznych podlega zasadom udzielania regionalnej pomocy inwestycyjnej w UE. Wysokość maksymalnej intensywności regionalnej pomocy inwestycyjnej w SSE określa rozporządzenie Rady Ministrów z 12 listopada 2014. Jest ono zgodne z mapą pomocy regionalnej na lata 2014–2020.
Warunkiem skorzystania z pomocy publicznej w SSE jest uzyskanie zezwolenia na działalność w SSE, udzielanego w imieniu ministra gospodarki przez spółkę zarządzającą strefą. W zezwoleniu określa się m.in. przedmiot działalności, minimalny poziom zatrudnienia oraz minimalny poziom wydatków inwestycyjnych. Na dzień 31 grudnia 2012 przedsiębiorcy posiadali 1545 ważnych zezwoleń na działalność w SSE. Zwolnienie podatkowe dotyczy wyłącznie dochodu z działalności prowadzonej na terenie SSE wskazanej w treści zezwolenia.
Nie wszyscy przedsiębiorcy mogą otrzymać zezwolenie na działalność w specjalnej strefie ekonomicznej – nie może ono zostać wydane na prowadzenie działalności w zakresie m.in. wytwarzania materiałów wybuchowych, wyrobów tytoniowych, przetwarzania paliw silnikowych, wyrobu, rozlewu i przetwarzania napojów alkoholowych oraz spirytusu przeznaczonego na cele inne niż produkcja biokomponentów, ośrodków gier hazardowych, a także usług związanych z odprowadzaniem i oczyszczaniem ścieków.
Minimalna wartość inwestycji w SSE to 100 tys. euro, a udział środków własnych przedsiębiorcy musi stanowić co najmniej 25% całkowitych kosztów kwalifikowanych inwestycji. Warunkiem skorzystania z pomocy publicznej jest: w przypadku firm korzystających ze zwolnienia z tytułu kosztów nowej inwestycji zrealizowanie zadeklarowanych w zezwoleniu nakładów inwestycyjnych i utrzymanie inwestycji w regionie, w którym udzielono pomocy, przez okres 5 (dla dużych firm) lub 3 lat (dla małych i średnich przedsiębiorców), natomiast w przypadku przedsiębiorców korzystających ze zwolnienia z tytułu tworzenia nowych miejsc pracy utrzymanie odpowiednio przez okres 5 lub 3 lat nowo utworzonych miejsc pracy.
W strefach na takich samych zasadach inwestują firmy polskie i zagraniczne.
W praktyce istnieje możliwość objęcia SSE dowolnego gruntu wybranego przez inwestora na terenie całego kraju, po spełnieniu określonych warunków formalnych.

</doc>
<doc id="157662" url="https://pl.wikipedia.org/wiki?curid=157662" title="Norton">
Norton

Miejscowości o nazwie Norton.
Stany Zjednoczone.
Miejscowości w USA:
Gminy w USA:
Hrabstwa w USA:

</doc>
<doc id="157663" url="https://pl.wikipedia.org/wiki?curid=157663" title="Alexander Dubček">
Alexander Dubček

Alexander Dubček (ur. 27 listopada 1921 w Uhrovcu, zm. 7 listopada 1992 w Pradze) – czechosłowacki działacz polityczny, z zawodu inżynier; 1963–1968 I sekretarz KC KP Słowacji i członek Prezydium KC KPCz; 1968–1969 I sekretarz KC KPCz; gł. realizator reform w partii i państwie, zwanych praską wiosną 1968. Swój program określał głośnym w swoim czasie sloganem „socjalizm z ludzką twarzą”. Po interwencji wojsk Układu Warszawskiego z czasem wykluczony z partii (1970) i odsunięty od wszelkich funkcji; od 1989 w Forum Obywatelskim; 1990 przewodniczący Zgromadzenia Federalnego. Zmarł w wyniku obrażeń odniesionych w wypadku samochodowym. Laureat Nagrody Sacharowa w 1989. Jest patronem Uniwersytetu w Trenczynie.
Życiorys.
Młodość.
Urodził się w 1921 w Uhrovcu (obecnie Słowacja), w budynku miejscowej szkoły – tym samym, w którym urodził się inny wybitny Słowak, Ľudovít Štúr. Jego ojciec Stefan Dubček był z zawodu stolarzem, pracował przez kilka lat w Stanach Zjednoczonych, gdzie stał się pacyfistą oraz komunistą i gdzie poznał swoją późniejszą żonę. W niepodległej Czechosłowacji jego ojciec znalazł się wśród twórców Komunistycznej Partii Czechosłowacji. W 1925 roku Alexander Dubček wyjechał z rodzicami do miasta Frunze (obecnie Biszkek) w radzieckim Kirgistanie.
Później Dubčekowie przenieśli się do miasta Gorki, a w 1938 roku wrócili na Słowację, ponieważ zgodnie z nowymi wytycznymi musieliby przyjąć obywatelstwo radzieckie, a w 1939 roku młody Dubček wraz z ojcem wstąpił do ówcześnie nielegalnej Komunistycznej Partii Słowacji. Dubček zdobył zawód mechanika, pracował w zakładach zbrojeniowych w Dubnicy.
Dubček kontynuował działalność w partii mimo aresztowania ojca, a w 1944 roku brał udział w Słowackim Powstaniu Narodowym, w którym został ranny, a jego brat Julius został zabity. Po wojnie pracował na różnych stanowiskach politycznych w Trenczynie i Bańskiej Bystrzycy. W tym ostatnim mieście w 1953 r. został I sekretarzem partii, a dwa lata później wszedł w skład KC Komunistycznej Partii Słowacji. Od dzieciństwa bardzo dobrze posługiwał się językiem rosyjskim. Został oddelegowany do Moskwy, gdzie w latach 1955–1958 studiował nauki polityczne w Wyższej Szkole Partyjnej przy KC KPZR, m.in. wraz z Michaiłem Gorbaczowem.
Początek kariery politycznej.
Od 1958 był sekretarzem partii w Bratysławie i członkiem Komitetu Centralnego Komunistycznej Partii Czechosłowacji, a w dwa lata później wybrano go do sekretariatu KC KPCz. Na tym stanowisku po raz pierwszy spotkał się z prezydentem i I sekretarzem Antonínem Novotným, którym początkowo był jego promotorem, a z którym w następnych latach Dubček rywalizował jako zwolennik umiarkowanej liberalizacji w duchu chruszczowowskiej destalinizacji i zdecydowany przeciwnik czechocentryzmu państwa. W 1959 roku został sekretarzem Komitetu Centralnego do spraw przemysłu.
Dubček domagał się rehabilitacji ofiar Józefa Stalina, co nastąpiło częściowo w ZSRS podczas rządów Chruszczowa, i rehabilitacji słowackich komunistów prześladowanych w latach 1951–1953. Dubček w konflikcie liczył na poparcie Moskwy, która wywierała presję na destalinizację Czechosłowacji. Ten konflikt z Novotným spowodował, że Dubček został ponownie przeniesiony na Słowację, gdzie w ramach pozornego awansu został członkiem kierownictwa KPS. Od 1962 roku pełnił funkcję głównego sekretarza Komitetu Wojewódzkiego KSS w Bratysławie, a od 1963 roku był pierwszym sekretarzem Komitetu Centralnego KPS.
Pomimo zesłania na Słowację Dubček wciąż budował swoją polityczną pozycję. W następnych miesiącach intensywnie zabiegał o poparcie mas partyjnych na Słowacji, dzięki czemu wszedł do tzw. komisji Koldera, która miała badać stalinowskie represje. Komisja udowodniła jego rywalom, liderom KPS Pavolowi Davidowi i Karolowi Bacilkowi, udział w represjach i zaleciła rehabilitację Gustáva Husáka i Vladimíra Clementisa.
W efekcie oskarżenia Davida i Bacilka, Novotný był zmuszony ich odwołać, co przyczyniło się do dalszego wzmocnienia Dubčeka. Zmiany kadrowe pozwoliły wznowić sprawę dyskusji na temat rehabilitacji słowackich komunistów. Dubček w tej sprawie oficjalnie podtrzymywał oskarżenia, a jednocześnie tolerował i inspirował działania na rzecz rehabilitacji, m.in. publikacje prasie. Novotný został zmuszony ostatecznie do uznania swojej porażki i rehabilitacji tych działaczy, dymisji premiera Viliama Širokyego.
Po przesileniu z 1963 r. Dubček umocnił swoją pozycję i dążył do dalszego osłabienia Novotnego. W tym okresie rywalizował z reformatorskim Gustávem Husákiem i na posiedzeniu władz KPS potępił go za radykalizm oraz uznał za niedopuszczalne zmniejszenie kontroli partii komunistycznej nad poszczególnymi dziedzinami życia publicznego. W okresie od 1963 do 1968 r. dążył do utrzymania równowagi sił z Novotným, balansując między naciskami społeczności słowackiej oraz presją władz centralnych.
Wiosną 1967 r. Dubček zaproponował reformę KPCz w kierunku pluralistycznym, by partia tworzyła warunki do aktywności społecznej, a nie ją kontrolowała. Ponadto w tym okresie nasilały się problemy ekonomiczne na Słowacji, przeciw którym protestował Dubček jesienią. Dubček krytykował czeskocentryczność reformy, zgodnie z którą ⅔ inwestycji przemysłowych miało zostać zrealizowanych w Czechach. Wszystkie te czynniki doprowadziły do ponownego zaognienia konfliktu w KPCz i w efekcie w październiku 1967 r. Dubček ponownie skrytykował Novotnego za nadmierną kumulację stanowisk, co było powrotem do zarzutów sprzed 10 lat. W odpowiedzi Novotný przedstawił znów Dubčeka jako słowackiego nacjonalistę, jednak nie uzyskał tą drogą poparcia.
Pierwszy Sekretarz Partii Komunistycznej.
W końcu 1967 r. Novotný zwrócił się o pomoc do radzieckiego przywódcy Leonida Breżniewa, który na początku grudnia spotkał się w Pradze zarówno z nim, jak i z Dubčekiem. Breżniew nie wyraził zdecydowanego poparcia dla Novotnego, co zostało uznane za sygnał do możliwych zmian personalnych. W ciągu następnych dni Novotný utracił poparcie większości najwyższych działaczy partyjnych i był zmuszony pogodzić się z zamiarem pozbawienia go stanowiska I sekretarza KPCz. Jako swojego następcę Novotný widział twardogłowych premiera Jozefa Lenarta albo przewodniczącego Zgromadzenia Narodowego Bohuslava Lastovickę, natomiast jako kandydaci zdecydowanie reformatorscy występowali Ota Šik i Josef Smrkovský.
W tej sytuacji Dubček został uznany za kandydata kompromisowego, a ponadto dobrze widzianego w ZSRR. Między 3 i 5 stycznia 1968 roku Plenum Komitetu Centralnego podjęło decyzję o rozdzieleniu stanowiska I sekretarza Komitetu Centralnego od stanowiska Prezydenta Republiki, wskutek czego Antonín Novotný został pozbawiony funkcji Pierwszego Sekretarza Komitetu Centralnego. 5 stycznia 1968 roku na jego następcę Prezydium wybrało (z rekomendacji Novotnego i z poparciem Breżniewa) dotychczasowego pierwszego sekretarza Komitetu Centralnego Komunistycznej Partii Słowacji Alexandera Dubčeka. Novotný zachował mniej ważne stanowisko prezydenta państwa.
Dubček obsadził kierownictwo partii swoim sojusznikami, jednakże nie posiadał sprecyzowanego programu politycznego, a jego ekipę łączyła chęć zachowania ustroju w dotychczasowej formie oraz wrogość do Novotnego i jego otoczenia. Ostatecznie jednak jego postulaty większej przejrzystości życia politycznego zyskały na tyle duże poparcie (przede wszystkim w czeskiej części państwa), że nowe władze zmuszone były kontynuować liberalizację ustroju, nierzadko przyjmując do wiadomości wydarzenia dziejące się bez kontroli centrali KPCz. Umożliwiło to proces zmiany życia społecznego i politycznego, nazywany „praską wiosną”. Jedną z reform Dubčeka było w rezultacie wprowadzenie zarządzenia o całkowitej wolności prasy (prawo 84/1968 z dnia 26 czerwca 1968 stwierdza, że „cenzura jest niedopuszczalna”). Reformy zostały szybko podchwycone przez ogół społeczeństwa, co doprowadziło do tego, że Dubček musiał stawić czoła krytyce w partii komunistycznej, a zwłaszcza radzieckiemu kierownictwu. Liberalizacja forsowana przez Dubčeka obejmowała zwiększenie wolności prasy, wolności słowa, swobody przemieszczenia się, większy nacisk gospodarczy na dobra konsumpcyjne, możliwość wprowadzenia wielopartyjnego rządu i ograniczenie władzy tajnej policji, a także potencjalne wycofanie się z Układu Warszawskiego.
W dniu 4 maja 1968 Komitet Centralny ZSRR zaprosił do Moskwy przywódców Partii Komunistycznej i rządu Czechosłowacji, na czele z pierwszym sekretarzem Komitetu Centralnego Komunistycznej Partii Czechosłowacji Alexandrem Dubčekiem, ponieważ sowieccy przywódcy oglądali proces odrodzenia w Czechosłowacji i rosnącą popularność Dubčeka z wielkim przerażeniem. Po posiedzeniu Komitetu Centralnego w dniach od 29 maja do 1 czerwca Alexander Dubček powiedział, że udało mu się odzyskać zaufanie w polityce partii komunistycznej. W dniach od 18 czerwca do 2 lipca na terenie Czechosłowacji przeprowadzono zaplanowane wcześniej ćwiczenia wojsk Układu Warszawskiego pod kryptonimem „Szumawa”, które były elementem nacisku na przywódców KPCz i stanowiły przygotowanie do późniejszej inwazji. Plan inwazji na Czechosłowację istniał w siedzibie Rady Najwyższej ZSRR już w czerwcu 1968 roku. Według niektórych źródeł, plan inwazji powstał jeszcze wcześniej, a jego głównym założeniem było przeniesienie sowieckiego arsenału nuklearnego na zachodnią granicę bloku komunistycznego.
Mimo pozornego spokoju po spotkaniu w Czernej nad Cisą w nocy z 20 na 21 sierpnia 1968 roku rozpoczęła się operacja Dunaj – ponad 600 tysięcy żołnierzy Układu Warszawskiego (m.in. armii ZSRR, Ludowego Wojska Polskiego, węgierskich, bułgarskich oraz NRD) wkroczyło do Czechosłowacji. Alexander Dubček, Josef Smrkovsky, Oldřich Černík oraz František Kriegel w nocy 20 sierpnia zostali aresztowani i wywiezieni do Moskwy. Nowy prezydent Ludvík Svoboda w przemówieniu radiowym wezwał cały naród do zachowania spokoju. Z inicjatywy prezydenta Svobody 23 sierpnia podjęto rozmowy z aresztowanymi funkcjonariuszami partii i rządu. Ich wynikiem był tajny „protokół moskiewski”, po czym sekretarz Komitetu Centralnego KPZR Boris Ponomariow powiedział do aresztowanych, że mogą wrócić do domu dopiero po jego podpisaniu. Po powrocie do Pragi Alexandra Dubčeka podpisano umowę o czasowej obecności wojsk radzieckich w Czechosłowacji. Interwencja wywołała protesty ze strony rządów Jugosławii, Rumunii i Chin oraz ze strony zachodnioeuropejskich partii komunistycznych, które poparły Dubčeka.
Utrata władzy.
Po sierpniu 1968 roku Dubček pod presją sowiecką wycofał się z reform. Jedyną pozostałością po praskiej wiośnie była federalizacja Czechosłowacji, dzięki czemu na mocy ustawy z dnia 27 października 1968 roku Słowacja stała się równoprawnym partnerem Czech. Od 1970 do 1985 roku pracował w Bratysławie jako mechanizator. W roku 1974 napisał do władz partii krótki list protestacyjny, który pozostał bez odpowiedzi. Przed 1989 rokiem odmówił wzięcia udziału w działaniach opozycyjnych.
Po 1989 roku.
W dniu 13 listopada 1988 otrzymał doktorat honoris causa, nadany przez Uniwersytet Boloński we Włoszech za wkład w promowanie praw człowieka. W maju 1989 roku udzielił wywiadu telewizji węgierskiej, w którym mówił głównie o roku 1968. Również w 1989 otrzymał Nagrodę Sacharowa. W 1992 roku został przewodniczącym Socjaldemokratycznej Partii Słowacji.
W 1990 roku otrzymał tytuł doktora honoris causa Szkoły Głównej Planowania i Statystyki w Warszawie. Śmierć wyróżnionego uniemożliwiła odebranie tego tytułu.
Śmierć.
W drodze na posiedzenie w dniu 1 września 1992 o godzinie 9:25 Dubček doznał poważnego wypadku, na 88,9 km autostrady D1 w Humpolcu, gdy jego samochód służbowy BMW 535i z dużą prędkością (114–131 km/h) po ulewnych deszczach wpadł w poślizg ze względu na akwaplaning. Dubček, który siedział nieprzypięty pasami na tylnym siedzeniu, wypadł z samochodu. Po wypadku trafił do szpitala na Homolce w Pradze w stanie śpiączki, gdzie zmarł w wyniku obrażeń 7 listopada 1992 roku. Pochowany jest na cmentarzu w Bratysławie.

</doc>
<doc id="157664" url="https://pl.wikipedia.org/wiki?curid=157664" title="Aleksander Dubczek">
Aleksander Dubczek



</doc>
<doc id="157665" url="https://pl.wikipedia.org/wiki?curid=157665" title="Rainbow (zespół muzyczny)">
Rainbow (zespół muzyczny)

Rainbow – grupa rockowa założona w roku 1975 przez gitarzystę Deep Purple Ritchiego Blackmore’a.
Historia.
Początkowo zespół grał dość ostre hardrockowe utwory z elementami klasyki. Po odejściu Ronniego Jamesa Dio w roku 1979 grupa poszła w stronę bardziej łagodnego i melodyjnego rocka. Następcą Dio został Graham Bonnet, który nagrał z Rainbow jedną płytę "Down to Earth", zawierającą m.in. "Since You Been Gone" i "All Night Long". Kolejnym wokalistą został Joe Lynn Turner. Utwory z jego udziałem to między innymi "I Surrender", "Stone Cold" i "Street of Dreams". Na koncertach Rainbow można było usłyszeć rozwinięte improwizacje, płynne przejścia z jednego utworu w drugi i spontanicznie wstawiane pomiędzy utworami różnego rodzaju melodie np. muzyki poważnej. Z powodu wznowienia działalności Deep Purple po 8 latach przerwy, ostatni koncert Rainbow odbył się w marcu 1984 w Japonii. Zespół reaktywował się w roku 1994 po kolejnym odejściu Ritchiego Blackmore’a z Deep Purple, nagrywając album studyjny "Stranger in Us All" w zupełnie odmienionym składzie. Wokalistą został wtedy Doogie White. Niedługo potem, w roku 1997, lider grupy zajął się tworzeniem muzyki w stylu renesansowym i założył wraz ze swoją życiową towarzyszką Candice zespół Blackmore’s Night. W 2015 zespół rozpoczął koncerty w po raz kolejny zmienionym składzie z wokalistą Ronnie Romero. W 2018 roku zespół wydał pierwszy od 22 lat singiel "Waiting for a Sign".

</doc>
<doc id="157668" url="https://pl.wikipedia.org/wiki?curid=157668" title="Hymn Japonii">
Hymn Japonii

 – hymn państwowy Japonii.
Historia.
Słowa hymnu to nieznacznie zmodyfikowany wiersz waka (o 31 sylabach) anonimowego autora z okresu Heian (794–1185) lub wcześniejszego. Zostały one znalezione w dwóch antologiach japońskiej poezji, a mianowicie: w zbiorze poezji z X wieku "Kokin wakashū" (古今和歌集) i zbiorze z XI wieku "Wakan rōeishū" (和漢朗詠集). Od bardzo wczesnych lat wiersz ten był recytowany dla uczczenia pomyślności w czasie ważnych wydarzeń. Towarzyszyła mu często muzyka zaczerpnięta z teatru nō, popularnych piosenek z akompaniamentem shamisenu, czy biwa. Był wykorzystywany w bajkach, opowiadaniach, popularnych historiach z codziennego życia ("ukiyo-zōshi", 'książki o ulotnym świecie' lub 'książki o przemijającym życiu').
Pierwsza wersja hymnu.
W 1869 roku dyrygent brytyjskiej orkiestry wojskowej, John William Fenton (1828–1890), który wówczas pracował w Jokohamie, dowiedział się, że Japonia nie ma hymnu. Powiedział członkom japońskiego zespołu wojskowego o hymnie Wielkiej Brytanii, wyjaśniając znaczenie takiego utworu. Zaproponował, że skomponuje muzykę, jeśli ktoś dobierze odpowiednie słowa. Członkowie orkiestry poprosili o to kapitana artylerii Iwao Ōyamę, który dobrze znał historię i literaturę japońską i chińską. Tak powstała pierwsza wersja hymnu z melodią odmienną od dzisiejszej. Została wówczas wykonana przy akompaniamencie instrumentów dętych podczas parady wojskowej w 1870 roku. 
Wersja druga.
W 1876 roku Suketsune Nakamura, szef orkiestry marynarki wojennej, przedłożył Ministerstwu Marynarki Wojennej propozycję zmiany muzyki, gdyż dotychczasową uznano za pozbawioną powagi, uroczystego charakteru. Zdecydowano, że nowa melodia powinna odzwierciedlać styl stosowany w śpiewach muzycznych wykonywanych na dworze cesarskim. 
W lipcu 1880 roku powołano cztery osoby do komitetu mającego dokonać zmian: szefa orkiestry marynarki – Suketsune Nakamurę, dyrygenta orkiestry wojsk lądowych – Yoshitoyo Yotsumoto, dyrektora ds. dworskich przedstawień gagaku (dawnej muzyki dworskiej) – Hiromoriego Hayashi, oraz niemieckiego muzyka na kontrakcie marynarki wojennej – Franza Eckerta. Wybrana została melodia skomponowana przez Hiromoriego Hayashi. Była ona oparta na tradycyjnej skali stosowanej w gagaku. Franz Eckert wykonał natomiast aranżację wokalną. Nowy hymn państwowy został po raz pierwszy wykonany w Pałacu Cesarskim w dniu urodzin cesarza Meiji, 3 listopada 1880 roku. 
W roku 1893 pieśń ta nabrała charakteru ceremonialnego, albowiem zgodnie z zaleceniami Ministerstwa Edukacji śpiewano ją w szkołach podstawowych w czasie świąt państwowych. Wkrótce przyjęła się także na uroczystościach państwowych i imprezach sportowych.
Oficjalny hymn.
W czerwcu 1999 roku rząd przedstawił swoją interpretację znaczenia hymnu "Kimi-ga-yo" podczas obrad Izby Reprezentantów parlamentu nad projektem ustawy o kodyfikacji flagi narodowej i hymnu. Premier Keizō Obuchi (1937–2000) wyjaśnił, że słowo "kimi" w "Kimi-ga-yo", zgodnie z obecną konstytucją Japonii, odnosi się do osoby cesarza, który jest symbolem państwa i jedności narodu: „Słowa hymnu należy interpretować jako modlitwę o trwały dobrobyt i pokój w naszym kraju”. 
"Kimi-ga-yo" został oficjalnie uznany za hymn Japonii w 1999 roku na mocy „Ustawy dotyczącej flagi państwowej i hymnu państwowego” (jap. 国旗及び国歌に関する法律, "Kokki oyobi kokka ni kansuru hōritsu"; ang. Law Regarding the National Flag and National Anthem).
Słowa hymnu.
W pierwotnej wersji wiersza, zamieszczonej w "Kokin wakashū", pierwsza linijka brzmi: 我が君は (わがきみは) "Wa ga kimi wa" ‘nasz pan / władca (niech żyje lat tysiące)’. Obecna wersja pojawiła się po raz pierwszy w antologii "Wakan rōeishū" z ok. 1013 roku.

</doc>
<doc id="157670" url="https://pl.wikipedia.org/wiki?curid=157670" title="Podrzut broni">
Podrzut broni

Podrzut broni – zjawisko obrotu broni w płaszczyźnie pionowej wywołane siłą odrzutu, występujące skutkiem położenia środka ciężkości lub punktu podparcia broni poniżej osi przewodu lufy. Podrzut wzrasta wraz z siłą odrzutu i przesunięciem pomiędzy środkiem ciężkości (lub punktem podparcia) a osią przewodu lufy). Podrzut broni jest zjawiskiem niekorzystnym, ponieważ zmieniając linię celowania zmniejsza celność. W celu zmniejszenia podrzutu stosuje się osłabiacze podrzutu.

</doc>
<doc id="157676" url="https://pl.wikipedia.org/wiki?curid=157676" title="Artiom Mikojan">
Artiom Mikojan

Artiom Iwanowicz Mikojan (, , właśc. Anuszawan Owanesowicz Mikojan; ur. w Sanahin, zm. 9 grudnia 1970 w Moskwie) – radziecki konstruktor lotniczy pochodzenia ormiańskiego, generał pułkownik lotnictwa, dwukrotny Bohater Pracy Socjalistycznej (1956 i 1957), brat Anastasa Mikojana.
Życiorys.
Od 1918 mieszkał w Tyflisie, od 1923 w Rostowie nad Donem, od 1925 członek partii komunistycznej. Od grudnia 1928 do 1930 i ponownie od 1931 w Armii Czerwonej. W 1931 wstąpił do Akademii Wojsk Lotniczych, którą ukończył z wyróżnieniem w 1937. W tym samym roku został asystentem w biurze Nikołaja Polikarpowa. W 1939 utworzył z Michaiłem Guriewiczem oddzielne biuro projektowe, nazwane MiG, z którego (także po śmierci Mikojana) wyszły takie konstrukcje jak MiG-1 i MiG-3, MiG-15 i MiG-17, MiG-19, MiG-21, MiG-25, MiG-29 i MiG-31 oraz MiG-23 i MiG-27. 27 października 1967 mianowany generałem-pułkownikiem służby inżynieryjno-technicznej. W latach 1950–1970 deputowany do Rady Najwyższej ZSRR od III do VIII kadencji. Pochowany na Cmentarzu Nowodziewiczym.
Odznaczenia i nagrody.
I medale.

</doc>
<doc id="157682" url="https://pl.wikipedia.org/wiki?curid=157682" title="Daszawa">
Daszawa

Daszawa (ukr. Дашава) – osiedle typu miejskiego w rejonie stryjskim obwodu lwowskiego Ukrainy. 
Historia.
Wieś "Duszowa" położona na przełomie XVI i XVII wieku w powiecie stryjskim ziemi przemyskiej województwa ruskiego, w drugiej połowie XVII wieku należała do starostwa stryjskiego. 
We wrześniu 1937 w Daszawie poświęcenie kamień węgielny pod budowę kościoła św. Rodziny.
Do 17 września 1939 siedziba gminy wiejskiej Daszawa, powiat stryjski, województwo stanisławowskie w Polsce. 2372 mieszkańców (2020), dla porównania w 2001 było ich 2336.
W okolicach Daszawy znajduje się ośrodek wydobycia gazu ziemnego, którego złoża znajdują się na przedgórzu Karpat. Gazociągi prowadzą m.in. do Lwowa, Kijowa, Moskwy, a także do Polski.

</doc>
<doc id="157690" url="https://pl.wikipedia.org/wiki?curid=157690" title="Specjalna Strefa Ekonomiczna Euro-Park Mielec">
Specjalna Strefa Ekonomiczna Euro-Park Mielec

Specjalna Strefa Ekonomiczna Euro-Park Mielec – najstarsza specjalna strefa ekonomiczna w Polsce, powstała w 1995 r. Obejmuje grunty o powierzchni 1362,9864 ha, w województwach: lubelskim, małopolskim, podkarpackim, śląskim i zachodniopomorskim. Zarządzającym strefą jest Agencja Rozwoju Przemysłu SA.
Grunty strefy są położone na terenach:
Przedsiębiorcom prowadzącym działalność gospodarczą na terenie strefy na podstawie zezwolenia, przysługuje zwolnienie z podatku dochodowego z tytułu: określonych w zezwoleniu wydatków inwestycyjnych i określonego w zezwoleniu poziomu zatrudnienia (od 25% do 50% kosztów kwalifikowanych).
Według obowiązującego rozporządzenia Rady Ministrów strefa ma działać do 31 grudnia 2026 r.
Historia.
W 1995 r. rząd Józefa Oleksego ustanowił pierwszą w Polsce specjalną strefę ekonomiczną. Początkowo obejmowała obszar o powierzchni 574,8580 ha. Miała działać do 2015 r. Użytkownikami strefy były 4 wytwórnie PZL-Mielec, elektrociepłownia PZL-Mielec oraz fabryka samochodów Gepard. Od początku zarządzana była przez Agencję Rozwoju Przemysłu SA.
W 2007 r. rząd Jarosława Kaczyńskiego przedłużył działanie strefy o 5 lat do końca 2020 r. W 2013 r. drugi rząd Donalda Tuska przedłużył działanie strefy o 6 lat do 2026 r.
Inwestycje.
Inwestycje w SSE do końca 2004 roku wynosiły ponad 2,1 mld złotych. Na terenie SSE Euro-Park Mielec działalność gospodarczą prowadzi około 120 firm, które zatrudniają 13 400 osób, czyli prawie 19% mieszkańców miasta. Około 70% z nich (9166 miejsc) stanowią pracownicy zatrudnieni na nowych miejscach pracy, które zostały utworzone przez inwestorów strefowych. Również 70% z zaangażowanego kapitału pochodzi z zagranicy. Na terenie SSE znajduje się lotnisko zdolne przyjąć duże samoloty transportowe i pasażerskie. SSE znacznie podniosło atrakcyjność inwestycyjną Mielca i regionu. Utworzenie strefy pozwoliło na przełamanie tradycyjnej monokultury przemysłowej. Nowe miejsca pracy obejmowały różne dziedziny, takie jak: usługi geodezyjne, projektowe i budowlane, transport, szkolnictwo, telekomunikacja, usługi informatyczne, bankowość turystyka i gastronomia oraz ochrona środowiska. W 2013 roku wydano 25 zezwoleń na 713 mln zł inwestycji i ponad 100 miejsce pracy. 
Najważniejsi inwestorzy.
Lista inwestorów:
Podstrefy.
Główny obszar SSE Euro-Park Mielec ulokowany jest w Mielcu na terenach należących uprzednio do Wytwórni Sprzętu Komunikacyjnego "PZL-Mielec". Ponadto SSE Euro-Park Mielec podlegają tzw. obszary przemysłowe, zlokalizowane głównie w południowo-wschodniej Polsce.

</doc>
<doc id="157695" url="https://pl.wikipedia.org/wiki?curid=157695" title="Rycerz Niepokalanej">
Rycerz Niepokalanej

Rycerz Niepokalanej – polski miesięcznik katolicki ukazujący się od stycznia 1922.
Historia.
Założony przez o. Maksymiliana Marię Kolbego, który był jego pierwszym redaktorem (do marca 1939). Pierwszy numer czasopisma ukazał się w styczniu 1922, a według zapowiedzi o. Kolbego "celem „Rycerza Niepokalanej” jest nie tylko pogłębić i umocnić wiarę, wskazać prawdziwą ascezę i zapoznać wiernych z mistyką chrześcijańska, ale także w myśl zasad „Milicji Niepokalanej”, starać się o nawrócenie katolików". W pierwszym wydaniu miesięcznika ze stycznia 1922 o. Kolbe ogłosił patronem „Rycerza Niepokalanej” zmarłego w roku 1921 o. Wenantego Katarzyńca. Od pierwszego numeru czasopisma są drukowane na jego łamach podziękowania kierowane do Najświętszej Marii Panny Niepokalanej. W pierwszym numerze pisma przedstawiono zarys historii oraz program stowarzyszenia Rycerstwo Niepokalanej.
Pierwszą okładkę zaprojektował br. Efrem, kapucyn.
Do października 1922 miesięcznik był wydawany w Krakowie (w konwencie oo. franciszkanów przy placu Wszystkich Świętych 5), później w Grodnie, a od 1927 w Niepokalanowie. Pierwszy numer pisma ukazał się w nakładzie 5 tys. egzemplarzy, w 1927 osiągnął nakład 70 tys. egz., w 1933 – 680 tys. egz. zaś w latach 1938–1939 wahał się w granicach 800 tysięcy. Już podczas wojny, w grudniu 1940, o. Maksymilian wyprosił u władz niemieckich zgodę na jednorazowe wydrukowanie „Rycerza” w nakładzie 120 tys. egzemplarzy.
Do 1936 redaktorem czasopisma był o. Justyn Nazim, a po powrocie z Japonii dyrektorem wydawnictwa w Niepokalanowie został ponownie o. Kolbe.
Okładki i treść wszystkich przedwojennych roczników dostępna jest w Internecie na stronie archiwum miesięcznika.
W 1952 pismo w Polsce przestało się ukazywać, gdyż komuniści zakazali jego działalności. To "przymusowe milczenie" trwało aż do 1981. Obecnie miesięcznik ukazuje się w nakładzie 80 tys. egzemplarzy.
Edycje poza granicami Polski.
W 1971 roku, po beatyfikacji o. Maksymiliana Kolbego, polscy franciszkanie rozpoczęli w Santa Severa pod Rzymem wydawanie „Rycerza Niepokalanej” dla Polaków mieszkających na emigracji. Ta polonijna wersja czasopisma ukazuje się regularnie do dzisiaj, pomimo że w 1981 r. wznowiono wydawanie „Rycerza Niepokalanej” w Niepokalanowie.
Istnieje również japońska edycja tego miesięcznika. „Seibo no Kishi” (czyli „Rycerz Maryi-bez-grzechu”), założony został w 1930 roku w Nagasaki, dzięki staraniom o. Maksymiliana Kolbe i jego współpracowników. Miesięcznik ten był pierwszym japońskim czasopismem katolickim. W 1935 wychodził w nakładzie 70 tys. egzemplarzy.

</doc>
<doc id="157699" url="https://pl.wikipedia.org/wiki?curid=157699" title="Komisja likwidacyjna">
Komisja likwidacyjna

Komisja likwidacyjna – organ powołany na czas określony w celu zakończenia działalności wybranej instytucji (państwowej lub prywatnej) i rozwiązania sporów prawnych i majątkowych wynikłych z jej likwidacji.
W czasie odradzania się Państwa Polskiego podczas I wojny światowej komisje likwidacyjne powołano w celu odłączenia terytoriów polskich od administracji państwowej dawnych państw zaborczych. Na przykład w okresie kształtowania się ustroju i granic Polski, w latach 1917-1919 działały:

</doc>
<doc id="157701" url="https://pl.wikipedia.org/wiki?curid=157701" title="Michaił Guriewicz">
Michaił Guriewicz

Michaił Iosifowicz Guriewicz (ros. Михаил Иосифович Гуревич; ur. we wsi Rubanszczina, zm. 21 listopada 1976 w Leningradzie) – radziecki konstruktor lotniczy, inżynier, doktor nauk technicznych (1964), Bohater Pracy Socjalistycznej (1957).
Życiorys.
Urodził się 31 grudnia 1892 (12 stycznia 1893) we wsi Rubanszczina w pobliżu Kurska, ówcześnie na terenie Imperium Rosyjskiego. W 1910 ukończył z wyróżnieniem gimnazjum w Achtyrce i wstąpił na Wydział Matematyczny Uniwersytetu w Charkowie. W 1912 wyjechał do Francji, gdzie podjął studia na Wydziale Matematycznym Uniwersytetu w Montpellier. Latem 1914 przyjechał do domu na wakacje, ale z powodu wybuchu I wojny światowej nie mógł wrócić na uniwersytet. W 1917 kontynuował naukę na Politechnice w Charkowie, którą ukończył w 1925. W tym okresie zainteresował się lotnictwem. Po ukończeniu studiów, nie mogąc znaleźć pracy w swojej specjalności wyjechał do Moskwy. Od 1929 pracował jako projektant w różnych biurach konstrukcyjnych.
W latach 1936–1937 pracował w Stanach Zjednoczonych w zakładach Douglas, a następnie Glenn L. Martin Company. Po powrocie do Związku Radzieckiego uczestniczył w pracach nad produkcją i rozwojem Li-2 (licencja DC-3). W 1937 rozpoczął pracę w biurze Nikołaja Polikarpowa, gdzie poznał Artioma Mikojana. W grudniu 1939 obaj konstruktorzy utworzyli, nowe, wspólne biuro projektujące samoloty pod oznaczeniem MiG.
W latach 1949–1961 pracował nad rozwojem uskrzydlonych pocisków manewrujących (podobnych do V-1 czy Tomahawk). 1 lipca 1964 opuścił stworzone przez siebie biuro przechodząc na emeryturę.
Zmarł 21 listopada 1976 w Leningradzie i został pochowany na Cmentarzu Serafimowskim.

</doc>
<doc id="157703" url="https://pl.wikipedia.org/wiki?curid=157703" title="Granatnik Pallad">
Granatnik Pallad

Pallad – polski bruzdowany granatnik podwieszany lub samodzielny kalibru 40 mm.
Historia konstrukcji.
W drugiej połowie lat sześćdziesiątych doc. dr inż. Józef Brodacki z Instytutu Mechaniki Precyzyjnej w Warszawie opracował koncepcję granatnika podwieszanego z lufą bruzdowaną. Oficjalne prace nad nową bronią rozpoczęto w 1968 roku w ramach programu o kryptonimie "Pallad". W skład zespołu konstrukcyjnego wchodzili Józef Brodacki, Bolesław Dawidowicz, Andrzej Ożogowski i Zdzisław Zapendowski. Miał być to dodatkowy środek ogniowy żołnierza na szczeblu drużyny piechoty, przeznaczony do zwalczania siły żywej, rażenia środków ogniowych i nieopancerzonych pojazdów przeciwnika.
W fazie projektu wstępnego rozpatrywano kilka wariantów granatnika, różniących się sposobem otwierania zamka. Ostatecznie wybrano układ ze stałą lufą i zamkiem odchylanym w dół. Jednocześnie z projektowaniem granatnika prowadzono prace nad amunicją. Pierwsze strzelanie z prototypowego egzemplarza wykonano w lutym 1970 roku. Następnie broń oznaczoną wstępnie jako granatnik wzór 1970 skierowano do próbnej eksploatacji w wybranych jednostkach. Po próbach w jednostkach przeprojektowano celownik i przyjęto broń do uzbrojenia jako "7,62 mm karabinek-granatnik wzór 1974".
Na początku lat osiemdziesiątych, opierając się na konstrukcji granatnika podwieszanego, skonstruowano samodzielny granatnik wz. 1983. Zmiany w stosunku do granatnika podwieszanego były niewielkie i w zasadzie polegały na dodaniu chwytu pistoletowego i składanej kolby z gumowym amortyzatorem.
Mimo takiego samego kalibru, granatnik nie jest kompatybilny z amunicją granatnikową stosowaną w NATO. Przestarzała w XXI wieku konstrukcja nadal stosowanej amunicji skutkuje także znacznym odsetkiem niewybuchów.
Opis konstrukcji.
Granatnik "Pallad" jest jednostrzałową bronią przystosowaną do montażu pod lufą karabinu (wz. 1974) lub samodzielną (wz. 1983). Granatnik wz. 1974 jest podwieszany do karabinka w dwóch punktach: z przodu za pomocą obejmy lufy granatnika i z tyłu za pomocą wspornika, który łączy granatnik ze specjalnym łożem karabinka.
Podstawowymi elementami broni są:
Do napędu granatów wykorzystuje się dwukomorowy układ miotający. Granatnik wyposażony jest w mechanizm zabezpieczający przed przypadkowym strzałem.
Celownik jest umocowany na obejmie lufy, a głównym jego elementem jest tarcza nastawcza, w której jest osadzona muszka i szczerbinka. Na tarczy naniesione są dwie podziałki nastaw: jedna dla grupy torów płaskich (cele odkryte), druga – dla stromych (cele ukryte).

</doc>
<doc id="157704" url="https://pl.wikipedia.org/wiki?curid=157704" title="Józef Nawrot">
Józef Nawrot

Józef Nawrot (ur. 24 września 1906 w Krakowie, zm. 24 września 1982 w Southsea) – polski piłkarz występujący na pozycji napastnika, reprezentant Polski w latach 1928–1935, żołnierz armii Andersa. Trzeci najskuteczniejszy strzelec w historii Legii Warszawa.
Kariera klubowa.
Wychowanek Wawelu Kraków, grał następnie w Cracovii (1922–1925 i 1926), WKS 1 ppLeg Wilno (1925), Legii Warszawa (1927–1936) i Polonii Warszawa (1937–1939). Występował na boisku na pozycji łącznika i środkowego napastnika. W Legii Warszawa zadebiutował 29 maja 1927 r. w meczu Ligi przeciwko drużynie Pogoni Lwów (4:3). W pierwszym meczu strzelił również swoją premierową bramkę dla "Wojskowych". Strzelił w barwach Legii 106 bramek (+1 anulowana) w meczach ligowych, kolejne 8 (+1 anulowana) jako piłkarz Polonii (dla "Czarnych Koszul" strzelił też 7 bramek w Klasie A w 1937).
Kariera reprezentacyjna.
Zaliczył 19 meczów w kadrze narodowej, wykazując się wysoką skutecznością – strzelił w tych spotkaniach 16 bramek.
Życie prywatne.
Wybuch II wojny światowej zastał go we Lwowie. Spędził pewien czas w niewoli w ZSRR, następnie objęty amnestią służył w armii Andersa. Uczestniczył w walkach o Arnhem. Był instruktorem sportu w wojsku, po wojnie grał jeszcze w klubach z niższych kategorii rozgrywkowych w Szkocji. Pozostał na emigracji do końca życia, nie utrzymywał kontaktów ze znajomymi w kraju.

</doc>
<doc id="157714" url="https://pl.wikipedia.org/wiki?curid=157714" title="Ritchie Blackmore’s Rainbow">
Ritchie Blackmore’s Rainbow

Ritchie Blackmore’s Rainbow – pierwsza płyta grupy Rainbow wydana w sierpniu 1975 roku przez Oyster Records. Większość kompozycji na tym albumie należy do lidera grupy Ritchiego Blackmore’a i wokalisty Ronniego Jamesa Dio, ale znajdują się na niej też nowe opracowania utworów innych artystów, takie jak: "Black Sheep Of The Family" skomponowane przez Steve’a Hammonda, a wykonywane przez grupę Quatermass, oraz "Still I’m Sad" autorstwa Paula Samwell-Smitha i Jima McCarty’ego – członków grupy The Yardbirds.
W 1975 roku album ukazał się w formie płyty gramofonowej i kasety magnetofonowej. W 1990 roku ukazał się na płycie kompaktowej, a w 2014 roku także na płycie SACD.

</doc>
<doc id="157715" url="https://pl.wikipedia.org/wiki?curid=157715" title="Acipenseridae">
Acipenseridae



</doc>
<doc id="157717" url="https://pl.wikipedia.org/wiki?curid=157717" title="Ludwik Birkenmajer">
Ludwik Birkenmajer

Ludwik Antoni Birkenmajer (ur. 18 maja 1855 w Lipsku, zm. 20 listopada 1929 w Krakowie) – polski historyk nauki, fizyk, astronom, pedagog, profesor Uniwersytetu Jagiellońskiego.
Życiorys.
Pochodził z rodziny o korzeniach niemieckich, osiadłej w Polsce w czasie wojen napoleońskich; był synem Józefa Hermana i Petroneli ze Stefanowskich. Kształcił się w Gimnazjum im. Franciszka Józefa we Lwowie (1865-1873), następnie studiował na Uniwersytecie Lwowskim fizykę i matematykę (do 1878). Uzupełniał studia na uniwersytecie w Wiedniu (1879-1880). W 1879 obronił doktorat na Uniwersytecie Lwowskim na podstawie pracy "O ogólnych metodach całkowania funkcyj algebraicznych i przestępnych". Od 1878 przez kilkadziesiąt lat był nauczycielem matematyki i fizyki w gimnazjum rolniczym w Czernichowie koło Krakowa. W 1897 dzięki wysokim osiągnięciom naukowym mianowano go profesorem na Uniwersytecie Jagiellońskim, z którym pozostał związany do końca życia.
Był na uniwersytecie początkowo profesorem nadzwyczajnym, od 1919 profesorem zwyczajnym; kierował Katedrą Historii Nauk Ścisłych, wykładał historię matematyki, fizyki, astronomii i geografii fizycznej. W 1893 został powołany na członka korespondenta AU, w 1927 – członka czynnego PAU. W 1901 był w gronie założycieli Komisji Bibliograficznej AU, w latach 1910-1913 pełnił funkcję sekretarza Komisji Historii Nauk Matematyczno-Przyrodniczych AU, a następnie PAU (krótko przed śmiercią został przewodniczącym tej komisji). Był również członkiem Towarzystwa Naukowego w Toruniu oraz Międzynarodowej Unii Astronomicznej w Oksfordzie. W 1923 brał aktywny udział w obchodach rocznicowych 450-lecia urodzin Kopernika, wygłosił wówczas serię odczytów, m.in. w Krakowie, Toruniu, Poznaniu i Warszawie.
Przeprowadził analizę dzieła Kopernika "O obrotach sfer niebieskich"; doszedł do wniosku, że teoria heliocentryczna powstała przed poznaniem przez Kopernika dzieła Ptolemeusza "Almagest". Opracował materiały biograficzne z życia Kopernika do 1500, a także odkrył nieznany wcześniej list astronoma do króla Zygmunta Starego w sprawie zakonu krzyżackiego. Zajmował się również dorobkiem naukowym Marcina z Olkusza. Opracował historię geodezji i grawimetrii. Przygotował do druku m.in. "Misura universale" Tito Livio Burattiniego (1897), "Geometrię praktyczną" Marcina Króla z Żurawicy (1895), "Commentariolum super theoreticas planetarum" Wojciecha z Brudzewa (1900). Ponadto w pracy naukowej zajmował się fizyką teoretyczną, astronomią, funkcjami algebraicznymi i geofizyką.
W 1883 zdobył nagrodę konkursową AU w dziedzinie geometrii. Był m.in. odznaczony szwedzkim Orderem Gwiazdy Polarnej oraz Krzyżem Komandorskim Orderu Odrodzenia Polski (2 maja 1924). Pochowany na Cmentarzu Rakowickim w Krakowie.
Był protoplastą znanej rodziny uczonych. Ożenił się z Zofią, córką Franciszka Karlińskiego, profesora astronomii UJ (odziedziczył po teściu zbiór książek matematycznych i fizycznych); synami Ludwika i Zofii byli:
Wnukiem Ludwika był Krzysztof Birkenmajer (profesor geologii).
Publikacje.
Niektóre publikacje naukowe:

</doc>
<doc id="157718" url="https://pl.wikipedia.org/wiki?curid=157718" title="Jurata (osada)">
Jurata (osada)

Jurata () – osada nadmorska w Polsce, w woj. pomorskim, w powiecie puckim, w gminie Jastarnia. Dawniej część miasta Jastarnia, położona na Mierzei Helskiej, nad Morzem Bałtyckim. Kurort wypoczynkowy z letnim kąpieliskiem morskim.
1 stycznia 2017 Jastarnia zmieniła charakter z gminy miejskiej na miejsko-wiejską przez wyłączenie z jej granic Juraty i Kuźnicy z Syberią.
Nazwa.
Nazwa "Jurata" pochodzi od rzekomej litewskiej bogini mórz Jūratė, najstarszej z syren i najpiękniejszej ze wszystkich bogini. Legenda (która, według badaczy folkloru litewskiego, raczej jest owocem literatury romantycznej) głosi, iż zakochała się ona, wbrew woli ojca, w ubogim rybaku imieniem Kastytis. Spotkała ją za to kara – jej podwodny bursztynowy pałac przez naczelnego boga Perkuna został roztrzaskany na kawałki, a jego okruchy – zaschnięte łzy syreny po zabitym ukochanym – do dziś odnaleźć można na brzegu morza.
Historia.
W 1923 roku spółka akcyjna Lasmet wydzierżawiła od Lasów Państwowych 180 ha w celu zorganizowania kurortu. Od momentu założenia, w 1928 roku, Jurata stała się miejscem wakacyjnych spotkań elit finansowych, intelektualnych i artystycznych z całego kraju. Na kupno domu w Juracie stać było nielicznych, kosztowały one od 18 tys. zł wzwyż. Prawdopodobnie w Juracie Wojciech Kossak namalował swoje dzieła: "Zaślubiny Polski z morzem" i "Na straży polskiego morza". W tym samym czasie mieszkały i tworzyły również jego córki: Maria Pawlikowska-Jasnorzewska i Magdalena Samozwaniec. Wówczas powstało w Juracie wiele hoteli i pensjonatów oraz luksusowych domków. Innym malarzem, który był częstym gościem w Juracie był Mieczysław Lurczyński. Razem z Kossakiem wystawiał swoje obrazy w galerii u innego artysty, Poznańskiego, w jego willi przy ul. Międzymorze 3. Sama willa jest typowym przykładem modernistycznej architektury z lat 30. XX wieku.
Po II wojnie światowej Jurata zachowała swój letniskowy charakter. W latach 1960–1975 wybudowano tu wiele ośrodków zakładowych, resortowych i związkowych, w tym samym okresie powstało również drewniane molo spacerowe prowadzące w głąb wyjątkowo w tym miejscu płytkiej Zatoki Puckiej.
Infrastruktura.
Przez Juratę przebiega linia kolejowa łącząca Hel z Gdynią.
W osadzie znajdują się liczne domy wypoczynkowe i hotele.
W Juracie znajduje się przystanek kolejowy i autobusowy, posterunek policji oraz kościół parafialny pw. Matki Boskiej Nieustającej Pomocy.
W bezpośrednim sąsiedztwie Juraty, na obszarze Helu znajduje się rezydencja wypoczynkowa prezydenta RP, którą często błędnie postrzega się jako zlokalizowaną w Juracie.
Zorganizowano tu letnie kąpielisko morskie Jurata „Międzymorze” – z wejściem na plażę nr 60 od ul. Międzymorze, obejmujące 100 m linii brzegowej.

</doc>
<doc id="157719" url="https://pl.wikipedia.org/wiki?curid=157719" title="Acipenseriformes">
Acipenseriformes



</doc>
<doc id="157722" url="https://pl.wikipedia.org/wiki?curid=157722" title="Bitwa pod Veji">
Bitwa pod Veji



</doc>
<doc id="157728" url="https://pl.wikipedia.org/wiki?curid=157728" title="Inczon">
Inczon

Inczon (kor. 인천, zapisywane również jako Incheon, Inczhon) – miasto na prawach metropolii i port morski w północno-zachodniej części Korei Południowej w pobliżu Seulu. Wcześniej nosiło nazwę Jemulpo (polska pisownia także Czemulpo). Trzecie co do wielkości miasto kraju.
Historia.
Osadnictwo na ziemiach dzisiejszego Inczonu datuje się od czasów neolitu. Położenie miasta pretendowało go do roli ważnego portu morskiego, założonego w 1883 roku (populacja miasta liczyła w tym czasie 4700 mieszkańców). W okresie tym miasto nosiło nazwę Jemulpo. Podczas wojny rosyjsko-japońskiej, 9 lutego 1904 roku w Inczonie wylądowały wojska japońskie, opanowując następnie Koreę. Równocześnie doszło do bitwy z okrętami rosyjskimi, znanej jako bitwa pod Czemulpo, zakończonej samozatopieniem dwóch rosyjskich okrętów.
Podczas wojny koreańskiej, 15 września 1950 roku Inczon był miejscem wielkiego desantu wojsk amerykańskich. Lądujący X Korpus Ekspedycyjny liczył ok. 40 tys. żołnierzy, 230 jednostek pływających wspieranych przez 600-1000 samolotów. Celem desantu było opanowanie drogi Inczon–Seul–Wonju i odcięcie wojsk KRLD na południu Korei. Opór stawiany na drodze do Seulu przez nieliczne jednostki północnokoreańskie był na tyle heroiczny, że korpus potrzebował na pokonanie 35 km dystansu aż tygodnia, a przez kolejny tydzień był uwikłany w walki uliczne w Seulu. Dzięki temu znaczna część Koreańskiej Armii Ludowej zdołała powrócić na północ.
Gospodarka.
Miasto liczyło 2 466 338 mieszkańców w 2000 roku. Stanowi duży ośrodek przemysłu: huty żelaza, aluminium i szkła, zakłady włókiennicze, samochodowe, chemiczne, spożywcze, materiałów budowlanych, stocznia. Połączone autostradą, linią kolejową i metrem z pobliskim Seulem, jest uważane za część większego zespołu miejskiego Seulu. Jest tu uniwersytet, założony w 1954 roku. Miasto ma powierzchnię 964,53 km², z czego 21% zajmują pola ryżowe, a 44% lasy.
Podział administracyjny.
Inczon podzielony jest na 8 dzielnic (kor. "gu") i 2 powiaty (kor. "gun").
Transport.
Port lotniczy.
Znajdujący się na pobliskiej wyspie port lotniczy Seul-Inczon jest głównym portem lotniczym Korei i jednym z najważniejszych portów przesiadkowych Azji.
Port morski.
Port morski w Inczon ma regularne połączenia z miastami w północnych Chinach, m.in. z 
Inne.
W mieście znajduje się hala sportowa Arena Incheon.

</doc>
<doc id="157732" url="https://pl.wikipedia.org/wiki?curid=157732" title="Daegu">
Daegu

Daegu (kor. 대구광역시, Metropolia Daegu), w zależności od latynizacji koreańskiej nazwy: "Taegu", "Tegu" lub "Daegu") – położone nad rzeką Geumho czwarte co do wielkości miasto w Korei Południowej należące do miast metropolii oraz stolica prowincji Gyeongsang Północny. Siedziba rzymskokatolickiej archidiecezji Daegu.
Historia.
Daegu było stolicą prowincji Gyeongsang od 1392 do 1896 roku, obecnie zaś (po zmianie granic administracyjnych prowincji w 1986) jest stolicą prowincji Gyeongsang Północny. W 1995 roku miasto uzyskało status metropolii (Gwangyeoksi).
Daegu jest największym miastem w prowincji Gyeongsang Północny. Podczas panowania dynastii Joseon miasto było administracyjną, ekonomiczną i kulturalną stolicą całego regionu Gyeongsang. W dużej mierze tę rolę spełnia teraz miasto Busan, drugie co do wielkości miasto Korei Południowej.
Podczas wojny koreańskiej miasto znajdowało się w tzw. worku pusańskim, najcięższe bitwy toczyły się wzdłuż rzeki Naktong-gang. Po wojnie zanotowano gwałtowny wzrost liczby ludności.
18 lutego 2003 roku chory psychicznie mężczyzna podpalił pociąg na stacji metra Jungang-no. Spowodowało to śmierć 198 osób i było największą tragedią w Korei Południowej od czasu katastrofy budowlanej domu handlowego Sampoong w Seulu.
Podział administracyjny.
Daegu dzieli się na: 7 okręgów miejskich ("gu") i 1 powiat ("gun")
Gospodarka.
Przemysł bawełniany, jedwabniczy, maszynowy, spożywczy (tytoniowy, łuszczarnie ryżu, młyny), chemiczny, papierniczy, skórzany, motoryzacyjny. Węzeł kolejowy (stacje Dongdaegu i Daegu) i drogowy. Autostrada z Pusanu i Seulu. Nieopodal lotnisko i wydobycie rud miedzi.
Atrakcje.
Najbardziej popularnymi parkami są góra Aspan, ze szlakami, świątyniami buddyjskimi, muzeum Wojny Koreańskiej, park Palgongsan z wieloma świątyniami buddyjskimi włączając w to Pagayesa i Donghwasa, park Dalseong z 1500-letnimi fortyfikacjami oraz park Duryu z licznymi szlakami oraz wielkim parkiem rozrywki.
W pobliżu miasta można zwiedzić świątynię Haeinsa zawierającą Goryeo Tripitaka (Palman Daejanggyeong), najstarszą na świecie, kompletną kolekcję buddyjskich pism tripitakę, a także Gyeongju dawną stolicę królestwa Silla.
Kultura.
W obiegowej opinii w Korei Południowej, Daegu odbierane jest jako miasto konserwatywne. Mieszkańcy tego miasta są uważani za skromnych, ciężko pracujących i cierpliwych ludzi. W szczególności kobiety z Daegu uważa się za wyjątkowo piękne.
Daegu jest znane jako centrum koreańskiego baseballu. Swoją siedzibę ma tu także klub piłkarski Daegu FC, grający w pierwszej lidze koreańskiej K-League. Miasto było współgospodarzem mistrzostw świata w piłce nożnej w 2002 roku – z tej okazji wybudowano nowy stadion. W 2003 roku odbyła się tutaj uniwersjada, a w 2011 roku Daegu gościło lekkoatletyczne mistrzostwa świata.
Ludność Daegu jest raczej jednorodna z niewielką liczbą imigrantów. Znajduje się tutaj niewielka społeczność Hindusów, a także anglojęzycznych przybyszy z Zachodu, pracujących w szkołach językowych. Ze względu na obecność amerykańskich baz militarnych (Camp Walker oraz Camp Henry) znajduje się tu także kilka tysięcy Amerykanów.
Znajduje się tutaj pięć uniwersytetów, włączając w to Narodowy Uniwersytet Kyungpook, założony w 1946 roku, Uniwersytet Yeungnam oraz Uniwersytet Keimyung.
W mieście znajduje się hala sportowa Daegu Arena.
Edukacja.
Miasto jest siedzibą Daegu University.

</doc>
<doc id="157734" url="https://pl.wikipedia.org/wiki?curid=157734" title="Polyodontidae">
Polyodontidae



</doc>
<doc id="157740" url="https://pl.wikipedia.org/wiki?curid=157740" title="Kuźnica (województwo pomorskie)">
Kuźnica (województwo pomorskie)

Kuźnica (kaszub. "Kùsfeld", niem. "Kusfeld", następnie "Kussfeld") – osada nadmorska w Polsce, w województwie pomorskim, powiecie puckim, w gminie Jastarnia, położona na Mierzei Helskiej, nad Morzem Bałtyckim. Kurort wypoczynkowy z letnim kąpieliskiem i dwiema przystaniami morskimi dla rybaków. Według ewidencji ludności na 30 kwietnia 2013 Kuźnica liczyła 628 stałych mieszkańców. Została włączona w 1973 r. do Jastarni, a w 2017 z niej wyłączona. 
Zgodnie z kaszubskim podaniem niemiecka i kaszubska nazwa Kuźnicy "Kùsfeld" (Miejsce Pocałunku) opisywało symbolicznie fakt dotykania się morza („całowania”) z zatoką.
Częścią Kuźnicy jest pobliskie osiedle Syberia. 
Historia.
Wieś królewska w starostwie puckim w powiecie puckim województwa pomorskiego w 2. połowie XVI wieku.
Najstarszy znany dokument, który mówi o Kuźnicy, pochodzi z 1570 roku. Podaje nazwę "Kuschfeldt" i wspomina o jednej mieszkającej tam rodzinie. Zapisy historyczne z końca XVI wieku mówią o tym, że Kuźnica leżała wówczas na jednej z ciągu wysepek, z których połączenia powstała Mierzeja Helska. Wskazywana jest jako miejsce budowy czterobastionowego fortu „Kazimierzowo” (1634–1635) obsadzonego 200-osobową załogą, opuszczonego po potopie szwedzkim. 
Wydany w 1883 r. tom IV "Słownika geograficznego Królestwa Polskiego i innych krajów słowiańskich" podaje, że w:
Zachowane dokumenty z 1772 roku wspominają, że Kuźnicę zamieszkiwało wówczas 25 rybaków.
W 1883 roku Kuźnica liczyła "„zagrodników-rybaków 21, mk.," [mieszkańców] "samych katolików – 332, dm." [domów] – "50. […] Rolnictwem wcale się nie zajmują mieszkańcy”". W 1921 roku w osadzie zarejestrowane były 3 spośród 4 polskich łodzi motorowych. Czwarta była w posiadaniu rybaków z Helu. 3 września 1927 roku Paweł Muża wystąpił z prośbą o budowę pierwszego w Kuźnicy pensjonatu. W ten sposób doszło do otwarcia ośrodka pod nazwą "Morskie Oko".
W 1939 r. (II wojna św.), na skutek bombardowania przez Luftwaffe, zniszczeniu uległo około 45% zabudowań Kuźnicy.
1 stycznia 2017 Jastarnia zmieniła charakter z gminy miejskiej na miejsko-wiejską przez wyłączenie z jej granic Juraty i Kuźnicy.
W 2018 Urząd Morski przedstawił koncepcję budowy betonowego muru o wysokości 2,5 metra i długości 1,9 kilometra, który miałby chronić miejscowość przed powodzią od strony Zatoki Puckiej. Koncepcja ta spotkała się z protestami mieszkańców i władz lokalnych, argumentujących, że jej realizacja spowodowałaby degradację krajobrazu miejscowości.
Turystyka.
Zorganizowano tu letnie kąpielisko morskie Kuźnica „Kościół” z wejściem na plażę nr 33 od ul. Helskiej, obejmujące 100 m linii brzegowej.
Kościół parafialny.
Neogotycki kościół rybacki z lat 30. XX wieku z amboną w kształcie łodzi, wzorowany stylistycznie na kościele w Swarzewie. Zanim powstał, miejscem wspólnej modlitwy mieszkańców była wybudowana przed rokiem 1887, zlokalizowana koło szkoły kapliczka św. Antoniego Padewskiego. Na miejscowym cmentarzu, w lasku znajduje się pomnik, symboliczny grób rybaków i żołnierzy, ofiar wojen i żywiołów. Do 1985 r., zanim rozmyły go fale morskie, istniał leśny cmentarz żołnierzy niemieckich z okresu II wojny światowej.
Transport wodny.
W Kuźnicy są ustalone dwie przystanie morskie – „Kuźnica II” nad Zatoką Pucką i „Kuźnica I” nad Bałtykiem.
Do 2012 r. przystań „Kuźnica II” stanowiło nabrzeże postojowo-wyładunkowe o długości 92 m, a także pochylnia dla kutrów i łodzi. 30 października 2012 r., po dwóch latach rozbudowy, odbyło się oficjalne otwarcie przystani rybackiej. W wyniku tych prac przede wszystkim powstały dwa falochrony: wschodni (dług. 110 m) i południowy (dług. 174 m) z dwoma pirsami cumowniczymi, tworząc basen portowy o powierzchni 3,5 ha. Poszerzono też nabrzeże północne, wybudowano nowy slip oraz budynek bosmanatu, a także przeprowadzono remont starego nabrzeża.
Łodzie i kutry rybackie z tej miejscowości mają rejestrację „KUŹ – [nr jednostki]”.
Najwęższe miejsce na mierzei.
W Kuźnicy mierzeja jest najwęższa – ma tylko niespełna 200 metrów. Z obu stron osady wznoszą się kilkumetrowe wydmy (w tym wydma Lubek). W Kuźnicy tory kolejowe są położone najbliżej brzegu morskiego na całym polskim wybrzeżu – tylko 28 m do krawędzi wydmy i plaży.

</doc>
<doc id="157745" url="https://pl.wikipedia.org/wiki?curid=157745" title="Czedżu">
Czedżu



</doc>
<doc id="157746" url="https://pl.wikipedia.org/wiki?curid=157746" title="Dominik Guzmán">
Dominik Guzmán

Dominik Guzmán (; ur. ok. 1171–1173 w Caleruedze, zm. 6 sierpnia 1221 w Bolonii) – hiszpański prezbiter, założyciel Zakonu Kaznodziejskiego, święty Kościoła katolickiego.
Życiorys.
Urodził się ok. 1171–1173 w Caleruedze, jako syn Félixa Núñeza i Joanny z Azy; miał dwóch braci: starszego Manesa oraz młodszego Antoniego. Jego związki z rodem Guzmánów są głęboko zakorzenione w hagiografii, choć część historyków podaje je w wątpliwość. W czasach Dominika był zwyczaj powtarzania imion w zamożnych rodach, a wśród XII-wiecznych Guzmánów nie są znane osoby o imionach Felix, Dominik czy Manes. Ponadto żaden z członków rodu nie wspierał Dominika w działalności kaznodziejskiej, mimo że jeden z nich był wicehrabią Narbony. Żaden z pierwszych towarzyszy i autorów biografii Dominika, jak Jordan z Saksonii czy Rajmund z Penyafortu nie wspominają o jego związkach z Guzmánami. Istnieje prawdopodobieństwo, że szlachecki ród przypisał sobie pokrewieństwo Dominika dopiero po jego kanonizacji.
Ojciec przyszłego świętego, Felix prawdopodobnie był kupcem, a jego rodzina była umiarkowanie zamożna. Dominik otrzymał swoje imię na cześć benedyktyńskiego opata Dominika z Silos. Podstawowe wykształcenie odebrał od swojego wuja, archiprezbitera w Gumiel de Izán, a w wieku nastoletnim udał się do Palencii, gdzie studiował sztuki wyzwolone i potem teologię. W czasie klęski głodu sprzedał wszystkie książki aby pomóc ubogim. W 1196 roku przyjął święcenia kapłańskie, a wkrótce potem został kanonikiem kapituły katedralnej w Osmie. 13 stycznia 1201 roku mianowano go subprzeorem kapituły. Dwa lata później udał się z biskupem Diegiem z Acebo na misję zeswatania syna króla Alfonsa VIII, Ferdynanda. Wybranką kastylijskiego infanta miała być księżniczka duńska, siostrzenica Kanuta VI i Waldemara II. Do małżeństwa jednak nie doszło, gdyż dziewczyna przedwcześnie zmarła. W trakcie wyprawy obaj natknęli się na katarów i Połowców, których chcieli ewangelizować. W tym celu w drodze powrotnej udali się do Rzymu, gdzie biskup poprosił Innocentego III i zwolnienie z zarządzania diecezją i wysłanie na misje. Papież nie wyraził zgody, ale Diego i Dominik udali się jeszcze do Citeaux, gdzie biskup został cystersem i wyruszył w dalszą drogę. W 1206 roku dotarli do Montpellier, gdzie spotkali mnichów usiłujących nawrócić albigensów i waldensów. Papiescy legaci byli zniechęceni ewangelizacją, toteż Diego i Dominik dołączyli do nich. Głosili kazania w Servian, Béziers i Carcassonne, co zostało zaaprobowane przez Innocentego III. Jesienią 1207 roku legaci papiescy powrócili do swoich klasztorów, a biskup Diego do swojej diecezji, gdzie wkrótce potem zmarł. Na początku 1208 roku jeden z papieskich legatów, Piotr z Castelnau został zamordowany, przez zwolennika Rajmunda VI. To wydarzenie spowodowało wybuch wojen albigeńskich. Dominik nie brał udziału w walkach, ale przyjaźnił się z Szymonem z Montfort. Przez pewien czas pełnił funkcję proboszcza w Pouille, a następnie przeniósł się do Tuluzy, gdzie blisko współpracował z biskupem Fulko.
W 1215 roku, Dominik i Fulko udali się do bazyliki laterańskiej na sobór powszechny. Przedstawili papieżowi plan powołania nowego zakonu, z prośbą o zatwierdzenie nowej reguły. Innocenty początkowo odmówił, jednak według relacji Rainiero da Viterbo, zmienił zdanie gdy wyśnił sen, w którym zobaczył ubogiego mężczyznę podtrzymującego katedrę papieską. Papież zaaprobował nowy zakon, jednak w trosce o jego trwałość, prosił by mnisi wykorzystali którąś z już istniejących reguł. Dominik wybrał regułę św. Augustyna z elementami zwyczajów norbertańskich.
Następnie powrócił do Tuluzy, gdzie wraz z kilkoma braćmi kontynuował działalność ewangelizacyjną. Nie mieli oni wówczas własnego klasztoru, ani Kościoła. Dopiero w 1216 roku kanonicy katedry tuluskiej przekazali mnichom kościół św. Romana. 22 grudnia tego samego roku, Honoriusz III podpisał bullę powołującą zgromadzenie zakonne w Tuluzie, a miesiąc później (21 stycznia 1217) – kolejną bullę powołującą Zakon Kaznodziejski. Dominik zajął się organizacją klasztorów, choć jego marzeniem była wyprawa misyjna w celu nawracania Prusów. Już jesienią 1217 roku podjął decyzję o wysłaniu braci do Francji oraz Hiszpanii. Kilka miesięcy później ponownie udał się do Rzymu, gdzie otrzymał od papieża pierwszy list polecający dominikanów. W trakcie pobytu cały czas pełnił posługę kaznodziejską. Wiosną 1218 roku wyruszył do Hiszpanii, po drodze odwiedzając Bolonię, Tuluzę i Prouille. Gdy dotarł do Katalonii, skoncentrował swe wysiłki by założyć pierwszy dominikański klasztor na Półwyspie Iberyjskim. Misja zakończyła się powodzeniem – pierwszy klasztor powstał w Segowii. Następnie udał się do Paryża, gdzie w przykościelnym hospicjum mieszkało już ok. 30 braci. Dominikanie nie mieli wówczas prawa głoszenia kazań ani odprawiania oficjum. Zmieniło się to dzięki interwencji papieża 11 grudnia 1219 roku. Dominik przyjął tak także kilku nowicjuszy (m.in. Jordania z Saksonii) i rozesłał braci, tak jak dwa lata wcześniej w Tuluzie. Wkrótce potem wyruszył do Italii z dwoma współbraćmi: Janem i Wilhelmem. Odwiedzili Mediolan, Parmę, Modenę i Bolonię. Ze względu na opór miejscowego biskupa i świeckiego patrona, dominikanie nie mogli założyć tam klasztoru. Dopiero interwencja kardynała Ugolina Conti umożliwiła przekazanie zakonowi kościoła św. Mikołaja de Vineis. Dominik osiadł w Bolonii, skąd wyruszał do Viterbo i Rzymu, by zabiegać o papieskie bulle dla zakonu. Na polecenie Honoriusza III nakłonił zakonnice z klasztoru Santa Maria in Tempulo do reformy i przeniesienia się do kościoła św. Sykstusa. Głosił także kazania we Florencji, Sienie i miastach Lombardii.
20 maja 1220 roku zwołał kapitułę generalną w Bolonii, gdzie złożył urząd mistrza zakonu, jednak bracia ponownie wybrali go na tę funkcję. Kolejna kapituła odbyła się 2 czerwca 1221 roku. Wbrew powszechnej opinii, nie zapadła na niej decyzja podziału zakonu na prowincje. Pięć dni później wyruszył do Wenecji, skąd powrócił 28 lipca. Był już wówczas bardzo chory, a 6 sierpnia jego stan jeszcze się pogorszył. Zmarł tego samego dnia i został pochowany w Bolonii.
Duchowość Dominika.
Świadkowie życia Dominika, przede wszystkim jego bracia ze wspólnoty braci kaznodziejów, świadczyli w czasie procesu kanonizacyjnego, że był człowiekiem nieustannej modlitwy. Ponieważ był często w drodze, odbywając długie dystanse pieszo, modlił się w czasie marszu. Zachodził do klasztorów, żeby się pomodlić z mnichami, śpiewającymi Liturgię godzin, albo do sanktuariów, by spędzić tam dzień modlitwy. Modlił się w lesie, „nie przejmując się wygłodniałymi wilkami, które przecież atakowały wielu ludzi”. Gdy był w klasztorze, długie godziny spędzał w kaplicy. Modlił się całym sobą, tak żeby serce pobudzało ciało, a ciało z kolei pobudzało serce. Doznawał często ekstaz, często widziano go też wzruszonego do łez. Cicha modlitwa niekiedy przeradzała się w krzyk, budząc braci w dormitorium i ich z kolei wzruszając „do łez”. Zmorzony snem, składał głowę na stopniu ołtarza, a nieco pokrzepiony znów podejmował modlitwę. Treścią jego modlitwy najczęściej było wstawiennictwo za ludźmi, za grzesznikami, ale wstawiał się także za Żydów, muzułmanów i pogan. Modlił się za tych, którzy tkwili w ciemnościach „włącznie z potępionymi w piekle, nad którymi ronił gorzkie łzy”.
Centralne miejsce w jego modlitwie zajmował Chrystus ukrzyżowany oraz dialog z Nim za pośrednictwem Pisma Świętego i pism duchowych. Dominik często wpatrywał się w przedstawienia Ukrzyżowanego i skłaniał się przed nimi. Tak go też często malował Fra Angelico na swych freskach. W jedności z cierpieniami Zbawiciela Dominik nie stronił, zgodnie ze zwyczajami duchowymi średniowiecza, od fizycznych umartwień, postów, nakładania potrójnego łańcucha w czasie nocnych czuwań, a także biczowania. Używał do tego tzw. "dyscypliny" z żelaznymi łańcuszkami i mówił: "Twoja dyscyplina kieruje mnie prosto ku mojemu celowi". Z szacunku dla przykładu św. Dominika, bracia po jego śmierci ustalili, że codziennie po komplecie będą przyjmowali dyscyplinę z gałązek na obnażone plecy, odmawiając Miserere lub De Profundis. Nosił ze sobą nieustannie Ewangelię Mateusza oraz Listy Pawłowe. Oddawał się też lekturze innych pism duchowych. Współczesny mu opis jego życia modlitewnego, pod tytułem "Dziewięć sposobów modlitwy św. Dominika", mówi o jego zmaganiu się z tekstem duchowym:
Kult.
24 maja 1233 roku rozpoczął się jego proces kanonizacyjny. 3 lipca 1234 został kanonizowany przez papieża Grzegorza IX.
Jego wspomnienie liturgiczne obchodzone jest 8 sierpnia, natomiast w nadzwyczajnej formie rytu rzymskiego 4 sierpnia.
Portret.
Szczegóły wyglądu zewnętrznego św. Dominika przekazała mniszka dominikańska, bł. Cecylia Cesarini – mieszkająca na początku XIII wieku w klasztorze przy bazylice św. Sykstusa w Rzymie:
W 1946 r. przeprowadzono badania antropometryczne czaszki świętego, na podstawie których Carlo Pini wykonał marmurowe popiersie, przechowywane obecnie w bazylice św. Dominika w Bolonii.
Ikonografia.
W ikonografii św. Dominik przedstawiany jest w białym dominikańskim habicie z czarną kapą, trzymający w ręku księgę (Biblię, bądź też symbol nauki i rozumowego podejścia do wiary), a czasem też białą lilię (symbol czystości) i kij pielgrzymi (symbol kaznodziei-wędrowca).
Często u jego stóp ukazany jest pies z płonącą pochodnią w pysku, stojący na kuli ziemskiej. Pies w biało-czarne łaty (kolory habitu dominikańskiego) symbolizuje także samych dominikanów ("Domini canes" – psy pańskie).
Dzieła.
Dominik nie pozostawił po sobie żadnych pism. Najstarsze wiadomości o jego życiu zawarte są w dwóch dziełach:

</doc>
<doc id="157747" url="https://pl.wikipedia.org/wiki?curid=157747" title="Żegluga liniowa">
Żegluga liniowa

Żegluga liniowa – obejmuje regularny transport ładunku, głównie w kontenerach, do portów leżących na określonym szlaku geograficznym.
Żegluga liniowa charakteryzuje się ponadto z góry podanymi do wiadomości rozkładami i datami rejsów oraz dostępnością usług dla wszystkich osób korzystających z transportu.

</doc>
<doc id="157750" url="https://pl.wikipedia.org/wiki?curid=157750" title="Karpieńcowate">
Karpieńcowate

Karpieńcowate (Cyprinodontidae) – rodzina ryb z rzędu karpieńcokształtnych (Cyprinodontiformes).
Występowanie.
Karpieńcowate żyją w strefie tropikalnej i subtropikalnej Ameryki Północnej, Ameryki Południowej, północnej Afryki i południowej Europy (Hiszpania). Występują w wodach słodkich, słonawych oraz w przybrzeżnej strefie wód morskich. Przeważnie są mieszkańcami małych zbiorników wodnych jak starorzecza, boczne odnogi rzek, laguny, rowy, strumienie, obszary zalewowe i bagna. Gatunki z rodzaju "Cyprinodon" należą do ryb najbardziej odpornych na ekstremalne warunki środowiska.
Opis.
Są niewielkich rozmiarów (maksymalnie 8 cm), często żywo ubarwione o wyraźnie zaznaczonym dymorfizmie płciowym (samce są mniejsze i zwykle intensywniej ubarwione od samic). Jajorodne, o zapłodnieniu zewnętrznym. Większość odżywia się małymi bezkręgowcami.
Klasyfikacja.
Rodzaje zaliczane do tej rodziny są zgrupowane w podrodzinach Cubanichthyinae, Cyprinodontinae, Synodontinae:
"Aphanius" — "Cualac" — "Cubanichthys" — "Cyprinodon" — "Floridichthys" — "Garmanella" — "Jordanella" — "Megupsilon" — "Orestias" — "Synodus"

</doc>
<doc id="157752" url="https://pl.wikipedia.org/wiki?curid=157752" title="Święty Dominik">
Święty Dominik



</doc>
<doc id="157753" url="https://pl.wikipedia.org/wiki?curid=157753" title="Cyprinodontidae">
Cyprinodontidae



</doc>
<doc id="157754" url="https://pl.wikipedia.org/wiki?curid=157754" title="Karabin SAR-80">
Karabin SAR-80

Singapore Assault Rifle 80 (SAR-80) – singapurski karabin szturmowy produkowany przez firmę Chartered Industries of Singapure w pierwszej połowie lat osiemdziesiątych.
Historia konstrukcji.
W roku 1972 firma CIS rozpoczęła produkcję karabinu M16A1. Do końca lat osiemdziesiątych wyprodukowano ich około 200 tysięcy. Jednak już w połowie lat siedemdziesiątych podjęto decyzję o opracowaniu innego karabinu. Nową broń miał skonstruować Frank Water ze Sterling Armament Company Ltd. Projektując nowy karabin oparł się on na starszym karabinie AR-18, produkowanym przez firmę Armalite Inc.
Prototypy wykonano w 1978 roku. Testy nowej broni odbywały się w szkole piechoty armii Singapuru. Po wprowadzeniu drobnych poprawek w 1980 roku rozpoczęto produkcję karabinu jako SAR-80 (Singapore Assault Rifle 80). Do połowy lat osiemdziesiątych wyprodukowano ok. 60 tysięcy sztuk tej broni. Karabin był eksportowany w małych ilościach do Sri Lanki, Somali i Chorwacji. W drugiej połowie lat 80. produkcję karabinu SAR-80 zakończono.
Opis konstrukcji.
Karabin SAR-80 jest indywidualną bronią samoczynno-samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór lufy. Tłok gazowy o krótkim ruchu przekazuje energię przez popychacz na suwadło. Ryglowanie przez obrót zamka w lewo (siedem rygli). Mechanizm spustowy kurkowy umożliwia strzelanie ogniem pojedynczym i seriami. Dźwignia przełącznika rodzaju ognia po lewej stronie broni. Zasilanie z dwurzędowych magazynków łukowych o pojemności 30 naboi (magazynki zamienne z magazynkami M16). Otwarte przyrządy celownicze składają się z muszki i celownika przeziernikowego. Kolba z tworzywa sztucznego, stała. Nieliczne egzemplarze posiadają szkieletową kolbę składaną na lewy bok komory zamkowej.

</doc>
<doc id="157756" url="https://pl.wikipedia.org/wiki?curid=157756" title="Stefan Błachowski">
Stefan Błachowski

Stefan Błachowski (ur. 19 maja 1889 w Opawie, zm. 31 stycznia 1962 w Warszawie) – polski psycholog, profesor Uniwersytetu Poznańskiego.
Życiorys.
Był synem lekarza wojskowego Konstantego i Marii Niklas. Kształcił się w szkole ludowej i w C. K. V Gimnazjum we Lwowie, w 1907 rozpoczął studia z filozofii, psychologii i filologii na Uniwersytecie Lwowskim. W 1909 przeniósł się na krótko na uniwersytet w Wiedniu, następnie na uniwersytet w Getyndze (1909–1913, psychologia, fizyka, biologia). Uzupełniał studia z biologii ponownie w Wiedniu (1913). Na uniwersytecie w Getyndze obronił w 1913 doktorat. W 1914 ożenił się z Marią Elbracht-Huelseweh. W latach 1914–1919 pracował na Uniwersytecie Lwowskim, był starszym asystentem i od 1917 docentem w Katedrze Filozofii, od 1918 bibliotekarzem Biblioteki Uniwersyteckiej. Kilka z lat formalnego zatrudnienia na uczelni spędził na frontach I wojny światowej (1914–1916). Brał również udział – jako ochotnik – w obronie Lwowa w latach 1918–1919.
W 1919 przeniósł się na Uniwersytet Poznański, gdzie był profesorem nadzwyczajnym, następnie profesorem zwyczajnym (1921), kierownikiem Katedry Psychologii (1919–1960), dziekanem Wydziału Humanistycznego (1934–1937), prorektorem (1938/39 i 1945/46) i rektorem (1946–1948). Jako kurator kierował Katedrami Pedagogiki (1947–1950) i Etnografii (1956–1959). Prowadził na uniwersytecie wykłady z psychologii eksperymentalnej i historii psychologii. Współpracował również z Centralną Wojskową Szkołą Gimnastyki i Sportów (1920–1929), gdzie prowadził zajęcia z psychologii ogólnej i psychologii sportu. Te same przedmioty wykładał po II wojnie światowej w Wyższej Szkole Wychowania Fizycznego w Poznaniu (w Katedrze Teorii i Metodyki Wychowania Fizycznego). Wchodził w skład Rady Narodowej przy Ministerstwie Oświaty (1945–1947). W czasie II wojny światowej uczestniczył w tajnym nauczaniu w Warszawie.
W latach 30. przyczynił się do powstania Zakładu Psychologii Uniwersytetu Wileńskiego. Po wojnie jako prorektor i rektor Uniwersytetu Poznańskiego zajął się odbudową spalonego przez Niemców Zakładu Psychologii oraz innych gmachów (m.in. biblioteki) oraz domów mieszkalnych profesorów. Brał aktywny udział w życiu naukowym; w 1946 został członkiem korespondentem, a dwa lata później członkiem czynnym PAU. Był również członkiem Poznańskiego Towarzystwa Przyjaciół Nauk (od 1920), w 1925 należał do grona założycieli Polskiego Towarzystwa Antropologicznego, a w 1930 – Poznańskiego Towarzystwa Psychologicznego. Od 1948 (do końca życia) pełnił funkcję prezesa Polskiego Towarzystwa Psychologicznego, a 1959–1961 wiceprezesa Polskiego Towarzystwa Higieny Psychicznej. Polskie Towarzystwo Psychiatryczne oraz Czeskie Towarzystwo Psychotechniczne nadały mu członkostwo honorowe. Brał udział w Międzynarodowych Kongresach Psychologicznych w Berlinie, Kopenhadze, Moskwie, Paryżu, Pradze, Barcelonie i Wiedniu, utrzymywał kontakty z wieloma autorytetami światowej psychologii, m.in. Jeanem Piagetem.
Jego studentami byli m.in. Józef Reutt, Kazimierz Dąbrowski i Tadeusz Szczurkiewicz.
Był odznaczony Krzyżem Oficerskim (1951) i Komandorskim Orderu Odrodzenia Polski oraz Medalem 10-lecia Polski Ludowej.
Zmarł 31 stycznia 1962 w Warszawie, gdzie został pochowany na Cmentarzu Wojskowym na Powązkach (kwatera II B 28, rząd 13, miejsce 28).
Dorobek naukowy.
W pracy naukowej zajmował się psychofizjologią, psychologią religii, psychologią pamięci. Jako pierwszy w Polsce prowadził doświadczalne badania nad omamami i psychozami religijnymi. Był również pionierem polskich badań nad pamięcią i zdolnościami matematycznymi. Zajmował się rolą wyobraźni, pamięci, erudycji, podświadomości i pomysłów w twórczości naukowej. Zainicjował polskie badania nad psychologią sportu. Ogłosił ponad 100 prac naukowych.

</doc>
<doc id="157758" url="https://pl.wikipedia.org/wiki?curid=157758" title="Kimi Ga Yo">
Kimi Ga Yo



</doc>
<doc id="157766" url="https://pl.wikipedia.org/wiki?curid=157766" title="Wymijanie">
Wymijanie

Wymijanie – według prawa o ruchu drogowym przejeżdżanie (przechodzenie) obok pojazdu lub uczestnika ruchu poruszającego się w przeciwnym kierunku.
Podczas wymijania należy zachować bezpieczny odstęp od wymijanego pojazdu. W razie potrzeby należy zmniejszyć prędkość. W przypadku, gdy droga jest bardzo wąska i może nie wystarczyć miejsca do bezpiecznego wymijania, wskazane jest zjechać na pobocze, a nawet zatrzymać się.

</doc>
<doc id="157768" url="https://pl.wikipedia.org/wiki?curid=157768" title="Geografia Papui-Nowej Gwinei">
Geografia Papui-Nowej Gwinei

Geografia Papui-Nowej Gwinei – dziedzina nauki zajmująca się badaniem Papui-Nowej Gwinei pod względem geograficznym.
Papua-Nowa Gwinea zajmuje wschodnią część wyspy Nowa Gwinea oraz sąsiadujące z nią archipelagi: Archipelag Bismarcka (Nowa Brytania 36 514 km², Nowa Irlandia 8651 km², Wyspy Admiralicji 2098 km²), północną część Wysp Salomona (Bougainville 10 049 km², Buka 611 km²), Wyspy Trobrianda (440 km²), Wyspy d’Entrecasteaux i Luizjady. Graniczy z indonezyjską prowincją Papua. Oblewają ją wody Oceanu Spokojnego: Morza Nowogwinejskiego i Salomona od północy i Koralowego od południa.
Położenie, powierzchnia i granice.
Papua-Nowa Gwinea leży na Oceanie Spokojnym, na południe od równika, oddzielona od Australii Cieśniną Torresa.
Zajmuje wschodnią część wyspy Nowa Gwinea oraz sąsiadujące z nią archipelagi: Archipelag Bismarcka (Nowa Brytania 36 514 km², Nowa Irlandia 8651 km², Wyspy Admiralicji 2098 km²), północną część Wysp Salomona (Bougainville 10 049 km², Buka 611 km²), Wyspy Trobrianda (440 km²), Wyspy d’Entrecasteaux i Luizjady (łącznie ok. 600 wysp). Jej łączna powierzchnia wynosi 462 840 km².
Graniczy z indonezyjską prowincją Papua a łączna długość granicy wynosi 824 km. Granica przebiega wzdłuż 141° południka, poza 80 km które biegną wzdłuż rzeki Fly.
Ukształtowanie powierzchni.
Papua-Nowa Gwinea to kraj górzysty. Centralną część wyspy Nowej Gwinei, na której znajduje się Papua-Nowa Gwinea, zajmują Góry Centralne – łańcuch górski ciągnący się przez całą wyspę. Ma on wiele pasm, w tym wiele nienazwanych.
Większe pasma na terytorium Papui-Nowej Gwinei to (z północnego zachodu na południowy wschód):
Na północnym wschodzie Nowej Gwinei ciągnie się łańcuch Gór Nadbrzeżnych, oddzielony od Gór Centralnych dolinami rzek Ramu i Markham. Dzieli się on na pasma: Finisterre, Saruwaged (Bangeta – 4121 m n.p.m.), Rawlinson i Góry Cromwella.
Na północy i południu wyspy rozciągają się dwa największe obszary nizinne w dolinach rzek Fly i Sepik. Obszar na południu ma charakter bagnisty. W północno-zachodniej i południowo-zachodniej, w obrębie dolin rzecznych i w strefie nadmorskiej rozciągają się aluwialne i częściowo zabagnione równiny zalewowe. Obszary te są często wysunięte w morze przez działalność akumulacyjną rzek w strefie delt. Tereny nizinne zajmują niewielką część skupiając się jak wyżej wspomniano w zachodniej części kraju. Wąski pas nadbrzeżnych nizin ciągnie się na całej długości linii brzegowej. Na północy ciągnie się ponadto niskie pasmo Północnych Gór Przybrzeżnych nie przekraczające 2000 m n.p.m.
Na północy terytorium Papui-Nowej Gwinei znajduje się łuk wulkaniczny, rozciągający się od Wysp Schoutena do półwyspu Huon i dalej na wschód przez Nową Brytanię, gdzie się rozwidla – jedno ramię biegnie na północny zachód przez Nową Irlandię i Wyspy Admiralicji a drugie na południowy wschód przez wyspy Buka, Bougainville oraz Wyspy Salomona.
Pozostałe większe wyspy są również górzyste i osiągają 2000–3000 m n.p.m.
Geologia.
Papua-Nowa Gwinea leży wzdłuż pacyficznego pierścienia ognia (ang. "Pacific "Ring of Fire""). Na Nowej Gwinei i kilku sąsiednich wyspach wznosi się wiele czynnych wulkanów, m.in. Ulawun, Rabaul, Lamington czy Manam. Są to obszary sejsmiczne często nawiedzane przez trzęsienia ziemi. Ostatnie silne trzęsienie ziemi o sile 7° w skali Richtera nawiedziło obszar 17 lipca 1998 roku. Wywołane przez nie fale tsunami spowodowały śmierć 2,2 tys. osób.
Klimat.
Wszystkie regiony Papui-Nowej Gwinei leżą w strefie klimatu równikowego. Występuje piętrowość klimatyczna, powyżej 1500 m n.p.m. panuje górska odmiana klimatu równikowego, a ponad 1800 m n.p.m. klimat nabiera cech umiarkowanych. Na wysokościach ok. 3000 m n.p.m. klimat przechodzi w wysokogórską strefę.
Z uwagi na ilość opadów związaną z dwoma systemami wiatrów – pasatów i monsunów, wyróżnia się dwie pory roku – porę bardziej wilgotną od grudnia do marca (związaną z monsunem północno-zachodnim), mniej wilgotną od maja do października (z przewagą wiatrów południowo-wschodnich).
Na nizinach średnie maksymalne temperatury roczne wahają się od +30 to +32 °C, a minimalne od +23 and +24 °C. W partiach górskich temperatura za dnia utrzymuje się powyżej +22 °C bez względu na porę roku, a w nocy, na wysokości powyżej 2100 m n.p.m. często występują przymrozki. Średnia temperatura dobowa na nizinach to ok. +26 °C, a na wysokości 2500–3000 m — poniżej 10 °C.
Opady są obfite – roczna suma opadów waha się od 1500 mm do 7500 mm. Od 1000 do 2000 mm rocznie na południu Nowej Gwinei, 2500–4000 mm na północy oraz 6000 mm w Górach Centralnych. Równie wysokie opady występują na pozostałych wyspach kraju. Opady mają zróżnicowany charakter, w różnych rejonach kraju i w okresach roku mogą mieć postać opadów ciągłych jak i ulew. Często mają miejsce opady, gdzie w ciągu doby spada do 70 mm deszczu. Na wysokości 2500–3000 m występują opady ciągłe w postaci drobnego deszczu, niekiedy gradu. Obszar Papui nawiedzany jest przez sztormy tropikalne o dużym natężeniu.
Hydrografia.
Sieć rzeczna dobrze rozwinięta, rzeki liczne i zasobne w wodę. Największe rzeki są na Nowej Gwinei: Fly, Sepik, Ramu i Purari.
Gleby.
Papuę pokryją głównie gleby laterytowe i żyzne czerwonoziemy. W dolinach rzek występują gleby błotne i aluwia. Wyższe partie gór to tereny zajęte przez wyługowane lateryty i gleby górskie.
Roślinność i świat zwierzęcy.
Roślinność Papui-Nowej Gwinei ze względu na urozmaicone ukształtowanie terenu i różnice klimatyczne jest dość zróżnicowana, występuje wiele gatunków endemicznych, np. na wyspie Nowej Gwinei, ok. 2/3 gatunków roślin to gatunki endemiczne. Na ogół przeważają bujne i trudne do przebycia lasy równikowe. Na wybrzeżach znaleźć można gęste namorzyny, na podmokłych nizinach – równikowe lasy bagienne, w suchszych regionach – sawanny, na wyżynach – wiecznie zielone lasy podzwrotnikowe, a w górach – lasy z dębem, bukiem i sosną.
Świat zwierzęcy reprezentowany jest przez wiele gatunków endemicznych (np. motyle z rodzaju "Hannara"). Fauna zbliżona do australijskiej. W Papui żyją m.in. kangury, kolczatki i wiele gatunków gryzoni. Bogaty jest świat ptaków, ponad 500 gatunków. Charakterystyczne są takie ptaki np. kazuar hełmiasty czy ok. 40 gatunków chronionych ptaków rajskich.
Na wyspie Nowa Gwinea znajdują się dwa parki narodowe: Park Narodowy Varirata i Park Narodowy Mac Adam.

</doc>
<doc id="157772" url="https://pl.wikipedia.org/wiki?curid=157772" title="Wyspy d’Entrecasteaux">
Wyspy d’Entrecasteaux

Wyspy d’Entrecasteaux – grupa wysp położonych na Morzu Salomona (Ocean Spokojny) niedaleko południowo-wschodniego krańca Nowej Gwinei. Oddzielona jest od niej Cieśniną Goschen. Wyspy wchodzą w skład prowincji Papui-Nowej Gwinei Milne Bay.
W skład archipelagu wchodzą trzy duże wyspy: Goodenough, Fergussona i Normanby, oraz wiele mniejszych. Łączna powierzchnia wysp wynosi 3012 km².
Wnętrze wysp jest górzyste – najwyższy szczyt na wyspie Goodenough sięga 2536 m n.p.m. Na wyspach obserwuje się działalność wulkaniczną, występują tu gorące źródła i gejzery.
Na wyspach panuje klimat równikowy, gorący z obfitymi opadami. Występuje tu bujna roślinność tropikalna. 
Na wyspach uprawia się rośliny bulwiaste oraz palmę kokosową.
Nazwa wysp pochodzi od nazwiska francuskiego żeglarza i odkrywcy Antoine’a Bruni d’Entrecasteaux.

</doc>
<doc id="157773" url="https://pl.wikipedia.org/wiki?curid=157773" title="Wyspy D'Entrecasteaux">
Wyspy D'Entrecasteaux



</doc>
<doc id="157775" url="https://pl.wikipedia.org/wiki?curid=157775" title="Jan Krzysztof Glaubitz">
Jan Krzysztof Glaubitz

Jan Krzysztof Glaubitz (niem. "Johann Christoph Glaubitz"; ur. ok. 1700 na Śląsku, zm. 30 marca 1767 w Wilnie) – architekt niemieckiego pochodzenia, przedstawiciel późnego baroku, od 1737 działał w Wilnie; luteranin.
Urodził się prawdopodobnie na Śląsku (wg innego poglądu w którymś z miast Prus Królewskich, być może było to Chełmno, Elbląg lub Toruń)). W latach 1732–1733 był czeladnikiem murarskim w Gdańsku u mistrza Gottfryda Forstera. W 1737 roku wzmiankowany jest w Wilnie jeszcze jako prosty murarz. Stopień mistrzowski osiągnął zapewne około 1736-1737.
Pierwsza jego potwierdzone dzieło to odbudowa kościoła ewangelickiego w Wilnie w latach 1739–1743.

</doc>
<doc id="157776" url="https://pl.wikipedia.org/wiki?curid=157776" title="Luizjady">
Luizjady

Luizjady – grupa wysp położonych na Oceanie Spokojnym niedaleko południowo-wschodniego krańca Nowej Gwinei. Wchodzą w skład prowincji Papui-Nowej Gwinei Milne Bay.
Archipelag składa się z 10 niewielkich wysp wulkanicznych i licznych raf koralowych. Główne wyspy Luizjadów to Tagula, Rossel i Misima. Łączna powierzchnia wysp wynosi 2200 km².
Historia.
Dla Europejczyków archipelag został prawdopodobnie odkryty przez Torresa w roku 1606, ale malajscy i chińscy żeglarze docierali tam wcześniej. Wyspy nazwał Louis Antoine de Bougainville w roku 1768 na cześć Ludwika XV, króla Francji. Odwiedził je również admirał Bruni d’Entrecasteaux w 1793 i kapitan Owen Stanley w 1849 roku.
W pobliżu Luizjadów toczyła się w roku 1942 bitwa na Morzu Koralowym.

</doc>
<doc id="157777" url="https://pl.wikipedia.org/wiki?curid=157777" title="Św. Dominik">
Św. Dominik



</doc>
<doc id="157779" url="https://pl.wikipedia.org/wiki?curid=157779" title="Gorące źródła">
Gorące źródła



</doc>
<doc id="157781" url="https://pl.wikipedia.org/wiki?curid=157781" title="Adam Bochnak">
Adam Bochnak

Adam Bochnak (ur. 17 września 1899 w Krakowie, zm. 28 maja 1974 tamże) – polski historyk sztuki, profesor Uniwersytetu Jagiellońskiego, dyrektor Muzeum Narodowego w Krakowie.
Kariera naukowa.
Był synem kupca Władysława i Józefy Spysz. Kształcił się w gimnazjum św. Anny w Krakowie, następnie studiował historię sztuki na Uniwersytecie Jagiellońskim (1917–1922), m.in. pod kierunkiem Jerzego Mycielskiego i Juliana Pagaczewskiego, który był promotorem jego doktoratu "Kolegiata św. Józefa w Klimontowie" (1922). Już w 1920 roku podjął pracę na Uniwersytecie Jagiellońskim, z którym pozostał związany aż do emerytury w 1969 roku. Początkowo pracował jako starszy asystent w Katedrze Historii Sztuki, a od 1925 roku (po przedstawieniu pracy "Makaty marszałka Francji Franciszka de Crequi, księcia de Lesidiguieres") był docentem w tej katedrze.
Po II wojnie światowej opiekował się Muzeum Uniwersytetu Jagiellońskiego (1947–1951), w 1948 roku został profesorem kontraktowym, w 1953 roku kierownikiem Katedry Historii Sztuki, w 1954 roku profesorem nadzwyczajnym, w 1957 roku profesorem zwyczajnym i kierownikiem Katedry Historii Sztuki Nowożytnej. Od 1960 roku kierował również Instytutem Historii Sztuki, pełnił funkcje w kierownictwie uczelni – dziekana Wydziału Filozoficzno-Historycznego (1954–1956, 1959–1961) i prorektora (1956–1959). Poza uniwersytetem współpracował z Gabinetem Rycin PAU (gdzie był w latach 1935–1939 konserwatorem), Liceum Koedukacyjnym w Ciężkowicach (dyrektor, 1945), Muzeum Narodowym w Krakowie (kustosz i zastępca dyrektora w latach 1945–1957 pod nazwą Państwowe Zbiory Sztuki na Wawelu, dyrektor Muzeum 1957–1962). W okresie okupacji uczestniczył w tajnym nauczaniu.
W 1939 roku został członkiem korespondentem PAU; był sekretarzem (dwukrotnie) i przewodniczącym (1952) Komisji Historii Sztuki PAU, a także zastępcą przewodniczącego i przewodniczącym Komisji Teorii i Historii Sztuki Oddziału PAN w Krakowie. Należał m.in. do Towarzystwa Miłośników Historii i Zabytków Krakowa (wiceprezes, członek honorowy) i Stowarzyszenia Historyków Sztuki (członek honorowy). W 1958 roku kierował polską ekspozycją zabytków krakowskich na międzynarodowej wystawie „Złoty wiek miast europejskich” w Gandawie; otrzymał za to przedsięwzięcie Nagrodę miasta Krakowa (1958). Był także laureatem nagród ministra szkolnictwa wyższego (1963, 1966), w 1972 roku otrzymał Medal PAN im. Kopernika. Był odznaczony Złotym Krzyżem Zasługi (1954), Krzyżami Kawalerskim (1947) i Komandorskim Orderu Odrodzenia Polski (1959) oraz tytułem „Zasłużony Nauczyciel Polskiej Rzeczypospolitej Ludowej” (1973). Pochowany na Cmentarzu Rakowickim w Krakowie (kwatera Ł-płd.).
Badania.
Zajmował się historią sztuki barokowej i rokoka, historią rzemiosła artystycznego, historią nauk o sztuce oraz muzeologią. W poszukiwaniu źródeł początków baroku w Polsce wskazał na kościół św. Piotra i Pawła w Krakowie, jako wzorowany na rzymskim kościele Il Gesù. Dla wydawnictwa "Historia sztuki polskiej" opracował temat dziejów rzemiosła artystycznego. Dokonał analizy historycznej i estetycznej obrazu z fary w Bieczu, wskazując na związki z dziełem "Opłakiwanie Chrystusa" Michała Anioła w katedrze florenckiej. Był autorem życiorysów polskich historyków sztuki, badał m.in. życie i dorobek Mariana Sokołowskiego. W latach 1939–1952 redagował „Prace Komisji Historii Sztuki”, a w latach 1961–1963 „Rocznik Krakowski”.

</doc>
<doc id="157789" url="https://pl.wikipedia.org/wiki?curid=157789" title="Hanja">
Hanja



</doc>
<doc id="157791" url="https://pl.wikipedia.org/wiki?curid=157791" title="Hangeul">
Hangeul



</doc>
<doc id="157793" url="https://pl.wikipedia.org/wiki?curid=157793" title="Franciszek Smuglewicz">
Franciszek Smuglewicz

Franciszek Smuglewicz (ur. 6 października 1745 w Warszawie, zm. 18 września 1807 w Wilnie) – polski malarz i rysownik; syn Łukasza, brat Antoniego.
Życiorys.
Jego pierwszym nauczycielem malarstwa był ojciec, Łukasz Smuglewicz, później kształcił się pod kierunkiem Szymona Czechowicza. W 1763 wyjechał do Rzymu, gdzie pobierał nauki u Antonio Maroniego. W 1765 uzyskał stypendium króla Stanisława Augusta Poniatowskiego i wstąpił do rzymskiej Akademii Świętego Łukasza, gdzie kontynuował edukację artystyczną. W tym czasie działał w kręgu Johanna Joachima Winckelmana i malarza Antona Raphaela Mengsa. W Rzymie wykonał dekorację wnętrz kościoła św. Stanisława, współpracował także z Vincenzo Brenną przy inwentaryzacji pałacu Nerona ("Domus Aurea"). W celach edukacyjnych kopiował również dzieła mistrzów.
W 1784 powrócił do Polski, początkowo do Warszawy, a od 1795 zamieszkał na stałe w Wilnie. Na Uniwersytecie Wileńskim objął kierownictwo nowo powstałej Katedry Rysunku i Malarstwa (1797). Był to początek tzw. wileńskiej szkoły malarskiej. W latach 1800–1801 na zaproszenie cara Pawła I przebywał w Petersburgu, gdzie wykonał dekorację malarską zamku Michajłowskiego.
Oprócz dzieł o tematyce historycznej ("Cesarz Tytus nadaje prawa Rzymianom", 1785; "Sesja Sejmu Czteroletniego 3 maja 1791", 1793; "Przysięga Tadeusza Kościuszki na Rynku w Krakowie", 1797; "Posłowie scytyjscy przed Dariuszem", po 1785), jak i alegorycznej ("Kościuszko ratujący Polskę przed grobem") malował obrazy religijne ("Wskrzeszenie Piotrowina"), a także portrety ("Portret rodziny Prozorów", 1789). Nie gardził również zleceniami na dzieła okolicznościowe ("Zatwierdzenie ustawy nadanej włościanom w Pawłowie w 1769 r. przez Pawła Ksawerego Brzostowskiego", 1795). Jest autorem cyklu akwarel przedstawiających zabytki architektury Wilna (1785–1786), w tym rozebrane w XIX wieku mury obronne z bramami miejskimi.
W 1790 rozpoczął (nigdy niedokończony) cykl rysunków do serii graficznej "Obrazy historii polskiej w stu rycinach" będący ilustracją do "Historii narodu polskiego" pióra Adama Naruszewicza.
Wspólnie z bratem Antonim namalował freski w pałacach w Dobrzycy, Śmiełowie i Lubostroniu, a także, w 1803 fresk w sali biblioteki Uniwersytetu Wileńskiego przedstawiający dwanaście postaci antycznych (Sokrates, Plutarch, Pindar, Anakreon, Hezjod, Heraklit, Arystoteles, Eurypides, Diogenes, Homer, Archimedes i Platon).
Siedem jego dzieł zdobi wnętrze kościoła Trójcy Świętej w najstarszym sanktuarium w Polsce na Świętym Krzyżu: „Trójca Przenajświętsza” [360 × 250 cm]; „Śmierć św. Józefa”; „Święty Emeryk”; „Święta Scholastyka na rozmowie z rodzonym bratem Benedyktem”; „Najświętsza Maryja Panna Niepokalanie Poczęta”, „Śmierć Świętego Benedykta” oraz "Znalezienie Krzyża Chrystusa przez Świętą Helenę".
Jego uczniami byli, między innymi: Józef Oleszkiewicz, Józef Peszka, Maciej Topolski i Mateusz Tokarski.
Franciszek Smuglewicz został pochowany na Litwie w Wilnie na cmentarzu Na Rossie.

</doc>
<doc id="157796" url="https://pl.wikipedia.org/wiki?curid=157796" title="Wawrzyniec Gucewicz">
Wawrzyniec Gucewicz

Wawrzyniec Gucewicz herbu Syrokomla (ur. przed 5 sierpnia 1753 w Migańcach, zm. 21 grudnia 1798 w Wilnie) – polski architekt, przedstawiciel klasycyzmu, profesor Uniwersytetu Wileńskiego, uczestnik powstania kościuszkowskiego.
Pochodzenie.
Pochodził z rodziny polsko-litewskiej. Urodził się we wsi Migańce w parafii kupiskiej, w rodzinie chłopskiej. Był synem Szymona i Katarzyny Masulis. Został ochrzczony 5 sierpnia 1753. Wpis na jego temat w księdze parafialnej brzmi po łacinie: "baptisavi infantem n(omi)ne Laurentium patris Symoni Masulis et Matris Catharinae Masulowa de villa Migance" ("ochrzczono dziecko o imieniu Wawrzyniec z ojca Szymona Masulis i matki Katarzyny Masulowej ze wsi Migańce"). Nazwisko Gucewicz pochodziło od matki chrzestnej, późniejszej żony ojca. Dodatek "Stuoka" w nazwisku jest używany przez historyków litewskich i nie był stosowany przez Gucewicza. 11 listopada 1790 został uszlachcony (herb Syrokomla). Jedna z form jego nazwiska to "Wawrzyniec Montrym Żakowicz Gucewicz".
Lata szkolne.
Edukację rozpoczął w Poniewieżu, w szkole prowadzonej przez pijarów. Choć rodzina utraciła majątek podczas pożaru, udało mu się zdobyć zgodę ojca na swoją dalszą edukację. Udał się do Wilna z zamiarem nauki w Szkole Głównej Litewskiej, jednak nie miał na to dość pieniędzy. Postanowił zostać misjonarzem, trafił do seminarium diecezjalnego. Na tę decyzję wpływ miał poznany przez Gucewicza biskup Ignacy Jakub Massalski, który stał się z czasem mecenasem przyszłego architekta, akceptując jego decyzję rezygnacji z kariery duchownego. Zabrał go w podróż zagraniczną, wyposażając w skromne środki. Gucewicz kilka miesięcy spędził w Hamburgu (w tym czasie zainteresował się podobno kabałą). Poznał posła duńskiego z Warszawy. Ten, oczarowany młodym człowiekiem, zaproponował mu posadę nauczyciela swych dzieci. Gucewicz udał się do Kopenhagi, poznał tamtejsze środowisko naukowe. Wkrótce przypomniał sobie o nim biskup Massalski i wysłał na studia do Paryża, gdzie został polecony najlepszym architektom - uczył się u Pierre'a Patte'a, Claude'a Nicholasa Ledoux, Jacques'a Germain Soufflota i Jeana-Baptiste'a Rondeleta, słuchał publicznych wykładów w królewskiej akademii sztuk i w szkole Jacques'a-François Blondela. Z Paryża udał się do Rzymu i po czterech latach wojaży wrócił na Litwę.
Okres wileński.
Po powrocie na Litwę Gucewicz skończył budowę pałacu w Werkach (1770–1790). Od 1777 prowadził przebudowę katedry wileńskiej (przedstawiony królowi Stanisławowi Augustowi projekt nagrodzony został medalem "Merentibus"). W 1785 przebudował ratusz w Wilnie. 11 listopada 1790 na Sejmie otrzymał szlachectwo (herb Syrokomla), od tego czasu miał zacząć się pisać "Montrym-Guczewicz". Od biskupa Massalskiego otrzymał w dożywocie część ziemi w folwarku Bernatek w starostwie "Szeszole", powiecie Bracławskim i na 50 lat kamienicę w Wilnie przy ulicy Świętojańskiej. Gdy w Wilnie została założona Szkoła Inżynierów Korpusu Litewskiego, został tam profesorem architektury i topografii. W latach 1793–1794 oraz 1797–1798 był profesorem Uniwersytetu Wileńskiego, kierownikiem katedry architektury. Był członkiem sprzysiężenia, przygotowującego wybuch powstania kościuszkowskiego na Litwie. W powstaniu kościuszkowskim w 1794 roku zaciągnął się do pospolitego ruszenia, został ranny przy Woronowie, a następnie wrócił do Wilna. W Wilnie doszła go wieść o śmierci biskupa Massalskiego, co bardzo przeżył.
Zmarł nagle 21 grudnia 1798 na skutek upadku z rusztowania przy renowacji kaplicy św. Kazimierza w katedrze w Wilnie i został pochowany na cmentarzu przy kościele św. Stefana w Wilnie, w którym tablica nagrobna głosi: „D. O. M. Tu w Bogu spoczywa Wawrzyniec Gucewicz Architekt Profesor Akademii Wileńskiej zmarły w 1789 roku w 45 swojego życia prosi o westchnienie do Boga za swoją duszę”.
Prace.
Zaprojektował ratusz w Wilnie, katedrę w Wilnie, pałac biskupi w Wilnie (pałac Napoleona), niektóre budynki zespołu pałacowego w Werkach (rozpoczęte przez Marcina Knakfusa – centralny pałac, pawilon i karczmę), ratusz w Widzach (obecnie Białoruś), katedrę w Mejszagole, kościół-rotundę w Suderwie, kościół w Janowie pod Kownem, dom Karpiów przy ul.Trockiej w Wilnie i inne.
Jego architekturę charakteryzuje monumentalność oraz majestatyczność form, optymalna więź budynku z otoczeniem. Gucewicz był także zwolennikiem funkcjonalności i unikał stosowania zbędnej dekoracji. Pełny tego obraz widzimy w gmachu ratusza wileńskiego. Jasna barwa, gładkie podpory, wysunięty portyk, silny akcent fasady, oszczędność w dekoracji są podstawowymi cechami neoklasycyzmu Gucewiczowskiego. Jego twórczość wywarła wielki wpływ na większość architektów okresu klasycyzmu na Litwie. 

</doc>
<doc id="157797" url="https://pl.wikipedia.org/wiki?curid=157797" title="Pierre Aubert">
Pierre Aubert

Pierre Aubert (ur. 3 marca 1927 w La Chaux-de-Fonds, kanton Neuchâtel, zm. 8 czerwca 2016) – polityk szwajcarski.
Studiował prawo na uniwersytetach w Neuchâtel i Heidelbergu, prowadził praktykę w Le Chaux-de-Fonds, Neuchâtel i Bernie. Od 1958 działacz Socjaldemokratycznej Partii Szwajcarii, od 1960 zasiadał w Radzie Generalnej La Chaux-de-Fonds (w latach 1967–1968 przewodniczący), od 1961 w Wielkiej Radzie Kantonu Neuchâtel (1969–1970 przewodniczący). W 1971 został wybrany do izby wyższej parlamentu (Rady Kantonów); w latach 1974–1977 reprezentował Szwajcarię w Zgromadzeniu Parlamentarnym Rady Europy.
W 1978 został deputowanym do Rady Narodowej (izby niższej parlamentu) oraz członkiem Rady Związkowej (rządu); w Radzie Związkowej zajął miejsce Pierre Grabera i stanął na czele departamentu spraw zagranicznych (początkowo pod nazwą departament ds. polityki). Wprowadził ożywienie w politykę zagraniczną kraju, odbył podróż do krajów afrykańskich, w Nigerii w 1979 podpisał deklarację potępiającą apartheid. Jako pierwszy lider szwajcarski nawiązał kontakt z kierownictwem Organizacji Wyzwolenia Palestyny. Bez powodzenia kierował kampanią na rzecz przystąpienia Szwajcarii do ONZ, poniósł porażkę w referendum powszechnym w 1986 – ideę przystąpienia poparło jedynie 24% obywateli. Dwukrotnie sprawował rotacyjne przewodnictwo Rady Związkowej (równoznaczne ze stanowiskiem prezydenta Szwajcarii) – w 1983 i 1987.
W styczniu 1988 jego miejsce w Radzie Związkowej zajął René Felber.
Wielki Oficer Legii Honorowej, odznaczony m.in. w 1995 Krzyżem Komandorskim z Gwiazdą Orderu Zasługi Rzeczypospolitej Polskiej przez prezydenta Lecha Wałęsę.

</doc>
<doc id="157798" url="https://pl.wikipedia.org/wiki?curid=157798" title="Wyspy Oceanii">
Wyspy Oceanii



</doc>
<doc id="157799" url="https://pl.wikipedia.org/wiki?curid=157799" title="Fotowoltaika">
Fotowoltaika

Fotowoltaika (PV) – dziedzina nauki i techniki zajmująca się przetwarzaniem światła słonecznego na energię elektryczną, czyli inaczej wytwarzanie prądu elektrycznego z promieniowania słonecznego przy wykorzystaniu zjawiska fotowoltaicznego.
Fotowoltaika znajduje obecnie zastosowanie, mimo stosunkowo wysokich kosztów (choć te maleją, a w opracowaniu są tańsze technologie np.: oparte na perowskitach) w porównaniu ze źródłami konwencjonalnymi, z dwóch głównych powodów: ekologicznych (tam, gdzie ekologia ma większe znaczenie niż ekonomia), oraz praktycznych (promieniowanie słoneczne jest praktycznie wszędzie dostępne).
Głównym surowcem do produkcji ogniw fotowoltaicznych jest wafel krzemowy, lecz nie amorficzny, ale krystaliczny. Panele cienkowarstwowe (CIGS) powstają przez napylenie cienkiej warstwy miedzi, indu, galu, selenu na powierzchnię szkła lub plastiku i dodaniu elektrod. Pojedyncze ogniwo jest w stanie wygenerować prąd o mocy 1-6,97 W. W celu maksymalizacji uzyskiwanych efektów, ogniwa łączone są w moduły fotowoltaiczne (grupy ogniw w urządzeniu). Ogniwa są najczęściej produkowane w panelach o powierzchni 0,2 – 1,0 m². Ogniwa te przede wszystkim są stosowane w technice kosmicznej. Ich zaletami są bezobsługowość oraz duża żywotność, gwarantowana na 25 lat. W Niemczech znajdziemy instalacje fotowoltaiczne pracujące od 35 lat. Oprócz tego są stosowane jako źródło zasilania samodzielnych urządzeń, np. boi sygnalizacyjnych, świateł drogowych itp. Zaczynają również docierać do budowli i budynków, zwłaszcza tych oddalonych od sieci energetycznych.
Ogniwa fotowoltaiczne wykorzystywane są również w elektronice użytkowej (kalkulatory, lampy ogrodowe, oświetlanie znaków drogowych), zasilaniu układów telemetrycznych w stacjach pomiarowo–rozliczeniowych gazu ziemnego, ropy naftowej oraz energii elektrycznej, zasilanie automatyki przemysłowej i pomiarowej, a także produkcji energii w pierwszych elektrowniach słonecznych. Ogniwa tego typu wykorzystywane są również w użytku domowym. Mylone są one często z kolektorami słonecznymi, które odróżniają się tym, że przekształcają energię promieniowania słonecznego w ciepło.
Fotowoltaika, jako dziedzina zajmująca się wytwarzaniem energii elektrycznej ze źródła odnawialnego, za jakie w czasowej mikroskali zwykliśmy uważać Słońce, obecnie bardzo dynamicznie się rozwija i należy przypuszczać, że w niedalekiej przyszłości będzie coraz powszechniej stosowana.
Etymologia.
Polski termin jest zapożyczeniem z angielszczyzny. Angielska forma "photovoltaics" składa się z członu "photo-" (z gr. "ϕῶς" ‘światło’), członu "volta" (od nazwiska Alessandra Volty lub od woltów, jednostki napięcia elektrycznego nazwanej od jego nazwiska) i przyrostka -"ics". 
Historia.
W 1839 r. francuski fizyk Edmond Becquerel odkrył zjawisko fotowoltaiczne, podstawę działania ogniw fotowoltaicznych. Wedle niektórych przekazów pierwszy "słoneczny generator elektryki" zaprezentował George Cove w 1905 r. w kanadyjskim Halifax. Wynalazek nie doczekał się jednak rozwinięcia i wprowadzenia na rynek. Prawdziwym korzeniem współczesnych paneli fotowoltaicznych jest urządzenie wytworzone w latach 50-tych XX wieku przez Bell Labs. W 1954 r. wystrzelony został w kosmos satelita Vanguard I, którego jeden z nadajników radiowych był zasilany z ogniw fotowoltaicznych. 
Europa i Polska.
W 1982 roku powstała pierwsza gruntowa instalacja fotowoltaiczna w Europie, która działa już przeszło 35 lat bez wymiany żadnego modułu. W 1989 r. Niemcy jako pierwsi w historii zainicjowali program dofinansowania prosumenckich instalacji fotowoltaicznych, który objął 2200 dachów. W 2015 roku zaczęto w Polsce wprowadzać rozwiązania prawne dla prosumentów energii odnawialnej, to jest właścicieli mikroinstalacji fotowoltaicznych, produkujących energię na własne potrzeby.
Rozwój.
Fotowoltaika przeżywa intensywny rozwój: Na koniec 2006 roku na całym świecie zainstalowano 1581 MW paneli fotowoltaicznych, a skumulowana moc wynosiła 6890 MW. Pięć lat później w roku 2011 zainstalowane zostało aż 27 650 MW baterii słonecznych, a moc skumulowana urosła do 67 350 MW. Liderem pod względem ilości zamontowanych paneli fotowoltaicznych są Chiny. Pod koniec 2020 roku w Chinach moc przyłączonych instalcji przekroczyła 253 GW, a w całej Unii Europejskiej, dla porównania - 151 GW. 
Kluczowym ograniczeniem dla rozwoju fotowoltaiki jest ograniczona przepustowość sieci energetycznej. Zbyt duży przyrost mocy może prowadzić do lokalnego podbicia napięcia sieciowego, co skraca żywotność urządzeń elektrycznych, a w skali krajowej do wystąpienia ujemnych cen sprzedaży na giełdzie energii, co często ma miejsce chociażby w Australii.
W Polsce pierwsza farma fotowoltaiczna o mocy 1 MW powstała w roku 2011. W latach 2015-2022 fotowoltaika w Polsce przeżyła rozkwit, a ilość przyłączonych mocy z fotowoltaiki wzrosła w naszym kraju ponad dwudziestokrotnie.
Wytrzymałość na pogodę i zjawiska klimatyczne.
Panele fotowoltaiczne dobrej jakości latami dostarczają prąd, znosząc wysokie temperatury latem, mrozy zimą, silne wiatry oraz silne opady deszczu i gradu.
Wydajność instalacji fotowoltaicznej po 10 latach mieści się w granicach 80%. Szacuje się, że panele fotowoltaiczne mogą pracować nawet przez 60 lat, bez przeszkód i większych napraw. Spadek wydajności paneli powinien mieścić się w normie 0,5% na rok (jest to jednak wartość maksymalna, a obserwowane spadki w panelach dostępnych na rynku obecnie są z reguły dużo niższe). Panel fotowoltaiczny w dużym uproszczeniu zbudowany jest ze szkła hartowanego, aluminiowej ramki i krzemu. Obecnie najczęstszymi powodami, dla których prosumenci lub firmy fotowoltaiczne muszą przekazywać panele do utylizacji są:
Odporność paneli na grad.
Międzynarodowy certyfikat IEC 61215 określa odporność modułów PV na grad. Panele posiadające IEC 61215 wytrzymują 25–milimetrowe kule gradowe, spadające z prędkością 23 m/s, co odpowiada klasie 2 odporności na grad (5-stopniowa skala używana głównie w krajach zachodnich). Wszystkie panele słoneczne sprzedawane w Polsce i Unii Europejskiej posiadają ten certyfikat, co oznacza, że spełniają ww. normy odporności na gradobicia.
Zgodnie z raportem przygotowanym przez TÜV Rheinland, opracowanym na podstawie danych zebranych z działających farm fotowoltaicznych, ocenia się, że statystycznie pioruny, burze i gradobicia powodują spadek mocy zaledwie w przypadku 10% modułów elektrowni i mogą obniżać całkowitą moc systemu o mniej niż 1%.
"Jako przykład można przytoczyć:"
W maju 2017 roku, przez miasto Lakewood w stanie Colorado przeszła ogromna gradowa burza. Kule gradowe dochodzące do 7 centymetrów średnicy zniszczyły samochody, powybijały okna i spowodowały liczne obrażenia ludzi i zwierząt, rujnując też galerię handlową Colorado Mills Mall, która wskutek tych zdarzeń została wyłączona na cały rok.
Kilka kilometrów od tej galerii usytuowana jest farma fotowoltaiczna przy Narodowym Ośrodku Badawczym Energii Odnawialnej (National Renewable Energy Lab, NREL), która również przeszła opad kul gradowych o podobnej wielkości. Z 3168 paneli fotowoltaicznych, tylko jeden został zniszczony. Po przejściu burzy farma pracowała dalej bez przeszkód.

</doc>
<doc id="157801" url="https://pl.wikipedia.org/wiki?curid=157801" title="Chitony">
Chitony

Chitony, wielotarczowce, wielopłytkowce (Polyplacophora) – gromada morskich mięczaków obejmująca około 1000 gatunków. Wielkości od 3 mm do 43 cm (największy jest "Cryptochiton stelleri"). U chitonów zauważalna jest jeszcze pierwotna metameria, która zaniknęła w pozostałych gromadach mięczaków. Nazwa gromady wywodzi się od greckiego słowa "chitōn", które oznacza tunikę i dało też początek nazwie chityna. Ciało ich jest owalne lub spłaszczone, dwubocznie symetryczne. Pancerz złożony jest z ośmiu nachodzących na siebie dachówkowato płytek aragonitowych (płytki te są szare lub brunatne, a pancerz posiada charakterystyczne rzeźbienia).
Sześć płytek ma kształt prostokątny, natomiast pierwsza i ósma płytka jest w zarysie kolista. Pancerz zbudowany jest z czterech warstw:
Z przodu ciała występuje słabo wyodrębniony płat głowowy oddzielony od nogi poprzeczną bruzdą, a na środku znajduje się otwór gębowy. Zwierzęta te nie posiadają czułków i statocyst. Między fałdem płaszcza a nogą biegnie rynienka, która odpowiada jamie płaszcza i zlokalizowane są tu ktenidia. Z tyłu rynienki uchodzi otwór odbytowy, a po bokach są ujścia narządów wydalniczych i płciowych. Brak wora powłokowo-mięśniowego, lecz mają dobrze wyodrębnione mięśnie. Przeważnie chitony żyją na głębokościach do 4000 m i poza paroma wyjątkami są rozdzielnopłciowe. Osiągają rozmiary do 43 cm. Żywią się glonami (algofagi), które zeskrobują przy pomocy tarki. Aktywne o zmierzchu i nocą.
Układ pokarmowy.
Układ ten stanowi jama gębowa, która przechodzi w silnie umięśnioną gardziel, zaopatrzoną w tarki. Tutaj również uchodzą gruczoły ślinowe. Dalej za gardzielą znajduje się przełyk. Na granicy przełyku i gardzieli uchodzą silnie rozgałęzione gruczoły cukrowe (produkujące glikogenazę). Dalej znajduje się żołądek i do jego tylnej części uchodzą parzyste przewody gruczołu wątrobotrzustkowego.
Układ wydalniczy.
Układ ten składa się z dwóch cewkowatych przewodów w kształcie litery „V”. Przewody te mają początek w osierdziu i orzęsionymi lejkami uchodzą do rynienki płaszczowej.
Układ krążenia.
Serce znajduje się po grzbietowej stronie ciała pod 7. i 8. płytką. Jest ono otoczone osierdziem, zbudowane z komory i dwóch przedsionków. Z przodu ciała biegnie aorta, która uchodzi do zatoki głowowej. Z aorty odchodzą tętnice głowowe i biegną one do gonad i mięśni. Układ żylny stanowią głównie zatoki, a z nich krew płynie do ktenidiów, a po utlenieniu krew wędruje do serca. Krew jest bezbarwna, żółta albo zielona.
Układ oddechowy.
Stanowią go ktenidia znajdujące się w rynience, a ich liczba jest zmienna w zależności od gatunku, wielkości i wieku zwierzęcia. Ktenidia występują na całej długości rynienki. Ich powierzchnia, a także ścianki rynienki pokryte są nabłonkiem rzęskowym. Ruch rzęsek powoduje w rynience ruch wody od przodu ku tyłowi. Wraz z wodą są też usuwane produkty gruczołów wydalniczych i odchody.
Układ rozrodczy.
Są to zwierzęta rozdzielnopłciowe, z wyjątkiem jednego gatunku. Ich gonada jest workowata i nieparzysta. Gonada leży w środkowej linii strony grzbietowej. Gonada chitonów nie łączy się ani z osierdziem, ani z układem wydalniczym i ma dwa własne przewody uchodzące do rynienki skrzelowej. Zapłodnienie jest u chitonów zewnętrzne, nie posiadają narządu kopulacyjnego. Bruzdkowanie całkowite nierównomierne spiralne.
Układ nerwowy.
Nie posiadają zwojów, jednak obecna jest obrączka, której górny półpierścień funkcjonalnie odpowiada zwojom mózgowym, a dolny półpierścień funkcjonalnie odpowiada zwojom okołoprzełykowym. Mają jeszcze dwie pary podłużnych pni nerwowych odchodzących od obrączki.
Ekologia.
Chitony to zwierzęta wyłącznie morskie. Większość z nich występuje w płytkich wodach przybrzeżnych. Żyją też na brzegach skalistych albo na wielkich kamieniach, do których przyczepiają się nie tylko nogą, ale też dolną stroną fałdu płaszcza. Niektóre gatunki oderwane od podłoża natychmiast zwijają się w kulkę, opancerzoną płytkami skorupki.
Systematyka.
Rzędy:

</doc>
<doc id="157802" url="https://pl.wikipedia.org/wiki?curid=157802" title="Rodrigo de Triana">
Rodrigo de Triana

Rodrigo de Triana (ur. 1469 w Sewilli, zm. ?) – hiszpański marynarz uczestniczący w pierwszej wyprawie Krzysztofa Kolumba.
Najprawdopodobniej był pierwszym Europejczykiem od czasów wikingów, który zobaczył Amerykę. Miało to miejsce 12 października 1492, kiedy to ze statku Pinta ujrzał na horyzoncie ląd – wyspę San Salvador (Watling). Jak głosi przekaz na jej widok wykrzyknął słowa "¡Tierra! ¡Tierra!"" (ziemia! ziemia!).

</doc>
<doc id="157804" url="https://pl.wikipedia.org/wiki?curid=157804" title="Bitwa pod Cumae">
Bitwa pod Cumae



</doc>
<doc id="157807" url="https://pl.wikipedia.org/wiki?curid=157807" title="August Bécu">
August Bécu

August Ludwik Bécu (ur. w Grodnie, zm. w Wilnie) – polski chirurg, profesor medycyny, wykładowca higieny i patomorfologii na Cesarskim Uniwersytecie Wileńskim, członek założyciel Wileńskiego Towarzystwa Lekarskiego (1805); ojczym Juliusza Słowackiego.
Życiorys.
Wywodził się z osiadłej w XVII w. na Pomorzu rodziny francuskich protestantów. Jego ojciec, Jan Ludwik Bécu, osiedlił się w Rzeczypospolitej za panowania króla Stanisława Augusta. W 1775 został nobilitowany. Matką była Karolina z Heinów.
Ukończył szkołę średnią w Grodnie, a następnie (ze złotym medalem) Szkołę Główną Litewską.
29 czerwca 1789 uzyskał doktorat z filozofii, 6 stycznia 1793 doktorat z medycyny, 1 października 1797 został wykładowcą, a od 1806 profesorem zwyczajnym na Uniwersytecie Wileńskim.
W latach 1798–1814 był lekarzem w wileńskim szpitalu szarytek. Wydał rozprawę "O wakcynie, czyli tak zwanej krowiej ospie" (1803), traktującą o odkrytej przez Edwarda Jennera metodzie szczepienia wirusem ospy krowiej przeciwko ospie prawdziwej; sam też tę metodę zastosował w 1803, jako pierwszy na Litwie.
Był współzałożycielem, a od 1811 prezesem Wileńskiego Towarzystwa Lekarskiego. W latach 1805–1824 był członkiem korespondentem Towarzystwa Warszawskiego Przyjaciół Nauk.
Zginął od porażenia piorunem około godz. 14.00 podczas drzemki w swoim mieszkaniu przy ul. Zamkowej 7 w Wilnie. Według współczesnych relacji piorun, od którego zginął Bécu, był piorunem kulistym.
Został pochowany na cmentarzu Na Rossie w Wilnie.
Życie prywatne.
Z pierwszą małżonką, Katarzyną z Tomaszewskich Bécu (zm. 18 XI 1816), miał 2 córki: Aleksandrę Mianowską (1804–1832), serdeczną przyjaciółkę i powiernicę Juliusza Słowackiego i Hersylię Januszewską (1806–1872), przyszłą żonę Teofila Januszewskiego, brata Salomei – matki poety.
17 sierpnia 1818 poślubił Salomeę Słowacką. Został w ten sposób ojczymem ośmioletniego wówczas Juliusza Słowackiego.
Postać "Doktora" z III części "Dziadów".
Był pierwowzorem postaci "Doktora" z III części "Dziadów" (1832) Adama Mickiewicza. August Bécu jako profesor i członek władz Uniwersytetu Wileńskiego był odbierany przez Adama Mickiewicza, przebywającego w tym czasie, tj. w latach 1823–1824 w więzieniu w klasztorze bazylianów w Wilnie i na zesłaniu oraz patriotyczną młodzież, jako zdrajca i współpracownik senatora Nikołaja Nowosilcowa. W 1832 Juliusz Słowacki, po lekturze III części „Dziadów”, uważał, że takie przedstawienie jego ojczyma jest krzywdzące, niesprawiedliwe i zniesławiające – chciał wyzwać Adama Mickiewicza na pojedynek. Ostatecznie pojedynek nie odbył się, a skończyło się to wzajemną niechęcią poetów. W odpowiedzi Juliusz Słowacki podjął polemikę z Adamem Mickiewiczem i III części „Dziadów”, wydając w 1834 dramat "Kordian". Wątek śmierci od pioruna Juliusz Słowacki wykorzystał w tragedii "Balladyna" (1839).

</doc>
<doc id="157808" url="https://pl.wikipedia.org/wiki?curid=157808" title="Rozwód">
Rozwód

Rozwód – rozwiązanie ważnego związku małżeńskiego przez sąd na żądanie jednego lub obojga małżonków. Rozwód oprócz śmierci współmałżonka, uznania go za zmarłego i unieważnienia małżeństwa jest jedną z okoliczności kończących małżeństwo. Wśród rozwodów można wyróżnić dwa typy:
Rozwód z orzeczeniem o winie.
Sąd może wydać wyrok rozwodowy z orzekaniem o winie: 1) z wyłącznej winy jednej strony, 2) z winy obu stron. Sąd ustala po czyjej stronie leży wina w rozpadzie pożycia małżeńskiego, trzeba liczyć się z trwającym nawet kilka lat procesem oraz trudnymi emocjonalnie przeżyciami. Jeśli jednak uda się uzyskać orzeczenie z wyłącznej winy drugiej strony, wyłącza to możliwość dochodzenia przez „winnego małżonka” roszczeń alimentacyjnych, a w sytuacji gdy jednym z powodów rozpadu małżeństwa jest złe traktowanie wspólnych dzieci przez małżonka może to uchronić, także dzieci przed koniecznością płacenia alimentów na rzecz rodzica w przyszłości. Istnieje kilka przyczyn, które stanowią podstawę o rozwodzie z orzeczeniem o winie małżonka takie jak przemoc, zdrada "etc."
Na świecie.
W wielu krajach wyrok sądu orzekający rozwód musi być poprzedzony okresem separacji.
W krajach rozwiniętych liczba rozwodów cały czas rośnie. Do krajów europejskich, w których rozpada się przynajmniej połowa małżeństw, należą Austria, Belgia, Białoruś, Czechy, Estonia, Liechtenstein, Litwa, Luksemburg, Łotwa, Norwegia, Rosja, Szwajcaria i Ukraina, a do niedawna także Szwecja i Finlandia. Obecnie prym z najwyższym odsetkiem rozwodów wiedzie Hiszpania, która w 2005 wprowadziła ustawę o tzw. rozwodach ekspresowych. Poza Europą, do krajów, w których stosunkowo dużo małżeństw kończy się rozwodami, należą Stany Zjednoczone, Kanada, Australia, Nowa Zelandia, Japonia, Korea Południowa, Kuba, Kuwejt i Zjednoczone Emiraty Arabskie.
W Polsce.
Według prawa polskiego przesłanką rozwodu jest trwały i zupełny rozkład małżeństwa (art. 56 § 1 Kodeksu rodzinnego i opiekuńczego). Mimo istnienia wszystkich przesłanek dopuszczalności rozwodu nie można go udzielić, jeżeli z jego powodu ucierpiałoby dobro małoletnich dzieci, jeżeli udzielenie rozwodu byłoby sprzeczne z zasadami współżycia społecznego (art. 56 § 2 Kodeksu rodzinnego i opiekuńczego) lub rozwodu żąda małżonek wyłącznie winny rozkładu pożycia, chyba że drugi małżonek wyrazi na to zgodę; bądź drugi małżonek nie wyraził zgody na rozwód, ale odmowa byłaby sprzeczna z zasadami współżycia społecznego.
Statystyka rozwodów w Polsce.
Dane GUS:
Przyczyny rozwodów w 2021.
W 66,6% przypadków powództwo wnosiła kobieta. 80% rozwodów nie kończy się orzekaniem o winie. Prawie cztery razy częściej rozwodzą się mieszkańcy miast niż osoby mieszkające na wsi.
Statystyki wskazują, jak dużą grupę wśród rozwodzących się stanowią bardzo młodzi małżonkowie. W 2021 roku 36% rozwodzących się mężczyzn stanowili panowie pomiędzy 25. a 29. rokiem życia, a 44% kobiet panie w wieku 20 do 24 lat.
Czas oczekiwania na prawomocny wyrok rozwodowy.
Z danych statystycznych roku 2021 wynika, że od wniesienia powództwa o rozwód do prawomocnego orzeczenia najczęściej mija od 7 do 11 miesięcy (28% orzeczonych rozwodów). W 13 719 (22%) przypadkach małżonkowie musieli czekać od 2 do 3 miesięcy. Przy 4349 rozwodach sąd orzekł o rozwiązaniu małżeństwa już po upływie jednego miesiąca od wniesienia powództwa. Okres oczekiwania na prawomocny wyrok rozwodowy wynosił rok przy 10849 wniesionych pozwów, a w 3968 przypadkach dwa lub więcej lat.
Skutki.
Do niektórych skutków powiązanych z rozwodem należą problemy szkolne, behawioralne i psychologiczne. Chociaż nie zawsze musi tak być, badania sugerują, że dzieci z rozwiedzionych rodzin częściej wykazują pewne problemy behawioralne niż te z rodzin, w których nie doszło do rozwodu. Nie można również zapominać o skutkach materialnych, związanych z obowiązkami alimentacyjnymi, podziałem majątku oraz np. spłatą kredytu, w szczególności spłatą kredytu hipotecznego.
Wpływ na dzieci.
Problemy psychiczne.
Rozwód wiąże się z gorszym samopoczuciem psychicznym dzieci rozwiedzionych rodziców, w tym większym poczuciem niezadowolenia, mniejszą satysfakcją z życia, mniejszym poczuciem wpływu na własne życie, lękiem, depresją i częstszym korzystaniem z usług służby zdrowia psychicznego. Wiele dowodów wskazuje na to, że istnieje związek przyczynowy między rozwodem a tymi problemami.
Badanie przeprowadzone w Szwecji przez Centre for Health Equity Studies na Uniwersytecie Sztokholmskim (Instytut Karolinska), opublikowane w Journal of Epidemiology &amp; Community Health wykazało, że dzieci mieszkające tylko z jednym rodzicem po rozwodzie cierpią na więcej dolegliwości, takich jak bóle głowy, bóle brzucha, uczucie napięcia i smutku, niż te, których rodzice sprawują opiekę nad dzieckiem wspólnie.
Dzieci zamieszane w mocno konfliktowe sprawy rozwodowe lub sprawy o prawo do opieki nad dzieckiem mogą doświadczać różnych form alienacji rodzicielskiej, którą sądy często uznają za formę znęcania się nad dzieckiem. Szczególne przykłady alienacji rodzicielskiej obejmują tzw. pranie mózgu dziecka, aby zaprzestało relacji z drugim rodzicem, przekonywanie dziecka, że drugi rodzic go nie kocha, uczenie dziecka nazywania innego dorosłego rodzicem w celu zastąpienia drugiego rodzica, ograniczanie komunikacji między dzieckiem a drugim rodzicem oraz ograniczanie czasu spędzanego przez dziecko z drugim rodzicem. W przypadku, gdy dowody wskazują na to, że rodzic aktywnie alienuje dziecko od drugiego rodzica, jego szanse na uzyskanie prawa do opieki nad dzieckiem mogą być drastycznie zmniejszone.
Problemy szkolne.
Często dzieci, które doświadczyły rozwodu, mają gorsze wyniki w nauce niż dzieci z rodzin, w których do rozwodu nie doszło. W opracowaniu dotyczącym czynników rodzinnych i szkolnych związanych z wynikami w nauce nastolatków zauważono, że prawdopodobieństwo porzucenia szkoły średniej przez dziecko z rozwiedzionej rodziny jest dwa razy większe niż w przypadku dziecka z rodziny nierozwiedzionej. Takie dzieci z rozwiedzionych rodzin mogą również rzadziej podejmować studia, co prowadzi do przerwania ich edukacji.
Dzieci rozwiedzionych rodziców osiągają również niższy poziom statusu społeczno-ekonomicznego, niższe dochody i mniejszy majątek niż dzieci rodziców pozostających w stałym związku małżeńskim. Wyniki te wiążą się z gorszym wykształceniem.
Opinia publiczna.
Wyniki przeprowadzonej w roku 2011 przez Fundację Mamy i Taty kampanii społecznej pokazały, że 84% Polaków uważa zjawisko rosnącej liczby rozwodów za drugi po narkomanii (91%) poważny problem społeczny. Poza tym wykazano, iż w wyniku trwającej półrocznej kampanii wzrosła z 68% do 78% liczba osób deklarujących świadomość negatywnego wpływu rozwodu na stan zdrowia dziecka oraz z 67% do 73% wzrosła liczba osób uważających, że obecnie ludzie zbyt pochopnie podejmują decyzję o rozwodzie.
Rozwód a religia.
Chrześcijaństwo.
Kościół katolicki.
Kościół katolicki nie przewiduje możliwości rozwodu w przypadku zawarcia ślubu kościelnego; istnieje jedynie możliwość stwierdzenia nieważności małżeństwa w dowolnym czasie jego trwania. Oznacza to w przypadku par, które zawarły ślub kościelny i cywilny, że po rozwodzie – uzyskanym na gruncie prawa świeckiego – ich małżeństwo (w rozumieniu prawa kanonicznego) wciąż trwa, a więc ponowne zawarcie ślubu kościelnego jest niemożliwe.
Prawosławie.
Religia Prawosławna zezwala na wzięcie rozwodu i ponowne małżeństwo. Mimo to nie pochwala takich decyzji i akcentuje nierozerwalność związku małżeńskiego. Uzasadnienie znajdujące się w Cerkwi: „Ponieważ małżeński związek chrześcijan jest sakramentem i obrazem więzi między Chrystusem a Kościołem, to prawdziwy związek małżeński może być tylko jeden, tak jak Chrystus ma tylko jedną Oblubienicę – Cerkiew, a Cerkiew – tylko jednego Oblubieńca Chrystusa […] Stąd mądrość Prawosławnej Cerkwi jest w tym, że ona dla wszystkich chrześcijan za prawdziwe uznaje jedno małżeństwo. Na drugie małżeństwo zezwala ze względu na wyrozumiałość względem ludzkiej słabości, a na trzecie zezwala niechętnie, z pokutą, jako nie wolne od grzechu, zapobiegając tym nieidealnym rozwiązaniem większemu złu – cudzołóstwu (współżyciu poza małżeństwem)”.Przyczyny na mocy których można orzec rozwód według Rosyjskiej Cerkwi Prawosławnej:
Protestantyzm.
Stanowisko Kościołów i teologów protestanckich względem warunków dopuszczalności rozwodu i ponownego zawarcia małżeństwa nie jest jednolite. Istnieją dwie klauzule rozwodowe: porzucenie przez niewierzącego oraz w przypadku cudzołóstwa.
Świadkowie Jehowy.
Świadkowie Jehowy wystrzegają się rozwodów. Uznają, że według Biblii małżeństwo rozwiązuje śmierć współmałżonka. Za jedyny powód do rozwodu, umożliwiającego później zawarcie kolejnego małżeństwa, uznają cudzołóstwo jednej ze stron (Mt 19:9). Niewierność drugiej strony, daje stronie wiernej prawo do decyzji o rozwodzie i później o możliwości zawarcia kolejnego małżeństwa.
Judaizm.
Według judaizmu rozwód jest przywilejem męża i następuje po orzeczeniu sądu rabinackiego (bejt din). Polega na wręczeniu listu rozwodowego przez męża ("get") w języku aramejskim. Jeżeli mąż żąda rozwodu, a żona nie wyraża na niego zgody, decyzję podejmuje "bejt din", w sytuacji odwrotnej sąd nie może tego wymusić, ale jego członkowie mogą próbować skłonić męża do zmiany zdania. Kobieta, której mąż odmawia zgody na rozwód albo zaginął, nie może ponownie wyjść za mąż. Żyd z rodu kohenów nie może poślubić rozwódki. Poza Izraelem żona, której mąż odmawia rozwodu, nie ma możliwości formalnego rozwiązania małżeństwa religijnego. Jeśli ponownie zawrze ona ślub świecki, dzieci z tego związku traktowane są jako nieślubne (mamzerzy), co ogranicza ich prawa w judaizmie.
Islam.
W islamie zgodnie z prawem koranicznym talak może nastąpić z trzech powodów: upływ czasu, na jaki małżeństwo zostało zawarte (o ile czas ten określony został w umowie małżeńskiej); rozwód oraz apostazja jednego ze współmałżonków. Rozwód może być przeprowadzony przez mężczyznę, niezależnie od powodu. W takim wypadku przeprowadzony jest poprzez trzykrotne wypowiedzenie formuły "Rozwodzę się z tobą".

</doc>
<doc id="157809" url="https://pl.wikipedia.org/wiki?curid=157809" title="Zjawisko fotowoltaiczne">
Zjawisko fotowoltaiczne

Zjawisko fotowoltaiczne (efekt fotowoltaiczny) – zjawisko fizyczne polegające na powstaniu siły elektromotorycznej w ciele stałym pod wpływem promieniowania świetlnego. W związku z tym należy do zjawisk fotoelektrycznych wewnętrznych. Zjawisko fotowoltaiczne jako pierwszy zauważył w roku 1839 Aleksander Edmund Becquerel, ojciec Henriego Becquerela.
Pod wpływem działania promieni słonecznych, elektrony znajdujące się w krysztale krzemu zostają wzbudzone, przechodzą na wyższy poziom energetyczny i zostają wybite. Na skutek ich przemieszczania się pomiędzy elektrodami, powstaje różnica potencjałów, a tym samym prąd elektryczny stały. Zjawisko to jest wykorzystywane w ogniwach fotowoltaicznych.

</doc>
<doc id="157812" url="https://pl.wikipedia.org/wiki?curid=157812" title="Rada Naczelna ZHP">
Rada Naczelna ZHP

Rada Naczelna ZHP – władza naczelna – uchwałodawcza Związku Harcerstwa Polskiego. 
Do 1964 nosiła nazwę Naczelnej Rady Harcerskiej.
Kompetencje Rady Naczelnej ZHP.
Rada Naczelna ZHP:
Zasady działania.
Rada Naczelna ZHP zbiera się co najmniej 3 razy w roku. Zwołuje ją Przewodniczący ZHP lub osoba przez niego upoważniona. Radę Naczelną może zwołać także Centralna Komisja Rewizyjna ZHP z własnej inicjatywy lub na wniosek 1/3 członków Rady (kiedyś 1/4 członków) albo 1/3 komendantów chorągwi.
W obradach Rady Naczelnej uczestniczą z głosem doradczym Naczelnik ZHP i pozostali członkowie Głównej Kwatery ZHP, przedstawiciele Centralnej Komisji Rewizyjnej ZHP i Naczelnego Sądu Harcerskiego ZHP oraz komendanci chorągwi. 
Dawniej w pracach Rady z głosem doradczym brali udział także komendanci centralnych szkół organizacyjnych, kierownicy centralnych placówek harcerskich oraz redaktorzy naczelni pism harcerskich.
Komisje i zespoły.
Rada Naczelna sama określa swoją organizację i sposoby działania. W kadencji 2022-2026 Rada przyjęła inną koncepcję pracy niż dotychczas, w której nie ma komisji, a w zamian za to powołane zostały zespoły stałe (działające przez okres kadencji i odpowiedzialne ze zagadnienia o zbliżonej tematyce), zespoły tematyczne (tworzone na okres kadencji lub na czas nieokreślony, odpowiedzialne za zagadnienie związane z działaniem wszystkich zespołów stałych) oraz, jak do tej pory, jeden zespół doraźny (zespoły doraźne mają być odpowiedzialne za konkretne zagadnienie o charakterze organizacyjnym lub wykraczające poza zakres działania jednego zespołu stałego).
W poszczególnych kadencjach Rada powoływała:
Skład Rady Naczelnej ZHP.
W skład Rady Naczelnej ZHP wchodzi:
Liczbę członków Rady Naczelnej wybieranych przez Zjazd ZHP z poszczególnych chorągwi, a także szczegółowe zasady wyborów określa każdorazowo Zjazd ZHP. W wypadku wygaśnięcia w trakcie kadencji mandatu członka Rady Naczelnej, wybór uzupełniający jest dokonywany przez Radę Naczelną na wniosek właściwej rady chorągwi.
W latach 80. Rada Naczelna liczyła nawet do 97 członków i wybierała ze swojego grona 7-osobowe Prezydium, w tym Naczelnika ZHP i jego Zastępców, którzy tworzyli 5-osobową Główną Kwaterę ZHP.
Poprzednie składy Rady Naczelnej.
Skład RN wybranej przez XXXVIII Zjazd ZHP (6 grudnia 2013 – 8 grudnia 2017).
Byli członkowie Rady:
Skład RN wybranej przez XXXVI Zjazd ZHP (5 grudnia 2009 – 5 grudnia 2013).
Byli członkowie Rady:

</doc>
<doc id="157816" url="https://pl.wikipedia.org/wiki?curid=157816" title="Archidiecezja poznańska">
Archidiecezja poznańska

Archidiecezja poznańska () – jedna z czternastu archidiecezji Kościoła katolickiego w Polsce obrządku łacińskiego.
Historia.
Diecezja poznańska jest historycznie pierwszą diecezją na ziemiach polskich ('), ustanowioną w 968 (dwa lata po chrzcie Mieszka I) jako biskupstwo misyjne podległe bezpośrednio jurysdykcji Stolicy Apostolskiej. Wraz z założeniem stolicy biskupiej rozpoczęła się budowa kościoła katedralnego na terenie podgrodzia poznańskiego grodu (obecnie Ostrów Tumski w Poznaniu). Pierwszym biskupem został Jordan, mianowany przez papieża Jana XIII, który zapoczątkował historię polskiej hierarchii kościelnej. Diecezja początkowo nie została włączona do metropolii gnieźnieńskiej utworzonej w 1000, a dopiero po śmierci bp. Ungera (1012) lub po jej przywróceniu w 1075 za panowania Bolesława Śmiałego. W roku 1038 w wyniku najazdu Brzetysława I diecezja poznańska upadła. Złupiono Wielkopolskę grabiąc cenne relikwie kościelne, które następnie biorący udział w wyprawie biskup praski Sewer złożył w katedrze św. Wita w Pradze.
Z chwilą reorganizacji Kościoła i odnowienia biskupstwa diecezja poznańska obejmowała większość Wielkopolski, a także część Mazowsza, gdzie utworzono przed 1252 archidiakonat czerski z kolegiatą w Czersku, od 1406 warszawski (kolegiata przeniesiona w 1399). Możliwe, że archidiakonat mazowiecki powołano już w 1076 i miał początkowo kolegiatę w Grójcu.
Począwszy od XIII wieku diecezja podzielona była na cztery archidiakonaty:
Na skutek rozbiorów Polski zmieniły się granice biskupstwa poznańskiego – mazowiecką część wraz z Warszawą odłączono od Poznania i w 1798 utworzono z niej osobne biskupstwo warszawskie (w 1817 roku podniesione do rangi archidiecezji).
W 1821 papież Pius VII wydał bullę "De salute animarum", w której regulował na nowo organizację kościelną na obszarze państwa pruskiego. Wówczas to podniesiono dotychczasowe biskupstwo poznańskie do rangi archidiecezji oraz połączono unią "aeque principaliter" z archidiecezją gnieźnieńską, tworząc jedną metropolię, Odtąd biskupi poznańscy nosili tytuł prymasa. Po II wojnie światowej rozwiązano unię personalną z Gnieznem, a w latach 1946–1991 archidiecezja nie przynależała do żadnej metropolii – podlegała bezpośrednio Stolicy Apostolskiej. Na skutek reformy administracyjnej Kościoła katolickiego w Polsce w 1991 archidiecezja poznańska utraciła kilkadziesiąt parafii z terenu południowej Wielkopolski na rzecz nowo utworzonej diecezji kaliskiej. Równocześnie utworzono metropolię poznańską, w skład której wchodzi również diecezja kaliska. Ostatnia zmiana granic nastąpiła w 2004, w ramach której oddano część północno-wschodniego (m.in. Ujście, Chodzież, Rogoźno, Skoki) i wschodniego (m.in. Murowana Goślina, Nekla) obszaru na rzecz archidiecezji gnieźnieńskiej.
W ciągu ponad tysiąca lat istnienia biskupstwa posługiwało nim wielu wybitnych duchownych, jak biskupi Unger i Jan Lubrański, arcybiskupi Leon Michał Przyłuski, Walenty Dymek, Antoni Baraniak i Jerzy Stroba oraz kardynałowie hr. Mieczysław Halka-Ledóchowski, Edmund Dalbor i August Hlond.
Wśród świętych i błogosławionych pochodzących lub żyjących na terenie archidiecezji są:
a także św. Faustyna Kowalska, św. Jan z Dukli, bł. Rafał Chyliński
Archidiecezję dwukrotnie (1983, 1997) jako papież odwiedził św. Jan Paweł II.

</doc>
<doc id="157820" url="https://pl.wikipedia.org/wiki?curid=157820" title="XPath">
XPath

XPath (ang. XML Path Language, w wolnym tłumaczeniu "Język ścieżek XML", "Język ścieżek rozszerzalnego języka znaczników") – język służący do adresowania części dokumentu XML.
XPath został oryginalnie zaprojektowany dla XSLT i XPointer, ale znajduje zastosowanie także w DOM oraz językach bazujących na XML, np. XQuery, XUL.
Budowa wyrażeń.
Do wskazania w XPath węzła lub zbioru węzłów używa się "ścieżki lokalizacji". Ścieżka ta z kolei składa się z jednego lub więcej "kroków lokalizacji" oddzielanych od siebie znakami / lub //.
Jeśli ścieżka zaczyna się od /, nazywamy ją "ścieżką bezwzględną", gdyż całą ścieżkę podaje się względem węzła głównego.
W przeciwnym wypadku ścieżkę nazywamy "względną", zaczyna się ona od bieżącego węzła nazywanego "węzłem kontekstowym".
Krok lokalizacji składa się z "osi", "badania węzła" oraz zera lub więcej "predykatów". Jeśli np. wyrażenie ma postać
child::n:Kontakt[position()=2]
nazwą osi jest child, badanie węzła to wyrażenie:
n:Kontakt
natomiast zapis:
[position()=2]
to predykat.
Ścieżki lokalizacji składać się mogą z jednego lub więcej kroków lokalizacji, np.
/descendant::n:Adresy/child::n:Adres
wybiera elementy n:Adres mające rodzica n:Adresy.
Osie XPath.
Oś to kolekcja węzłów lub atrybutów o określonym pokrewieństwie wobec "węzła kontekstowego".
Badanie węzłów w XPath.
Jako testów węzłów można użyć nazw węzłów, można też uzyć znaku * do wybrania wszystkich elementów. Np. wyrażenie:
child::*/child::n:Email
powoduje wybranie elementów n:Email będących „wnukami” węzła kontekstu. Można też użyć innych testów:
Predykaty XPath.
Predykaty zawierają wyrażenia XPath. Aby otoczyć predykat i przetestować to, czy występuje określony warunek, można użyć operatora [].
Można na przykład przestować:
W predykatach można użyć dowolnego rodzaju typu wyrażeń:
Zbiory węzłów XPath.
Zbiór węzłów – jak wskazuje sama nazwa - to po prostu zbiór węzłów. Wyrażenie takie jak
n:Zainteresowania
zwraca zbiór węzłów elementów n:Zainteresowania.
Wyrażenie:
child::n:Zainteresowania/child::n:Zainteresowanie
zwraca listę węzłów elementów n:Zainteresowanie będących dziećmi elementów n:Zainteresowania. Do wybrania ze zbioru węzła lub węzłów można użyć różnych funkcji używanych w predykatach.
Wyrażenia logiczne XPath.
W wyrażeniach XPath można używać także wyrażeń logicznych. Liczba uważana jest za fałsz, jeśli jest równa zeru i uważana za prawdę w każdym innym przypadku. Napis pusty () uważany jest za fałsz, wszystkie inne napisy odpowiadają prawdzie.
Operatory logiczne XPath umożliwiają wyliczenie wartości typu prawda-fałsz:
Poszczególne elementy wyrażenia logicznego łączyć można spójnikami and i or, podobnie jak w JavaScripcie i Javie.
Istnieją też funkcje true() i false() zwracające zawsze wartości odpowiednio prawdy i fałszu, a funkcji not() można użyć do odwrócenia logicznej wartości wyrażenia.
Liczby w XPath.
Liczby w XPath zapisywane są jako zmiennoprzecinkowe liczby podwójnej precyzji. W takiej postaci przechowywane są wszystkie liczby, nawet liczby całkowite jak np. 2.
XPath obsługuje także kilka funkcji działających na liczbach:
Napisy w XPath.
Napisy XPath składają się ze znaków Unicode. Poniżej zestawiono funkcje operujące na napisach:

</doc>
<doc id="157823" url="https://pl.wikipedia.org/wiki?curid=157823" title="Trzęsienie ziemi w Armenii (1988)">
Trzęsienie ziemi w Armenii (1988)

Trzęsienie ziemi w Armenii (1988) – trzęsienie ziemi, które 7 grudnia 1988 roku nawiedziło północną Armenię, zabijając co najmniej 25 tysięcy ludzi i powodując ogromne zniszczenia w regionie miast: Leninakan (dziś: Giumri), Spitak i Kirowakan (dziś: Wanadzor). Akcję ratowniczą oraz sytuację ocalałych utrudniały obfite opady śniegu i niskie temperatury. Do dziś trzęsienie ziemi w Armenii jest największą tragedią sejsmiczną w nowoczesnej historii regionu.
Sejsmika obszaru.
Położoną w górach Małego Kaukazu Armenię przecina szereg uskoków tektonicznych należących do tzw. transazjatyckiej strefy sejsmicznej – zespołu systemów uskoków ciągnących się od Turcji aż po subkontynent indyjski. W tym regionie rozległa płyta arabska zderza się z dźwigającą cały kontynent europejski płytą euroazjatycką. W efekcie dochodzi do silnego fałdowania i wynoszenia skał w górę. Skutkiem tego procesu są właśnie strome i wysokie grzbiety Kaukazu.
Miasto Spitak wzniesiono dokładnie pod jednym z uskoków. Do roku 1988 był to uskok mniej znany – niewielki, biegnący z północnego zachodu na południowy wschód, o charakterze przesuwczym. To właśnie siły zmagazynowane wzdłuż tej nieciągłości uwolniły się nagle dnia 7 grudnia.
Historyczne trzęsienia ziemi.
Region północnej Armenii doświadczył wcześniej kilku poważnych trzęsień ziemi (lata: 1899, 1920, 1926, 1940), jednak żadne z tych wydarzeń nie osiągnęło aż tak katastrofalnych rozmiarów, co wstrząs z 7 grudnia 1988 roku – głównie ze względu na fakt, że w pierwszej połowie XX wieku region ten nie był jeszcze tak gęsto zaludniony.
Trzęsienie ziemi w roku 1920 (magnituda: 6,2) zabiło czterdzieści osób w wioskach na północ od miasta Spitak. Trzysta ofiar pochłonął stosunkowo niewielki wstrząs (magnituda: 5,6) w roku 1926 z epicentrum w odległości około dwudziestu kilometrów na południowy zachód od miasta później nazwanego Leninakanem.
Zdarzenie.
Pierwszy wstrząs uderzył o godzinie 11.41 – w czasie gdy większość osób znajdowała się w swoich miejscach pracy (biurach, fabrykach), a w szkołach trwały zajęcia lekcyjne. Trzęsienie trwało czterdzieści sekund i miało magnitudę 6,8. W około trzy sekundy później w tym samym regionie doszło do kolejnego wstrząsu (magnituda: 5,8), który dopełnił zniszczeń.
Przesunięcie skał objęło dziesięciokilometrowy odcinek uskoku, powodując przemieszczenie mas skalnych na odległość półtora metra. Specjaliści, którzy pojechali do Armenii po trzęsieniu ziemi w celu analizy geologicznej regionu, stwierdzili pojawienie się ośmiokilometrowej długości skarpy, wyrastającej na 1,6 metra wzdłuż linii uskoku, gdzie ziemia została nagłym ruchem wyniesiona wzwyż.
Epicentrum pierwszego zdarzenia umiejscowiono w odległości około czterdziestu kilometrów na północ od miasta Leninakan, w górach Niskiego Kaukazu. Ognisko wibracji zlokalizowano dziesięć kilometrów pod powierzchnią ziemi. Zasięg niszczący trzęsienia objął obszar rozciągający się w promieniu osiemdziesięciu kilometrów od epicentrum.
Trzęsienie ziemi było odczuwalne na obszarze całego Zakaukazia (Grozny – intensywność równa III stopniowi w skali Mercallego-Cancaniego-Sieberga; Tbilisi i Erywań – IV stopień), a także na terenach Iranu (region miasta Tabriz) i wschodniej Turcji.
Do 12 grudnia 1988 roku region nawiedziło 191 wstrząsów wtórnych – najsilniejsze magnitudą dochodzące do wartości 5,0. Wstrząsy wtórne pojawiały się w regionie północnej Armenii jeszcze w końcu marca.
Czynniki decydujące o przeżyciu.
Trzęsienie ziemi nastąpiło w środku dnia roboczego, gdy większość mieszkańców zniszczonych miast znajdowała się w miejscach pracy lub w szkołach. Z powodu niskich temperatur niewielu ludzi znajdowało się na otwartych przestrzeniach – większość osób wstrząs zaskoczył wewnątrz budynków.
Zabudowa armeńskich miast składała się niemal w całości z typowych dla republik radzieckich tzw. chruszczowek – domów wielorodzinnych wznoszonych technologią wielkopłytową – budowanych z betonowych graniastosłupów, stawianych niestarannie i na niestabilnym gruncie. W chwili wstrząsu betonowe, grube na niemal metr stropy odrywały się od reszty konstrukcji i upadały – jeden na drugi – sprawiając, że szanse przeżycia znajdujących się wewnątrz mieszkań osób były praktycznie żadne. Jak obliczono, z lokali mieszczących się na parterach zniszczonych budynków, ocalono statystycznie trzy i pół raza więcej osób niż z mieszkań znajdujących się na wyższych kondygnacjach.
W trzęsieniu ziemi zniszczeniu uległa większość punktów medycznych na ogarniętym klęską żywiołową obszarze. Szpitali zabrakło w najbardziej krytycznym momencie dla całego regionu. Co gorsze, śmierć w trzęsieniu poniosło aż 80% personelu medycznego.
Akcja ratunkowa.
Trzęsienie ziemi w Armenii było pierwszym w historii Związku Radzieckiego wydarzeniem, które zmusiło władze tego socjalistycznego kraju do zaapelowania o pomoc państw zachodnich.
Na apel odpowiedziała m.in. Francja, przysyłając zespół psów ratowników (10 grudnia BBC podawało: "Psy przysłane przez Francję zaalarmowały wczoraj ratowników o sześćdziesięciu osobach zasypanych i wciąż żywych pod gruzami"). Wielka Brytania wysłała ciężki sprzęt mający pomóc w odgarnianiu dużych bloków betonu z gruzowisk, a zorganizowana w kraju akcja pod hasłem „Pomoc Armenii” zajęła się zbiórką artykułów pierwszej potrzeby – ubrań, koców, śpiworów. W akcję niesienia pomocy włączyły się także Indie i Stany Zjednoczone.
Prowadzone po trzęsieniu ziemi działania ratownicze znacznie utrudniały jednak warunki atmosferyczne (mróz, zawieje i zamiecie śnieżne, intensywne opady śniegu).
Katastrofa samolotu.
11 grudnia podczas podchodzenia do lądowania na lotnisku w Leninakanie uległ rozbiciu samolot Iljuszyn Ił-76, służący w Siłach Powietrznych ZSRR. Samolot transportował pomoc humanitarną dla ludności dotkniętych klęską obszarów; zginęło 78 osób.
Zniszczenia.
Wstrząsy zdruzgotały 20 miast i 342 osady na terenie całej północnej Armenii; 58 z nich zupełnie nie nadawało się do zamieszkania. W regionie epicentrum z gór schodziły osuwiska i lawiny, znacznie utrudniając dostawy pomocy dla ogarniętego klęską żywiołową obszaru. Doszło także do zerwania instalacji telefonicznych i energetycznych.
W 25-tysięcznym mieście Spitak, gdzie intensywność wibracji osiągnęła X stopień w skali Mercallego, nie ocalał żaden budynek wyższy niż parterowy. Trzy dni po trzęsieniu telewizja BBC relacjonowała: "Spitak, miasto zamieszkane przez 25 tysięcy ludzi, zostało zupełnie zniszczone i nie może zostać odbudowane – na gruzowisku powstanie [całkiem] nowe miasto."
W mieście Leninakan, zamieszkanym przez około 250 tysięcy ludzi (intensywność wibracji równa IX stopniu w skali Mercallego), zawaliła się połowa zabudowy – m.in. nigdy nie odbudowany po trzęsieniu kościół.
Dotkliwe skutki wstrząsu odczuli także mieszkańcy miast Stepanawan i Kirowakan.
Pokłosie.
Pierwsze informacje dotyczące liczby ofiar mówiły o nawet 45 tysiącach zabitych. Oficjalne dane rządowe z lat 80. podawały liczbę ofiar równą 25 tysiącom osób, liczbę rannych sięgającą 15 tysięcy poszkodowanych, a liczbę pozbawionych dachu nad głową określając na 517 tysięcy osób. W trakcie całej akcji ratunkowej spod gruzów zawalonych konstrukcji wyciągnięto żywych 15 tysięcy ludzi – większość w ciągu pierwszych kilku godzin po katastrofie.
Łączne straty materialne oszacowano na 16,2 miliarda dolarów amerykańskich.
Wkrótce po trzęsieniu ówczesny przywódca KPZR Michaił Gorbaczow ogłosił 10 grudnia dniem żałoby narodowej po ofiarach trzęsienia ziemi, a niedługo później zorganizował wyjazd do obszaru klęski żywiołowej.
Trzęsienie ziemi w Armenii było najtragiczniejszym wstrząsem sejsmicznym od czasów trzęsienia ziemi w chińskim mieście Tangshan w 1976 roku.
W latach 1989-1991 gwiazdy brytyjskiego hard rocka zorganizowały przedsięwzięcie humanitarne Rock Aid Armenia, mające na celu zebranie środków na pomoc osobom dotkniętym katastrofą. W ramach projektu, zainicjowanego i koordynowanego przez dziennikarza Jona Dee, nagrano remake kilku znanych utworów, wydano album muzyczny i film dokumentalny. Głównym przedsięwzięciem projektu stało się ponowne nagranie przeboju zespołu Deep Purple „Smoke on the Water” przez grupę gwiazd rocka (m.in. Ian Gillan, Bruce Dickinson, Bryan Adams, Brian May, David Gilmour, Tony Iommi, Ritchie Blackmore, Alex Lifeson, Chris Squire, Keith Emerson, Roger Taylor). Dochód z przedsięwzięcia wyniósł ponad 100 tys. dolarów.

</doc>
<doc id="157826" url="https://pl.wikipedia.org/wiki?curid=157826" title="Francisco de Bobadilla">
Francisco de Bobadilla

Francisco Fernández de Bobadilla (hiszp.) (zm. 1502) – wysłannik hiszpańskiej pary królewskiej, który w czerwcu 1500 przybył na Hispaniolę do osady Santo Domingo i tam pojmał Krzysztofa Kolumba i jego brata Bartolomé oraz Rodrigo de Bastidasa, zmuszając ich do powrotu do Hiszpanii.
W 1499 r. Królowie Katoliccy zlecili mu dochodzenie w sprawie skarg na postępowanie Kolumba, jakie docierały do nich z Hispanioli. Francisco de Bobadilla po przybyciu do Santo Domingo 25 sierpnia 1500 roku i aresztowaniu Kolumba i jego towarzyszy, zajął ich majątki i zaczął samodzielnie rządzić Hispaniolą. Jednocześnie zbierał materiały dowodowe przeciw Kolumbowi, który w październiku 1500 roku został wysłany do Hiszpanii. 
W kwietniu 1502 roku Bobadilla został odwołany przez króla Ferdynanda II, a w jego miejsce powołano Nicolasa de Ovando. W czerwcu tego samego roku, pomimo ostrzeżeń o możliwym huraganie, wyruszył w rejs do Hiszpanii z liczącą 30 okrętów flotą, która przywiozła na wyspę jego następcę. Podczas sztormu 25 okrętów zatonęło, a sam Bobadilla poniósł śmierć.

</doc>
<doc id="157827" url="https://pl.wikipedia.org/wiki?curid=157827" title="Emnilda">
Emnilda

Emnilda – imię żeńskie pochodzenia germańskiego, złożone z dwóch członów: "Emn-" (skrócony człon "Ermen-" od germ. "ermana" 'wielki, wszechogarniający'; imię
to nosił półbóg germański) oraz "-hild" (germ. "hildiō" 'walka').
Emnilda imieniny obchodzi 13 lutego.
Osoby noszące imię Emnilda:

</doc>
<doc id="157829" url="https://pl.wikipedia.org/wiki?curid=157829" title="Diego Méndez de Salcedo">
Diego Méndez de Salcedo

Diego Méndez de Salcedo (ur. 1472 w Zamorze, zm. 1536 w Valladolid) – hiszpański konkwistador, który podczas czwartej wyprawy Krzysztofa Kolumba do Ameryki na indiańskiej łodzi popłynął z Jamajki na Haiti na pomoc załodze wyprawy, która nie mogła wrócić do Hiszpanii.

</doc>
<doc id="157831" url="https://pl.wikipedia.org/wiki?curid=157831" title="Willigis">
Willigis

Willigis (zm. 23 lutego 1011 w Moguncji) – arcybiskup Moguncji od 975 roku. Koronował króla niemieckiego Henryka II w 1002 roku, święty Kościoła katolickiego.
Życiorys.
Potomek rodziny chłopskiej z Dolnej Saksonii. Według legendy miał on jednak pochodzić z rodziny patrycjusza mogunckiego. Wybrał karierę duchowną. Trafił na dwór cesarza Ottona I. W 971 roku został kanclerzem, a w 975 roku otrzymał sakrę arcybiskupa Moguncji. Po śmierci Ottona II w 983 roku popierał małoletniego syna zmarłego, Ottona III, przeciwko bawarskiemu księciu Henrykowi II Kłótnikowi. Ufundował opactwa w Disibodenbergu i Jechaburgu.
Został uznany za świętego w Kościele katolickim. Dniem wspomnienia liturgicznego św. Willigisa jest dzienna rocznica śmierci – 23 lutego.

</doc>
<doc id="157832" url="https://pl.wikipedia.org/wiki?curid=157832" title="Stanisław Bodniak">
Stanisław Bodniak

Stanisław Bodniak (ur. 29 października 1897 w Starej Wsi, zm. 15 października 1952 w Kórniku) – historyk polski, profesor Uniwersytetu Poznańskiego.
Życiorys.
Był synem robotnika wiejskiego Jakuba i Wiktorii z Guzów. Uczęszczał do szkoły wiejskiej w Humniskach (1905-1909). W 1918 ukończył Gimnazjum Klasyczne w Brzozowie (w jego klasie był m.in. Henryk Kapiszewski). W 1920 rozpoczął studia w Seminarium Duchownym w Przemyślu, następnie przeniósł się na historię i filologię na Uniwersytecie Jagiellońskim (1920-1924). W 1926 obronił na UJ doktorat na podstawie pracy "Marcin Kromer 1512-1570. Zarys biograficzny". Jeszcze w czasie studiów pracował jako nauczyciel historii, geografii i języka niemieckiego w gimnazjum humanistycznym w Grybowie (1921-1924); w latach 1924-1926 był asystentem w Seminarium Historii Kultury UJ.
W 1926 podjął pracę w Bibliotece Kórnickiej; od 1930 pełnił funkcję dyrektora Biblioteki i pozostał na tym stanowisku do końca życia, z przerwą na lata wojny. W 1936 został członkiem korespondentem Towarzystwa Naukowego Warszawskiego. W latach 1940-1944 pracował w Dziale Rękopisów Biblioteki Narodowej w Warszawie oraz prowadził wykłady z historii Polski i historii kultury na Uniwersytecie Ziem Zachodnich w Warszawie. W 1945 powrócił do pracy w Bibliotece Kórnickiej, został także docentem w Katedrze Historii Kultury Uniwersytetu Poznańskiego. Od 1947 kierował tą Katedrą, rok później otrzymał tytuł profesora nadzwyczajnego; współpracował z Instytutem Zachodnim w Poznaniu. Prowadził na uniwersytecie wykłady z historii Polski, historii marynistyki i historii kultury. Zajmował się w pracy naukowej również edytorstwem i bibliotekoznawstwem.
Ustalił dane biograficzne Stanisława Kostki, wojewody chełmińskiego i podskarbiego ziem pruskich w okresie panowania Zygmunta Starego i Zygmunta Augusta. Wysunął i udowodnił tezę, że Polska pojawiła się aktywnie na Bałtyku już w czasach Zygmunta Starego, a nie jak wcześniej sądzono za panowania Zygmunta Augusta, a rzekomy pierwszy polski admirał Tomasz Serping był postacią fikcyjną. Udokumentował także różnice między mylonymi wcześniej osobami – Wacławem Duninem Wąsowiczem (uważanym za inicjatora polskiej straży morskiej, a faktycznie działającym na lądzie) i Stanisławem Wąsowiczem. Zajmował się historią księgarstwa poznańskiego. W 1952 wydał tom XIV "Acta Tomiciana", przygotował także edycję dzieł Andrzeja Frycza Modrzewskiego. Dokonał inwentaryzacji zbioru inkunabułów, rękopisów i dyplomów Biblioteki Kórnickiej oraz skatalogował XVI, XVII i XVIII-wieczne rękopisy Biblioteki Narodowej w Warszawie. Wydawał także diariusze XVI-wieczne.
W 1933 został członkiem Poznańskiego Towarzystwa Przyjaciół Nauk, należał także m.in. do Stowarzyszenia Historyków Sztuki i Kultury Materialnej.
Uchwałą Prezydium Krajowej Rady Narodowej z 17 września 1946 na wniosek Naczelnego Dowództwa Wojska Polskiego został odznaczony Złotym Krzyżem Zasługi "za zabezpieczenie w czasie okupacji zbiorów Muzeum i Biblioteki Kurnickiej".
Niektóre prace.
Na prośbę Stanisława Kota napisał hasło "marynarka" do Encyklopedii staropolskiej Brücknera.

</doc>
<doc id="157833" url="https://pl.wikipedia.org/wiki?curid=157833" title="Włókniarz Częstochowa">
Włókniarz Częstochowa

Włókniarz Częstochowa – polski klub żużlowy z siedzibą w Częstochowie. 4-krotny drużynowy mistrz Polski.
Początek działalności klubu datuje się na 1946 rok, kiedy to zostało reaktywowane Częstochowskie Towarzystwo Cyklistów i Motocyklistów, które miało za sobą 40-letnią tradycję jako Częstochowskie Towarzystwo Cyklistów. Od 1950 roku klub jest znany jako „Włókniarz”.
Do 2006 roku w rozgrywkach ligowych występowało stowarzyszenie Częstochowski Klub Motocyklowy „Włókniarz”, natomiast od 2007 roku spółka Częstochowski Klub Motocyklowy „Włókniarz” S.A., która została powołana ze względu na powstanie ligi zawodowej, w której mogły występować wyłącznie kluby funkcjonujące jako spółki akcyjne.
CKM „Włókniarz” S.A. po sezonie 2014 utracił licencję na starty w rozgrywkach o DMP. Jeszcze w trakcie sezonu 2014 działające niezależnie od spółki akcyjnej stowarzyszenie CKM „Włókniarz” podjęło działania mające na celu wystawienie drużyny ligowej w rozgrywkach od roku 2015, jednakże zakończyły się one niepowodzeniem. Stowarzyszenie otrzymało licencję na starty w rozgrywkach przed sezonem 2016.
Od sezonu 2017 w rozgrywkach ligowych występuje spółka „Włókniarz Częstochowa” S.A., która została powołana w związku z otrzymaniem zaproszenia do zajęcia wakującego miejsca w najwyższej klasie rozgrywkowej.
Historia.
Początek sportu żużlowego w Częstochowie ma miejsce zaraz po zakończeniu II wojny światowej. W pierwszych dniach po wyzwoleniu Częstochowy zostało reaktywowane Częstochowskie Towarzystwo Cyklistów i Motocyklistów (CTCiM) skupiające swą działalność na sportach motorowych. Pierwsze wyścigi rozgrywano na bieżni lekkoatletycznej stadionu w III Alei NMP (na terenach dzisiejszego pawilonu Cepelii). Urządzano tam zawody na motocyklach turystycznych. Jednocześnie przystąpiono do budowy stadionu żużlowego przy ul. Olsztyńskiej. Żużel jako dyscyplina sportowa, dopiero powstawała, i jedynie dzięki ambicjom i zapałowi ówczesnych działaczy i zawodników zaczęła się rozwijać.
W pierwszych latach istnienia zawodnicy startowali na własnych motocyklach, które zostały dostosowane na potrzeby wyścigów żużlowych. Pierwszego września 1946 roku uroczyście obchodzono czterdziestą rocznicę powstania CTCiM. Na tę okazję przygotowano otwarcie toru żużlowego, oraz zawody o mistrzostwo miasta. Do Częstochowy zjechali motocykliści z całego kraju. Przed zawodami odbyły się uroczystości na Jasnej Górze oraz defilada ponad 600 motocyklistów. Pierwsze zawody obserwował tłum ponad 10000 kibiców. Turniej rozgrywano w systemie pucharowym z podziałem na klasy. Zwycięzcy poszczególnych klas zmierzyli się o tytuł mistrza Częstochowy. Został nim Andrzej Żymirski, który wygrał przed Jerzym Dąbrowskim i Stefanem Seifrytem. Podczas zawodów reprezentant CTCiM Jerzy Jankowski ustanowił pierwszy rekord toru 2,01 min. W roku 1948 zorganizowano pierwsze zawody ligowe. Na podstawie eliminacji, drużyna CTCiM została przydzielona do drugiej ligi. W roku 1950 zespół, już pod nową nazwą „Włókniarz”, awansował do I ligi, w której jeździł do roku 1954. Następne dwa sezony to występy Lwów w II lidze. W roku 1959 nastąpił pierwszy sukces – złoty medal DMP.
Lata sześćdziesiąte to spadki i ponowne powroty drużyny do I ligi. Następna dekada to najwspanialszy okres w dziejach klubu. W roku 1971 częstochowianie awansowali do I ligi. Kolejne złoto „Włókniarz” zdobył w roku 1974. W kolejnych latach przyszedł czas na dwa srebrne, a po nich dwa brązowe medale DMP. W roku 1981 nastąpił spadek zespołu do II ligi i kibice z Częstochowy musieli czekać całe dziesięć lat na awans swoich ulubieńców do grona najlepszych.
W 1996 r. ekipa włókniarzy prowadzona przez Marka Cieślaka zdobyła swój trzeci złoty medal DMP. W następnym sezonie trzeba było przełknąć gorycz spadku do drugiej ligi. Kolejny awans CKM „Włókniarz” Częstochowa wywalczył w roku 1999. Awans ten rozpoczął bajeczny czas dla Lwiej ekipy. Drużynowe i indywidualne sukcesy m.in. IV tytuł drużynowego mistrza Polski w 2003 r. W kolejnych latach klub zdobywał kolejne medale DMP.
Począwszy od 2007 roku, od klubów w Ekstralidze Żużlowej wymagano posiadania osobowości prawnej w formie spółki akcyjnej. Utworzoną do tego celu CKM Włókniarz S.A., na skutek problemów finansowych, przejęła firma KJG Company. Mimo ogromnego zainteresowania sportem żużlowym w Częstochowie, wsparcia lokalnych sponsorów tytularnych (KantorOnline oraz drukarnia internetowa Viperprint) i najwyższej frekwencji w całej lidze w 2013 r., z roku na rok rosło zadłużenie wobec zawodników oraz innych wierzycieli. Na skutek nierealizowania planu naprawczego zaakceptowanego przez Polski Związek Motorowy, klub po sezonie 2014 utracił licencję na starty w rozgrywkach o DMP.
Jeszcze w trakcie sezonu 2014 działające niezależnie od spółki akcyjnej stowarzyszenie CKM Włókniarz podjęło działania mające na celu wystawienie drużyny ligowej w rozgrywkach Polskiej 2. Ligi Żużlowej od roku 2015.
W 2015 r. Włókniarz otrzymał licencję bezwarunkową na starty w sezonie 2016. W 2016 drużyna zajęła trzecie miejsce w I lidze, jednak w wyniku przepisów uniemożliwiających starty w Ekstralidze zwycięzcy ligi, Lokomotivowi Dyneburg, a także rezygnacji drugiej najlepszej drużyny, Orła Łódź, Włókniarz awansował do najwyższej klasy rozgrywkowej. Przed sezonem 2017 kontrakt z klubem podpisał m.in. Leon Madsen, który jeżdżąc dla Włókniarza skończył sezon 2019 z najwyższą średnią biegową w lidze (2,443). W 2019 klub zdobył pierwszy od dziesięciu lat brązowy medal DMP.
Osiągnięcia.
Krajowe.
Poniższe zestawienia obejmują osiągnięcia klubu oraz indywidualne osiągnięcia zawodników reprezentujących klub w rozgrywkach pod egidą PZM, GKSŻ oraz Ekstraligi.
Mistrzostwa Polski.
Drużynowe mistrzostwa Polski
Drużynowe mistrzostwa Polski juniorów
Mistrzostwa Polski par klubowych
Młodzieżowe mistrzostwa Polski par klubowych
Indywidualne mistrzostwa Polski
Młodzieżowe indywidualne mistrzostwa Polski
Pozostałe.
Drużynowy Puchar Polski
Złoty Kask
Srebrny Kask
Brązowy Kask
Liga Juniorów
Indywidualne mistrzostwa Ligi Juniorów
Indywidualne międzynarodowe mistrzostwa Ekstraligi
Międzynarodowe.
Poniższe zestawienia obejmują osiągnięcia klubu oraz indywidualne osiągnięcia zawodników krajowych na arenie międzynarodowej, a także w barwach reprezentacji Polski, w rozgrywkach pod egidą FIM oraz FIM Europe.
Mistrzostwa świata.
Drużynowe mistrzostwa świata
Drużynowe mistrzostwa świata juniorów
Indywidualne mistrzostwa świata juniorów
Mistrzostwa Europy.
Drużynowe mistrzostwa Europy
Drużynowe mistrzostwa Europy juniorów
Mistrzostwa Europy par
Mistrzostwa Europy par juniorów
Indywidualne mistrzostwa Europy
Indywidualne mistrzostwa Europy juniorów
Pozostałe.
Klubowy Puchar Europy
Puchar Europy par U-19

</doc>
<doc id="157836" url="https://pl.wikipedia.org/wiki?curid=157836" title="Okręty podwodne typu I-400">
Okręty podwodne typu I-400

 – typ japońskich okrętów podwodnych z okresu II wojny światowej. W nomenklaturze zachodniej na określenie tego typu okrętów używane są czasem skróty: "STO", "sen-toku" lub "Sen Toku", pochodzące od japońskiej, skróconej nazwy "sen-tokugata".
Zbudowano tylko 3 okręty tego typu w latach 1944–1945: "I-400", "I-401" oraz "I-402". Każdy mógł przenosić w specjalnym hangarze do 3 wodnosamolotów bombowych typu Aichi M6A1 Seiran. Przed startem przy pomocy katapulty do kadłuba samolotu mocowano pływaki przechowywane osobno. Samoloty po lądowaniu na wodzie były ładowane na pokład przy pomocy dźwigu. 
Pierwszą operacją, w której planowano użyć okrętów "I-400" i "I-401" było zbombardowanie śluz na Kanale Panamskim. Plany tej operacji opracowywano od 1943 roku, a pod koniec 1944 rozpoczęto treningi załóg. W połowie 1945 roku operację odwołano.
26 lipca 1945 roku okręty "I-400" oraz "I-401" zostały wysłane w celu przeprowadzenia samobójczych ataków lotniczych na flotę amerykańską, zakotwiczoną w Ulithi. Atak miał nastąpić 17 sierpnia. Jednak w wyniku przerwania działań wojennych okręty powróciły do Japonii i poddały się Amerykanom, którzy nie zdawali sobie sprawy z ich istnienia. Oba zostały przebadane w USA, a następnie zatopione na Pacyfiku w 1946 roku. 
"I-402" został przerobiony na tankowiec mający przewozić ropę z Indochin do Japonii, ale również nie zdążył wykonać zadania i został zatopiony w pobliżu wysp Gotō w 1946 roku. 
"I-403" został prawie ukończony, lecz miał problemy z silnikami i został zniszczony w doku. 
Budowę kolejnych okrętów tego typu ("I-404" oraz "I-405") przerwano, mimo że "I-404" był gotowy w 90%. Budowa dalszych 13 okrętów tego typu została odwołana, wobec zakończenia II wojny światowej.

</doc>
<doc id="157838" url="https://pl.wikipedia.org/wiki?curid=157838" title="Amimia">
Amimia

Amimia – zaburzenia lub całkowita utrata mimiki (tzw. „maskowatość twarzy”) wskutek upośledzenia ruchów mięśni mimicznych twarzy, będącego następstwem pozapiramidowego uszkodzenia motoryki. Występuje w chorobie Parkinsona. Często towarzyszy także akinezji oraz afazji.

</doc>
<doc id="157846" url="https://pl.wikipedia.org/wiki?curid=157846" title="Jonathan Davis">
Jonathan Davis

Jonathan “HIV” Davis (ur. 18 stycznia 1971 w Bakersfield) – wokalista amerykańskiego zespołu nu-metalowego Korn. W 2006 roku piosenkarz został sklasyfikowany na 16. miejscu listy 100 najlepszych metalowych wokalistów wszech czasów według Hit Parader.
Życiorys.
Dzieciństwo i młodość.
Jego ojciec, Rick Davis, był muzykiem – klawiszowcem, a matka aktorką i tancerką. Gdy Jonathan miał trzy lata jego rodzice rozwiedli się (powodem był romans matki z lokalnym aktorem). Natomiast ojciec był zajęty pogonią za sukcesem, w związku z czym nie spędzał z synem więcej czasu niż trzy kolejne dni. Ciągłe podrzucanie Jonathana do ojczyma lub dziadków chrzestnych spowodowało u niego poczucie samotności i odrzucenia. Odkąd ukończył trzy lata, aż do dziesiątego roku życia regularnie lądował w szpitalu z powodu astmy. W wieku pięciu lat przeżył ciężki atak astmy, który doprowadził do śmierci klinicznej, z której został odratowany.
Jego pierwszym instrumentem była perkusja – prezent gwiazdkowy od babci. Gra na tym instrumencie rozbudziła w nim miłość do muzyki, co bardzo pochlebiało jego ojcu, który często pozwalał grać malcowi z dorosłymi. Oprócz tego czasem pozwalano mu grać na scenie – po dwie, trzy piosenki na koncercie. Jednakże wkrótce entuzjazm ojca dla poczynań Jonathana znacznie osłabł.
Po rozpoczęciu nauki szkolnej Jonathan odniósł szereg porażek towarzyskich. Odrzucenie przez innych i przemoc jakiej doświadczył w szkole potęgowała u niego poczucie samotności i rozpaczy. Jego jedynym pocieszeniem był czas jaki spędzał w sklepie muzycznym ojca. Często zaczepiał tam nauczycieli muzyki, którzy pokazywali mu podstawy gry na wielu instrumentach, m.in. na pianinie, kontrabasie, skrzypcach i klarnecie.
Wkrótce Rick Davis powtórnie się ożenił. Macocha młodego Davisa była, zdaniem samego Jonathana, "kwintesencją wszystkich niegodziwych macoch, typem kobiety, która krzyczała za to, że wrócił ze szkoły".
Pomimo że ojciec Davisa spotkał niegdyś ojca Reggiego "Fieldy" Arvizu i grał z nim w zespole, nie doszło do spotkania Reggiego z Jonathanem aż do czasów szkoły średniej, kiedy poznał również Briana "Heada" Welcha. Mimo że Jonathan nie znał wówczas jeszcze Davida Silverii i Jamesa "Munky’ego" Shaffera, to oni kojarzyli jego, gdyż obaj "dziwnym trafem" umawiali się na randki z jego siostrą.
Kiedy Rick Davis sprzedał swój sklep muzyczny i wykupił stare studio nagraniowe, Jonathan dokonał w nim po kryjomu pierwszych, amatorskich nagrań. Musiał to robić nocą, kiedy studio było nieużywane. Nagrane przez siebie utwory rozdawał później w szkole. Powstały one pod silnym wpływem zespołu Duran Duran. Jego zamiłowanie do tej grupy przekroczyło normalne granice – Jonathan chciał być taki jak Duran Duran. Podkradał swojej siostrze kosmetyki i malował sobie paznokcie w jaskrawych kolorach oraz podkreślał oczy kredką. To nietypowe w Bakersfield zachowanie wzbudziło nie lada sensację, a dokładniej rzecz biorąc – dezaprobatę rówieśników. Powszechny brak akceptacji popychał go coraz bardziej w tym kierunku – nawet do tego stopnia, że został zabrany do poradni dla gejów. Idąc szkolnym korytarzem zewsząd dobiegały go wyzwiska – ""ciota", "cipa", "pedzio"", co bardzo dołowało Jonathana. Ból udawało się trochę załagodzić dzięki rozpoczętym lekcjom gry na dudach w szkolnej orkiestrze. Wkrótce gra stała się jego ulubioną rozrywką i wstąpił do Szkolnej Orkiestry Dudziarskiej Highland High.
Poza muzyką w życiu Jonathana nic się nie liczyło, lecz postanowił zająć się tematyką związaną ze śmiercią. Już od jakiegoś czasu fascynowały go horrory i muzyka gotycka. Wpadł więc na nietypowy pomysł – postanowił uczestniczyć w szkolnym pokazie przeprowadzania sekcji zwłok jako asystent. Mniej więcej w tym czasie zwolniło się miejsce w Biurze Koronera Hrabstwa Kern, gdzie Jonathan zgłosił się na rozmowę kwalifikacyjną, w wyniku której został przyjęty. Co prawda początki były trudne, gdyż Davisa często mdliło, ale wkrótce się przyzwyczaił do dźwięku skalpela otwierającego ludzkie ciało.
Pierwszy rok pracy u koronera przyniósł Jonathanowi zadowolenie, postanowił więc związać swoją przyszłość z dziedziną preparacji zwłok. Co prawda nadal był zafascynowany muzyką, a wizja zrobienia kariery w showbiznesie pozostawała pociągająca, jego rodzice odnosili się jednak do tych pomysłów z większym dystansem, powołując się na przykład ojca, Ricka Davisa, któremu nie powiodła się kariera muzyczna. W 1989 roku zapisał się do Szkoły Pracowników Pogrzebowych w San Francisco – do domu wrócił z dyplomem i znalazł stałą pracę w Biurze Koronera Hrabstwa Kern. Rodzice byli z niego dumni. Jonathan chciał zostać w przyszłości zastępcą koronera. Jednakże praca w kostnicy w końcu zaczęła dawać się we znaki jego samopoczuciu – zaczęły go nawiedzać makabryczne wspomnienia osób, które tam trafiły, zwłaszcza dzieci. Jedną z tych przykrych chwil było przywiezienie zwłok dziesięciomiesięcznej dziewczynki zgwałconej przez własnego ojca (w przyszłości został jej poświęcony jeden z utworów grupy KoRn).
W końcu po dwóch latach Jonathan uświadomił sobie, że praca u koronera nie jest spełnieniem jego marzeń, lecz jedynie usatysfakcjonowaniem rodziców. W końcu postanowił poświęcić się muzyce. Dotychczasowe zajęcie uświadomiło mu, jak łatwo jest stracić życie – od tego momentu postanowił cieszyć się każdym dniem, jakby miał być ostatnim w jego życiu. Przez kilka następnych tygodni Jonathan dzielił swój czas pomiędzy dotychczasową pracę a grę w lokalnym zespole Sexart.
Współpraca z Creep.
Na początku 1993 roku Head i Munky złożyli wizytę znajomym w Bakersfield. Wtedy też we dwóch poszli na piwo do miejscowego baru. Pokrzepieni już mieli wychodzić, gdy na scenę wkroczył SexArt. Gdy dwaj gitarzyści usłyszeli głos Jonathana, jak zahipnotyzowani wrócili na swoje miejsca i nie ruszali się z nich do końca występu. Po jego zakończeniu obaj podeszli do Davisa gratulując mu występu i próbując wyczuć, jakie są szanse przekabacenia go do swojego zespołu Creep (wcześniej w składzie trzyosobowym – Fieldy, Munky i David – znani jako L.A.P.D.).
Niecały miesiąc później Jonathan pojechał do Los Angeles na przesłuchanie. Pierwsze wrażenie, jakie wywarł Davis na członkach Creep, nie było zachęcające – makijaż i spódniczka raczej dziwiły zespół, niż wywoływały aprobatę. Jednakże wszelkie wątpliwości zostały rozwiane, gdy zaprezentował swoje możliwości wokalne. Odtąd stał się częścią zespołu. Chociaż szybko zerwał wszelkie więzy z Bakersfield, pozostały mu pewne nawyki, na przykład skłonność do amfetaminy. Jeszcze w Bakersfield poznał swoją dziewczynę, Renee Perez, z którą później przeniósł się do Long Beach, gdzie mieszkali pozostali członkowie zespołu.
KoЯn.
Wkrótce potem formacja zmieniła nazwę na Korn (oryginalna pisownia KoЯn) i wydała pierwszą płytę "Korn" (1994). Na płycie znalazło się 12 utworów, których tematyką są głównie przeżycia wokalisty z różnych okresów dotychczasowego życia w Bakersfield. Najbardziej osobistym i trudnym do zaśpiewania utworem była ostatnia kompozycja na płycie – "Daddy" – dotycząca molestowania seksualnego Davisa. Wbrew tytułowi, sprawcą zbrodni nie był jego ojciec, lecz prawdopodobnie sąsiad. Utwór został przez Davisa zaśpiewany tylko raz – ze względu na emocje, jakie u niego wywołał (w oryginalnym nagraniu na albumie Jonathan płacze). Innymi przeżyciami artysty, opisanymi w tekstach utworów są m.in. wyzwiska rzucane przez szkolnych "kolegów" ("Faget") czy też kwestia nadużywania amfetaminy ("Helmet in the bush"). Ponadto na płycie wykorzystano zamiłowanie Jonathana do gry na dudach – zagrał na nich we wstępie do utworu "Shoots and ladders". Na samym końcu płyty umieszczono zarejestrowaną kłótnię kobiety i mężczyzny.
Po wydaniu pierwszego albumu zaczął się okres intensywnego koncertowania – KoRn jako nieznany jeszcze nikomu zespół musiał wyrobić sobie odpowiednią renomę. Trasa pomogła Jonathanowi w walce z dwuletnim nałogiem narkotykowym. Zdał on sobie sprawę, że takie funkcjonowanie może się dla niego źle skończyć. Jednak stary nałóg zastąpił nowy – alkoholizm.
W 2002 roku Jonathan wraz z grupą Linkin Park zremiksował ich utwór One Step Closer. Remix ten pojawił się na remixowej płycie LP pt. Reanimation. Wykonywał go potem, wraz z wyżej wspomnianą grupą, na koncertach.
Davis był żonaty dwa razy. Po raz pierwszy w 1998 roku z Renee Perez. Z tego związku urodził się syn, Nathan Houseman Davis. Jonathan i Renee rozwiedli się w 2001 roku. 5 października 2004 roku, 10 lat po wydaniu pierwszego albumu KoЯn'a, ożenił się na Hawajach z byłą aktorką porno Deven Davis. W 2005 roku urodził się jego drugi syn – Pirate Houseman Davis. Trzeci syn Davisa, Zeppelin Houseman Davis urodził się 28 kwietnia 2007. Deven Davis zmarła 17 sierpnia 2018 r..
Davis od 22 sierpnia 1998 nie pije i nie bierze narkotyków. Stwierdził, że nie będą mu już potrzebne. Kolega z zespołu – Brian Welch powiedział, że z tego powodu jest z Davisa dumny.
Statyw do mikrofonu Davisa, którego używa on na większości koncertów i w teledyskach KoЯn'a, wykonał szwajcarski artysta Hans Rudolf Giger.
Kariera solowa.
Karierę solową rozpoczął już w szkole, w projekcie znanym jako "Buck Naked", w którym uczestniczyli też przyszli członkowie grupy Sexart. Inspirację czerpali z gatunku new romantic.
W 1993 roku Jonathan wraz z Human Waste Project nagrał cover „This Town” zespołu The Go-Go’s. W 2002 roku skomponował muzykę do filmu "Królowa potępionych", nie mógł jednak nagrać go osobiście z powodu zobowiązań kontraktowych wobec Sony, więc wynajął innych muzyków. Wystąpił także w tym filmie jako konik. Skomponował też muzykę do remake'u "Strefa mroku" z 2002 roku. Nagrał też cover „Love on the Rocks” Neila Diamonda do filmu "Wonderland".
W listopadzie 2007 Jonathan ruszył w trasę solową zatytułowaną "Alone I Play". Wykonywał piosenki z soundtracku do "Królowej Potępionych", rzadko wykonywane utwory KoЯn'a oraz największe hity zespołu. Podczas jednego z koncertów wystąpił 4 czerwca 2008 w Warszawskiej Stodole. Podczas występów solowych występuje jako Jonathan Davis and the Simply Fucking Amazings. Miał zagrać główną rolę w filmie "Sin-Jyn Smith" jednak jego produkcja została odwołana.

</doc>
<doc id="157852" url="https://pl.wikipedia.org/wiki?curid=157852" title="Bonhoff Abbass">
Bonhoff Abbass



</doc>
<doc id="157861" url="https://pl.wikipedia.org/wiki?curid=157861" title="Crêt de la Neige">
Crêt de la Neige

Crêt de la Neige (czytaj: "kre d'la neż") – najwyższy szczyt Jury, znajdujący się w departamencie Ain, w regionie Owernia-Rodan-Alpy, o wysokości 1720 m n.p.m. (starsze źródła podają wysokość 1718 m n.p.m.).

</doc>
<doc id="157864" url="https://pl.wikipedia.org/wiki?curid=157864" title="Aichi M6A1 Seiran">
Aichi M6A1 Seiran

Aichi M6A1 Seiran (Górska Mgła) – japoński wodnosamolot specjalnego przeznaczenia, bombowo-torpedowy z okresu II wojny światowej
Historia.
Po atakach lotnictwa amerykańskiego na miasta Japonii w kwietniu 1942 roku, przy użyciu bombowców B-25 Mitchell startujących z lotniskowców, dowództwo japońskie postanowiło dokonać nalotów odwetowych na cele w Ameryce. Do tego celu postanowiono użyć samolotów startujących z pokładów okrętów podwodnych typu I-400.
Pracę nad samolotem, który mógłby stacjonować i startować z pokładu okrętu podwodnego rozpoczęła w czerwcu 1942 roku wytwórnia Aichi Kōkūki KK. Samolot ten otrzymał oznaczenie "Aichi M6A1 Seiran".
Początkowo miał to być samolot jednorazowego użytku, gdyż nie planowano do niego podwozia. Po wystrzeleniu z katapulty z okrętu podwodnego i wykonaniu zadania bojowego miałby wodować blisko okrętu, aby umożliwić szybkie wyłowienie załogi. Dopiero w toku dalszych prac zdecydowano się na zamontowanie pływaków.
Pierwszy samolot "Aichi M6A1 Seiran" został ukończony w listopadzie 1943, a produkcja trwała do 1945 roku.
Powstała też wersja służąca do treningu pilotażu "Aichi M6A1-K Nanzan" (Południowa Góra), która wyposażona była w podwozie kołowe. Po wystrzeleniu z okrętu podwodnego samolot miał lądować na lądzie.
Łącznie wyprodukowano 28 samolotów w tym: :
Użycie.
Zgodnie z założeniami dowództwa japońskiego, celem ataków miały być urządzenia, zwłaszcza śluzy, Kanału Panamskiego. Było to szczególnie ważne po zakończeniu w maju 1945 roku wojny w Europie.
Udało się zorganizować jedną wyprawę w lipcu 1945 roku, gdy 10 samolotów "Aichi M6A1 Seiran" z 631. Korpusu Powietrznego zostało umieszczonych na dwóch okrętach podwodnych typu I-400 z 1. Flotylli Okrętów Podwodnych. Do użycia samolotów jednak nie doszło, gdyż zanim okręty dotarły do celu, Japonia skapitulowała.
Opis konstrukcji.
Samolot "Aichi M6A1 Seiran" był dwumiejscowym, wolnonośnym dolnopłatem o konstrukcji całkowicie metalowej. Podwozie pływakowe na wolnonośnych pylonach, których montaż lub demontaż trwał zaledwie około 2,5 minuty. Samolot przystosowany był do hangarowania na pokładzie okrętu podwodnego.
Płat o obrysie trapezowym był zmechanizowany i dawał się składać do hangarowania do tyłu wzdłuż kadłuba. Składana była również część usterzenia. Samolot znajdował się w tunelu hangaru na wózku z siłownikami hydraulicznymi. Po wytoczeniu z hangaru po szynach, stanowiących przedłużenie toru katapulty, siłowniki wózka ustawiały samolot w pozycji startowej, zwiększając kąt natarcia o 6,5º. Skrzydła rozkładały się hydraulicznie, mechanicy doczepiali do skrzydeł pylony i pływaki. Całe przygotowanie samolotu do startu trwało 6 minut.
Napęd samolotu stanowił silnik tłokowy, chłodzony cieczą, w układzie odwróconego „V” "Aichi Atsuta 32", który był wierną kopią niemieckiego silnika "Daimler-Benz DB 601A".

</doc>
<doc id="157868" url="https://pl.wikipedia.org/wiki?curid=157868" title="Zaporoże (miasto)">
Zaporoże (miasto)

Zaporoże (ukr. Запоріжжя "Zaporiżżia"; do 1921 "Aleksandrowsk") – miasto w południowo-wschodniej części Ukrainy, nad Dnieprem, stolica obwodu zaporoskiego. Miasto jest ważnym ośrodkiem przemysłowym, działa w nim wielka huta Zaporiżstal i duża fabryka samochodów – AwtoZAZ. Na początku 2021 roku, z liczbą mieszkańców przekraczającą 722 tys., Zaporoże zajmowało szóste miejsce wśród najludniejszych ukraińskich miast.
Wraz z okolicznymi osadami Zaporoże tworzy aglomerację. Jest to jedno z największych centrów administracyjnych, przemysłowych i kulturalnych na południu Ukrainy z zaawansowaną inżynierią mechaniczną, metalurgią żelaza i metali nieżelaznych, przemysłem chemicznym i budowlanym, port rzeczny i ważny węzeł kolejowy tranzytowy.
Historia.
Początek miastu dała rosyjska twierdza do obrony przed najazdami Tatarów krymskich oraz Turków, zbudowana w 1770 r. Twierdza Aleksandrowska – część linii dnieprowskiej. Twierdza Aleksandrowsk w 1806 r. uzyskała prawa miasta powiatowego, które stało się portem nad Dnieprem.
Na obrzeżach miasta znajdowały się liczne osiedla (kolonie) migrantów z Rzeczypospolitej, którzy przybyli tam na zaproszenie Katarzyny II z 1787 roku. Byli to przeważnie mennonici, którzy uciekali przed prześladowaniami religijnymi Prusaków z ziem zagarniętych w pierwszym rozbiorze. Część mieszkańców takich kolonii mennonickich, jak Neuendorf, Einlage, Kronsweide, Osterwick, Rosental, Nieder-Chortitza czy Burwalde pochodziła z okolic Gdańska, Grudziądza i Elbląga.
W Zaporożu do dzisiaj pozostały niektóre budynki mennonitów, jeden z najpiękniejszych to "Mädchenschule", czyli "Szkoła dla dziewcząt", budynek z elementami holenderskiego renesansu i późnego baroku, zbudowany w 1904 roku. Jego główna fasada jest bardzo podobna do budynków północnej Europy. Nauczyciel tej szkoły Piotr Buzuk w tym budynku w 1910 roku założył pierwszą w Imperium Rosyjskim organizację ekologiczną – Chortyckie Towarzystwo Ochrony Przyrody.
W 1939 roku została otwarta Zaporoska Filharmonia Obwodowa. Od 1939 stolica obwodu, w latach 1941–1943 okupowane przez niemieckie wojska.
W maju 2010 dzięki staraniom działaczy lokalnych struktur Komunistycznej Partii Ukrainy w mieście odsłonięto pomnik Józefa Stalina. Był to pierwszy od 1953 pomnik tego radzieckiego przywódcy na Ukrainie. W 2015 przyjęto ustawy dekomunizacyjne, w wyniku których rada miejska musiała zmienić nazwy ponad 50 głównych ulic i części administracyjnych miasta, zdemontowane także zostały pomniki przywódców Związku Radzieckiego. Pomnik Stalina został zlikwidowany 25 listopada 2017 roku. Fragmenty pomnika zostały wrzucone pod monument ofiarom Hołodomoru.
Podczas rosyjskiej inwazji w 2022 roku doszło do walk w południowych częściach miasta. 3 marca rosyjskie wojsko rozpoczęło ostrzał elektrowni jądrowej powodując pożar.
Demografia.
Skład narodowościowy miasta na podstawie danych ze spisów powszechnych Imperium Rosyjskiego, Związku Radzieckiego i Ukrainy:
Dzielnice.
Miasto Zaporoże podzielone jest na 7 "rejonów" (dzielnic). W tabeli podano nazwy i liczbę ludności poszczególnych rejonów, według stanu na 1 listopada 2013.

</doc>
<doc id="157875" url="https://pl.wikipedia.org/wiki?curid=157875" title="Zdanie współrzędnie złożone">
Zdanie współrzędnie złożone

W zdaniu złożonym współrzędnie zdania składowe (zdania współrzędne) nie określają się wzajemnie. Jedno zdanie składowe nie wynika z treści drugiego i każde z nich może istnieć osobno (np. "Jem obiad i czytam gazetę." – "Jem obiad. Czytam gazetę."). Wyjątkiem jest zdanie złożone współrzędne wynikowe, wtedy jedna czynność wynika z drugiej (np. "Gosia jest systematyczna, więc nie ma problemów z nauką.").
Rodzaje zdań złożonych współrzędnie można najłatwiej określić po spójnikach, jakie łączą zdania składowe:

</doc>
<doc id="157877" url="https://pl.wikipedia.org/wiki?curid=157877" title="Potez XV">
Potez XV

Potez XV – francuski samolot liniowy (rozpoznawczo-bombowy) zaprojektowany w 1923 roku i zbudowany w wytwórni lotniczej Avions Henri Potez.
Historia.
W 1923 roku francuski konstruktor inż. Henri Potez we własnej wytwórni skonstruował i zbudował prototyp samolotu liniowego - rozpoznawczo-bombowego, który został oznaczony jako Potez XV. Koncepcja samolotu opierała się na francuskiej szkole konstrukcyjnej samolotu liniowego (taka nazwa była stosowana w Lotnictwie Polskim). Był to z założenia samolot rozpoznawczy, z możliwością bombardowania wykrytych celów taktycznych i bliskich interwencji bombardierskich na polu walki.
Samolot został skonstruowany w układzie dwupłata z dwudźwigarowymi drewnianymi skrzydłami. Płaty pokryte były do pierwszego dźwigara sklejką, a pozostała część płótnem. Miały obrys prostokątny i były usztywnione oprofilowanymi stójkami wykonanymi z rur duralowych oraz ścięgnami taśmowymi. Lotki na górnym płacie wychodziły nieco poza jego obrys. Kadłub samolotu miał konstrukcję kratownicową, drewnianą i był częściowo oprofilowany. W przedniej części kadłuba umieszczony był silnik i ta część pokryta była blachą, środkowa część za silnikiem aż do końca drugiej kabiny pokryta była sklejką, część tylna kadłuba pokryta była płótnem. W środkowej części kadłuba usytuowano dwie odkryte kabiny – jedna za drugą – pierwsza pilota, druga obserwatora (będącego też strzelcem pokładowym). Do tylnej części kadłuba zamocowano usterzenie klasyczne drewniane, podparte zastrzałami i kryte płótnem. Z przodu przed silnikiem umieszczono dwie chłodnice Lamblina. Za silnikiem w kadłubie zamontowano dwa zbiorniki paliwa pokryte warstwą gumy samouszczelniającej w nich otwory po ewentualnych przestrzelinach.
Po przeprowadzeniu wymaganych prób w locie, które potwierdziły jego dobrych właściwości pilotażowe, w połowie 1923 roku rozpoczęto produkcję seryjną samolotów w dwóch niewiele różniących się wersjach: rozpoznawczej oznaczonej jako Potez XVA2 i bombowej – Potez XVB2. W 1924 roku opracowano i zbudowano także prototyp wodnosamolotu oznaczonego jako Potez XV HO2 – lecz nie był on produkowany.
Samoloty Potez XV produkowano we Francji do 1931 roku, łącznie zbudowano ich 545 sztuk w obu wersjach. Ponadto w latach 1924 – 1926 produkowane były na podstawie licencji w Polsce, gdzie zbudowano ich 135 sztuk.
W Polsce 8 kwietnia 1924 roku Główny Zarząd Zaopatrzenia Armii polskiego Ministerstwa Spraw Wojskowych podpisał umowę z Podlaską Wytwórnią Samolotów (PWS) w Białej Podlaskiej na produkcję 50 samolotów Potez XVA2, a 24 kwietnia 1924 roku z firmą Zakłady Mechaniczne Plage i Laśkiewicz w Lublinie na produkcję 100 samolotów tego typu. Pierwszy samolot licencyjny został zbudowany w 1925 roku w Białej Podlaskiej. Łącznie w obu wytwórniach wyprodukowano 135 samolotów.
Polską wersją maszyny wywodzącej się z Poteza XV był Potez XXVII. Posiadał on płatowiec z Poteza XXV z kadłubem i silnikiem Poteza XV. Wersja ta była produkowana wyłącznie w Polsce. 
Użycie w lotnictwie.
Samoloty Potez XV od 1923 roku były wprowadzane do lotnictwa francuskiego. Samoloty te zostały zakupione przez lotnictwo m.in. Rumunii (120 sztuk), Hiszpanii (100 sztuk), Bułgarii (w wersji eksportowej pod oznaczeniem Potez XVII) i Danii, oraz kilka państw w Ameryce i Azji.
Użycie w lotnictwie polskim.
Samoloty Potez XV zostały również zakupione przez Polskę. W 1923 roku podpisano umowę z firmą Potez na dostawę samolotów do Polski oraz zakupiono licencję na produkcję wersji rozpoznawczej. Pierwsze samoloty zostały sprowadzone drogą lotniczą w 1924 roku. Łącznie we Francji zakupiono 110 samolotów Potez XVA2 i B2. Ponadto do lotnictwa dostarczono 135 samolotów Potez XVA2 wyprodukowanych na licencji w Polsce (100 z zakładów Plage i Laśkiewicz, 35 z zakładów PWS).
Pierwsze samoloty otrzymały eskadry z 2 pułku lotniczego w Krakowie jesienią 1924 roku, a w następnym roku otrzymały je eskadry pozostałych pułków lotniczych. W sumie w lotnictwie polskim znalazło się 245 samolotów Potez XV obu wersji.
Samoloty tego typu znajdowały się w wyposażeniu polskiego lotnictwa wojskowego w eskadrach bojowych do 1927 roku, a następnie zostały wycofane do szkół lotniczych i rezerwy. W szkołach lotniczych były używane do połowy lat trzydziestych XX wieku. Jeden z tych samolotów został po wycofaniu z lotnictwa wojskowego przebudowany na pierwszy w Polsce samolot rolniczy.
Potez XV był następcą Ansaldo A.300. Miał dobre właściwości pilotażowe i w przeciwieństwie do Ansaldo miał dobrą wytrzymałość konstrukcji - był maszyną bezpieczniejszą dla załogi.
Rozwinięciem koncepcji samolotu „liniowego” (taka nazwa była stosowana w Lotnictwie Polskim) był model pośredni Potez XXVII, Potez XXV jak i samoloty liniowe (rozpoznawcze, z możliwością bombardowania wykrytych celów taktycznych) polskiej konstrukcji – PZL.23 Karaś i PZL.46 Sum.
Konstrukcja.
Samolot Potez XVA2 był dwumiejscowym samolotem, dwupłatem o konstrukcji drewnianej. Samolot miał podwozie klasyczne – stałe, niehamowane. Napęd stanowił silnik rzędowy typu Lorraine-Dietrich 12DB, z dwupłatowym, drewnianym śmigłem.

</doc>
<doc id="157878" url="https://pl.wikipedia.org/wiki?curid=157878" title="Aleksander Bojarski">
Aleksander Bojarski

Aleksander Erazm Bojarski (ur. 4 grudnia 1834 w Koniaczowie koło Jarosławia, zm. 19 kwietnia 1884 w Krakowie) – prawnik polski, profesor Uniwersytetu Jagiellońskiego.
Pochodził z rodziny szlacheckiej herbu Sas, był synem Erazma i Joanny z domu Mobili. Ukończył gimnazjum w Krakowie, następnie studiował prawo na UJ (1854-1859); w 1861 obronił doktorat praw na UJ. W latach 1860-1865 pracował jako zastępca prokuratora w sądzie krakowskim, następnie podjął pracę na uniwersytecie; kierował Katedrą Prawa i Postępowania Karnego, w 1866 został mianowany profesorem nadzwyczajnym, dwa lata później zwyczajnym. W roku akademickim 1872/1873 oraz 1879/1880 pełnił funkcję dziekana Wydziału Prawa. Wprowadził regularne seminaria z prawa karnego na UJ.
Wykładał prawo i postępowanie karne, zajmował się także prawem penitencjarnym. Przedstawił zasady nowego kodeksu prawa i postępowania karnego (1873) na tle porównawczym prawodawstw zagranicznych - niemieckiego, angielskiego i francuskiego. Pracował nad przygotowaniem "Słownika niemiecko-polskiego wyrazów prawniczych i administracyjnych". Interesował się przyczynami wzrostu przestępczości w Galicji; zgłosił w związku ze swoimi obserwacjami projekty reform administracyjnych i penitencjarnych. Ogłosił kilka publikacji, m.in.:
Współpracował z pismami "Czasopismo Poświęcone Prawu i Umiejętnościom Politycznym" (1863-1869) i "Czas". W 1873 został członkiem czynnym AU, pełnił funkcję sekretarza Wydziału II AU (1876-1883) i sekretarza Komisji Prawniczej AU (1873-1874); był członkiem Komisji Językowej akademii, a w 1883 czasowo zastępował chorego Józefa Szujskiego na stanowisku sekretarza generalnego AU. Nowemu prawu i procedurze karnej poświęcił w 1873 serię odczytów dla sędziów, prokuratorów i adwokatów. Był pionierem opieki nad nieletnimi przestępcami oraz uwalnianymi więźniami w monarchii austro-węgierskiej, w 1881 założył Galicyjskie Stowarzyszenie Opieki nad Więźniami we Lwowie. Pochowany na Cmentarzu Rakowickim w Krakowie (kwatera RB).

</doc>
<doc id="157883" url="https://pl.wikipedia.org/wiki?curid=157883" title="Winnica (miasto)">
Winnica (miasto)

Winnica (, "Winnycia") – miasto w środkowej części Ukrainy, nad Bohem, na wschodnim Podolu, stolica rejonu i obwodu winnickiego.
Historia.
W 1363 roku Fiodor Koriatowicz wybudował drewniany zamek, co stało się początkiem rozwoju miasta. Nazwa „Winnica” pojawiła się po raz pierwszy w dokumencie Władysława Jagiełły 13 czerwca 1385 roku. Miasto w XV wieku lokował na prawie magdeburskim Aleksander Jagiellończyk.
W 1545 roku komisarz Zygmunta Augusta stwierdził, że tutejszy drewniany zamek starościński jest niewielki, bo ma tylko 3 wieże i 30 horodni, dlatego należy go rozbudować. Zapisano także, że były na nim ówcześnie dwa działka i 26 hakownic. W mieście w 1545 roku były 274 domy.
Do Unii Lubelskiej (1569) w składzie Wielkiego Księstwa Litewskiego. W 1569 roku miasto zostało inkorporowane wraz z województwem bracławskim do Korony w ramach Rzeczypospolitej. Było miastem królewskim Korony, położonym w pierwszej połowie XVII wieku w starostwie winnickim w województwie bracławskim. Od roku 1589 odbywały się tu sejmiki, od 1654 sądy grodzkie, od 1598 sądy ziemskie (przeniesione z Bracławia) i sejmiki ziemskie.
Na początku XVII wieku miasto znacząco rozbudowano. Za sprawą Walentego Aleksandra Kalinowskiego wzniesiono nowy zamek oraz kolegium jezuickie. W latach 1610–1617 zbudowano kościół jezuitów, przy którym wyrosła nowa dzielnica Mury. Niedługo później powstały także kościół i klasztor dominikanów. W 1640 król Władysław IV Waza odnowił prawa miejskie magdeburskie.
Po pokoju w Buczaczu (1672) do pokoju w Karłowicach (1699) pod panowaniem Turcji.
W latach 40. XVIII wieku powstał trzeci katolicki klasztor w Winnicy – kapucynów. W 1773 powstała w Winnicy Szkoła Wydziałowa Komisji Edukacji Narodowej, a w 1783 roku Antoni Protazy Potocki podpisał tu statut zakładający Kompanię Handlową Polską (Kompanię Handlu Czarnomorskiego). W Winnicy stacjonowało dowództwo 4 Brygady Artylerii Armii Koronnej.
Zabór rosyjski.
Po II rozbiorze Polski (1793) miasto znajdowało się w zaborze rosyjskim, jako siedziba ujezdu winnickiego guberni podolskiej.
W czasie zaboru rosyjskiego w mieście istniało Winnickie Gimnazjum Państwowe, w którym do upadku powstania listopadowego większość kadry stanowili polscy profesorowie, a wykłady odbywały się głównie w języku polskim. W ramach represji po polskich powstaniach administracja carska zamykała klasztory katolickie, jako ostatni oo. kapucynów w 1888. W roku 1898 w Winnicy zostało powołane Podolskie Towarzystwo Rolnicze, w którym badania prowadził m.in. Ludwik Garbowski. W 1913 roku w mieście uruchomiono komunikację tramwajową.
Okres międzywojenny.
W 1918 Ukraińska Republika Ludowa, Hetmanat i ponownie URL.
W czasie ofensywy polsko-ukraińskiej na Kijów w wojnie polsko-bolszewickiej miasto było siedzibą rządu Ukraińskiej Republiki Ludowej, miejsce spotkania Symona Petlury i Józefa Piłsudskiego. W czerwcu 1920 roku zostało zajęte ostatecznie przez Armię Czerwoną, włączone do Ukraińskiej SRR (od 1922 w składzie ZSRR), do której należało do 1991 roku.
W latach 1937–1938 NKWD rozstrzelało i pochowało na terenie obecnego Centralnego Parku Miejskiego ponad 9000 osób, których groby ekshumowali Niemcy w 1943 roku (tzw. mord w Winnicy).
II wojna światowa i okres powojenny.
W latach 1942–1943, w czasie II wojny światowej, około 10 km na północ od Winnicy, na wschód od szosy do Żytomierza (naprzeciw Strzyżawki), znajdowała się kwatera główna Hitlera (niem. "Führerhauptquartier") FHQ Wehrwolf.
Winnica i jej okolice były miejscem działania Einsatzgruppe D, która wymordowała, jak się szacuje, do 28 tysięcy ludzi, w tym praktycznie całą żydowską populację miasta.
Niepodległa Ukraina.
Od 1991 miasto leży w Ukrainie i jest najludniejszym miastem na Podolu.
25 lutego 2010 roku w Winnicy przy ulicy Sobornej 24 otworzono Konsulat Generalny RP. W październiku 2010 roku przy kościele kapucynów został odsłonięty pomnik Jana Pawła II z tablicami w językach polskim i ukraińskim.
W 2013 roku ukraiński tygodnik „Focus” uznał Winnicę za najlepsze miasto do życia na Ukrainie. W 2017, 2019 i 2021 latach Winnica znalazła się na szczycie podobnego rankingu we wspólnych badaniach ukraińskiej Socjologicznej Grupy "Rating" i amerykańskiego International Republican Institute , według wskaźnika "Średnia Ocena Jakości Dóbr Publicznych i Usług w mieście". 
W listopadzie 2014 roku, reagująć na okoliczności wojny rosyjsko-ukraińskiej, zwłaszcza wojny w Donbasie, miasto oferuje budowle przyszłej fabryki "Krystal" dla Donieckiego Uniwersytetu Narodowego im. Wasyla Stusa.
Po Rewolucji Godności miasto kontynuje pro-europejski kierunek rozwoju, aktywniej rezygnuje od radzieckiej przyszłości. 
&lt;br&gt;
5 stycznia 2016 r. upubliczniono nazwy 135 ulic, alej, ślepych zaułków i ciągów komunikacyjnych, których nazwy zmieniono zgodnie z Ustawą Ukrainy z dnia 9 kwietnia 2015 roku nr 317 "O potępieniu Reżimów totalitarnych, zwłaszcza komunistycznego i narodowosocjalistycznego (nazistowskiego), na Ukrainie oraz zakaz propagandy ich symboli". 
&lt;br&gt;
29 kwietnia 2022 r. Rada Miasta Winnicy podjęła decyzję o zmianie nazw 7 toponimów, w szczególności o zmianie nazwy ulicy Moskiewskiej na Mariupolską. Także demontowano pomnik rosyjskiego radzieckiego pisarza Maksima Gorkiego w parku centralnym. W dniach 30 września i 25 listopada 2022 r. przemianowano kolejne 213 toponimów w miejscowościach Gminy Terytorialnej Miasta Winnica. Podjęcie decyzji poprzedziły publiczne dyskusje i głosowanie internetowe, listę tytułów opracowała specjalna Rada ds. Historii, Dziedzictwa Kulturowego i Toponimii przy burmistrzu Winnicy. Znacznej części ulic i placów przywrócono historyczne nazwy (np. plac Kaliczański w imieniu dawnej rzeki, która tutaj biegła, zamiast placu Juria Gagarina, który nie miał żadnego stosunku do miasta). Winnicka Obwodowa Biblioteka Naukowa dostała imię Walentyna Otamanowskiego - winnickiego historyka XX wieku, autora pierwszej monografii o mieście.
Od początku pełnoskalowej rosyjskiej inwazji na Ukrainę 24 lutego 2022 roku, Winnica kilka razy była ostrzelana ogniem rakietowym: 6 marca, 16 marca i 25 marca 2022 roku. &lt;br&gt;
14 lipca 2022 roku Rosja zaatakowała centralny plac lewobrzeżnej Winnicy - plac Zwycięstwa. W wyniku ataku rannych zostało ponad 200 osób o różnym stopniu ciężkości, a 27 osób, w tym 3 dzieci, zmarło. Atak przeprowadziły okręty podwodne z wód Morza Czarnego przy użyciu pocisków Kalibr. Ten atak rakietowy wywołał szeroką reakcję społeczności międzynarodowej. Po ostrzale Winnicy sekretarz generalny ONZ António Guterres potępił ataki na ludność cywilną lub infrastrukturę cywilną i wezwał do odpowiedzialności. 18 lipca ambasadorowie Unii Europejskiej i Izraela w składzie 20 dyplomatów odwiedzili Winnicę, aby zobaczyć konsekwencje rosyjskiego terroru. Prezydent Ukrainy Wołodymyr Zełenski ocenił ten atak rakietowy jako jawny akt terroryzmu.
Parki i atrakcje turystyczne.
Winnica to bardzo zielone miasto z licznymi skwerami i parkami. W samym centrum miasta, obok wieży Artynowa, znajduje się Plac Europejski, który powstał wokół miejskiego ogrodu na przełomie XIX i XX wieku. (tzw. "bulwaru", założonego przez Grocholskich). Większość miejskich uniwersytetów znajduje się również w zielonych strefach (np. Park Winnickiego Uniwersytetu Medycznego im. Pirogowa albo ogród Narodowego Agrarnego Uniwersytetu).
Centralny Park Miejski im. Mykoły Łeontowycza (dawniej - Centralny Park Kultury i Wypoczynku im. Maksima Gorkiego) jest zabytkiem sztuki ogrodniczej i parkowej o znaczeniu krajowym, którego powierzchnia wynosi 40 hektarów. Na terenie parku znajdują się pomniki Strzelców Siczowych, poległych policjantów, oraz honorowa Aleja Rodaków. Park był założony przez władzę sowiecką na miejscu dawnego polskiego cmentarza. W 2013 roku członkowie Stowarzyszenia Polonijnego "Kresowiacy" inspirowali umieszczenie pamiątkowej tablicy na ostatniej ocalałej kapliczce, która się znajduje obok wejścia przez Arkę Marchela. Tablica upamiętnia miejsce egzekucji Polaków przez NKWD w latach 30. XX wieku oraz dawny polski cmentarz. Także w parku znajdują się obiekty rekreacyjno-wypoczynkowe: Centralny miejski stadion, lodowisko, planetarium, wystawa "Mini-Winnica", letnie sale teatralno-taneczne, liczne atrakcje i automaty do gry, zakłady spożywcze itp. W okresie ferii zimowych stoi tu centralna choinka miasta.
&lt;br&gt;
Wyszeńka, dzielnica mieszkaniowa zbudowana w latach 60. i 90. XX wieku, jest domem dla tytułowego Parku Wyszeńskiego o powierzchni ponad 90 hektarów. W pobliżu znajdują się Jeziora Wyszeńskie, Ogród Botaniczny "Podole" i terytorium Narodowego Muzeum-dworu Nikołaja Pirogowa. Po drugiej stronie masywu znajduje się Park Leśny, połączony z rezerwatem Pyatnyczańskim.
&lt;br&gt;
Pośrodku rzeki Boh leży wyspa Kempa (nazwa pochodzi od polskiego słowa "kępa" o podobnym znaczeniu), w pobliżu której zrekonstruowano Nabrzeże Roshen. Latem (od końca kwietnia do października) na otwartym akwenie działa z pokazem świetlno-muzycznym największa w Europie pływająca multimedialna fontanna.
Muzea.
W Winnicy działają następujące muzea:
Zabytki.
XV – XVII wiek
XVIII wiek
XIX – początek XX wieku
Gospodarka.
Strategia rozwoju gospodarczego miasta.
Od 2019 roku gospodarka miasta rozwija się zgodnie z Koncepcją Zintegrowanego Rozwoju Winnicy 2030, która określa priorytety przestrzenne i merytoryczne oraz opiera się na międzynarodowych zasadach zrównoważonego rozwoju. 
Miasto wykazało chęć dzielenia się z innymi partnerami odpowiedzialnością za zapobieganie zmianom klimatycznym. W 2019 roku Winnica podtwierdziła certyfikat Europejskej Nagrody Energetycznej, a 28 stycznia 2022 roku miejska wspólnota terytorialna Winnicy jako pierwsza na Ukrainie ogłosiła Zielony Ład na wzór Europejskiego Zielonego Ładu.
&lt;br&gt;
Na dzień 1 października 2022 r. 48 800 podmiotów gospodarczych zarejestrowano w Winnicę, z czego największy udział wykonujących działalność gospodarczą stanowią osoby fizyczne – prawie 60%.
&lt;br&gt;
Od początku inwazji Rosji na Ukrainę w ramach programu relokacji 266 podmiotów gospodarczych (stanem na 2 lutego 2023 r.) z południowych i wschodnich obwodów Ukrainy przeniosło swoje zakłady produkcyjne do Winnicy.
Brąży przemysłowe i czołowe przedsiębiorstwa.
Nowoczesny kompleks przemysłowy miasta jest reprezentowany przez ponad 220 przedsiębiorstw, z których dwie trzecie zajmuje się przemysłem przetwórczym, przede wszystkim przetwórstwem produktów rolnych.
W 2021 roku wolumen zrealizowanych wyrobów przemysłowych (robót budowlanych, usług) wyniósł 35,8 mld hrywien. W mieście rozwinął się przemysł spożywczy, lekki, chemiczny, maszynowy, materiałów budowlanych oraz drzewny. Eksport lokalnych przedsiębiorstw jest zorientowany głównie na rynki krajów europejskich, w 2021 roku na rynek europejski było skierowano ponad 70% całego eksportu, jeszcze 10% towarów eksportuje się do Chin, USA, Egiptu i Turcji.&lt;br&gt;
Inżynieria mechaniczna i energia alternatywna 
Przemysł spożywczy
Przemysł drzewny i chemiczny
Technika informatyczna&lt;br&gt;
Pod względem liczby informatyków Winnica zajmuje 6. miejsce wśród wszystkich miast Ukrainy; sektor zatrudnia ponad 2000 osób, co stanowi 2% rynku ogólnoukraińskiego .&lt;br&gt;
W 2022 roku w branży działały siedziby dużych międzynarodowych kompanii LetyShops (serwis cashback), EPAM, Playtika, Delphi Software, Astound Commerce, Infopulse, Ciklum.&lt;br&gt;
Przędsiębiorstwa, założone w Winnice, to m.i. Gemicle, Onseo, Incoresoft, Lampa , RIA media. 
Parki przemysłowe.
Na terenie Winnicy znajdują się 3 parki przemysłowe, które są wpisane do Rejestru Parków Przemysłowych Ukrainy: Winnicki Park Przemysłowy (o powierzchni 35,7 ha), Winnicki Klaster Techniki Chłodniczej (o powierzchni 19,27 ha), Park Przemysłowy "Winter Sport" (powierzchnia 25 ha). Winnicki Park Przemysłowy jest pierwszym parkiem przemysłowym na terenie gminy, utworzonym w 2016 roku z inicjatywy Rady Miejskiej Winnicy.
23 grudnia 2022 roku uchwalono plan zagospodarowania czwartego parku przemysłowego - VinIndustry.
Transport.
W pobliżu Winnicy mieści się port lotniczy Winnica, który obsługiwał m.i. loty do Warszawy i Tel Awiwu od 2010 do 2019 roku. Był jedynym funkcjonującym międzynarodowym portem lotniczym w środkowej Ukrainie. Podczas epidemii COVID-19 lotnisko zostało zamknięte i było przygotowane do rekonstrukcji. Otwarcie nowego portu lotniczego było zaplanowane na 2023, ale 6 marca 2022 roku lotnisko zostało znacznie uszkodzone przez atak 8 rosyjskich rakiet.&lt;br&gt;
Znajdują się tu także dworce autobusowy oraz kolejowy. Stanem na styczeń 2023 roku, przez stację kolejową w Winnicę jeżdżą pociągi do Kijowa, Lwowa, Odessy, Zaporoża, Czernihowa, Sum oraz polskiego Przemyśla.&lt;br&gt;
Komunikacja miejska jest obsługiwana przez tramwaje, trolejbusy i autobusy.
Kultura.
Teatr i muzyka.
Winnicki Państwowy akademicki teatr muzyczny i dramatyczny im. Mykoły Sadowskiego został zbudowany w 1910 roku według projektu architekta Hryhoria Artynowa. Po otwarciu dyrekcji teatru przewodniczyła Tetiana Lentowska (zwana też Uchtomską), żona odeskiego rzeźbiarza Borysa Edwardsa. Trupa pierwszego sezonu była niewielka. Było w nim tylko 25 aktorów. Od 1933 roku w mieście działa stała trupa, która nie przerwała występów nawet w czasie II wojny światowej. W dniu 28 października 2004 r. teatr otrzymał status państwowego teatru akademickiego.&lt;br&gt;
Winnicki akademicki regionalny teatr lalek "Złoty Kluczyk" jest jednym z najstarszych na Ukrainie, założonym w październiku 1938 roku. Przez prawie 40 lat teatrem kierował zasłużony artysta Ukrainy Wołodymyr Szestak. Winniccy lalkarze jako pierwsi na Ukrainie wystawili sztukę dla dorosłych w języku ukraińskim na podstawie sztuki napisanej specjalnie dla teatru lalek ("Bogowie, diabły, ludzie" H. Usacha na podstawie powieści Iwana Kotlarewskiego). Od 1999 roku na bazie teatru odbywa się Międzynarodowy festiwal teatrów lalek "Podolska Lalka". W 2007 roku zespół twórczy teatru otrzymał status akademickiego.&lt;br&gt;
Winnicka regionalna filharmonia im. Mykoły Łeontowycza otwarta w 1937 roku dzięki połączeniu Towarzystwa Muzycznego im. Mykoły Łeontowycza (1922-1928), Sceny Państwowej (1928-1937), Sali Muzycznej (1928-1937) i Orkiestry Symfonicznej Komitetu Radia. &lt;br&gt;
Winnicki akademicki miejski chór kameralny im. Witalija Gazińskiego - chór założony w 1984 roku, od 1985 roku znajduje się w pomieszczeniach dawnej Katedry Dominikańskiej przy miejskim Budynku Muzyki Organowej i Kameralnej. Kierownikiem chóru został Witalij Gazińskij, który kierował nim aż do swojej śmierci w 2019 roku. W 2008 roku chór przygotował i wykonał operę Mykoły Łeontowycza "Na Wielkanoc rusałki", dyrygentem był profesor, laureat Państwowej Nagrody im. Tarasa Szewczenki, maestro Myrosław Skoryk. W repertuarze choru dzieła kompozytorów z różnych krajów, w tym, na przykład, "Wśród nocnej ciszy" Józefa Świdera. W 2018 roku w ramach obchodów rocznicy partnerstwa Winnicy i Kielc chór zaprezentował program koncertowy na centralnym placu Kielc.&lt;br&gt;
Narodowy zespół pieśni i tańca Ukrainy "Barvinok" został założony w 1984 r. i działa przy Miejskim centrum edukacji artystycznej i choreograficznej dla dzieci w Winnice. Twórcą i kierownikiem artystycznym zespołu jest Petro Bojko. Zespół często występuje za granicą, w tym w Polsce.
Festiwale.
Muzyka w Klasztornych Murach to festiwal muzyki organowej odbywający się w rzymskokatolickim kościele Najświętszej Marii Panny Anielskiej. Inspiratorem ideowym, organizatorem i bezpośrednim uczestnikiem imprezy jest dyrektor artystyczny festiwalu, Zasłużony Pracownik Sztuki Ukrainy Georgija Kurkowa
Vinnytsia Jazzfest to najstarszy festiwal jazzowy niepodległej Ukrainy, na którym od 1996 roku wystąpiło ponad 800 czołowych muzyków jazzowych z 37 krajów. W Winnicy grała cała konstelacja amerykańskich legend: Cyrus Chestnut, Al Foster, Jesse Jones, Sharon Clark, Lisa Henry, Joe Sess, Denise Perrier, Louise Simas. W 2007 roku po raz pierwszy na Ukrainie festiwal jazzowy był transmitowany na żywo w radiu i telewizji. Transmisja trwała 11 godzin i 40 minut i została wpisana do Księgi Rekordów Ukrainy.
AIR Fest (dawniej AIR GogolFest) to festiwal sztuki współczesnej. GogolFest powstał w 2007 roku w Kijowie, ale w 2017 roku organizatorzy postanowili zmienić formułę imprezy na wyjazdową, aby wzmocnić kulturę innych ukraińskich miast. I tak w 2018 i 2019 roku odbyła się winnicka wersja festiwalu – AIR GogolFest. Od 2021 roku inicjatorzy festiwalu postanowili stworzyć własny format stałego festiwalu sztuki współczesnej AIR Fest Vinnytsia.
Ludzie związani z Winnicą.
&lt;br&gt;
Koriatowicze – ród wielkolitewski, wywodzący się od Koriata Giedyminowicza, zmarłego ok. 1365 roku. Jego synowie: Aleksander, Konstanty, Jerzy i Fiodor opanowali w poł. XIV wieku Podole, w tym Winnicę;
&lt;br&gt;
Konstanty Ostrogski (1460–1530) – książę, pierwszy hetman wielki litewski w latach 1497–1500 i 1507–1530, namiestnik bracławski i winnicki w 1497 roku;
&lt;br&gt;
Iwan Bohun (zm. 1664) – pułkownik kozacki, jeden z głównych przywódców powstania Chmielnickiego;
&lt;br&gt;
Grocholscy – polski ród szlachecki, dziedzicowie kilku miast na Podolu w XVIII – XIX wieku, w tym Woronowicę, Strzyżawkę i Pietniczany obok Winnicy;
&lt;br&gt;
Paweł Antoni Fontana (1696–1765) – architekt nadworny rodu Sanguszków, autor kościółu klasztornego dominikanów w Winnicy(1758–1779);
&lt;br&gt;
Dionizy Mikler (1762–1853) – architekt krajobrazu pochodzenia irlandzkiego, autor angielskiego parku 1831 r. w Pietniczanach;
&lt;br&gt;
Mikołaj Pirogow (1810–1881) – lekarz-chirurg, autor klasycznego atlasu anatomii, wydanego w latach 1852–1859, pierwszy zastosował opatrunek gipsowy w leczeniu złamań kończyn;
&lt;br&gt;
Mychajło Kociubynski (1864–1913) – ukraiński pisarz, autor powieści i nowel psychologiczno-społecznych;
&lt;br&gt;
Nathan Altman (1889–1970) – malarz żydowskigo pochodzenia, przyjaciel Dawida Burluka, autor słynnego portretu poetki Anny Achmatowej;
&lt;br&gt;
Mykoła Łeontowycz (1889–1970) – ukraiński kompozytor, dyrygent, autor Szczedryka, piosenki świątecznej, znanej w świecie jako Carol of the Bells;
&lt;br&gt;
Hryhorij Artynów (1860–1919) – architekt miejski Winnicy (1900−1919), autor ponad 30 budynków, w tym hotelu "Savoy", miejskiego teatru, wieży cieśnień, miejskiej dumy oraz innych;
&lt;br&gt;
Mykoła Owodów (1864–1941) — burmistrz Winnicy od 30 marca 1899 do początku 1917 roku;
&lt;br&gt;
Symon Petlura (1879–1926) – ukraiński polityk, Przewodniczący Dyrektoriatu Ukraińskiej Republiki Ludowej w latach 1919–1926;
&lt;br&gt;
Nastia Prysiażniuk (1894–1987) – ukraińska folklorystka, etnograf, Pedagog;
&lt;br&gt;
Natalija Dobrynska (*1982) – lekkoatletka, mistrzyni Igrzyśk Olimpijskich 2008 w Pekinie (złoto w siedmioboju);
&lt;br&gt;
Mariana Szewczuk (*1996) – mistrzyni Letnich Igrzyśk Paraolimpijskich 2020 w Tokio (złoto w trojboju siłowym);
&lt;br&gt;
Illa Nyżnyk (*1996) – ukraiński szachista, arcymistrz od 2011 r.;
&lt;br&gt;
Ola Polakowa (*1979) – ukraińska piosenkarka, aktorka i prezenterka telewizyjna;
&lt;br&gt;
Wołodymyr Hrojsman (*1978) – ukraiński polityk, premier Ukrainy w latach 2016–2019, burmistrz miasta w latach 2006–2014;
&lt;br&gt;
Sergij Morgunow (*1968) – burmistrz miasta od 25 października 2020 r.
Religia.
Winnica jest siedzibą eparchii Ukraińskiego Kościoła Prawosławnego Patriarchatu Moskiewskiego oraz eparchii winnickiej Kościoła Prawosławnego Ukrainy. W mieście funkcjonują cztery parafie katolickie (na Wiszence, Tiażyłowie, Piętniczanach oraz na ulicy Sobornej. przy ostatniej działa klasztor kapucynów). W Winnicy działa zbór chrześcijan baptystów „Dom Ewangelii” oraz świątynia Międzynarodowego Towarzystwa Świadomości Kryszny. W Winnicy funkcjonuje również kilkanaście zborów Świadków Jehowy.
Winnica jest jednym z największych ośrodków neokatechumenatu na Ukrainie. Obecnie w mieście przy kościele Matki Boskiej Anielskiej istnieje około 15 wspólnot neokatechumenalnych.

</doc>
<doc id="157885" url="https://pl.wikipedia.org/wiki?curid=157885" title="Emade">
Emade

Emade, właściwie Piotr Waglewski, znany również jako DJ M.A.D. (ur. 15 grudnia 1981 w Warszawie) – polski muzyk hip-hopowy, perkusista i DJ. Producent wszystkich siedmiu albumów Tworzywa Sztucznego i większości Fisza (wszystkich z wyjątkiem Fru!). Syn muzyka Wojciecha Waglewskiego i młodszy brat Fisza.
Działalność artystyczna.
Działalność muzyczną rozpoczął jako 13-letni perkusista własnej formacji hardcore’owej. Kilka lat później zajął się czynnie swą nową fascynacją – hip hopem – w ramach zespołu RHX, sformowanego wraz z Fiszem i Inespe (debiutancki album w 1999 roku). Na 20. Przeglądzie Piosenki Aktorskiej (Wrocław 1999) akompaniował na gramofonach występowi zespołu Nick Cave and the Bad Seeds.
W 2001 roku wyprodukował w całości solowy album Inespe zatytułowany "Ocean szarych bloków". W 2003 roku na zaproszenie Smolika wykonał remiks utworu „Who Told You” z Miką Urbaniak, a na zaproszenie WWO remiks utworu „Bezsenne noce”.
Pod koniec 2003 roku, po niemal roku pracy, ukazał się jego solowy debiut – autorski "Album producencki" (poprzedzony czerwcowym singlem „Dam ci przeżyć” z gościnnym udziałem Sokoła z WWO). Do udziału w albumie zostali zaproszeni: retro-jazzowa wokalistka Iza Kowalewska z zespołu Muzykoterapia, O.S.T.R., Włodi, Inespe, Sokół, Fisz oraz gość z USA: brooklyńska grupa Little Egypt. Wszyscy krajowi goście, przy akompaniamencie żywego zespołu towarzyszącego Emade, wystąpili na wielkim koncercie promocyjnym albumu 19 marca 2004 r. w Warszawie. Album zdobył nominację do Fryderyka 2004 w kategorii "Album roku – Hip-Hop".
W 2004 roku Emade wraz z Wojciechem Waglewskim współpracował nad produkcją albumu Marii Peszek "miasto mania". 12 maja 2005 roku Emade wydał wspólny album z O.S.T.R. (jako Projekt Ostry Emade). Poprzedził go marcowy singiel „Wiele dróg”. W roku 2005 zagrał gościnnie na bębnach w utworze „Wagle” z albumu "XX Cz.1" zespołu Voo Voo.
Osiągnięcia i nagrody.
Polski producent roku 2001 według hiphopowego pisma „Klan”. W podsumowaniu roku 2002 tego samego pisma Emade został wyróżniony „za organiczne i elektroniczne smaczki "F3"” (jedno z 4 wyróżnień producenckich). Wyprodukowane przez Emade dwa pierwsze albumy Fisza zdobyły nominacje do Fryderyków w kategorii "Album roku – Hip-Hop", a "F3" w kategorii "Album roku – muzyka klubowa".
W 2012 roku wraz z Fiszem uzyskał nominację do Fryderyka za album "Zwierzę bez nogi" w kategoriach "Album roku hip-hop/reggae/R&amp;B" i "Najlepsza oprawa graficzna albumu".
Emade został sklasyfikowany na 11. miejscu w rankingu 20 najlepszych polskich producentów hip-hopowych według czasopisma Machina.

</doc>
<doc id="157888" url="https://pl.wikipedia.org/wiki?curid=157888" title="Krasne (gmina w województwie podkarpackim)">
Krasne (gmina w województwie podkarpackim)

Krasne – gmina wiejska w województwie podkarpackim, w powiecie rzeszowskim. W latach 1975–1998 gmina położona była w województwie rzeszowskim.
Opis.
Siedziba gminy to Krasne.
9 grudnia 2018 przeprowadzone zostało referendum gminne w sprawie połączenia gminy z Miastem Rzeszów, w którym przeciw połączeniu opowiedziało się 1714 osób, a za 1480 osób. Ogółem w referendum wzięło 3206 osób na 8906 uprawnionych, przy frekwencji w wysokości 36%, co oznacze, że referendum było ważne, a jego wynik ma charakter rozstrzygający. W poprzednim referendum, przeprowadzonym 23 października 2016 z inicjatywy części mieszkańców, mających zastrzeżenia do przeprowadzonych wcześniej konsultacji społecznych, około 62% głosujących przy frekwencji 56% wyraziło sprzeciw wobec projektu przyłączenia gminy do Rzeszowa. Starania samorządu Rzeszowa o włączenie całej gminy trwają od września 2008 roku.
Sołectwa.
Krasne, Malawa, Palikówka i Strażów
Sąsiednie gminy.
Chmielnik, Czarna (powiat łańcucki), Łańcut (powiat łańcucki), Rzeszów (miasto na prawach powiatu), Trzebownisko

</doc>
<doc id="157893" url="https://pl.wikipedia.org/wiki?curid=157893" title="Opóźnienie (informatyka)">
Opóźnienie (informatyka)

Opóźnienie, latencja, żargonowo lag – termin odnoszący się zwykle do szybkości działania sieciowych programów komputerowych. Oznacza on, że aplikacja nie reaguje w odpowiednio krótkim czasie na przesyłane w sieci sygnały sterujące, przetwarzane przez dużą liczbę hostów pośredniczących.
Przy aplikacjach działających w systemach rozproszonych, którymi są na przykład aplikacje internetowe, przyczyną latencji jest często opóźnienie komunikacyjne, czyli czas wymagany, aby wysłany pakiet danych dotarł do drugiego końca kanału komunikacyjnego, a odpowiedź zwrotna trafiła z powrotem do nadawcy.
Określenie „lag” jest często stosowane w odniesieniu do gier online w sytuacji, kiedy gra traci synchronizację z poleceniami sterującymi gracza, zwykle z powodu zbyt wolnego połączenia internetowego, mało wydajnego serwera lub przeciążonego zadaniami lokalnego komputera. Czasami powodem jest też zbyt długi czas dostępu, głównie przy połączeniach w sieciach mobilnych starszych generacji (2G, 2.5G, 3G). 
W przypadku gier komputerowych (gier wideo) termin ten służy do opisu opóźnienia lub czasu oczekiwania między działaniami podejmowanymi przez gracza i odpowiednią reakcją gry.
Wyraz „lag” pojawia się często w serwisach IRC i bywa mylony z pingiem (program ping służy do mierzenia liczby zgubionych pakietów oraz opóźnień w ich transmisji). W kontekście gier online „duży lag” oznacza wartość powyżej 100–200 ms, dla IRC i komunikatorów to więcej niż kilka sekund.
W żargonie użytkowników komputerów słowo „lag” jest używane do opisu dowolnego opóźnienia, nieraz w żartobliwym kontekście. Powstało także pojęcie pochodne – „lag mózgowy” – które jest humorystycznym określeniem chwilowego zaniku koncentracji, pamięci lub alternatywnie braku wiedzy na jakiś temat. W sytuacji, gdy ktoś dozna takiego lagu, mówi się też, że potrzebuje „resetu” lub że musi się „zresetować”.
Czasami pojęcie opóźnienia jest błędnie stosowane do określenia „klatkowania” lub inaczej efektu „żabich skoków” w płynności odtwarzania obrazów, przy przesyłaniu lub generowaniu poszczególnych klatek animacji bądź filmu, co objawia się spadkiem wyświetlanej liczby klatek na sekundę (FPS).

</doc>
<doc id="157899" url="https://pl.wikipedia.org/wiki?curid=157899" title="Modrzew japoński">
Modrzew japoński

Modrzew japoński ("Larix kaempferi" (Lambert) Carriere) – gatunek drzewa należącego do rodziny sosnowatych ("Pinaceae" Lindl.). Jego naturalnym siedliskiem są góry wulkaniczne na wyspie Honsiu w Japonii.
Biologia i ekologia.
Modrzew japoński jest o wiele mniej wrażliwy na przemysłowe zanieczyszczenia gazowe niż gatunki europejskie i dlatego coraz częściej jest sadzony w miejskich parkach. Według dotychczasowego stanu wiedzy, modrzewie wydają się także nieco odporniejsze na kwaśne deszcze niż inne krajowe i zadomowione drzewa szpilkowe.
Zastosowanie.
Drewno modrzewia uchodzi za szczególnie trwały surowiec. Zewnętrzny biel jest początkowo bardzo jasny, stopniowo jednak ciemnieje. Twardziel już w stanie świeżym jest ciemnobrązowa. Drewno ma zastosowanie przy budowie domów i statków, ze względu na trwałość robi się z niego przede wszystkim burty i boazerie.

</doc>
<doc id="157908" url="https://pl.wikipedia.org/wiki?curid=157908" title="Karabin SR 88">
Karabin SR 88

Singapore Rifle 88 (SR 88) – singapurski karabin szturmowy produkowany przez firmę Chartered Industries of Singapure w latach 90. XX wieku.
Historia konstrukcji.
Firma Chartered Industries of Singapure produkowała w pierwszej połowie lat 80. doskonały karabin SAR-80. Jednak słaba sprzedaż tej broni spowodowała, że w drugiej połowie lat 80. postanowiono wprowadzić do produkcji nową konstrukcję. Zachowując większość mechanizmów karabinu SAR-80, wprowadzono wiele usprawnień mających polepszyć własności eksploatacyjne i ergonomię broni. Najbardziej widoczny był nowy kształt kolby i łoża, dzięki któremu poprawiła się ergonomia broni. Ułatwić obsługę miało też przeniesienie przycisku zwalniania magazynka z lewej na prawą stronę broni. Dodatkowo karabin SR 88 wyposażono w regulator gazowy i zaczep zatrzymujący zamek i suwadło w tylnym położeniu po opróżnieniu magazynka. Broń była produkowana w wersjach z kolbą składaną lub stałą, opracowano także karabinek z kolbą składaną (poszczególne odmiany nie miały odrębnych oznaczeń). SR 88 nie jest już produkowany.
Opis konstrukcji.
Karabin SR 88 jest indywidualną bronią samoczynno-samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór lufy. Tłok gazowy o krótkim ruchu przekazuje energię przez popychacz na suwadło. Ryglowanie przez obrót zamka w lewo (siedem rygli). Mechanizm spustowy kurkowy umożliwia strzelanie ogniem pojedynczym i seriami. Dźwignia przełącznika rodzaju ognia po lewej stronie broni. Zasilanie z dwurzędowych magazynków łukowych o pojemności 30 naboi (magazynki zaminne z magazynkami M16). Otwarte przyrządy celownicze składają się z muszki i celownika przeziernikowego. Broń jest wyposażona w nocne trytowe przyrządy celownicze. Kolba z tworzywa sztucznego, stała lub szkieletowa, składana na lewy bok komory zamkowej.

</doc>
<doc id="157914" url="https://pl.wikipedia.org/wiki?curid=157914" title="Kondor królewski">
Kondor królewski

Kondor królewski ("Sarcoramphus papa") – gatunek dużego ptaka padlinożernego z rodziny kondorowatych (Cathartidae).
Zasięg występowania.
Kondor królewski zamieszkuje Amerykę Południową i Centralną, od południowego Meksyku po północną Argentynę.
Taksonomia.
Kondor królewski został opisany systematycznie przez szwedzkiego przyrodnika – Karola Linneusza w 1758, w dziesiątej edycji jego pracy – "Systema Naturae", który nadał mu nazwę "Vultur papa". Jako miejsce typowe autor błędnie wskazał zachodnie Indie (), bazując na tekstach Albina z 1734 roku (gdzie ptak został opisany jako „The Warwovwen, or Indian Vulture”) i Edwardsa z 1743 roku (który opisał go pod nazwą „The King of the Vultures”); błędną lokalizację skorygował w 1908 roku Hans von Berlepsch, ustalając ją na Surinam. Jedyny przedstawiciel rodzaju "Sarcoramphus" opisanego przez André Dumérila w 1805 roku. Nie wyróżnia się podgatunków.
Morfologia.
Długość ciała 71–81 cm; masa ciała 3000–3750 g; rozpiętość skrzydeł 170–200 cm. Upierzenie ptaka w przeważającej mierze białe, z szarymi lub czarnymi piórami wokół szyi, na lotkach oraz ogonie. Głowa i szyja (w górnym odcinku) są nieopierzone. Kolor skóry w różnych obszarach ciała bardzo się różni – może być żółty, pomarańczowy, niebieski, fioletowy bądź czerwony. Kondor królewski ma zauważalny żółty, mięsisty grzebień na dziobie. Ptak jest padlinożercą, dzięki silnemu dziobowi i potężnym szponom, często – jako pierwszy – robi początkowe nacięcie na ciele martwego zwierzęcia. Dzięki dużym rozmiarom zwykle odgania od padliny swoich mniejszych krewnych – inne gatunki kondorów. Może dożyć w niewoli 30 lat.
Status.
IUCN uznaje kondora królewskiego za gatunek najmniejszej troski (LC, "Least Concern") nieprzerwanie od 1988 roku. Liczebność populacji, według szacunków, mieści się w przedziale 670–6700 dorosłych osobników. Trend liczebności populacji uznawany jest za spadkowy ze względu na niszczenie siedlisk.

</doc>
<doc id="157916" url="https://pl.wikipedia.org/wiki?curid=157916" title="Lualaba (rzeka)">
Lualaba (rzeka)

Lualaba – górny bieg rzeki Kongo (od źródeł do miasta Kisangani), długość: 1800 km; źródła na wyżynie Katanga u podnóża gór Kundelungu na wysokości ok. 1450 m n.p.m.; główny dopływ Luapula. Rzeka przepływa kolejno przez góry Mitumba, następnie przez jeziora Upemba i Kisale, w okolicach miasta Kongolo jej koryto zwęża się gwałtownie tworząc nieżeglowny odcinek "Wrót Piekieł". Od miasta Kindu Lualaba ponownie nadaje się do żeglugi aż do Wodospadów Stanleya poniżej miasta Ubundu. Wodospady w okolicach Kisangani kończą bieg Lualaby, która zmienia w tym miejscu nazwę na Kongo.

</doc>
<doc id="157918" url="https://pl.wikipedia.org/wiki?curid=157918" title="Georges-André Chevallaz">
Georges-André Chevallaz

Georges-André Chevallaz (ur. 7 lutego 1915 w Lozannie, zm. 8 września 2002) – szwajcarski polityk, prezydent.
Studiował historię na uniwersytecie w Lozannie, później w Paryżu; obronił doktorat. Pracował jako wykładowca w Wyższej Szkole Handlowej w Lozannie, w latach 1955-1957 na uniwersytecie w Lozannie. Działał w Szwajcarskiej Partii Radykalno-Demokratycznej; 1957-1973 był prezydentem Lozanny, 1959-1973 zasiadał w izbie niższej parlamentu (Radzie Narodowej). Kierował organizacją partyjną w Lozannie (1953-1957) i kantonie Vaud. W latach 1966-1973 przewodniczył Związkowi Miast Szwajcarskich; wchodził w skład zarządu centralnego radia i telewizji szwajcarskiej.
5 grudnia 1973 został wybrany w skład rządu szwajcarskiego - Rady Związkowej. Zajął miejsce Nello Celio i stanął na czele departamentu finansów i ceł. Od 1980 kierował departamentem wojskowym. W 1979 był zastępcą przewodniczącego, a w 1980 przewodniczącym Rady Związkowej (prezydentem Szwajcarii). Zakończył pracę w rządzie 31 grudnia 1983 i został zastąpiony przez Jeana-Paula Delamuraza.
Był autorem prac naukowych z historii.

</doc>
<doc id="157919" url="https://pl.wikipedia.org/wiki?curid=157919" title="Peace (rzeka w Kanadzie)">
Peace (rzeka w Kanadzie)

Peace (, ) – rzeka w zachodniej Kanadzie, na terenie prowincji Kolumbia Brytyjska i Alberta. Powstaje z połączenia rzek Finlay i Parsnip, uchodzi zaś do Athabaski u zachodniego krańca jeziora Athabaska. Połączone wody obu rzek jako Rzeka Niewolnicza spływają do Wielkiego Jeziora Niewolniczego, którego odpływ, rzeka Mackenzie, uchodzi do Morza Beauforta
Długość rzeki: 1920 km, powierzchnia dorzecza 324 tys. km².

</doc>
<doc id="157920" url="https://pl.wikipedia.org/wiki?curid=157920" title="Georges-Andre Chevallaz">
Georges-Andre Chevallaz



</doc>
<doc id="157925" url="https://pl.wikipedia.org/wiki?curid=157925" title="Murray">
Murray

Osoby o nazwisku Murray:
Miejscowości w USA:
Gminy w USA:
Hrabstwa w USA:

</doc>
<doc id="157926" url="https://pl.wikipedia.org/wiki?curid=157926" title="Maj 2005">
Maj 2005



</doc>
<doc id="157927" url="https://pl.wikipedia.org/wiki?curid=157927" title="Rising (album)">
Rising (album)

Rising – drugi album grupy Rainbow wydany 17 maja 1976 (zob. 1976 w muzyce) przez Polydor Records. Na szczególną uwagę zasługuje ośmiominutowy utwór „Stargazer”, skomponowany przez Ritchiego Blackmore’a na wiolonczelę i zagrany wspólnie z orkiestrą the Munich Philharmonic Orchestra. Płyta została zarejestrowana w Monachium, w niespełna miesiąc. Producentem albumu jest znany z wydawnictw Deep Purple – Martin Birch.
Pierwsze wydanie CD zostało nieco inaczej zmiksowane w porównaniu z wydaniem winylowym. W roku 1999 oryginalny materiał muzyczny został poddany obróbce cyfrowej i na kolejnym wydaniu CD przywrócono właściwą kolejność utworów.
Wykonawcy.
oraz

</doc>
<doc id="157930" url="https://pl.wikipedia.org/wiki?curid=157930" title="Karolina Hanowerska">
Karolina Hanowerska

Karolina, księżna Hanoweru, z domu księżniczka Monako ("Caroline Louise Marguerite Grimaldi", ur. 23 stycznia 1957 w Monako), monakijska księżniczka z dynastii Grimaldich, córka Rainiera III, księcia Monako i jego małżonki, księżnej Grace; następczyni monakijskiego tronu w latach 1957–1958 i 2005–2014; od 1999 księżna Hanoweru jako małżonka księcia Ernesta Augusta V.
Karolina urodziła się w Monte Carlo jako pierwsze dziecko Rainiera III, księcia Monako i Grace, księżnej Monako.
Ukończyła studia na kierunku filozofia na Sorbonie w Paryżu.
W 1983 roku poślubiła Stefana Casiraghi, z którym ma troje dzieci: Andreę Casiraghi (ur. 1984), Charlotte Casiraghi (ur. 1986) i Pierre’a Casiraghi (ur. 1987). W 1990 jej mąż zginął w wypadku łodzi motorowych. W 1999 poślubiła Ernesta Augusta V, księcia Hanoweru i ma z nim jedno dziecko, księżniczkę Aleksandrę z Hanoweru (ur. 1999).
W latach 1957–1958 i 2005–2014 była następczynią monakijskiego tronu. Obecnie zajmuje trzecie miejsce w linii sukcesji. Po ślubie z księciem Hanoweru otrzymała tytuł księżnej Hanoweru.
Jest jedyną członkinią monakijskiej rodziny książęcej, której przysługuje predykat Jej Królewskiej Wysokości.
Księżna Hanoweru zaangażowana jest w działalność charytatywną – jest prezydentem Fundacji Księżnej Grace, Fundacji AMADE i Fundacji Księcia Pierre’a. Od 2003 jest Ambasadorem Dobrej Woli UNESCO. Uczestniczy w oficjalnych wystąpieniach i dyplomatycznych podróżach zagranicznych.
Poprzez swojego przodka, Jana Wilhelma Friso, księcia Oranii spokrewniona jest ze wszystkimi rodzinami królewskimi i książęcymi panującymi w Europie.
Powiązania rodzinne i edukacja.
Księżniczka Karolina urodziła się 23 stycznia 1957 roku o godzinie 9:32 w Monako.
Jej rodzicami byli Rainier III, książę Monako od 1949 do 2005 roku i Grace, księżna Monako, amerykańska aktorka, zdobywczyni Nagrody Akademii Filmowej w 1954 roku dla Najlepszej Aktorki za rolę Georgie Elgin w filmie "Dziewczyna z prowincji".
Jej dziadkami byli ze strony ojca Pierre, książę Valentinois, hrabia Polignac i jego małżonka, Charlotte, księżna Valentinois; natomiast ze strony matki John Brendan Kelly, amerykański mistrz olimpijski w wioślarstwie i Margaret Kelly.
Ma dwoje młodszego rodzeństwa, Alberta II, księcia Monako i księżniczkę Stefanię z Monako.
Księżniczka otrzymała imiona Karolina Ludwika Małgorzata na cześć wielu swoich przodkiń.
Została ochrzczona 3 marca 1957 w Katedrze Monako. Jej rodzicami chrzestnymi zostali Jerzy, książę Tolna (wnuk jednej z przodkiń rodziny książęcej, Marii, hrabiny Tolna) i 10-letnia Margaret Davis, cioteczna siostra księżniczki.
Edukacja.
W 1974 roku Karolina ukończyła szkołę średnią. Pobierała nauki w St Mary’s School Ascot, a potem kontynuowała studia na Uniwersytecie Paryskim, gdzie otrzymała dyplom filozofii, a także psychologii i biologii. Włada biegle pięcioma językami: francuskim, angielskim, hiszpańskim, niemieckim i włoskim.
Członkini rodzin książęcych.
Po urodzeniu otrzymała tytuł Jej Książęcej Wysokości Dziedzicznej Księżnej Monako, który po narodzinach brata w 1958 zmieniono na Jej Książęca Wysokość Księżniczka Karolina z Monako. Po ślubie z Ernestem Augustem V, księciem Hanoweru w 1999 jej tytuł brzmiał Jej Królewska Wysokość Księżna Hanoweru. Jest jedyną członkinią monakijskiej rodziny książęcej, uprawnioną do używania predykatu jej królewskiej wysokości.
Następczyni tronu.
Księżniczka Karolina urodziła się jako pierwsze dziecko panującego w Monako monarchy i automatycznie została jego następczynią. Na liście dziedziczenia wyprzedziła swoją ciotkę, Antoinette, baronową Massy. W 1958 urodził się książę Albert i Karolina spadła na drugie miejsce w kolejce do tronu.
W 2005 zmarł książę Rainier i Albert został nowym przywódcą państwa. Karolina ponownie została następczynią tronu, ponieważ jej brat nie doczekał się potomków pochodzących z legalnych związków. Księżna Hanoweru wpisana była na pierwsze miejsce listy sukcesji do grudnia 2014, kiedy to księciu Albertowi i jego żonie, księżnej Charlene, urodziło się dwoje dzieci. Obecnie zajmuje trzecią pozycję.
Księżna i jej potomkowie utracą miejsce na liście sukcesji, jeżeli władcą Monako zostanie jedno z dzieci księcia Alberta.
Po śmierci matki w 1982 roku zaczęła nieformalnie pełnić obowiązki pierwszej damy państwa.
Oficjalne wizyty zagraniczne.
W lutym 2009 uczestniczyła w wyprawie humanitarnej do Nigeru.
W listopadzie 2009 promowała działalność Fundacji AMADE w Zjednoczonych Emiratach Arabskich.
2 grudnia 2009 w Londynie razem z córką Charlotte wzięła udział w działaniach mającym wspomagać dzieci z Filipin.
20 stycznia 2011 udała się z wizytą do Brukseli, gdzie we współpracy z belgijskimi księżniczką Marią Esmeraldą i księżną Leą zajmowała się organizowaniem pomocy dla sierot w Burundi.
14 lutego 2014 odwiedziła szpital dziecięcy w Genui, któremu podarowała specjalistyczny sprzęt medyczny.
W październiku 2017 po raz czwarty udała się do Demokratycznej Republiki Konga, aby zainicjować program "Dignity for Women" w ramach działalności fundacji AMADE. Jej poprzednie wizyty w tym państwie miały miejsce w czerwcu 2013 i październiku 2016 roku.
12 kwietnia 2018 w towarzystwie swojej synowej Beatrice odwiedziła obóz dla uchodźców w miejscowości Ventimiglia.
W marcu 2019 uczestniczyła w oficjalnej wizycie przewodniczącego Chińskiej Republiki Ludowej do Księstwa Monako.
Działalność w Monako.
Księżniczka Karolina regularnie uczestniczy w wydarzeniach, odbywających się w księstwie Monako, do których należą:
W 1985 w Paryżu ogłosiła powstanie Baletu Monte Carlo, spełniając życzenie swojej matki.
10 września 2014 otworzyła w Monako ulicę nazwaną własnym imieniem.
Działalność charytatywna.
W 1984, na mocy decyzji swojego ojca, została prezydentem Fundacji Księżnej Grace. Matka księżniczki założyła fundację nazwaną swoim imieniem w 1964 roku, aby promować młodych ludzi, którzy chcą rozwijać swoje talenty w wielu dziedzinach sztuki. Każdego roku w marcu odbywa się Monaco Rose Ball, z którego dochody przekazywane są na konta fundacji.
4 marca 1988 książę Rainier III ustanowił księżniczkę prezydentem Fundacji Księcia Pierre’a, założonej w 1966 przez jej dziadka. Tematem zainteresowań stowarzyszenia jest literatura i sztuka. Każdego roku wybitnym twórcom (głównie francuskojęzycznym) wręczane są nagrody imienia księcia Pierre’a.
W kwietniu 1993 roku została prezydentem Fundacji AMADE, powołanej w 1964 przez księżną Grace. Organizacja zajmuje się promowaniem rozwoju dzieci oraz ich ochrony przed wykorzystywaniem i przemocą. Księżna w ramach tej działalności odbywa podróże zagraniczne, a w kwietniu przeprowadza doroczne spotkanie generalne. Fundacja wspierana jest między innymi poprzez dochody z pokazowych meczów tenisowych w czasie zawodów Monte Carlo Masters, z wyścigów konnych International Jumping Monte Carlo i z charytatywnego meczu piłkarskiego na Stadionie Ludwika II z udziałem gwiazd sportu i członków rodziny książęcej.
21 stycznia 2016 francuski minister kultury i komunikacji przyznał księżnej Order Sztuki i Literatury za jej działalność w ramach Fundacji Księcia Pierre’a i wspieranie młodych artystów.
31 stycznia 2016 wzięła udział w charytatywnym marszu dla Fundacji Flavien, zajmującej się pomocą dzieciom, cierpiącym z powodu chorób nowotworowych.
Współpracuje z innymi fundacjami, prowadzonymi przez członków rodziny książęcej:
Związki z innymi rodzinami królewskimi.
Księżniczka Karolina spokrewniona jest ze wszystkimi rodzinami królewskimi i książęcymi, zasiadającymi na tronach europejskich państw, poprzez Jana Wilhelma Friso, księcia Oranii, żyjącego w latach 1687–1711. Jest też potomkinią lady Marii Hamilton, brytyjskiej arystokratki, spokrewnionej między innymi z rumuńską, francuską i belgijską rodziną królewską.
Była gościem ceremonii zaślubin Wilhelma Aleksandra, księcia Oranii z Maksymą Zorreguietę Cerruti (Amsterdam, 2002), Fryderyka, księcia koronnego Danii z Marią Donaldson (Kopenhaga, 2004) i Wilhelma, dziedzicznego księcia Luksemburga z hrabianką Stefanią de Lannoy (Luksemburg, 2013).
Religia.
Dominującą religią w Księstwie Monako jest katolicyzm i jest to wyznanie, w którym ochrzczona został księżniczka Karolina.
Karolina uczestniczyła w oficjalnych audiencjach u papieży w Watykanie:
Życie prywatne.
Jest nałogową palaczką papierosów.
Podczas studiów na uniwersytecie w Paryżu w grudniu 1975 księżniczka Karolina spotkała bankowca, Filipa Junot ("Philippe Junot", ur. 19 kwietnia 1940, starszego od niej o siedemnaście lat, syna polityka Michela Junota). Mężczyzna towarzyszył jej podczas oficjalnej wizyty w Stanach Zjednoczonych w 1976 roku. Początkowo książę Rainier i księżna Grace nie wyrażali zgody na małżeństwo swojej córki. Ostatecznie w grudniu 1977 Pałac Książęcy poinformował o zaręczynach pary.
Rodzice Junota rozwiedli się, gdy miał sześć lat. Podjął studia polityczne w Paryżu, ale ostatecznie ich nie ukończył, później zdobył dyplom z prawa. Przez rok pracował w lokalnym rządzie, a następnie wyjechał do Nowego Jorku. Pracował w Kalifornii w przemyśle fast-foodowym. Jego zamierzenia związane z tą branżą nie zostały zrealizowane i powrócił do Paryża, gdzie zaczął pracować jako bankowiec we francuskiej grupie bankowej, prowadzącej inwestycje w Stanach Zjednoczonych, Kanadzie i Europie.
Ślub cywilny pary miał miejsce 28 czerwca 1978 w Monako. Następnego dnia odbyły się uroczystości kościelne. W weselu uczestniczyło ośmiuset gości. Wśród nich znaleźli się przedstawiciele europejskich rodzin królewskich: król i królowa Rumunii, król Włoch, król Greków, arcyksiążę Otto z Habsburgów, wielki książę i wielka księżna Rosji, hrabia Barcelony i hrabina Barcelony, hrabia Paryża, książę Ludwik Bonaparte, książę i księżna Halland, książę i księżna Orleanii i księżniczka Maria Gabriela z Sabaudii.
Zgodnie z postanowieniem księcia Rainiera, Junot nie otrzymał żadnych tytułów szlacheckich, związanych z poślubieniem przedstawicielki książęcego rodu. W lipcu 1980 pojawiły się doniesienia o kryzysie w małżeństwie księżniczki. 25 sierpnia Pałac Monako oficjalnie poinformował o planowanym rozwodzie Karoliny. Grimaldi pojawiła się na dorocznym Balu Czerwonego Krzyża w towarzystwie rodziców i brata; jej mąż natomiast spędzał w tym czasie wakacje z córką ambasadora Kostaryki. W tym samym czasie córka księcia Rainiera coraz częściej była widywana w towarzystwie Robertino Rosselliniego, syna Ingrid Bergman i Roberto Rosselliniego.
Karolina rozwiodła się z Filipem 9 października 1980, a kościelne stwierdzenie nieważności małżeństwa otrzymała w 1992.
W 1982 roku w dyskotece w Monte Carlo poznała Stefana Casiraghi, pochodzącego z rodziny włoskich przemysłowców branży naftowej. W tym samym czasie zakończyła relację z Rossellinim. Wkrótce młodszy o trzy lata mężczyzna zaczął towarzyszyć rodzinie Grimaldich w oficjalnych uroczystościach i 19 grudnia ogłoszono zaręczyny pary. Ślub cywilny odbył się 29 grudnia 1983. Małżonkowie nie zawarli związku kościelnego ze względu na to, że Karolina była rozwiedziona ze swoim pierwszym mężem. Tym razem uroczystości były skromne, uczestniczyło w nich niewiele osób. Zaproszeń nie otrzymali między innymi mieszkający w Stanach Zjednoczonych członkowie rodziny księżnej Grace.
W maju 1984 przedstawiciele Pałacu Monako potwierdzili, że latem Karolina spodziewa się narodzin swojego pierwszego dziecka. Syn pary, który otrzymał imiona Andrea Albert Pierre, urodził się 8 czerwca w Monte Carlo.
3 sierpnia 1986 Karolina urodziła córkę, Charlotte Marie Pomeline, a 5 września 1987 przyszło na świat jej trzecie dziecko, Pierre Rainier Stefano.
3 października 1990 Stefan Casiraghi zginął w wypadku podczas regat łodzi motorowych. Po tych zawodach zamierzał zaprzestać uprawiania tego sportu, a tydzień wcześniej cudem uniknął śmierci, kiedy jego łódź się przewróciła. Pogrzeb męża księżniczki odbył się w Katedrze Świętego Mikołaja. Casiraghi został pochowany w Chapelle de la Paix.
W 1992 roku Karolina otrzymała kościelne stwierdzenie nieważności małżeństwa z Filipem Junotem, a jednocześnie uznano za ważny jej ślub z Casiraghim (dwa i pół roku po jego śmierci). To zapewniło jej dzieciom miejsca w linii sukcesji monakijskiego tronu.
23 stycznia 1999, w dniu swoich czterdziestych drugich urodzin, poślubiła Ernesta Augusta V, księcia Hanoweru, będącego głową dynastii hanowerskiej. Pozostawała z nim w bliższej relacji od 1995 roku. Aby wziąć ślub z księżną, Ernest rozwiódł się ze swoją poprzednią żoną, Chantal, z którą ma dwóch synów. Karolina zyskała tytuł Jej Królewskiej Wysokości Księżnej Hanoweru, przy tym nie odstąpiła od wyznawania wiary katolickiej, ale zgodziła się, by jej przyszłe dzieci były wychowywane w wierze protestanckiej. Ernest August, jako członek brytyjskiej rodziny królewskiej (nosi tytuł księcia Wielkiej Brytanii i Irlandii) zajmował miejsce na liście sukcesji brytyjskiego tronu. Po ślubie z katoliczką utracił je, ale jeżeli jego przyszłe dzieci byłyby wyznania protestanckiego, znalazłyby się na tej liście. Zgodę na małżeństwo wyraziła królowa Elżbieta II. Karolina została macochą synów Ernesta Augusta, księcia Ernesta Augusta i księcia Krystiana. Książę Rainier o matrymonialnych planach córki dowiedział się na trzy dni przed datą ślubu.
Już w dniu ceremonii pojawiły się spekulacje, że Karolina spodziewa się narodzin dziecka. 20 lipca 1999 urodziła się jedyna córka pary, księżniczka Aleksandra Charlotte Ulrike Maryam Virginia z Hanoweru. Dziewczynka zajęła szóste miejsce na liście sukcesji monakijskiego tronu i została wpisana na miejsce w linii sukcesji tronu brytyjskiego, za starszymi braćmi.
Karolina i Ernest August pozostają od 2009 roku w separacji. Księżna wraz z najmłodszą córką powróciła do Monako. W styczniu 2010 w prasie pojawiły się zdjęcia księcia Ernesta, bawiącego się w towarzystwie innej kobiety podczas wakacji w Tajlandii. Do jesieni 2015 książę Hanoweru pojawiał się publicznie w towarzystwie o trzydzieści cztery lata młodszej od niego Simony, rumuńskiej modelki.
2 lipca 2012 księżna Hanoweru ogłosiła zaręczyny swojego najstarszego syna, Andrei z jego wieloletnią partnerką, Tatianą Santo Domingo. Para zawarła cywilny związek małżeński 31 sierpnia 2013 w Pałacu Książęcym w Monako, a ceremonia religijna odbyła się 1 lutego 2014 w kościele Świętego Józefa w Gstaad. Małżonkowie mają troje dzieci: Aleksandra (ur. 21 marca 2013), Indię (ur. 12 kwietnia 2015) i Maksymiliana (ur. 21 kwietnia 2018).
Starsza córka księżnej Hanoweru, Charlotte, ma syna, Rafała (ur. 17 grudnia 2013) ze związku z aktorem Gadem Elmaleh. 1 czerwca 2019 wzięła ślub z Dimitrim Rassamem, z którym ma syna, Baltazara (ur. 23 października 2018).
W grudniu 2014 księżna Hanoweru ogłosiła zaręczyny swojego młodszego syna, Pierre’a, z potomkinią włoskiej arystokracji i dziennikarką Beatrice Borromeo. 25 lipca Casiraghi i Borromeo wzięli ślub cywilny w Pałacu Książęcym w Monako, natomiast 1 sierpnia na włoskiej wyspie Isola Bella zawarli sakramentalny związek małżeński. Mają dwóch synów: Stefana (ur. 28 lutego 2017) i Franciszka (ur. 21 maja 2018).
Odznaczenia.
Lista odznaczeń przyznanych księżnej Karolinie:

</doc>
<doc id="157932" url="https://pl.wikipedia.org/wiki?curid=157932" title="Widawa (rzeka)">
Widawa (rzeka)

Widawa (niem. "Weide") – rzeka, prawy dopływ Odry o długości 109,03 km. Nazwa rzeki pochodzi od prasłowiańskiego "vid" – kręcić, wić się. 
Źródła Widawy znajdują się we Wzgórzach Twardogórskich na wysokości 222 m n.p.m. we wsi Drołtowice na północny zachód od Sycowa. W pobliżu Namysłowa rzeka zmienia kierunek z południowego na zachodni. Następnie przepływa przez Bierutów. Uchodzi do Odry na 267 kilometrze jej biegu, poniżej Wrocławia, stanowiąc jednocześnie północną granicę miasta. Lewym dopływem Widawy jest Graniczna, a prawymi Oleśnica i Dobra. 
Brzegi Widawy są uregulowane i obwałowane całkowicie lub częściowo. Porasta je sitowie, trzcina i trawa. Przez większą część swego biegu Widawa przepływa szeroką i płaską doliną o niewielkim spadku. Ze względu na płytkie koryto, często zalewa przylegające do niej łąki. Rzeka stanowi centralną arterię wodną Równiny Oleśnickiej. Na Równinie Wrocławskiej tworzy meandry aż do granic Wrocławia. Od tego miejsca jej koryto jest w większości wyprostowane i obwałowane. Odległość od źródła do ujścia rzeki wynosi ok. 49 km, przy długości rzeki wynoszącej ponad 109 km. 
Z lewej strony z Widawą łączy się także kanał powodziowy pozwalający odprowadzać nadmiar wody z Odry. Przebiega on między wrocławskimi osiedlami Strachocin i Swojczyce. 
We Wrocławiu nad Widawą przerzuconych jest 13 przepraw. Według biegu rzeki są to:

</doc>
<doc id="157934" url="https://pl.wikipedia.org/wiki?curid=157934" title="Long Live Rock ’n’ Roll">
Long Live Rock ’n’ Roll

Long Live Rock ’n’ Roll – album grupy Rainbow wydany 9 kwietnia 1978 r. przez Polydor Records. Płyta ta zawiera utwory hardrockowe, niekiedy inspirowane muzyką wschodu („Gates of Babylon”). Całość kończy nostalgiczna, siedmiominutowa ballada „Rainbow Eyes”, zagrana z kilkuosobową orkiestrą. Oryginalnie wydany na płycie gramofonowej, w 1988 album ukazał się w formie płyty kompaktowej.
Lista utworów.
Wszystkie, z wyjątkiem opisanych skomponowali Ritchie Blackmore i Ronnie James Dio.
Wykonawcy.
oraz

</doc>
<doc id="157935" url="https://pl.wikipedia.org/wiki?curid=157935" title="Herman Jaenike">
Herman Jaenike

Herman Jaenike – niemiecki działacz samorządowy, burmistrz Mrągowa na przełomie XIX i XX wieku.
Został burmistrzem pod koniec XIX wieku, za jego kadencji powstała w mieście gazownia (1889) oraz sieć kanalizacyjna i wodociągowa (1900). Przeprowadził estetyzację miasta, poza rozwojem infrastruktury miejskiej dbał o rozwój terenów zielonych. Z jego inicjatywy mieszkańcy społecznie utwardzili chodniki i nawierzchnie dróg, organizowano różne imprezy rozrywkowe i sportowe na skalę międzypowiatową. W 1903 zmarł Carl Eduard Pallasch (ur. 1856), który był jednym z najbogatszych mieszczan, przekazał on w spadku 20000 marek, za które zakupiono od Edwarda Klugkist-Seer las na północ od miasta. Z inicjatywy Hermana Jaenike stworzono tam park leśny (obecnie Park im. Juliusza Słowackiego) z restauracją "Kurhaus Waldheim", alejami spacerowymi, placami zabaw, strzelnica bractwa kurkowego, domem wypoczynkowym a także kąpieliskiem nad jeziorem Juno. Inicjatywy te sprawiły, że cieszył się wśród mieszkańców miasta ogromnym szacunkiem i zaufaniem. Zagospodarował położone w zachodniej części miasta wzniesienie na którym urządzono miejsca do wypoczynku. W 1902 zainicjował budowę Wieży Bismarcka, którą oddano do użytku w 1906 na najwyższym wzgórzu, które w latach 30. zostało nazwane jego nazwiskiem. Po zakończeniu I wojny światowej miała miejsce w całych Niemczech próba rewolucji, w Mrągowie powstała Rada Żołnierska, która zmusiła burmistrza Hermana Jaenike i starostę Georga von Schwerin do ustąpienia ze stanowisk.

</doc>
<doc id="157936" url="https://pl.wikipedia.org/wiki?curid=157936" title="Batasuna">
Batasuna

Batasuna (pol. Jedność) – baskijska partia w Hiszpanii.
Historia.
Partia założona została przez członków „militarnej“ frakcji ETA w 1978 roku. W jej skład weszło kilka organizacji nacjonalistycznych, socjaldemokratycznych i skrajnie lewicowych. Została formalnie zarejestrowana w 1986 roku. Jej celem było utworzenie niepodległego państwa baskijskiego obejmującego hiszpańskie i francuskie tereny Kraju Basków i Nawarry. Miała reprezentację w parlamencie w Bilbao, a jej członkowie zasiadali we władzach większości miejscowości w Kraju Basków. Odmawiała potępienia terroryzmu ETA. Partia została zdelegalizowana w 2002 roku ze względu na związki z ETA. Zakaz działalności partii cofnięto po trzech latach. 3 stycznia 2013 partia ogłosiła samorozwiązanie.
Posiadała fasadową partię o nazwie Partia Komunistyczna Ziem Baskijskich. Została ona zdelegalizowana w 2008 roku.

</doc>
<doc id="157938" url="https://pl.wikipedia.org/wiki?curid=157938" title="August Becu">
August Becu



</doc>
<doc id="157948" url="https://pl.wikipedia.org/wiki?curid=157948" title="Georgi Paczedżiew">
Georgi Paczedżiew

Georgi Paczedżiew (ur. 1 marca 1916 w Sofii, zm. 12 kwietnia 2005 tamże) – bułgarski piłkarz i trener piłkarski. W latach 1960-62 był selekcjonerem reprezentacji Bułgarii, którą jako pierwszy trener w historii wprowadził do Mistrzostw Świata.
Kariera piłkarska.
W czasie kariery sportowej zdobył trzy razy mistrzostwo Bułgarii (z Sportclubem Sofia w 1935 roku, z Lewskim Sofia w 1947 i 1949) i czterokrotnie triumfował w rozgrywkach o Puchar tego kraju. W 1939 roku z liczbą 14 bramek został królem strzelców ligi.
W reprezentacji Bułgarii grał w 9 meczach, w których strzelił 2 bramki.
Kariera szkoleniowa.
Po zakończeniu kariery piłkarskiej zajął się pracą trenerską. W latach 1956-59 z Lewskim trzykrotnie zdobywał Puchar Bułgarii. W 1959 został trenerem reprezentacji narodowej i wspólnie z Krystjo Czakyrowem wprowadził ją po raz pierwszy do finałów mistrzostw świata (Chile, 1962). W turnieju już samodzielnie prowadził drużynę, która po porażkach z Argentyną (0:1) i Węgrami (1:6) oraz bezbramkowym remisie z Anglią, odpadła już po rundzie grupowej.
Później pracował m.in. na Cyprze. Z AC Omonia zdobył mistrzostwo tego kraju.

</doc>
<doc id="157949" url="https://pl.wikipedia.org/wiki?curid=157949" title="Film noir">
Film noir

Film noir (wym. IPA: ), czarny film lub czarne kino – nurt, stylistyka lub gatunek w kinie amerykańskim, wywodzący się z kina gangsterskiego, rozwijany głównie w latach 40. XX wieku i pierwszej połowie lat 50. XX wieku. Filmy "noir" unikają jasnego podziału na dobro i zło, pokazują często niewyjaśnione zbrodnie i perwersję, unikają moralizowania i happy endów. Do charakterystycznych elementów stylu "noir" należą m.in. silne kontrasty, operowanie cieniami, obrazy nocnego miasta. Typowymi bohaterami tego typu filmów są m.in. "femme fatale", przeciętni ludzie wplątani przypadkowo w świat przestępczy oraz prywatni detektywi.
Geneza i nazwa.
Powstanie "czarnego kina" związane było z atmosferą pesymizmu i niepewności, jaka zapanowała w Stanach Zjednoczonych wraz z wybuchem II wojny światowej, a także ze zmianami w amerykańskiej obyczajowości i tożsamości, jakie dokonywały się za sprawą gwałtownej industrializacji i urbanizacji kraju oraz pojawiania się społeczeństwa masowego i konsumpcyjnego. Z kolei charakterystyczna dla gatunku postać kobiety fatalnej, niszczącej mężczyzn stanowi wyraz nasilającego się w Ameryce po wojnie mizoginizmu, wynikającego z postępującej emancypacji kobiet, które uzyskały w tamtym okresie większą niezależność ekonomiczną i obyczajową. Z kolei wizualna warstwa czarnych filmów powstała pod wpływem europejskiej kinematografii, szczególnie ekspresjonizmu niemieckiego, która została przyswojona dzięki emigrantom z Europy, m.in. Fritzowi Langowi i Otto Premingerowi. Ponadto skomplikowana psychika bohaterów czarnego kina, niejednoznaczność moralna postaci, które mogły być jednocześnie i dobre i złe, miały swoje źródło w teoriach psychologicznych Zygmunta Freuda.
Za pierwszy film "noir" uważany jest "Sokół maltański" Johna Hustona z 1941 roku. Jednak pewne elementy tej stylistyki zawiera też pochodzący z tego samego roku "High Sierra" Raoula Walsha.
Termin film "noir" narodził się na gruncie francuskiego filmoznawstwa. Po raz pierwszy użył go krytyk Nino Frank w 1946 roku, a spopularyzowali go francuscy krytycy Raymond Borde i Étienne Chaumeton, którzy opublikowali w 1955 roku książkę "Panorama amerykańskiego kina czarnego". Nazwa została zaczerpnięta od "Serie Noir", serii wydawniczej wydawnictwa Gallimard Press, w ramach której ukazywały się przed II wojną światową francuskie wydania amerykańskich powieści kryminalnych, tzw. "hard-boiled novel".
Styl.
Czarny film rozgrywa się zazwyczaj w mieście; do jego stałej ikonografii należy widok nocnej asfaltowej ulicy, mokrej po deszczu. Mroczny i niepokojący nastrój uzyskiwany jest za sprawą charakterystycznych środków wizualnych: wyrazistych cieni, mocnych kontrastów, dominacji linii ukośnych i wertykalnych nad horyzontalnymi, nisko lub wysoko umieszczonych świateł kluczowych, agresywnego montażu i dezorientacji widza za sprawą unikania planów pełnych. Postacie w filmie czarnym nie są wyodrębnione z tła, wtapiają się w nie, często ich wzajemny dystans podkreślany jest poprzez oddzielanie ich od siebie różnymi elementami kadru np. drzwiami, oknami. Postacie nie są centralne dla kadru, są umieszczone nietypowo, często wtapiają się w otoczenie, nie są z niego wyraźnie wyodrębnione. Ukazuje się je często bądź to za pomocą ujęć z dołu (co sprawia, że nabierają monumentalności) lub z góry (co zmniejsza je i stawia w pozycji ofiary). Filmy operują chętnie zaburzoną, skomplikowaną chronologią oraz posługują się narracją spoza kadru.
Aktorzy i postacie.
Najbardziej wpływowym aktorem czarnych filmów był Humphrey Bogart, który wykształcił charakterystyczny typ męskiego bohatera – prywatnego detektywa lub przestępcy, lakonicznego, cynicznego ironisty i zatroskanego twardziela, zazwyczaj ubranego w znoszony prochowiec i często palącego papierosa. Wraz ze swoją żoną Lauren Bacall, która partnerowała mu m.in. w "Wielkim śnie" oraz "Mrocznym przejściu" tworzyli najpopularniejszą ówcześnie ekranową parę. Popularny duet aktorski czarnego kina stanowili również Adrian Ladd oraz Veronica Lake (zagrali wspólnie m.in. w "Pistolecie do wynajęcia" oraz "Błękitnej dalii". Ikoną filmu "noir" stała się także Rita Hayworth, która zagrała m.in. w "Gildzie" oraz "Damie z Szanghaju", natomiast Jane Greer stała się jedną z najważniejszych odtwórczyń ról kobiet fatalnych czarnego kina. Do innych znaczących aktorów kina czarnego należą m.in. James Cagney, Richard Conte, Richard Widmark oraz Robert Mitchum. Najbardziej znane historie „czarnej serii” maja swe źródła w powieściach amerykańskich klasyków powieści kryminalnych, takich jak: Dashiell Hammett, Raymond Chandler, James M. Cain.
Zmierzch gatunku.
Koniec świetności filmów "noir" nastąpił w latach 50. Za obraz wyznaczający zmierzch czarnego kina uważa się "Śmiertelny pocałunek" z 1955 roku, po nim czarne kino stało się głównie formą produkcji niskobudżetowej, rzadko wykorzystywaną przez wielkie wytwórnie filmowe; było natomiast popularne we Francji (na przykład "Alphaville" w reżyserii Jean-Luca Godarda z 1965 roku). W latach 60. i 70. pojawiła się natomiast seria kolorowych filmów, nawiązujących do czarnego kina (były to m.in. filmy "Chinatown", "Taksówkarz" oraz "Brudny Harry").

</doc>
<doc id="157962" url="https://pl.wikipedia.org/wiki?curid=157962" title="Nastie">
Nastie



</doc>
<doc id="157967" url="https://pl.wikipedia.org/wiki?curid=157967" title="Cloaking">
Cloaking

Cloaking (dosł. ukrywanie, maskowanie) – technika optymalizacji rankingu stron internetowych, w której zawartość prezentowana wyszukiwarce internetowej jest odmienna od zawartości prezentowanej czytelnikom.
Jest to wykonywane albo za pomocą sprawdzania adresu IP osoby żądającej strony, albo sprawdzania nagłówka programu klienckiego ("user agent"). Istnieją uprawnione przypadki wykorzystania "cloakingu", jak udostępnianie zawartości w technice Adobe Flash czytelnikom, a treści tekstowej wyszukiwarce (która nie rozumie formatu Flash), jednak generalnie "cloaking" służy do oszukiwania wyszukiwarki i uzyskiwania wyższego rankingu niż jest możliwy bez niego, gdyż opis strony w wyszukiwarce różni się od właściwej zawartości strony. Z tego powodu strony stosujące "cloaking" są nierzadko trwale usuwane z indeksów większości wyszukiwarek.
"Cloaking" jest odmianą techniki doorway page.
Podobna technika jest używana przez osoby dopisujące się do katalogu Open Directory Project, jednak różni się ona od klasycznego "cloakingu", gdyż służy oszukiwaniu redaktorów katalogu, a nie wyszukiwarek.

</doc>
<doc id="157969" url="https://pl.wikipedia.org/wiki?curid=157969" title="Luala">
Luala



</doc>
<doc id="157971" url="https://pl.wikipedia.org/wiki?curid=157971" title="Link farm">
Link farm

Link farm (czyli po polsku farma linków, farma hiperłączy) – duża grupa stron internetowych zawierających skierowane do siebie wzajemnie i do wybranej strony odsyłacze internetowe. Tego rodzaju kompleksy stron są zazwyczaj tworzone automatycznie, a nie ręcznie.
Głównym celem farmy linków jest oszukanie wyszukiwarki internetowej, która określa ranking stron na podstawie liczby odsyłaczy prowadzących do poszczególnych stron (jak Google). Duża liczba łączy przesuwa wskazywaną stronę wyżej w rankingu. Farmy linków są uważane za nadużycie i wyszukiwarki starają się je wykrywać, usuwając też podejrzane strony ze swoich indeksów. Szczególnym rodzajem farm są strony typu Free For All link page. Prymitywną odmianą budowania "farm linków" był link spam.
Metoda ta jest zaliczana do black hat seo. Najczęściej używanie farm linków kończy się nałożeniem na stronę internetową filtra Google (filtr obniża pozycję strony w wynikach wyszukiwania).
Witryna wyszukiwarki Google pozwala na zgłoszenie stron WWW, które stosują tę metodę.

</doc>
<doc id="157974" url="https://pl.wikipedia.org/wiki?curid=157974" title="Keyword stuffing">
Keyword stuffing

Keyword stuffing – nieetyczna technika podwyższania rankingu strony internetowej za pomocą wypełniania sekcji META w dokumencie HTML (ale także i sekcji codice_1 dokumentu) spreparowanymi wyrazami kluczowymi.
Typową techniką jest wielokrotne powtarzanie tego samego wyrazu (np. sex, sex, sex), co ma zwiększyć jego wagę. Jest to powód, dla którego niektóre wyszukiwarki internetowe odrzucają wyrazy kluczowe jako podstawę rankingu. Niektóre wyszukiwarki nie uwzględniają też wyrazów, które są opisane tym samym kolorem co kolor tła (tym samym są niewidoczne dla czytelnika). Strony zawierające tego rodzaju techniki są niejednokrotnie filtrowane za pomocą filtru antyspamowego wyszukiwarki. W szczególności wyszukiwarki wykrywają metodę białego tekstu na białym tle. Spotkano się też z metodą upychania słów kluczowych w Tooltip.

</doc>
<doc id="157986" url="https://pl.wikipedia.org/wiki?curid=157986" title="Widawa">
Widawa



</doc>
<doc id="157990" url="https://pl.wikipedia.org/wiki?curid=157990" title="Ciała niebieskie z uniwersum Gwiezdnych wojen">
Ciała niebieskie z uniwersum Gwiezdnych wojen

Poniższa lista przedstawia fikcyjne ciała niebieskie ze świata "Gwiezdnych wojen".
A.
Aargau.
Aargau jest głównym światem i centralą Banku Aargau, będącego własnością sojusznika Konfederacji Niepodległych Systemów, Międzygalaktycznego Klanu Bankowego. Aargau jest zlokalizowane w Systemie Zug.
Abregado-Rae.
Abregado-Rae jest planetą w Systemie Abregado.
Adari.
Adari, ojczysta planeta rasy o tej samej nazwie. Planeta jest pokryta ośnieżonymi górami wulkanicznymi.
Aduba III.
Aduba III lub Aduba-3 jest planetą w Systemie Aduba zamieszkaną przez 3 mln mieszkańców. Jest tam mała stocznia.
Adumar.
Adumar, zlokalizowana na granicy Niezbadanej Przestrzeni, jest planetą zasiedloną 10 tysięcy lat BBY (przed bitwą o Yavin) przez grupę separatystów pokonanych przez Republikę i skazanych na wygnanie. Odkryta na nowo 8 lat po bitwie o Endor przez Nową Republikę. Adumarianie, a w szczególności mieszkańcy Imperium Certanu ponad wszystko cenią pilotów myśliwców i honor. Są gotowi zginąć w powietrznej walce ze sławnym pilotem, dla zdobycia szacunku i sławy. Z tego powodu negocjacje w sprawie przyłączenia do Imperium Galaktycznego lub Nowej Republiki chcieli prowadzić głównie z pilotami. Nowa Republika w swojej delegacji wysłała: gen. Wedge’a Antilesa, płk. Tycha Celchu, mjr. Wesa Jansona i mjr. Dereka „Hobbiego” Kliviana, natomiast Imperium m.in. Turra Phennira. Końcowym efektem rozmów było przyłączenie Adumaru do Nowej Republiki.
Af'El.
Af'El to ojczysta planeta rasy Defel. Jest planetą o wysokiej grawitacji, bez warstwy ozonowej. Orbituje wokół ultrafioletowego nadolbrzyma Ka'Dedus. Z powodu braku ozonu promienie nadfioletowe trafiają bezpośrednio w powierzchnię, podczas gdy inne zakresy częstotliwości fal świetlnych są blokowane przez ciężkie gazy atmosfery. Dlatego wszystkie formy życia na Af'El widzą tylko w ultrafiolecie (nie widzą innych kolorów).
Alderaan.
Jedna z centralnych planet. Ojczysta planeta księżniczki Lei Organy-Skywalker, wysadzona przez Gwiazdę Śmierci.
Almas.
Almas jest terraformowaną planetą w Systemie Cularin. Jej księżyc Dorumaa również został poddany temu procesowi.
Ando.
Ando zlokalizowana na Rubieżach, jest domem dwóch ras: lądowej Quarra i wodnej Aqualish. Ando jest oceanicznym światem, wokół którego orbitują 2 księżyce. 95% powierzchni planety jest pokryta przez wodę.
Anoat.
Anoat jest zarówno nazwą systemu słonecznego jak i planety. Zlokalizowana pomiędzy systemem Hoth i Bespin. "Sokół Millennium" przemierzał ten rejon uciekając przed Imperium. Anoat składa się m.in. z trzech niegościnnych planet: Anoat, Gentes i Deyer. Zostały one opuszczone jeszcze przed galaktyczną wojną domową. Odpady toksyczne skaziły Anoat i terraformowały planetę Deyer, zmuszając populację do jej opuszczenia.
Antar 4.
Antar 4 jest czwartym z sześciu księżyców krążących dokoła gazowego olbrzyma Antar. Dom rasy Gotal. Księżyc ten charakteryzuje się dziwnymi fazami światła i ciemności, spowodowanymi przez jego planetę krążącą wokół słońca.
Anaxes.
Anaxes Świat Środka, zlokalizowany w systemie Axum. Znany jako "Obrońca Środka" kiedy był rządzony przez Starą Republikę a potem przez Imperium.
Apatros.
Apatros jest małym księżycem z atmosferą i skąpą rodzimą roślinnością. Znajduje się na Odległych Rubieżach, a jedna doba trwa na nim 20 godzin. Apatros posiada niewiele miejsc, gdzie można by się udać – kopalnie, kolonia i nagie równiny pomiędzy nimi to wszystko co znajduje się na powierzchni. Kopalnie stanowią potężny kompleks obejmujący jaskinie i tunele wykopane przez KGZR – Korporację Górniczą Zewnętrznych Rubieży – jak również linie wzbogacania i przetwarzania urobku. Niedaleko kolonii znajduje się również port kosmiczny. Frachtowce codziennie opuszczają go z ładunkiem cortosis, który wydobywany jest w kopalniach, kierując się ku innym, bogatszym światom, znajdującym się bliżej Coruscant i Jądra Galaktyki.
Ator.
Ator Świat Środka, miejsce urodzenia Cliegga Larsa.
Atzerri.
Atzerri – fikcyjna planeta z uniwersum Gwiezdnych wojen. Planeta ta jest pokryta terenami podmokłymi – bagnami, moczarami. Pomimo tego znajduje się na niej wiele dużych miast. Największe z nich to "Talos" – główny port kosmiczny planety, a także ośrodek handlu.
Istoty zamieszkujące planetę Atzerri odrzuciły wszelkie formy władzy, pogrążając się w anarchii. Oprócz wysokiego stopnia przestępczości, pozwoliło to na bujny rozkwit handlu.
Axum.
Axum umiarkowany system zlokalizowany w systemie Axum. Tysiąc lat przed bitwą o Yavin, Axum było główną siedzibą Imperium Azura, ostatecznie dostając się w strefę wpływów Coruscant.
Axxila.
Axxila Planeta na Zewnętrznych Odległych Rubieżach, opisana jako Coruscant, ale „wywrócone na drugą stronę”. Imperialny admirał Firmus Piett pochodził z Axxila.
B.
Bakura.
Bakura to planeta, odkryta i skolonizowana kilka lat przed powstaniem Imperium Galaktycznego. Jej mieszkańcy trudnią się głównie produkcją urządzeń antigrav. 4 lata ABY Bakura została zaatakowana przez Imperium Ssi-Ruuvi, gadopodobnych istot, wykorzystujących siły witalne wrogów do napędzania własnych statków kosmicznych.
Przypadkowo wezwanie o pomoc odebrały siły Rebelii, które właśnie zwyciężyły Imperium w bitwie o Endor. Na czele wyprawy ratunkowej stanął Luke Skywalker. Ostatecznie wspólnymi siłami Imperium i Rebelii udało się odeprzeć atak, a Bakura wstąpiła do Sojuszu.
Podczas wojny z Yuuzhan Vongami Imperium Ssi-ruuvi próbowało wchłonąć Bakurę przez podstęp. Rebelia, która wybuchła wśród P'w'ecków, służących Ssi-Ruuvi, uratowała sytuację, ale był to spisek Yuuzhan Vongów by pokonać Ssi-Ruuków.
Jedynym rozumnym bakuriańskim gatunkiem są Kurtzeni, najwięcej na planecie jest natomiast ludzi. Bakuranie są także znani z przemysłu repulsorowego, choć ludzie są raczej nieufni wobec droidów.
Bakura wyprodukowała kilka Niszczycieli Gwiezdnych. Bakura najszerzej opisana jest w powieści Kathy Tyers "Pakt na Bakurze". Jest to planeta, którą Jaden Korr odwiedził w grze "".
Bastion.
Bastion to planeta, leżąca na skraju Nieznanych Terytoriów Galaktyki. Jest stolicą Szczątków Imperium od czasu pokoju między Imperium a Nową Republiką. To tutaj znajduje się słynna biblioteka, zawierająca olbrzymie zbiory, gromadzone przez cały okres istnienia Imperium, nieraz porównywana do biblioteki na Obroa-skai, uznawanej za największą w Galaktyce do czasu najazdu Yuuzhan Vongów.
To właśnie podczas tej inwazji Bastion został zaatakowany i zajęty przez najeźdźców, a flota imperialna, która go broniła, dowodzona przez Wielkiego Admirała Pellaeona – zdziesiątkowana.
Belkadan.
Belkadan – na tej planecie przed inwazją Yuuzhan Vong znajdowała się stacja badawcza stowarzyszenia ExGal. Obecnie planeta jest zniszczona.
Belsavis.
Pokryta lodem planeta położona w Zewnętrznych Rubieżach. Używana jako tajemne więzienie Republiki.
Bespin.
Bespin to gazowy olbrzym, słynny z Miasta w Chmurach, w którym Luke Skywalker stoczył swą pierwszą, przegraną walkę z Darth Vaderem.
Bestine IV.
Bestine IV to rodzinna planeta pilota Jeka Porkinsa.
Bilbringi.
Bilbringi to planeta, w przestworzach której znajdują się wielkie stocznie, wykorzystywane głównie przez Imperium. W czasie ofensywy Thrawna odbyła się tutaj bitwa, podczas której flota Imperium została zniszczona, a Thrawn – zabity.
Bimmisaari.
Rodzinny świat Bimmów. Rozegrał się tu pierwszy zamach komandosów Imperium na Leię Organę Solo, kiedy przyleciała z dyplomatyczną wizytą.
Bogden.
Bogden był kwaterą główną kultu śmierci Bando Gora. Właśnie na tej planecie hrabia Dooku, jako Tyranus zwerbował Janga Fetta na wzorzec do armii klonów.
Borleias.
Borleias to lesista planeta, którą zdobyli Rebelianci tuż przed zdobyciem Coruscant i gdzie podczas inwazji Yuuzhan Vongów schroniły się siły Nowej Republiki po przegranej bitwie o świat-stolicę.
Bothawui.
Bothawui jest rodzinnym światem Bothan, słynących w całej galaktyce ze świetnie zorganizowanej siatki szpiegowskiej. Wielu mieszkańców tej planety poświęciło życia, by plany Drugiej Gwiazdy Śmierci dostały się w ręce Nowej Republiki. Także stąd pochodził jej były prezydent, Borsk Fey'lya.
Boz Pity.
Boz Pity – „Planeta-cmentarz” niemal w całości pokryta trawiastymi stepami, z nielicznymi pasmami górskimi.
Na tej planecie rozegrała się bitwa pomiędzy wojskami Republiki i wojskami Konfederacji (wraz z Radą Jedi). Tu zginęli Jedi Adi Galia i Soon Bayrs, zabici przez generała Grievousa. Mieściła się tam siedziba bazy Separatystów.
Bpfassh.
Bpfassh jest planetą Sektora Sluis. Miała na niej miejsce insurekcja Mrocznych Jedi w czasach wojen klonów.
Byss.
Za czasów Imperium druga Byss zamieniona została przez Imperatora na tajną fortecę. W warowni na Byss Palpatine hodował swoje klony, na orbicie tej planety natomiast zbudowano Działo Galaktyczne oraz największe okręty w historii Marynarki Imperialnej – Gwiezdne Niszczyciele typu Eclipse. Zamieszkującą i odwiedzającą tę planetę ludność Palpatine wykorzystywał jako dodatkowy „rezerwuar Mocy”, wysysając ją z istot żywych. Byss została zniszczona przez Działo Galaktyczne Palpatine’a.
C.
Caamas.
Caamas była rodzinną planetą Caamasów aż do czasu, kiedy siły Imperium, korzystając z pomocy Bothan spopieliły jej powierzchnię krótko po wojnach klonów. Wokół Bothan toczyły się w związku z tym spory, dotyczące kary za pomoc okazaną Imperium w zniszczeniu Camaas, wybuchła nawet przez to wojna domowa. Działo się to w cyklu „Ręka Thrawna"
Cadomai.
Cadomai jest lodową planetą, z której pochodzą Snivvianie.
Carida.
Carida, była planetą, na której mieściła się uznawana za najcięższą Imperialna Akademia. Pochodził z niej Admirał Ozzel, a szkolił się m.in. Han Solo. Została zniszczona za sprawą Pogromcy Słońc 11 ABY, kiedy młody Kyp Durron, opętany przez ducha Exara Kuna, wystrzelił pocisk w kierunku słońca układu, unicestwiając cały system.
Castell.
Castell jest macierzystą planetą Gossam. Podczas wojen klonów stanowiła kwaterę główną Gildii Handlowej.
Cato Neimoidia.
Jeden ze „światów-pereł” zachłannych Neimoidian. Jej lokalizacja była ściśle strzeżona przez Nute'a Gunraya. Rozegrała się tu jedna z ostatnich bitew wojen klonów.
Cerea.
Cerea jest domem Cerean, w tym również Ki-Adi-Mundiego. Była regularnie najeżdżana przez piratów, aż Mistrz Jedi z nimi nie skończył.
Cestus.
Cestus jest planetą rasy X'tingów. Miała tu miejsce bitwa wojen klonów.
Chad.
Chad jest domem Rycerza Jedi Callisty.
Chalganna.
Chalganna jest planetą macierzystą rasy Nexu.
Chandrila.
Chandrila to fikcyjna planeta ze świata "Gwiezdnych wojen", jedna z bardziej znaczących politycznie i gospodarczo. Pochodziła z niej senator, a następnie przywódczyni Sojuszu Rebeliantów, Mon Mothma. Chandrila była także światem ojczystym dla admirała Hirama Draysona.
Na Chandrili znajdował się ponadto starożytny grobowiec Jedi. W roku 14 ABY, sekta Uczniów Ragnosa przybyła tam, aby przy pomocy Berła Ragnosa wyssać aurę Mocy i wykorzystać ją do wskrzeszenia Mrocznego Lorda Markę Ragnosa, będącego ich patronem. Na miejsce dotarł jednak Jaden Korr, który pokonał znajdujących się tam Mrocznych Jedi i zablokował dostęp do sarkofagu Mistrza Jedi przez sprowokowanie zawałów w podziemnej świątyni.
Circarpous V.
Circarpous V, zwana również Mimban, jest planetą na której rozbili się Luke Skywalker i Leia Organa w drodze na czwartą planetę Systemu. Mieściła się tu nielegalna imperialna kopalnia dolovitu.
Clak'dor VII.
Dom rasy Bithów, skażony w czasie wojny chemicznej.
Codi.
Księżyc Codi jest domem rasy Reeków.
Cona.
Cona jest rdzennym światem rasy Arconów.
Concord Dawn.
Concord Dawn jest rolniczym światem, z którego pochodził Jango Fett. Toczyła się tu walka między dwoma grupami Mandalorian, która wygrała ta dowodzona przez Jastera Mereela.
Corellia.
Rodzinna planeta Hana Solo, stolica gospodarcza Galaktyki.
Corulag.
Corulag jeden z Światów Środka, leżący blisko Coruscant. pod koniec wojny z Yuzzhan Vongami została wybrana jako odskocznia do odbicia stolicy galaktyki.
Coruscant.
Coruscant to stolica Republiki, Imperium Galaktycznego i Nowej Republiki od niepamiętnych czasów. Cała jej powierzchnia jest pokryta zabudowaniami, a jej współrzędne na mapie Galaktyki to 0,0,0. Coruscant była areną wielu bitew, między innymi w czasie wojen klonów, ofensywy Thrawna. Zajęta przez siły Yuuzhan Vongów, została kompletnie zniszczona 25 lat po bitwie o Yavin i odbita wiele lat później.
Csilla.
Csilla jest macierzystą planetą rasy Chissów. Jest to lodowa planeta, na której zima trwa przez cały rok, a huragany potrafią trwać kilkadziesiąt miesięcy, skutecznie utrudniając życie mieszkańcom. Znajdują się tu siedziby wszystkich klanów rządzących rasą Chissów, a także dowództwo Chissańskiej Ekspansywnej Floty Obronnej. Luke Skywalker przybył na Csillę podczas poszukiwań planety Zonama Sekot.
Cularin.
Cularin jest planetą w Systemie Curalin posiadającą dwa księżyce.
D.
Dagobah.
Dagobah to mało znaczący, bagienny świat położony bardzo daleko od Światów Środka; mimo to został on przebadany jeszcze za czasów Starej Republiki, a nieco później stała się domem uciekającego Mistrza Yody. 3 ABY trafił tu, za sprawą ducha Bena Kenobiego, Luke Skywalker. Zaczął się szkolić na Jedi, lecz odszedł przed skończeniem treningu i wrócił dopiero rok później – wtedy jednak Yoda już umierał. Na początku kontrofensywy Thrawna wrócił na ten bagienny świat, gdzie odnalazł antyczne urządzenie przywołujące. Następnym razem pojawił się wraz z Callistą, a jego siostrzeniec wyprawił się tu kilka lat potem.
Dantooine.
Dantooine ("wymowa: Dantłin") – fikcyjna planeta z galaktyki "Gwiezdnych wojen".
Ta trawiasta planeta położona jest na Zewnętrznych Rubieżach, ok. 45 tys. lat świetlnych od Jądra Galaktyki. Posiada jedno słońce i dwa księżyce. Znane okazy fauny z Dantooine to m.in. ogary Kath, iriazy oraz kinrathy. Z uwagi na częste występowanie kryształów do mieczy świetlnych w tamtejszych jaskiniach, Dantooine została wybrana na miejsce szkolenia Rycerzy Jedi.
Dantooine została wspomniana w filmie tylko raz, w ' (Leia kłamie, że znajduje się tam baza Rebeliantów), za to znacznie większą rolę odgrywa w komputerowej grze fabularnej ' i jej kontynuacji – "".
Około 25-30 tys. lat BNH Dantooine była pod władaniem Bezkresnego Imperium Rakatan, którzy pozostawili tu jedną ze swoich Gwiezdnych Map. Około 4000 lat BNH na planecie mieściły się niewielkie osady kolonistów – przede wszystkim ludzi, a także Enklawa – miejsce szkolenia i medytacji dla Jedi. Enklawa Jedi i duża część osiedli zostały zrujnowane w trakcie wojen domowych Jedi przez atak i następujące po tym konflikty – spowodowane zarówno przez siły zewnętrzne, jak i konflikty wśród mieszkańców planety. We wczesnym okresie Rebelii, Sojusz Rebeliantów posiadał na Dantooine jedną ze swoich baz, opuszczoną na pewien czas przed wydarzeniami opisanymi w "Nowej Nadziei". W okresie opisanym w cyklu Kevina J. Andersona "Władcy Mocy" na Dantooine przeniesiono kolonistów z Eol Sha, nowe osiedle zostało jednak wkrótce zniszczone przez siły Admirał Daali. Podczas inwazji Yuuzhan Vongów na planecie tej odpoczywała Mara Jade, której towarzyszył Anakin Solo. Odbyło się tu też pierwsze starcie z siłami lądowymi Yuuzhan Vongów.
Da Soocha V.
Da Soocha V był księżycem wodnej planety w przestrzeni Huttów i bazą Rebelii, kiedy odrodzony Imperator Palpatine odzyskał władzę. Księżyc nie został wprawdzie spopielony przez potężny superniszczyciel Imperium i burzę Mroku, lecz wkrótce potem jego czarny los się spełnił, stając się pierwszą ofiarą nowego Galaktycznego Działa.
Dathomira.
Dathomira jest planetą, na której rozbił się statek Akademii Jedi Yody, Chu'untor. Była zamieszkana przez wyznawczynie Białego Nurtu i Siostry Nocy, które dosiadały dzikich Rankorów. Trafili tu Leia Organa i Han Solo tuż przed ślubem.
Dellalt.
Dellalt – jest to planeta zlokalizowana w uniwersum Gwiezdnych wojen, znajdująca się na uboczu gromady gwiezdnej Trion.
Powierzchnia planety pokrywają w większości oceany. Na Dellalt znajdują się też trzy kontynenty. Znajduje się na niej niewiele miast – prawdopodobnie ocalało tylko jedno i kilka nielicznych wiosek.
Na tej planecie wieki przed Bitwą o Yavin Xim Despota ukrył swój okręt – „Queen of Ranroon”. To właśnie potomkowie jej załogi zamieszkiwali tę planetę. Dellalt odwiedził Han Solo wraz z Chewiem i przyjacielem Badure Trooperem w celu odnalezienia skarbów Xima Despoty.
Denon.
Denon jest całkowicie zurbanizowaną planetą, na której Zam Wesell szkoliła się na zabójcę i gdzie znalazły bazę wojska Sojuszu po stracie Coruscant.
Devaron.
Devaron jest domem Devaronian.
Deyer.
Planeta Deyer jest niezamieszkanym światem, na którym Stara Republika założyła kolonie. Jest rodzinnym światem Kypa Duronna. Kolonia została zniszczona w czasach Imperium.
Dorin.
Dorin to rodzinna planeta rasy Kel Dor.
Drall.
Drall jest planetą Systemu Koreliańskiego. Na tej planecie znajdował się jeden z gigantycznych silników, który przez przypadek uruchomił młody Anakin Solo. Jest rodzinną planetą gryzoniopodobnych Drallów.
Dromund Kaas.
Dromund Kaas za czasów Starej Republiki było bardzo rozbudowaną planetą Imperium. Trafiali tam wyszkoleni już na Korriban Sithowie. Teraz jest to zwykła planeta bagienna.
Duro.
Duro jest rodzinną planetą Durosów, którzy najwcześniej, zaraz po Korelianach odkryli sekret lotów międzygwiezdnych. Planeta została opanowana przez siły Yuzzhan Vongów. Neimoidianie są potomkami Durosów.
E.
Elrood.
Elrood to planeta w Systemie Elrood. Posiada dwa księżyce, Sharene i Lodos.
Endor.
Endor planeta w Zewnętrznych Rubieżach, wokół której orbituje księżyc o tej samej nazwie – Endor. Zamieszkana przez istoty zwane Ewokami.
Esfandia.
Esfandia to protoplaneta położona niedaleko Nieznanych Terytoriów. Nie posiada własnej gwiazdy, a jedynym źródłem energii jest tu jądro planety. Na początku inwazji Yuuzhan Vong Nowa Republika założyła tu bazę przekaźnikową, która stała się obiektem ataku nieprzyjaciela. W przestworzach Esfandii rozegrała się wtedy bitwa między połączonymi siłami Nowej Republik i Szczątków Imperium a Yuuzhan Vongami.
Eriadu.
Eriadu, zwana też „Coruscant Odległych Rubieży” jest pełnym fabryk domem Wielkiego Moffa Tarkina.
F.
Falleen.
Falleen jest domem rasy, do której należał książę Xizor.
Felucia.
Felucia to roślinna planeta na której zamieszkują rankory. W czasie wojen klonów była ona miejscem bitew pomiędzy Armią Droidów a Klonami .
Fest.
Fest jest śnieżną planetą przypominającą Hoth. W 64 poziomie gry „Rouge Squadron” Fest została opisana fabryka specjalizująca się w produkcji AT-AT i AT-PT.
Fondor.
Fondor jest to planeta znajdująca się w realiach Gwiezdnych wojen. Fondor jest planetą niemal całkowicie wyeksploatowaną, ponieważ jest położony w koloniach na Rimmińskim szlaku i został zasiedlony tysiąclecia przed powstaniem Imperium. Fondor swoją sławę zawdzięcza jednym z najlepszych w galaktyce stoczni. To właśnie na tej planecie został wybudowany pierwszy gwiezdny niszczyciel klasy Super – Executor.
G.
Galantos.
Ojczysta planeta rasy Fia.
Gamorr.
Gamorr to planeta z której pochodzi rasa Gamorrean.
Glee Anselm.
Glee Anselm jest ojczystą planetą Nautolan. Na niej urodził się np. mistrz Jedi Kit Fisto, który został zabity przez Palpatina.
Gyndine.
Gyndine jest światem gdzie znajdują się główne stocznie Kuat Drive Yards. Zbudowano tu "Imperatora".
H.
Hapes.
Hapes to stolica Gromady Gwiezdnej Hapes.
Haruun Kal.
Na tej planecie urodził się Mace Windu. Gdy był jeszcze niemowlęciem Jedi zabrali go stamtąd na Coruscant i uczyli na Jedi, ponieważ wszyscy Korunaai zamieszkujący Haruun Kal mają kontakt z mocą. Windu powrócił na tę planetę tylko dwa razy. Raz jako nastolatek, a drugi raz chcąc odszukać swoją dawną padawankę Depę Billabę i uratować ją przed ciemną mocą pelekotanu.
Hok.
Hok- planeta skolonizowana przez Granów.
Honoghr.
To zamieszkiwana przez rasę Noghri planeta o zniszczonym przez Imperium środowisku.
Hoth.
Hoth to szósta planeta systemu Hoth. Posiada skrajnie niegościnny klimat – temperatury są niskie, a cała planeta wiecznie pokryta śniegiem. Po wygranej bitwie o Yavin i kontrataku Imperium schroniły się tu siły Sojuszu Rebeliantów, wyparte w wyniku bitwy o Hoth. Na tej planecie jest wiele potworów śnieżnych znanych z filmu i z gier komputerowych oraz .
I.
Ilum.
Planeta pokryta całkowicie lodem, na którą podróżują Mistrzowie Jedi wraz ze swoimi uczniami. Na jej powierzchni znajduje się Kryształowa Jaskinia, gdzie Padawani znajdują kryształ do swojego miecza świetlnego. Na ścianach jaskini znajdują się rysunki wydarzeń z historii Zakonu Jedi.
Iridonia.
Iridonia jest ojczystą planetą Zabraków.
Ithor.
Ithor to planeta, zamieszkiwana niegdyś przez Ithorian, pokryta świętym lasem, do którego wstęp mieli tylko najwyżsi kapłani. Pozostali Ithorianie zamieszkiwali miasta na orbicie. Planeta zniszczona kompletnie w czasie inwazji Yuuzhan Vong na galaktykę.
J.
Jakku.
Jakku to pustynna planeta, usiana pozostałościami po wojnie Imperium Galaktycznego z Sojuszem Rebeliantów. Na tej planecie dorastała Rey – jedna z pierwszoplanowych postaci w części "Gwiezdnych wojen" oraz jej .
K.
Kalist VI.
Kalist VI to rodzinna planeta Daka Raltera, strzelca Luke Skywalkera podczas Bitwy o Hoth.
Kalamar.
Kalamar (ang. "Mon Calamari", inna nazwa "Dac") planeta, której powierzchnia pokryta jest przez ocean. Jej rybo-podobni mieszkańcy budowali pływające miasta jak Reef home city zatopiony przez flotę admirał Daali. Kalamarianie byli częścią sojuszu na rzecz przywrócenia republiki. Wspomagali oni siły Rebelii znanymi krążownikami Mon Calamari, pilotami i mechanikami. Wzięli udział w bitwie z drugą gwiazdą śmierci przy lesistm księżycu Endora.
Podczas wojny z Yuuzhan Vongami był czasowo stolicą Sojuszu Galaktycznego zastępującą okupowaną przez nieprzyjaciela Coruscant. Z Kalamaru pochodził strateg admirał Ackbar, który w wyniku sabotażu rozbił się na katedrze wichrów na Vortexie niszcząc ją. Sabotaż był dziełem jego przyjaciela Terpfena, który w wyniku operacji stał się marionetką dyrektora imperialnej akademii szturmowców. Inną znaną Kalamarianką była Cilghal, pierwsza uzdrowicielka Jedi po rozkazie 66. To ona wyleczyła Mon Mothmę z choroby wywołanej nanoniszczycielami.
Kamino.
Kamino to planeta leżąca w Odległych Rubieżach Galaktyki, zamieszkana przez słynnych klonerów, którzy stworzyli na zamówienie Republiki armię klonów, która posłużyła do walk z Separatystami w okresie wojen klonów.
Katarr.
Katarr planeta zamieszkana przez rasę Miraluka, której najbardziej znaną przedstawicielką jest . Planeta została zaatakowana przez Darth Nihilusa, który wybił wszelkie żywe istoty. Przyczyną jego ataku była grupa ukrywających się na planecie Jedi
Kessel.
Więzienna planeta Imperium.
Khomm.
Khomm to planeta ojczysta rasy o tej samej nazwie. Znajdując się na skraju obszaru określanego jako centrum galaktyki należy ona do galaktycznej wspólnoty od bardzo dawna. Około 100 generacji przed bitwą o Yavin jej mieszkańcy uznali, że osiągnęli odpowiedni poziom cywilizacyjny, postanowili, że nie warto nic zmieniać i zatrzymali progres.
Co charakterystyczne dla tej planety, za „odpowiedni” uznali również stan materiału genetycznego swojego narodu, w związku z tym postanowili się klonować. Jeden z klonów, Dorsk 81 został uczniem Jedi w Praxeum Luke’a Skywalkera.
Kirrek.
Kirrek to jedna z planet leżących w układzie Koros. Była ona areną dwóch bitew w roku 5000 BBY. Najpierw stoczono na niej ostatnią bitwę podczas wojen unifikacyjnych, a później odbyło się tam starcie między wojskami Republiki i Sithów podczas wielkiej wojny nadprzestrzennej.
Korelia.
Korelia – planeta z uniwersum Gwiezdnych wojen, ojczyzna Korelian.
Stanowi stolicę całego Układu Koreliańskiego, na który składają się jeszcze: Drall, Selonia, Talus, Tralus i starożytna stacja Centerpoint. Stolicą, a zarazem największym miastem planety jest Koronet.
Mieszkańcy Korelii jako pierwsi poznali tajemnicę lotów nadprzestrzennych, najprawdopodobniej dlatego, że w zamierzchłych czasach planeta znajdowała się pod władzą Rakatan, którzy posiedli tę wiedzę. W czasach Starej Republiki była rządzona przez Dyktat i miała przedstawicieli w Senacie. Ze względu na niewielką odległość od Jądra, miała duże znaczenie strategiczne. W czasach galaktycznej wojny domowej pozostawała wierna Imperium, a po jego upadku długo jeszcze nie otwierała swoich bram przed Nową Republiką aż do Kryzysu Koreliańskiego, kiedy władzę przejął samozwańczy dyktator Thrackan Sal-Solo. Pięć lat po wojnie z Yuuzhan Vongami została wybrana miejscem do przeprowadzenia zbrojnej demonstracji w celu zmuszenia do posłuszeństwa zbuntowanych planet.
Korriban.
Korriban - planeta, miejsce silnie związane z Sithami i Ciemną Stroną Mocy. Powierzchnia Korribanu to głównie skaliste pustynie poprzecinane głębokimi kanionami.
Kuat.
Tutaj ma swoją siedzibę firma Kuat Drive Yards.
Buduje ona statki kosmiczne dla Imperium.
M.
Malachor V.
Malachor V − piąta planeta fikcyjnego układu planet Malachor, jedna z kluczowych planet fabuły gier RPG osadzonych w świecie Gwiezdnych wojen, i .
Darth Sion nazwał ją kiedyś „grobem Jedi”. Mieściło się tam wiele potężnych świątyń i artefaktów Jedi, a także Akademia Mrocznych Jedi – Akademia Trayus.
Podczas Wojen Mandaloriańskich Jedi Revan sprzeciwił się woli Rady Jedi na Dantooine i wyruszył do walki z Mandalorianami wraz z wieloma młodymi Jedi, przeciągając ich i jednocześnie sam ulegając Ciemnej Stronie. Malachor V stał się wtedy areną końcowej bitwy tamtej wojny, zginęło tam tysiące upadłych, młodych Jedi, zwolenników Revana, sam Revan zakończył wojnę pokonując przywódcę Mandalorian, a wkrótce jako Darth Revan wyruszył zniszczyć Republikę i Zakon Jedi. Wydarzenia te mają miejsce przed tymi z . Po Wojnach Mandaloriańskich Malachor V stał się kompletnie zniszczonym światem, zamieszkiwały go potwory powstałe w wyniku działań Ciemnej Strony którą władał Revan i jego towarzysze. Nie zostało nic z wielkich świątyń i artefaktów Jedi.
Pięć lat po wydarzeniach opisanych w na Malachor V przybywa w poszukiwaniu Revana , bohaterka . Zostaje zwabiona tam przez mistrzynię Revana, Kreię, która ostatecznie okazuje się Lordem Sith – Darth Trayą. Darth Traya przekształciła ocalałą Akademię Jedi na Malachor V w Akademię Sithów. Malachor V znowu stał się areną ostatecznego pojedynku między a Darth Trayą, wcześniej również jednym z jej dwóch uczniów – Darth Sionem. ostatecznie pokonuje Trayę. Następnie, uruchamiając Generator Masy Krytycznej, ostatecznie zniszczyła planetę.
Malastare.
Jest to ojczysta planeta jednego z Mistrzów Jedi oraz głównego bohatera filmu Gwiezdne wojny Mroczne Widmo- Qui-Gon'a Jinn'a. Na Malastare odbywały się także popularne, głównie dla hazardzistów, wyścigi Boonta.
Manaan.
Manaan – planeta, która pojawiła się pierwszy raz w grze w 2003 roku, ukazana została również w grze "" z 2006 roku. Planeta w całości pokrywa wielki ocean, a jedynym miastem jest Ahto City zbudowane przez Selkathan, miejscową rasę z Manaan. Planeta ta to również jeden ze znanych światów należący niegdyś do Bezkresnego Imperium na którym Rakatanie umieścili Gwiezdną mapę.
Manaan jest jedynym miejscem w galaktyce, w którym rośnie kolto – roślina o cennych właściwościach leczniczych. Selkathanie sprzedawali kolto w czasie wojny domowej Jedi zarówno Sithom jak i Republice Galaktycznej co zapewniało im neutralność. Podczas wojny domowej Jedi, Revan przybył na Manaan aby odnaleźć Gwiezdną mapę ukrytą głęboko na dnie oceanu pod Ahto City.
Mimban.
5 planeta systemu Circarpous
Mustafar.
Planeta w Zewnętrznych Rubieżach, w układzie Mustafar, 53 000 lat świetlnych od centrum galaktyki na drodze hydiańskiej.
Przez wiele lat Mustafar była źródłem olbrzymich dochodów dla Unii, a jej „odizolowanie” zapewniało bezpieczeństwo operacjom wydobywczym. To także spowodowało, że w czasie wojen klonów Mustafar stało się idealną kryjówką i punktem dowodzenia Rady Separatystów. Tu także nastąpił jej koniec, gdy na polecenie Lorda Sidiousa generał Grievous rozkazał ulokowanie rady na Mustafar. Przybycie Dartha Vadera i wymordowanie przywódców Separatystów, nazwane „wypadkiem przemysłowym” w wiadomościach Holonetu, spowodowało natychmiastowe zakończenie wojny. Tu także dopełnił się los mrocznego ucznia Imperatora pokonanego przez Obi-Wana Kenobiego. Przed śmiercią uratowało go przybycie Palpatine’a i odbudowa cybernetycznego ciała na Coruscant.
Mygeeto.
Mygeeto było mroźną planetą osadzoną na Zewnętrznych Rubieżach, w sektorze Albarrio i układzie o tej samej nazwie. Rdzennymi mieszkańcami planety byli Mygeetanie. Planetę zamieszkiwali również Muunowie i prymitywne stworzenia – kryształowe robale. W czasach ery przedrepublikańskiej Mygeeto padło ofiarą Bezkresnego Imperium Rakatan.
W 30000 roku przed bitwą o Yavin Mygeeto padło ofiarą Bezkresnego Imperium. Dopiero po pięciotysięcznej egzekucji Rakatanie, którzy ponieśli klęskę powrócili na swój ojczysty Lehon.
W czasie epoki stuletniej ciemności planetą zawładnęli Huttowie i Neimoidianie.
W pewnym czasie, podczas kontrolowania Mygeeto przez Intergalaktyczny Klan Bankowy, Muunowie, przewodniczący organizacji odkryli planetę i postanowili wziąć mieszkańców planety na niewolników. Po zbadaniu planety i kryształowych tuneli znajdujących się na niej, klan bankowy wysłał flotę, by kontrolowała Mygeeto. Członkowie organizacji nakazali wybudować miasta, które miały na celu kontrolować pracę niewolników. Mygeeto stało się drugim domem Muunów.
Kryształy można było montować do rozmaitej broni świetlnej, więc rycerze Jedi mogliby pobierać je z planety, ale Klan Bankowy nie pozwalał im na zbadanie Mygeeto.
W czasach wojen klonów na Mygeeto wybuchła bitwa o planetę między siłami Separatystów i Republiką pod wodzą mistrza Jedi Ki-Adi-Mundiego. Najwyższy kanclerz Palpatine ogłosił Mygeeto jako jedna z trzech planet tworzącą tzw. "Triadę zła". Wchodziły w nią planety Saleucami, Felucia i właśnie Mygeeto, gdzie poleciał Ki-Adi-Mundi z oddziałem piechoty śnieżnej. Ki-Adi czasami musiał występować na Radzie za pomocą hologramu. Podczas gdy bitwa cały czas trwała, legionem dowodził Bacara.
Pod koniec bitwy Bacara dostał przekaz od Imperatora o zniszczeniu Jedi. Wraz z całym oddziałem wycelowali w Jedi i zakończyli życie Mundiego. Podczas galaktycznej wojny domowej Mygeeto kontrolował Sojusz Rebelii. Darth Vader poprowadził atak myśliwców na bazę rebeliantów i przejął planetę.
N.
Naboo.
Podwodny świat na tej planecie jest zamieszkany przez Gugan.
Nal Hutta.
Nal Hutta – fikcyjna planeta ze świata "Gwiezdnych wojen". Należy do rasy Huttów. Z Nal Hutta pochodzi Jabba. Jej księżycem jest Nar Shaddaa.
Nar Shaddaa.
Nar Shaddaa jest to fikcyjny księżyc z "Gwiezdnych wojen", krążący wokół planety Nal Hutta. Z Nar Shadaa gracz spotyka się m.in. w ', gdzie Kyle Katarn spotkał Lando Calrissiana, a także w ', gdzie gracz poszukuje mistrza Jedi . Planeta ta jest siedliskiem różnych szumowin i przemytników. W sektorze uchodźców można znaleźć wielu weteranów i pilotów. W grze "Knights of the Old Republic II: The Sith Lords" spotykamy dwóch Twelków, których rozmowa może sprawić, że Atton Rand staje się Obrońca Jedi.
O.
Onderon.
Onderon jest jedną z trzech planet w systemie Japreal. Posiada umiarkowany klimat i był kiedyś domem prymitywnej rasy człekokształtnej. Tak jak wiele skrajnych światów, Onderianie nie ufają obcym. Największym księżycem Onderonu jest Dxun, który jest w większości pokryty dżunglą oraz górami. Pięć lat po wojnie Domowej Jedi na Onderonie rozgorzała walka o wpływy między rodzinami szlacheckimi, w której pomogła Jedi Exile [Wygnaniec Jedi]. 
Ossus.
Ossus – fikcyjna planeta ze świata Gwiezdnych wojen. Znajduje się na niej Wielka Biblioteka Jedi. Jest to trzecia planeta w systemie Adega w sektorze Auril. Posiada wyjątkową orbitę w kształcie ósemki wokół dwóch gwiazd systemu. Siedziba Nowego Zakonu Jedi.
P.
Peragus II.
Peragus II jest fikcyjnym, osadzonym w świecie "Gwiezdnych wojen" ośrodkiem górniczym położonym w układzie Peragus i wydobywającym tanie, niskogatunkowe paliwo. Na dostawach paliwa z Peragus II opiera się infrastruktura energetyczna wielu okolicznych systemów.
W ośrodku tym rozgrywają się jedne z pierwszych wydarzeń gry komputerowej ".
Po przybyciu na Peragus II w celu naprawy poważnie uszkodzonego statku, droid HK-50, który dostaje się wraz z Wygnaną na stacje, za pomocą serii intryg doprowadza do wymordowania całego personelu stacji. Wkrótce jego śladem przybywają Sithowie na czele z Lordem Sithów Darthem Sionem, którzy mają na celu pojmanie Wygnanej. Podczas jej desperackiej ucieczki i ostrzeliwania przez Sithów na oślep jej statku trafiona zostaje przez nich asteroida z paliwem, co wywołuje reakcję łańcuchową i zniszczenie całego Peragus II.
Polis Massa.
Polis Massa – fikcyjna lokalizacja z uniwersum Gwiezdnych wojen. Pas asteroid powstały w wyniku kataklizmu, który rozbił znajdującą się w tym rejonie planetoidę, zamieszkaną przez podziemną cywilizację Eellayin.
Nazwa Polis Massa oznacza zarówno cały pas asteroid jak i największą z nich. Formalnie należała do Republiki, a jej władze nastawione były przyjaźnie do Jedi. Po Rozkazie 66 wielu ocalałych rycerzy znalazło tam bezpieczne schronienie, gdyż znajdowała się w odległym zakątku Galaktyki, z dala od głównych szlaków.
W szpitalu na Polis Massa Padmé Amidala Skywalker urodziła bliźnięta Luke’a i Leię. Tam właśnie Yoda i Bail Organa podjęli decyzję o rozdzieleniu bliźniąt i wysłaniu dziewczynki na Alderaan z przybranym ojcem, chłopca zaś na Tatooine, pod opiekę wuja, Owena Larsa.
Także stamtąd przesłane zostały księżniczce Lei przebywającej na pokładzie Tantive IV krótko przed Bitwą o Yavin plany Gwiazdy Śmierci, przechwycone przez rebelianckich szpiegów.
Q.
Quesh.
Toksyczna planeta występująca w grze ".
R.
Rakata Prime.
Jest to planeta w Nieznanych Regionach, znana również pod nazwą Lehon. Była ojczystą planetą Rakatan – twórców Bezkresnego Imperium Rakatan. Mieściła się tam Gwiezdna Kuźnia.
Raxus Prime.
Jest to planeta pełniąca rolę złomowiska galaktycznego.
Jest jedną z planet występujących w grze „Star Wars The Force Unleashed”.
Na niej właśnie pokonujemy starego i zdziwaczałego mistrza Jedi Kazdana Paratusa
Rodia.
Jest to ojczysta planeta Rodian, niewysokich zielonych istot ze szpiczastymi uszami i antenkami na czole (przedstawicielem tego gatunku był Greedo). Rodia jest planetą porośniętą tropikalną dżunglą, zamieszkałą przez bardzo wiele gatunków zwierząt, w tym groźnych drapieżników. Stało się to powodem, dla którego Rodianie rozwinęli umiejętności myśliwych. Z chwilą przyłączenia Rodii do galaktycznej wspólnoty jej mieszkańcy zyskali reputację znakomitych łowców nagród.
Wraz ze wzrostem ilości przemysłowych zanieczyszczeń Rodianie zaczęli chronić swoje miasta kloszami z osłon energetycznych pozwalając jednak na ruch statków kosmicznych. Rodia odegrała istotną rolę w historii wojen klonów, gdy stała się miejscem pojmania Nute Gunraya.
Ryloth.
Ryloth to fikcyjna planeta w uniwersum "Gwiezdnych wojen". Znajduje się w Zewnętrznych Rubieżach i jest miejscem pochodzenia rasy Twi'leków.
Planeta położona jest na Szlaku Koreliańskim, stanowi początek Korytarza Wiatru Śmierci. Posiada pięć księżyców i jest drugim satelitą swojej gwiazdy macierzystej, a jej czas obiegu równa się czasowi obrotu wokół własnej osi i wynosi 305 dni standardowych. Z tego względu jedna strona planety pozostaje przez cały czas oświetlona, a na drugiej panuje wieczna noc – co w połączeniu z ukształtowaniem powierzchni owocuje niegościnnym, jałowym klimatem. Prędkość wiatrów na Ryloth dochodzi do 500 km/h, w pobliżu terminatora zaś powstają mordercze ogniste burze, grożące zagładą wszelkich żywych istot. Mieszkańcy Ryloth żyją w kompleksach jaskiń w tych właśnie rejonach, gdyż tylko tam temperatury utrzymują się w granicach pozwalających na egzystencję bez rozbudowanych systemów podtrzymywania życia.
Ryloth odkryto około roku 10000 BBY – była jedną z pierwszych odkrytych planet Zewnętrznych Rubieży. Twi'lekowie znajdowali się wtedy na dość niskim poziomie rozwoju cywilizacji. Od tego czasu zaczęto nielegalnie handlować nimi jako niewolnikami, a szczególną popularnością cieszyły się twi'lekańskie tancerki. Po jakimś czasie posiadanie Twi'leka stało się oznaką statusu majątkowego.
Około roku 4800 BBY na Ryloth odnaleziono minerał zwany ryll, będący jednym z cenniejszych gatunków przyprawy.
Na Ryloth urodził się Tott Doneeta. W 44 BBY Quinlan Vos odnalazł na Ryloth Aaylę Securę, która wkrótce stała się rycerzem Jedi. W czasie wojen klonów planeta przyłączyła się do Konfederacji Niezależnych Systemów. W czasach Imperium po cichu wspierała Rebelię. Była centrum Sojuszu Różnorodności.
S.
Sernpidal.
Trzecia co do wielkości planeta w układzie Julevian (w Ramieniu Tingel). W 25 ABY na powierzchni planety został umieszczony przez Yuuzhan Vongów dovin basal, przyciągający jeden z księżyców planety, zwany Dobido. Księżyc roztrzaskał się o powierzchnię.
Skako.
Jedna z planet środka. Jej atmosfera jest bardzo gęsta i trująca dla ludzi toteż mało kto ją odwiedza. Pochodzi z niej inteligentna rasa Skakoan (której przedstawicielem jest Wat Tambor). Podobnie jak Coruscant, Skako jest ekumenopolis.
Sluis Van.
Sluis Van to największa i najsławniejsza stocznia w uniwersum Star Wars. Wielki Admirał Thrawn zaatakował ją w książce „Dziedzic Imperium”, lecz została szczęśliwie obroniona.
Sullust.
Sullust to rodzinna planeta rasy Sullustan a zarazem ważny ośrodek galaktycznego przemysłu. Swoją siedzibę ma tu korporacja SoroSuub, która jest tak potężna, że właściwie rządzi planetą.
Sullust przez większą część galaktycznej wojny domowej był lojalny wobec Imperium, ale pod koniec przeszedł za namową Niena Nunba na stronę Rebelii
T.
Telos IV.
Telos IV – planeta znajdująca się na Zewnętrznych Rubieżach Galaktyki. Bardzo ucierpiała podczas wojny domowej Jedi, z powodu zbombardowania planety przez siły Sithów. Dzięki międzyplanetarnemu projektowi rekultywacji planeta znów wróciła do życia, stając się ponownie domem dla wielu istot.
Thyferra.
Thyferra – wilgotna planeta, porośnięta dżunglą. Ojczyzna rasy Vratix. Tu wynaleziono baktę.
Tython.
Tython – planeta na której pierwszy raz odkryto Moc, a później nastąpił rozłam na Sithów i Jedi. Darth Bane nauczył się tu robić holokrony.
U.
Utapau.
Utapau – planeta w Zewnętrznych Rubieżach, w sektorze Tarabba, w systemie pojedynczej gwiazdy. Zlokalizowana na Rimmańskim Szlaku Handlowym, 51 000 lat świetlnych od centrum galaktyki. Populacja planety wynosiła 95 milionów mieszkańców.
Planetę obiegało 9 księżyców powodując silne ruchy pływowe. Mniej niż 0,9% wody na planecie znajdowało się na jej powierzchni, planetę otaczał za to podziemny ocean. Ten prawie pustynny świat omiatany potężnymi wichurami był kiedyś planetą oceaniczną, jednak silne ruchy pływowe oceanu spowodowały erozję słabych skał powierzchniowych i woda spłynęła pod powierzchnię w system tuneli i jaskiń krasowych, powodując osuwanie się ziemi i tworzenie charakterystycznych zapadlisk, którymi usiana jest powierzchnia planety.
Dzięki wodzie dna zapadlisk były dość bogate w różne formy roślin, od mchów i porostów po bardziej złożone organizmy. Nimi pożywia się najbardziej znany przedstawiciel fauny Utapau – varactyl.
Uważa się, że istoty inteligentne, humanoidzi, skolonizowały Utapau około 57 000 lat temu, czyli wiele wcześniej niż powstała Stara Republika. Przez wiele lat planeta pozostawała na uboczu, zapomniana. W tym czasie z pierwotnych kolonistów wyewoluowały dwie pokrewne rasy długowiecznych, wysokich (1,9 m) i szczupłych Pau'an, oraz niskich (1,22 m), krępych Utaian. Niewiele wiadomo o zamierzchłych czasach cywilizacji Utapau. Dopiero kilkadziesiąt lat przed wojnami klonów kompanie górnicze odkryły bogate zasoby mineralne podziemnego oceanu i rozpoczął się ponownie „złoty wiek” planety.
Wysocy i smukli Pau'anie stali się mieszkańcami równin, gdzie okiełznali siły wiatru, Utai zaś znaleźli dom wśród tuneli i jaskiń pod powierzchnią, gdzie udomowili najpierw dactilliony i wkrótce potem varactyle jako zwierzęta pociągowe. Zniknięcie wody z powierzchni zmusiło dumnych Pau'an do poszukiwania jej pod ziemią, a więc do nawiązania bliskich kontaktów z Utai. Wymiana maszyn napędzanych wiatrem za zwierzęta pociągowe dała początek rozwiniętej cywilizacji, stworzenia porządku społecznego, wybudowania miast i fabryk pod powierzchnią planety. Taką cywilizację „odkryli” na nowo współcześni mieszkańcy Republiki. Podpisanie odpowiednich traktatów umożliwiło rozpoczęcie dochodowych operacji wydobycia surowców z podziemnego oceanu.
Ironicznie odosobnienie i neutralność planety stały się jej zgubą. Generał Grievous zdobył planetę, która mogła się bronić jedynie przy pomocy niewielkiej floty dreadnaughtów, flotylli myśliwców Porax-38 (P-38) pilotowanych przez Utai oraz niewielkich sił naziemnych Pau uzbrojonych w karabiny blasterowe i siły „powietrzne” dactillionów. Tutaj Separatyści postanowili zbudować tajne centrum dowodzenia. Separatyści w celu wzmocnienia sił obronnych planety oprócz osadzenia na górnych poziomach Pau City okrętu dowodzenia wypełnionego tysiącami różnorodnych droidów bojowych, uruchomiły lokalną produkcję uzbrojenia, w tym myśliwców Mankvim-814.
Pod koniec wojen klonów, po bitwie nad Coruscant, generał Grievous wraz z Radą Separatystów przeniósł centrum dowodzenia na Utapau. Tutaj został wyśledzony po przechwyceniu poczty dyplomatycznej z Utapau przez dwóch żołnierzy Wielkiej Armii Republiki. Mimo natychmiastowej reakcji Jedi i Wielkiego Kanclerza, Radzie Separatystów udało się umknąć, jednak Grievous zginął z ręki mistrza Jedi Obi-Wana Kenobiego, a droidy zostały pokonane przez dwie brygady wojsk Republiki i siły lokalne pod wodzą Tiona Medona. Po wydaniu rozkazu 66 i unieszkodliwieniu Obi-Wana, siły Republiki stały się siłami okupacyjnymi, a mieszkańcy planety znowu znaleźli się w niewoli stanu wojennego, tym razem pod władzą Imperium.
V.
Varl.
Pradawna planeta, z której rzekomo pochodzą Huttowie. Jej dokładna lokalizacja nie jest znana. Huttyjska legenda wspomina o dwóch słońcach, które mieszkańcy planety czcili jako bogów; w pewnym momencie przestały one istnieć. W wyniku tego Huttowie sami uznali się za najważniejszych w galaktyce, i przenieśli się na Nal Huttę.
Velusia.
Planeta, na której w czasach wojen klonów odbyła się bitwa między Separatystami a Republiką.

</doc>
<doc id="157993" url="https://pl.wikipedia.org/wiki?curid=157993" title="Sektor dysku">
Sektor dysku

Sektor dysku – najmniejsza fizyczna jednostka zapisu danych na dyskach twardych, dyskietkach i innych nośnikach danych naśladujących dyski.
Sektor jest zapisywany i czytany zawsze w całości. Tradycyjnie sektor ma 512 bajtów dla dyskietek i dysków twardych (HDD), a 2048 bajtów dla dysków CD-ROM i DVD-ROM. Nowsze dyski twarde używają sektorów 4096-bajtowych (4 KiB).
Na nośnikach magnetycznych w trakcie niskopoziomowego formatowania nośnika na dysku zapisywana jest struktura sektorów składająca się z elementów:
W związku z upowszechnieniem się systemu plików NTFS i innych, w których jednostką alokacji plików jest 4 kB, od 2011 roku dyski komputerowe są formatowane z użyciem sektorów o pojemności 4 kB, zmiana ta umożliwia poprawę współpracy dysku z komputerem oraz umożliwia zwiększenie pojemności dysków o 7 - 11%. Starsze wersje systemów operacyjnych mogą nie obsługiwać nowego formatu dysków. Wdrażanie systemu dysków z 4 kB sektorami przewiduje, że dyski w nowym formacie będą emulowały system sektorów z 512 bajtowymi sektorami.
Oprócz dysków stosujących zapis sektorowy istnieją systemy dyskowe (E)CKD o zmiennej wielkości bloku fizycznego, jednakże od lat wszystkie dostępne systemy dyskowe CKD są emulowane przez macierze, które wykorzystują dyski z zapisem sektorowym (zwane FBA). Dyski CKD są stosowane w komputerach mainframe.
Sektor jest częścią ścieżki (ścieżka ang. "track") dysku.
Systemy plików, z powodu ograniczeń związanych z maksymalną liczbą bloków na dysku, łączą sektory w bloki zwane klastrami. Stanowią one logiczne jednostki zapisu.

</doc>
<doc id="157994" url="https://pl.wikipedia.org/wiki?curid=157994" title="Ludwik Badian">
Ludwik Badian

Ludwik Badian (ur. 4 sierpnia 1928 we Lwowie, zm. 11 czerwca 1987 we Wrocławiu) – polski fizyk i materiałoznawca, profesor Politechniki Wrocławskiej, członek PAN.
Życiorys.
Był synem Żelisława (urzędnika państwowego) i Marii z Eisnerów. Ukończył liceum matematyczno-fizyczne w Krakowie (1946), następnie studiował elektrotechnikę na Politechnice Wrocławskiej (1946–1950). W 1948 podjął pracę na tej uczelni; był asystentem, po obronie doktoratu (1961, praca "Szerokopasmowe absorbeny mikrofalowe. Teoria, technologia i technika pomiarowa") adiunktem, wreszcie docentem (1967-1969) w Katedrze Wysokich Napięć. Od 1969 (do końca życia) kierował Zakładem Elektrofizyki i Elektrotechnologii Instytutu Podstaw Elektrotechniki i Elektrotechnologii, przez pewien czas także całym Instytutem (1971–1982, 1984–1985). W 1970 został profesorem nadzwyczajnym, w 1978 profesorem zwyczajnym. Od 1976 był członkiem korespondentem PAN. Współpracował także z Przemysłowym Instytutem Telekomunikacji w Warszawie (1950–1964 asystent, 1964–1967 docent).
W pracy naukowej zajmował się fizyką dielektryków, podzespołami elektronicznymi, miernictwem elektrotechnicznym i materiałoznawstwem elektrycznym. Stworzył naukowe podstawy uruchomienia polskiego przemysłu radioceramicznego.
Od 1978 i w latach 80. pełnił funkcję sekretarza Oddziału PAN we Wrocławiu; był również członkiem Wrocławskiego Towarzystwa Naukowego. Za prace w dziedzinie dielektryków mikrofalowych otrzymał w 1964 nagrodę Wydziału IV PAN, kilkukrotnie wyróżniony nagrodą ministra nauki, szkolnictwa wyższego i techniki. Działał w komisji uczelnianej PZPR na Politechnice Wrocławskiej

</doc>
<doc id="157996" url="https://pl.wikipedia.org/wiki?curid=157996" title="Marian Żelazek">
Marian Żelazek

Marian Żelazek (ur. 30 stycznia 1918 w Palędziu koło Poznania, zm. 30 kwietnia 2006 w Puri w Indiach) – polski duchowny rzymskokatolicki, werbista, więzień obozów koncentracyjnych KL Dachau i Mauthausen-Gusen, misjonarz niosący pomoc biednym i trędowatym w Indiach, za co był nominowany do Pokojowej Nagrody Nobla oraz sługa Boży Kościoła katolickiego. 
Życiorys.
Urodził się jako siódme z szesnaściorga dzieci młynarza i gospodarza w Palędziu Stanisława Żelazka (pierwotnie Zielazka, 3 maja 1885 w Palędziu – 4 grudnia 1971 w Poznaniu), delegata na Polski Sejm Dzielnicowy w Poznaniu w grudniu 1918, uczestnika powstania wielkopolskiego. W 1926 jego rodzina przeniosła się ze wsi do Poznania, gdzie ojciec prowadził sklep warzywny; Marian Żelazek po ukończeniu szkoły powszechnej rozpoczął naukę w Gimnazjum Misyjnym w Górnej Grupie koło Grudziądza, a następnie, we wrześniu 1937 – nowicjat w seminarium duchownym Księży Werbistów w Chludowie koło Poznania. Dwa lata później, 4 września 1939, złożył swą pierwszą profesję zakonną.
20 maja 1940 aresztowany i osadzony w Forcie VII w Poznaniu, dwa dni później wywieziony do obozu koncentracyjnego w Dachau. Od sierpnia do grudnia 1941 – w obozie w Gusen, później ponownie w Dachau, aż do wyzwolenia obozu przez Amerykanów 29 kwietnia 1945.
Po opuszczeniu obozu wyjechał na studia teologiczne do Rzymu. Studiował w Instytucie Anselmianum. Trzy lata później, 18 kwietnia 1948 przyjął w Rzymie święcenia kapłańskie i 21 marca 1950 wysłano go do Kesramal/Sambalpur w stanie Orissa w północnych Indiach. Przez 25 lat pracował wśród Adivasów, żyjących w dżungli koczowników; m.in. w 1968 organizował placówkę misyjną w Bondamunda. Od 1 czerwca 1975 przez długie lata niósł pomoc trędowatym w leprozorium w Puri (nad Zatoką Bengalską).
Akademia Medyczna w Poznaniu 3 października 2000 przyznała mu Medal im. Karola Marcinkowskiego "za zasługi w niesieniu pomocy charytatywnej i medycznej trędowatym". W 2002 zgłoszony został przez Ruch Solidarności z Ubogimi Trzeciego Świata „Maitri” jako oficjalny kandydat do Nagrody Nobla, w tym samym roku otrzymał statuetkę "Złotego Hipolita" – nagrodę Towarzystwa im. Hipolita Cegielskiego w Poznaniu. W 2003 został odznaczony Medalem Polonia Mater Nostra Est. W 2005 otrzymał tytuł Honorowego Obywatela Miasta Poznania oraz Nagrodę imienia Sérgio Vieira de Mello, przyznawaną przez Stowarzyszenie Willa Decjusza.
W 2005 Muzeum Azji i Pacyfiku w Warszawie zorganizowało w Galerii Azjatyckiej wystawę „Ojciec Marian Żelazek SVD – polski kandydat do Pokojowej Nagrody Nobla”. Na wernisażu obecny był ks. M. Żelazek, który wcześniej ofiarował muzeum szereg eksponatów z Orissy. Muzeum wydało okolicznościowy medal pamiątkowy poświęcony o. Marianowi Żelazkowi SVD organizując zarazem cykl spotkań z autorami filmów dokumentalnych o jego działalności. W pierwszą rocznicę śmierci w 2007 w Galerii Nusantara otwarto ekspozycję „Indie Ojca Mariana Żelazka w fotografii Krzysztofa Machowskiego”. Od 29 kwietnia 2018 roku jedno z rond w podpoznańskim Skórzewie (gdzie spoczywają dziadkowie O. Żelazka) nosi imię Ojca Mariana Żelazka.
Proces beatyfikacyjny.
11 lutego 2018, w kościele parafialnym w Puri, abp John Barwa SVD, z archidiecezji Cuttack-Bhubaneswar przewodniczył uroczystościom rozpoczęcia na szczeblu diecezjalnym jego procesu beatyfikacyjnego. Postulatorem na szczeblu diecezjalnym został o. Thazhathuveetil Kurian SVD.

</doc>
<doc id="157998" url="https://pl.wikipedia.org/wiki?curid=157998" title="Albrecht Altdorfer">
Albrecht Altdorfer

 Albrecht Altdorfer (ur. ok. 1480 w Ratyzbonie, zm. 12 lutego 1538 tamże) – niemiecki malarz, grafik i architekt, którego twórczość „pogrążona jest głęboko w klimacie renesansowego naturalizmu”. Zyskał sławę szczególnie jako malarz krajobrazów – stworzył pierwsze w sztuce nowożytnej obrazy, których tematem jest wyłącznie (lub prawie wyłącznie) pejzaż. 
Geneza jego malarstwa nie jest jasna. Niektórzy wywodzą ją z malarstwa miniaturowego ze względu na precyzję rysowania drobnych form. Jednak przeczy temu bardzo śmiały sposób komponowania, dla którego trudno znaleźć pierwowzory. Altdorfer jest najwybitniejszym przedstawicielem tzw. szkoły naddunajskiej. Pejzaż na jego obrazach często posiada elementy bajkowości, poetyckości, jest traktowany w sposób romantyczny. Czasem pojawia się w nim sztafaż figuralny lub elementy alegoryczne. J. Woźniakowski mówi o Altdorferze, że był „zapewne pierwszym malarzem, który podróżował tylko w tym celu, by zbierać motywy krajobrazowe [...], i pierwszym, który stworzył obraz sztalugowy z «czystym» pejzażem”. W kategorii krajobrazu panoramicznego Altdorfer stworzył jeden z najsłynniejszych widoków pejzażowych, a i swoje najwybitniejsze dzieło, "Bitwę Aleksandra Wielkiego z Persami pod Issos" (ukończoną w 1529).
Ponadto dzieła Altdorfera mają tematykę religijną, biblijną i historyczną. W zakresie malarstwa ołtarzowego do jego najwybitniejszych dzieł należą obrazy do ołtarza św. Floriana ("St. Floriansaltar"), obecnie rozproszone po różnych muzeach. Pod koniec życia, jako architekt miejski ("Stadtbaumeister") Ratyzbony i radny, podjął się też zleceń architektonicznych i dekoratorskich, do których należały freski w ówczesnym pałacu arcybiskupim, do dziś zachowane jedynie w muzealnych fragmentach.

</doc>
<doc id="157999" url="https://pl.wikipedia.org/wiki?curid=157999" title="Wacław Borowy">
Wacław Borowy

Wacław Borowy, ps. "Piotr Szary", "Titwillow" (ur. 19 maja 1890 w Tuszynku k. Łodzi, zm. 16 października 1950 w Warszawie) – polski historyk literatury, krytyk literacki, profesor Uniwersytetu Warszawskiego.
Życiorys.
Był synem rządcy majątku Teofila i Florentyny ze Świeckich. Ukończył Gimnazjum gen. Pawła Chrzanowskiego w Warszawie (1908) i podjął studia polonistyczne i romanistyczne na Uniwersytecie Lwowskim; w 1909 przeniósł się na Uniwersytet Jagielloński, gdzie ukończył polonistykę i anglistykę (1913). Na podstawie pracy "Ignacy Chodźko (artyzm i umysłowość)" obronił w 1914 doktorat na UJ. W latach 1916–1919 pracował w Bibliotece Towarzystwa Naukowego Warszawskiego, następnie przez rok w Archiwum Akt Dawnych w Warszawie; był jednocześnie nauczycielem języka polskiego w prywatnych gimnazjach warszawskich, w tym, w latach 1917–1919, w Gimnazjum Jana Zamoyskiego, którego był absolwentem, oraz w latach 1916–1918 w Gimnazjum im. Stanisława Staszica w Warszawie. Od 1920 był starszym bibliotekarzem Biblioteki Uniwersyteckiej na UW. W 1928 przeszedł do pracy w Ministerstwie Wyznań Religijnych i Oświaty Publicznej, gdzie był referentem w Departamencie Kultury i Sztuki. Lata 1930–1935 spędził w Londynie jako docent Katedry Literatury Polskiej w School of Slavonic and East European Studies.
W 1936 powrócił do Polski i pracy na UW; został dyrektorem Biblioteki Uniwersyteckiej. Od 24 lipca 1938 był jednocześnie profesorem nadzwyczajnym i kierownikiem I Katedry Historii Literatury Polskiej na Wydziale Humanistycznym Uniwersytetu Józefa Piłsudskiego w Warszawie. Podczas okupacji, wraz z innymi specjalistami w dziedzinie kultury, opracował dokument "The Nazi Kultur in Poland". W 1946 mianowano go profesorem zwyczajnym. Brał udział w tajnym nauczaniu na uniwersytecie w czasie okupacji niemieckiej; uratował znaczną część księgozbioru Biblioteki po powstaniu warszawskim.
Zajmował się historią literatury polskiego oświecenia, romantyzmu i pozytywizmu. Badał m.in. poezję czasów stanisławowskich. Opracował sylwetki wybitnych twórców, m.in. Gilberta Keitha Chestertona, Ignacego Chodźki, Adolfa Dygasińskiego, Jana Kochanowskiego, Adama Mickiewicza, Leopolda Staffa, Stefana Żeromskiego. Ogłosił pierwsze w Polsce krytyczne studia nad twórczością Thomasa Stearnsa Eliota. Badał związki kulturalne polsko-angielskie. Przygotował do wydania m.in. III część "Dziadów" Mickiewicza (1920), "Elegie i inne pisma literackie i społeczne" Żeromskiego (1928), wybór liryki polskiej "Od Kochanowskiego do Staffa. Antologia liryki polskiej" (1930). Ponadto ogłosił m.in.:
Uczynił z Biblioteki UW nowoczesny i największy naukowy księgozbiór stolicy; przyczynił się do usystematyzowania i skatalogowania zbiorów. W 1922 został członkiem nadzwyczajnym Towarzystwa Naukowego Warszawskiego (od 1933 członek zwyczajny); zgłosił projekt reorganizacji towarzystwa. Był również członkiem PAU (1932 członek-korespondent, 1945 członek czynny). W 1920 był w gronie założycieli Towarzystwa Literackiego im. Adama Mickiewicza, pełnił funkcję wiceprezesa Oddziału Warszawskiego. Artykuły literackie Borowego ukazały się w zbiorach "Kamienne rękawiczki" (1932), "Dziś i wczoraj" (1934), "Studia i rozprawy" (1952, 2 tomy).
Jego prywatny księgozbiór – około 6 tysięcy woluminów – trafił do Zakładu Historii Literatury Polskiej KUL.
Spoczywa na cmentarzu Stare Powązki w Warszawie (kwatera 233-4-3).
Upamiętnienie.
22 lutego 1980 w Warszawie jednej z ulic na terenie obecnej dzielnicy Bemowo zostało nadanie imię Wacława Borowego.
16 października 1990 w 40 rocznicę śmierci Wacława Borowego Bibliotece Instytutu Literatury Polskiej nadano jego imię.
W 2005 nakładem Wydawnictwa „Norbertinum” ukazała się poświęcona mu książka Andrzeja Biernackiego pt. "Zatajony artysta. O Wacławie Borowym 1890–1950" ().

</doc>
<doc id="158000" url="https://pl.wikipedia.org/wiki?curid=158000" title="ARM">
ARM



</doc>
<doc id="158001" url="https://pl.wikipedia.org/wiki?curid=158001" title="Flashback">
Flashback



</doc>
<doc id="158002" url="https://pl.wikipedia.org/wiki?curid=158002" title="Tuszów Narodowy">
Tuszów Narodowy

Tuszów Narodowy – wieś w Polsce położona w województwie podkarpackim, w powiecie mieleckim, w gminie Tuszów Narodowy.
Historia.
Pierwsze potwierdzone wzmianki o Tuszowie pochodzą z ok. 1470 roku, kiedy to Jan Długosz napisał, że królewska wieś Tuszów należała do parafii w Chorzelowie (wcześniej w Osieku). Obecna nazwa miejscowości pojawiła się na przełomie XVIII XIX wieku w celu odróżnienia jej od osiedli zamieszkanych przez kolonistów niemieckich po I rozbiorze w 1772 roku. Miejscowość jest siedzibą gminy Tuszów Narodowy od 1866 roku. W roku 1902 w Tuszowie Narodowym powstała parafia rzymskokatolicka Matki Bożej Wspomożenia Wiernych.
W latach 1975–1998 miejscowość położona była w województwie rzeszowskim.
Etymologia nazwy.
Nazwa miejscowości pochodzi najprawdopodobniej od związanego z topografią wyrazu "tuch", ponieważ Tuszów był kiedyś położony nad bagnami, które zostały osuszone dopiero pod koniec XIX wieku. Miejscowość nazywała się kiedyś Tuszów, lecz w celu odróżnienia od części zamieszkanej przez niemieckich osadników dodano do nazwy przydomek "Narodowy".
Sport.
W Tuszowie Narodowym istniał klub piłkarski LKS (Ludowy Klub Sportowy) Ikarus Tuszów Narodowy. W sezonie 2009/2010 klub zajął 2. miejsce w klasie okręgowej, gr. Dębica. Po sezonie 2010/11 klub nie przystąpił do żadnych rozgrywek ligowych.
Ponadto, w sezonach 2014/15 i 2015/16 w klasie B, gr. Rzeszów V (Mielec) występowała drużyna KS (Klub Sportowy) Tuszyn Narodowy. W obu sezonach drużyna zajmowała miejsce w środku tabeli.
Transport.
Przez Tuszów Narodowy przebiega droga wojewódzka nr 985, odcinek Mielec - Tarnobrzeg i linia kolejowa nr 25 Dębica - Łódź Kaliska, przy której znajduje się przystanek kolejowy.

</doc>
<doc id="158007" url="https://pl.wikipedia.org/wiki?curid=158007" title="Mafrian">
Mafrian

Mafrian, właściwie mafrian i katolikos Wschodu (aram. "mafriono" „konsekrator”) – godność kościelna specyficzna dla Kościoła jakobickiego; metropolita o specyficznej, bardzo szerokiej jurysdykcji, równej jurysdykcji patriarszej. 
O powstaniu instytucji mafriana zadecydowały specyficzne warunki, w których działał kościół jakobicki. Okresem, w którym kościół jakobicki kształtował swoje podstawy organizacyjne, był VI wiek. W tym czasie kościół ten posiadał wiernych i organizację po obu stronach granicy bizantyjsko-perskiej. Ze względu na wrogość obu tych imperiów granica była praktycznie nieprzekraczalna, wskutek czego jakobicki patriarcha Antiochii miał duże trudności w wykonywaniu swej jurysdykcji w Persji. Ponadto podległość perskiego kościoła jakobickiego patriarsze rezydującemu pod władzą Bizancjum ściągała na perskich jakobitów ciągłe (tu akurat z całą pewnością bezpodstawne) podejrzenia o sprzyjanie Bizancjum. 
Naturalnym rozwiązaniem tej sytuacji było ustanowienie dla perskich jakobitów kogoś w rodzaju patriarszego wikariusza, ustępującego patriarsze w hierarchii, a jednocześnie pełniącego wszystkie jego funkcje na obszarze Wschodu (czyli za granicą persko-bizantyjską). Pierwszym mafrianem, nie noszącym jeszcze tego miana, lecz pełniącym właściwe mu funkcje, był Ahudame, biskup Bet Arabaje, wyświęcony przez Jakuba Baradeusza w 559, zamordowany na rozkaz szacha Chozroesa I w 575. Następnie, od 629, władzę w imieniu patriarchy sprawowali biskupi Tikritu – jedynej stolicy biskupiej wyznającej monofizytyzm, jako że w V wieku większość chrześcijan perskich przyjęła nestorianizm. Z czasem dla tych metropolitów utarł się tytuł mafriana. 
Urząd mafriana utrzymał się również pod rządami Arabów. Początkowo wybierani przez biskupów Persji i tylko wyświęcani przez patriarchów, od 793 mafrianowie byli nominowani przez patriarchów. Mafrianowie początkowo rezydowali w mieście Tikrit, po jego zniszczeniu w 1089 – w Mosulu, a od 1155 – w monasterze świętego Mateusza ("Mar Mattaj") koło Niniwy. Kolejnych mafrianów wyświęcali patriarchowie; od 869 przywilej wyświęcania patriarchy został zastrzeżony dla mafriana. Współpraca patriarchów i mafrianów układała się na ogół zgodnie, choć zdarzyło się kilka konflliktów. 
W czasach nowożytnych godność mafriana stała się czysto tytularna i przysługiwała jakobickim metropolitom Jerozolimy. Ostatni dostojnik jakobicki noszący tytuł mafriana Wschodu – Behnama IV – zmarł w 1895. Obecnie mafrianami bywają nazywani jakobiccy metropolici kościoła malankarskiego w południowych Indiach. 
Za najwybitniejszego mafriana uważa się Grzegorza Bar Hebraeusa (Abul-Faradża ibn al-Ibri, 1226-1286).

</doc>
<doc id="158009" url="https://pl.wikipedia.org/wiki?curid=158009" title="Anorexia nervosa">
Anorexia nervosa



</doc>
<doc id="158010" url="https://pl.wikipedia.org/wiki?curid=158010" title="Ask i Embla">
Ask i Embla

Ask i Embla – pierwsi mężczyzna i kobieta stworzeni przez bogów w mitologii nordyckiej.
Synowie Borra: Odyn, Wili i We znaleźli dwie kłody, z których utworzyli mężczyznę Askura (Jesiona) i kobietę Emblę (Wiąz). Jeden z braci dał im duszę oraz życie, drugi mądrość wraz z chęcią do działania, a trzeci zmysły do postrzegania świata, takie jak słuch i wzrok, a także podarował im mowę.

</doc>
<doc id="158011" url="https://pl.wikipedia.org/wiki?curid=158011" title="Tora! Tora! Tora!">
Tora! Tora! Tora!

 – japońskie hasło do ataku na Pearl Harbor, przesłane 7 grudnia 1941 o 7:53 przez komandora porucznika lotnictwa Mitsuo Fuchidę na lotniskowiec Akagi. Japońskie słowo tora oznacza "tygrysa", w tym wypadku użyto go jako akronimu słów totsugeki" ("nagły atak") i raigeki" ("atak torpedowy").
Chronologicznie "Tora! Tora! Tora!" było trzecim i ostatnim spośród haseł użytych w czasie przygotowań do ataku. Wbrew rozpowszechnionym wyobrażeniom hasłem wzywającym do ataku było "To! To! To!" (jap. "Totsugeki seyo", "atakować"), nadane przez Fuchidę o 7:49, poprzedzone hasłem "Tenkai!" ("przygotować się do ataku") o 7:40. Hasło "Tora! Tora! Tora!" oznaczało, że element zaskoczenia się powiódł.
Hasło "Tora! Tora! Tora!" posłużyło za tytuł popularnego amerykańsko-japońskiego filmu wojennego z 1970 oraz jako tytuł utworu grupy Depeche Mode.
„Tora Tora Tora” to także tytuł utworu zespołu Numero Uno.

</doc>
<doc id="158012" url="https://pl.wikipedia.org/wiki?curid=158012" title="Kazimierz Głaz">
Kazimierz Głaz

Kazimierz Głaz (ur. 26 marca 1931 w Borkach Nizińskich) – artysta malarz. Swoją twórczość określił mianem sensybilizmu. Od 1968 roku mieszka i tworzy w Toronto w Kanadzie.
Eksponował swoje prace na licznych wystawy zbiorowe i indywidualne w Kanadzie, we Francji, Niemczech i w Polsce, m.in. w galerii Zachęta w Warszawie. Zdobył wiele nagród i wyróżnień; w 1965 roku na IV Międzynarodowym Biennale w Paryżu na wniosek Marca Chagalla otrzymał nagrodę Erasmus Prize z Holandii na pobyt i pracę twórczą we Francji.
W 1989 roku nakładem Wydawnictwa Literackiego w Krakowie wydał książkę zawierającą wspomnienia o Witoldzie Gombrowiczu, którego poznał podczas pobytu we Francji w latach sześćdziesiątych.
Najbardziej znanymi seriami jego obrazów i grafik są "Impresje Moskiewskie" oraz "Ujęcie III Exoteryczne".
Wydaje książki bibliofilskie oraz tworzy pierwsze stałe kolekcje sztuki współczesnej w szkołach.
Życiorys.
Kazimierz Głaz studiował malarstwo monumentalne na Wydziale Ceramiki i Szkła PWSSP we Wrocławiu (1950–1956), gdzie uzyskał dyplom z malarstwa pod kierunkiem prof. Stanisława Dawskiego. W latach 1955-1958 mieszkał w Wałbrzychu gdzie sformułował „Manifest sensybilistyczny" i założył Niezależną Szopkę Sensybilistyczną. W 1957 z Michałem Jędrzejewskim i grupą przyjaciół przygotował w Teatrze Kameralnym we Wrocławiu spektakl-akcję pt."Sensybilism, czyli nie wolno robić z publiczności balona". Wydarzenie to traktowane jest, jako pierwszy happening w Polsce. 
W 1958 powrócił do Wrocławia. W 1962 uczestniczył w wycieczce do Moskwy i Leningradu. Dwutygodniowy pobyt w Rosji zapoczątkował jego nową serię obrazów wynikających z fascynacji sztuką bizantyjską. Za obrazy z cyklu "Impresje moskiewskie" pokazane w 1965 na Ogólnopolskiej Wystawie Młodego Malarstwa w Sopocie otrzymał jedną z głównych nagród oraz roczne stypendium twórcze Ministerstwa Kultury i Sztuki jak również udział w IV Międzynarodowym Biennale Malarstwa w Paryżu. Zdobycie na Biennale nagrody Erasmus Prize przyznanej przez Marca Chagalla umożliwiło mu trzyletni pobyt we Francji. W 1966 został zaproszony przez Michael Karolyi Fondation do Vence na Lazurowym Wybrzeżu. Tam poznał Marca Chagalla, Maxa Ernsta, Joana Miró oraz Witolda Gombrowicza. Swoje wspomnienia ze spotkań z pisarzem przekazał w książce "Gombrowicz w Vence" wydanej w jego opracowaniu w Toronto (1985) i w krakowskim Wydawnictwie Literackim (1989). Pod koniec 1968. wyjechał do Kanady i zamieszkał w Toronto. W 1969 zorganizował Toronto Center for Contemporary Art, które prowadzi do chwili obecnej. Wspólnie z artystami kanadyjskimi założył Community Art Collections. Wydaje swoje książki bibliofilskie. Obok pracy twórczej, prowadził na początku działalność pedagogiczną – był profesorem grafiki i rysunku na Wydziale Sztuki Centralnej Szkoły Technicznej.
Twórczość.
We wczesnym, wałbrzyskim okresie twórczości szukał inspiracji w surowym górniczym pejzażu. W mocno ciętych, budowanych na kontraście czerni i bieli drzeworytach, w uproszczony niemal do granic abstrakcji, syntetyczny sposób utrwalał jego strukturę. Decydujący wpływ na wybór własnej drogi miała wyżej wspomniana wycieczka do Moskwy i Leningradu. 
W pracach z pierwszego cyklu "Impresji moskiewskich" czytelne jeszcze były odniesienia do architektury i malarstwa ikon, ale z czasem owe aluzje dotyczące zewnętrznej formy zostały zredukowane do najprostszych znaków – symboli i stosowania charakterystycznej dla malarstwa ikon palety barw. Konsekwentny brak narracji rekompensowała, charakterystyczna dla całej dojrzałej twórczości Kazimierza Głaza, aura tajemnicy, nastrój kontemplacji, obecność pierwiastka szeroko pojętego sacrum. 
We Francji, pod wpływem fascynacji południowym światłem powstały, malowane na płótnie lub papierze, "Vibracions du Midi". Próby uchwycenia zmiennej, intrygującej, natury światła podjął też w formach przestrzennych konstruowanych z blachy i plastikowej siatki (seria "Eclairage rythmique"). W Kanadzie zrealizował cykle litografii "Approach III-Esoteric", "The Power of Silence" oraz grafiki, obrazy olejne i gwasze z serii "The Essence". Cechuje je prostota i logika układów kompozycyjnych. Abstrakcyjne, wypełnione pulsującym kolorem i wewnętrznym światłem kompozycje emanują spokojem. 

</doc>
<doc id="158013" url="https://pl.wikipedia.org/wiki?curid=158013" title="Majaczenie drżenne">
Majaczenie drżenne



</doc>
<doc id="158014" url="https://pl.wikipedia.org/wiki?curid=158014" title="Borki Nizińskie">
Borki Nizińskie

Borki Nizińskie – wieś w Polsce, położona w województwie podkarpackim, w powiecie mieleckim, w gminie Tuszów Narodowy, nad Kanałem Chorzelowskim zajmuje powierzchnię 4,98 km kwadratowych.
Pierwsza wzmianka o Borkach Nizińskich pochodzi z 1529 roku.
W latach 1954-1960 wieś należała i była siedzibą władz gromady Borki Nizińskie, po jej zniesieniu w gromadzie Gawłuszowice. W latach 1975–1998 miejscowość administracyjnie należała do województwa rzeszowskiego.
We wsi urodził się artysta malarz Kazimierz Głaz, a także podpułkownik Paweł Hajduk- zawodowy oficer piechoty, kawaler Virtuti Militari,ofiara zbrodni katyńskiej (zginął w Charkowie).
W Borkach Nizińskich znajduje się trójnawowy kościół pw. Najświętszej Marii Panny, który jest siedzibą parafii rzymskokatolickiej Parafii Wniebowzięcia Najświętszej Maryi Panny od 1944 roku. W skład parafii wchodzą wyznawcy z Borków Nizińskich z Młodochowa i Babichy. Archiwa parafialne zawierają dokumenty począwszy od 1788 roku.

</doc>
<doc id="158015" url="https://pl.wikipedia.org/wiki?curid=158015" title="Gawłuszowice">
Gawłuszowice

Gawłuszowice – wieś w Polsce położona w województwie podkarpackim, w powiecie mieleckim, siedziba gminy Gawłuszowice}.
Wieś leżąca w powiecie sandomierskim województwa sandomierskiego wchodziła w XVII wieku w skład kompleksu mieleckiego dóbr Zbigniewa Ossolińskiego. W latach 1975–1998 miejscowość położona była w województwie rzeszowskim.
Położenie.
Gawłuszowice leżą nad rzeką Wisłoką, w zachodniej części Kotliny Sandomierskiej, w pradolinie Wisły. Od zachodu sąsiadują z Ostrówkiem, od południa z Kliszowem, zaś od wschodu i północy z Wolą Zdakowską. Pod względem klimatycznym, glebowym, botanicznym i biologicznym obszar Gawłuszowic posiada naturalne walory Kotliny Sandomierskiej i jest położony między trzema formacjami geologicznymi: Płaskowyżem Tarnowskim, Płaskowyżem Kolbuszowskim oraz Pradoliną Podkarpacką. Miejscowość zaliczana jest do sandomiersko-lubelskiego okręgu glebowego. Krajobraz jest charakterystyczny dla dolin nadwiślańskich.
Historia.
Pierwsza wzmianka o miejscowości pochodzi z 1215 roku i jest to jedna z najstarszych wzmianek dotyczących wsi powiatu mieleckiego. Dla porównania pierwsze wzmianki o Borowej pochodzą z 1257, Mielcu z 1229, Chorzelowie z 1326, zaś Tuszowie Narodowym dopiero z 1470. Jest wielce prawdopodobne, że władający Małopolską w dobie rozbicia dzielnicowego Leszek Biały podarował ja klasztorowi klarysek. Późniejsze dzieje osady nie są bliżej znane. Od pierwszej połowy XVII wieku wieś z okolicznymi miejscowościami znajdowała się w posiadaniu rodziny Ossolińskich herbu Topór. W 1629 roku właścicielem wsi położonej w powiecie sandomierskim województwa sandomierskiego był Krzysztof Ossoliński.
W 2010 r. w 600 lecie Bitwy pod Grunwaldem została odsłonięta olbrzymia płaskorzeźba (10,2x4,7 m.), kopia obrazu Matejki wykonana przez Jana Papina. Zakupił ją dla Gawłuszowic Tadeusz Rucki.
Placówki użyteczności publicznej.
Na terenie Gawłuszowic działają Szkoła Podstawowa im. Władysława Jasińskiego oraz Publiczne Gimnazjum, budynki obu szkół są połączone. Do szkół uczęszczają dzieci i młodzież z całej gminy. Poza tym w Gawłuszowicach znajdują się przychodnia, apteka, bank spółdzielczy, poczta, biblioteki szkolna i publiczna oraz inne punkty usługowo-handlowe.
Religia.
Na terenie wsi swą siedzibę ma rzymskokatolicka parafia pw. św. Wojciecha.

</doc>
<doc id="158019" url="https://pl.wikipedia.org/wiki?curid=158019" title="Savannakhét (miasto)">
Savannakhét (miasto)



</doc>
<doc id="158021" url="https://pl.wikipedia.org/wiki?curid=158021" title="Julian Fałat">
Julian Fałat

Julian Fałat (ur. 30 lipca 1853 w Tuligłowach, zm. 9 lipca 1929 w Bystrej) – polski malarz, jeden z najwybitniejszych polskich akwarelistów, przedstawiciel realizmu i impresjonistycznego pejzażu; w latach 1895–1909 rektor Akademii Sztuk Pięknych w Krakowie.
Życiorys.
O własnych siłach, bez pomocy rodziny i stypendiów, zdobył artystyczne wykształcenie. Zapisany do szkół między innymi we Lwowie, kilkakrotnie z nich rezygnował. Gimnazjum ukończył w Przemyślu, a w 1869 r. zapisał się do Szkoły Sztuk Pięknych w Krakowie. Nie stać go było na farby olejne, więc zainteresował się malarstwem akwarelowym.
Po ukończeniu studiów wyjechał na rok na daleką Ukrainę, gdzie znalazł zatrudnienie jako rysownik przy wykopaliskach archeologicznych. Pracował później w pracowni architekta Feliksa Gąsiorowskiego w Odessie. Następnie wyjechał na dalsze studia do Zurychu i Monachium (w połowie października 1875 r. zgłosił się do Akademii Sztuk Pięknych – "Antikenklasse"). Studia przerwał, aby na nie zarobić, i rozpoczął pracę jako technik przy budowie kolei. Studiował do 1880 r. i w tym okresie malował głównie pejzaże, sceny rodzajowe i portrety.
Wyjechał na rok do Rzymu. Z tego okresu pochodzi obraz "Modlący się starzec" (1881). W latach 1882–1886 związany był ze środowiskiem artystów warszawskich. Aby móc się utrzymać, wykonywał sceny rodzajowe np. "Obrazki z życia podwórzowego Warszawy", opublikowane w „Kłosach” w 1882 r. W 1884 r. wyjechał na rok do Hiszpanii, a potem w podróż dookoła świata. Podróż tę udokumentował, wykonując akwarele, z których do dziś przetrwało zaledwie kilka. Po powrocie do Polski w 1887 r. w malarstwie Fałata pojawiły się sceny myśliwskie. Do bardziej znanych należą "Oszczepnicy" z 1890 r. i "Powrót z polowania na niedźwiedzia" z 1892 r. Malował zwierzęta – jelenie, sarny, a od 1891 r. także łosie. Jest autorem zimowego pejzażu w panoramie "Berezyna", który w 1907 r. Kossakowie pocięli na części.
W latach 1886–1895 pracował na dworze cesarza Wilhelma II w Berlinie. Zdobywał medale na wystawach w Berlinie, Monachium i w Wiedniu. W kwietniu 1895 został dyrektorem krakowskiej Szkoły Sztuk Pięknych, w której przeprowadził reformę, wprowadzając nowych profesorów. Powołana została katedra pejzażu, którą objął Jan Stanisławski. Był jednym z założycieli Towarzystwa Artystów Polskich „Sztuka”.
W 1900 r. Julian Fałat ożenił się z Włoszką Marią Luizą Comello Stuckenfeld, z którą doczekał się trojga dzieci: Heleny (późniejsza żona aktora Igo Syma), Kazimierza i Lucjana. W jego malarstwie pojawił się zimowy pejzaż, z których najwcześniejszy namalował artysta w 1902 r., najpóźniejszy nosi datę 1913 r. Fałat malował także motywy krakowskie – widoki na mury miejskie, malowane z okien pracowni w różnych porach dnia (np. „Autoportret na tle panoramy Krakowa z pracowni” z 1903 r.). Wyjeżdżał często do Zakopanego, a w jego twórczości pojawiały się pejzaże górskie ("Dolina Kościeliska" 1894 r., "Pod Nosalem" 1909 r.). W 1902 r. zbudował willę z pracownią w Bystrej, a w 1910 r., po rezygnacji ze stanowiska rektora ASP, zamieszkał tu na stałe (obecnie: Fałatówka). 27 stycznia 1919 r. w czasie agresji czechosłowackiej na Śląsk Cieszyński, na ochotnika zgłosił się do wojska polskiego. Służył jako pomocnik w sztabie dywizjonu 2 Pułku Szwoleżerów Rokitniańskich stacjonującego w Pierśćcu.
Po odzyskaniu niepodległości włączył się w odbudowę polskiego życia kulturalnego. W latach 1919–1922 mieszkał w Toruniu, gdzie kupił dom przy pl. Teatralnym 42, dzisiaj Fosa Staromiejska 28, który stał się ośrodkiem życia kulturalnego Torunia. Zbierali się tam artyści, dyplomaci i ludzie kultury z Torunia i z kraju. Po śmierci syna Lucjana, przekazał swój dom Pomorskiemu Towarzystwu Opieki nad Dziećmi. Został współzałożycielem i pierwszym majstrem (prezesem) Konfraterni Artystów. Podczas czwartkowych spotkań rodziły się kolejne ważne inicjatywy np. Pomorskie Towarzystwo Muzyczne i Konserwatorium Muzyczne, Towarzystwo Przyjaciół Sztuk Pięknych. Uczestniczył w posiedzeniach rady miejskiej, kiedy dyskutowano o sprawach kultury, zasiadał w komitetach honorowych, swym autorytetem wspierał różne akcje społeczne. Malował nadwiślańskie pejzaże i zakątki Torunia. Do końca życia pozostał majstrem Konfraterni i utrzymywał stały kontakt z Toruniem. Następnie był dyrektorem Departamentu Sztuki w gabinecie ministra Antoniego Ponikowskiego. Pod koniec życia organizował wystawy retrospektywne w Krakowie i Warszawie w 1925 r.
Został pochowany w grobie rodzinnym na cmentarzu w Bystrej.
Narzędzia pracy.
Fałat miał w swojej pracy wykorzystywać fotorewolwer Brandla.

</doc>
<doc id="158023" url="https://pl.wikipedia.org/wiki?curid=158023" title="Klemens z Aleksandrii">
Klemens z Aleksandrii



</doc>
<doc id="158024" url="https://pl.wikipedia.org/wiki?curid=158024" title="Abazja">
Abazja

Abazja (, ) – objaw kliniczny polegający na niemożności chodzenia, poruszania całością lub częścią kończyny dolnej, niedowładzie lub całkowitym porażeniu spowodowanym urazem. Objaw występuje jako element zaburzeń dysocjacyjnych lub schorzeń neurologicznych.
Chorzy z abazją zachowują pełną czynność kończyn dolnych w pozycji horyzontalnej. Spionizowani – nie są w stanie wykorzystać funkcji lokomocyjnych kończyn.
Abazja jest następstwem zaburzeń czynnościowych, występujących najczęściej w histerii (łącznie z astazją). Niekiedy jest następstwem zmian organicznych w ośrodkowym układzie nerwowym (guz płata czołowego, schyłkowy okres zespołów otępiennych) lub w błędniku.

</doc>
<doc id="158027" url="https://pl.wikipedia.org/wiki?curid=158027" title="Dingiri Banda Wijetunge">
Dingiri Banda Wijetunge

Dingiri Banda Wijetunge (syng. ඩිංගිරි බණ්ඩා විජේතුංග, tamil. டிங்கிரி பண்ட விஜேதுங்க, ur. 15 lutego 1916, zm. 21 września 2008 w Kandy) – polityk Sri Lanki, premier i prezydent Sri Lanki.
Działał w Zjednoczonej Partii Republikańskiej (UNP). W latach 1988–1989 pełnił funkcję gubernatora prowincji północno-zachodniej kraju, w marcu 1989 został premierem. Po śmierci w zamachu prezydenta Premadasy został wyznaczony przez rządzącą partię UNP na jego tymczasowego następcę; 7 maja 1993 zatwierdził go parlament na okres do końca kadencji Premadasy. W listopadzie 1994 przekazał urząd prezydenta Chandrice Kumaratundze.
Zasłynął m.in. wypowiedzią, że Sri Lanka nie ma problemów etnicznych, a problemem kraju jest faktycznie terroryzm.

</doc>
<doc id="158028" url="https://pl.wikipedia.org/wiki?curid=158028" title="Chandrika Bandaranaike Kumaratunga">
Chandrika Bandaranaike Kumaratunga



</doc>
<doc id="158029" url="https://pl.wikipedia.org/wiki?curid=158029" title="Burt Bacharach">
Burt Bacharach

Burt Freeman Bacharach (wym. ˈbækəræk) (ur. 12 maja 1928 w Kansas City, zm. 8 lutego 2023 w Los Angeles) – amerykański pianista, kompozytor, aranżer i producent. Trzykrotnie nagrodzony Oscarem, sześciokrotny laureat Nagrody Grammy.
Życiorys.
W latach pięćdziesiątych i na początku lat sześćdziesiątych był akompaniatorem i kierownikiem zespołu Marleny Dietrich. W latach sześćdziesiątych i siedemdziesiątych XX w. współpracował głównie z autorem tekstów Halem Davidem.
Piosenki Bacharacha są wykonywane przez wielu popularnych artystów, takich jak The Carpenters, Aretha Franklin, Jack Jones, Tom Jones, Dusty Springfield, Luther Vandross i Dionne Warwick. Jego muzyka, z reguły klasyfikowana jako easy listening, ma zazwyczaj charakterystyczne, przyjemne i łatwo wpadające w ucho melodie oraz bardzo wyrafinowany styl. 52 z jego piosenek trafiły na listę przebojów „Top40”. Wiele z jego utworów zostało nagranych w stylu jazzowym przez popularnych artystów jazzowych, jak na przykład Stan Getz i Wes Montgomery.
Bacharach pojawił się w kilku małych rolach w szeregu hollywoodzkich filmów, między innymi we wszystkich trzech komediach o przygodach Austina Powersa.
Życie prywatne.
Był czterokrotnie żonaty, jego żony to w kolejności: Paula Stewart, aktorka Angie Dickinson, Carole Bayer Sager i od 1993 Jane Hanson.
Zmarł 8 lutego 2023 w Los Angeles.

</doc>
<doc id="158030" url="https://pl.wikipedia.org/wiki?curid=158030" title="Fritz Kortner">
Fritz Kortner

Fritz Kortner (ur. 12 maja 1892 w Wiedniu, zm. 22 lipca 1970 w Monachium), urodzony w Austrii aktor, popularny w Niemczech i Stanach Zjednoczonych.
Urodził się jako Fritz Nathan Kohn, studiował w Wiedniu. Po ukończeniu uniwersytetu przeniósł się do Berlina gdzie współpracował z Maxem Reinhardem, a później z Leopoldem Messnerem. Po raz pierwszy pojawił się na ekranie w 1916. Był jednym z najpopularniejszych aktorów tamtego okresu, specjalizował się w złowrogich, przerażających rolach.
W 1933 został zmuszony do emigracji z Niemiec po dojściu do władzy partii nazistowskiej, osiadł wtedy w Ameryce gdzie ponownie zaczął występować jako aktor, reżyserował także sztuki teatralne. Powrócił do Niemiec w 1949, gdzie kontynuował pracę aktorską i reżyserską, głównie w teatrze.
Został pochowany na Cmentarzu Leśnym w Monachium.

</doc>
<doc id="158031" url="https://pl.wikipedia.org/wiki?curid=158031" title="Gustav Ludwig Hertz">
Gustav Ludwig Hertz

Gustav Ludwig Hertz (ur. 22 lipca 1887 w Hamburgu, zm. 30 października 1975 w Berlinie wschodnim) – niemiecki fizyk (pochodzenia żydowskiego, po dziadku), laureat Nagrody Nobla w dziedzinie fizyki w roku 1925 (wraz z Jamesem Franckiem) za odkrycie praw rządzących zderzeniem elektronu z atomem.
Życiorys.
Ukończył "Johanneum Gymnasium" w Hamburgu (1906), a następnie studiował na Uniwersytecie w Getyndze i Uniwersytecie Ludwika i Maksymiliana w Monachium. W roku 1911 uzyskał doktorat z fizyki w Uniwersytecie Humboldtów w Berlinie, gdzie w latach 1913–1914 i 1917–1920 był wykładowcą fizyki. W roku 1925 objął stanowisko profesora fizyki na Uniwersytecie w Halle, a w latach 1928–1935 kierował Instytutem Fizyki na Uniwersytecie Technicznym w Berlinie.
W okresie II wojny światowej (1935–1945) pełnił funkcję dyrektora laboratorium badawczego Siemens &amp; Halske. W 1945 roku został wywieziony przez Sowietów do ZSRR. Po wojnie kierował w latach 1945–1954 "Institut G" (Suchumi, Gruzińska SRR), a następnie był profesorem fizyki na Uniwersytecie Lipskim (1954–1961).
Został pochowany na cmentarzu Ohlsdorf.
Był bratankiem Heinricha Hertza i ojcem Carla Hellmutha Hertza.

</doc>
<doc id="158032" url="https://pl.wikipedia.org/wiki?curid=158032" title="Gustav Hertz">
Gustav Hertz



</doc>
<doc id="158033" url="https://pl.wikipedia.org/wiki?curid=158033" title="James Franck">
James Franck

James Franck (ur. 26 sierpnia 1882 w Hamburgu, zm. 21 maja 1964 w Getyndze) – niemiecki fizyk, laureat Nagrody Nobla w dziedzinie fizyki w roku 1925 „za odkrycie praw rządzących zderzeniami elektronu z atomem”. Wyniki jego badań potwierdziły istnienie dyskretnych poziomów energetycznych. Nagrodę tę otrzymał wspólnie z Gustavem Hertzem.
Życiorys.
Urodził się w Niemczech w rodzinie żydowskiej. Ukończył "Wilhelm-Gymnasium" w Hamburgu w roku 1901. Początkowo studiował (chemię) na Uniwersytecie w Heidelbergu, a następnie na Uniwersytecie Fryderyka Wilhelma w Berlinie, gdzie w roku 1906 uzyskał stopień doktora fizyki. W latach 1906–1907 pracował naukowo w dziedzinie fizyki na Uniwersytecie Goethego we Frankfurcie. W roku 1907 wrócił na berliński uniwersytet, gdzie w roku 1911 otrzymał stanowisko wykładowcy fizyki, które zajmował przez siedem lat. W czasie I wojny światowej służył w armii niemieckiej i został dwukrotnie odznaczony Krzyżem Żelaznym. W następnych latach był profesorem Towarzystwa Postępu Naukowego im. Cesarza Wilhelma (w berlińskim Dahlem) (1918–1920) i na Uniwersytecie w Getyndze (1920–1933), gdzie kierował Instytutem Fizyki Doświadczalnej.
W roku 1933, pomimo panującego w III Rzeszy antysemityzmu i zakazu zajmowania przez Żydów stanowisk publicznych, przyznano mu – jako bohaterowi I wojny światowej – prawo pozostania na swoim stanowisku, jednak z niego demonstracyjnie nie skorzystał. Opuścił Niemcy i wyjechał do Stanów Zjednoczonych, gdzie był profesorem na Uniwersytecie Johnsa Hopkinsa (1933 i 1935–1938) oraz Uniwersytecie Chicagowskim (1938–1964). W latach 1934–1935 przebywał w Kopenhadze u Nielsa Bohra (Uniwersytet Kopenhaski).
W latach 1942–1945 uczestniczył w projekcie Manhattan, a w roku 1945 był głównym autorem dokumentu znanego jako "Franck Report". Raport był sygnowany przez J. Francka, D. Hughesa, L. Szilarda, T. Hognessa, E. Rabinowitcha, G. Seaborga, J. J. Nicksona. Został skierowany w czerwcu 1945 roku do sekretarza wojny Stanów Zjednoczonych. Franck, wspierany przez grupę wybitnych fizyków, zamierzał przekonać amerykańskie władze do zapewnienia cywilnej kontroli rozwoju techniki jądrowej w Stanach Zjednoczonych, w tym do ujawnienia przed opinią publiczną informacji o pierwszej bombie atomowej przed jej zastosowaniem w wojnie przeciwko Japonii ("Fat Man", "Little Boy"). Apel sygnatariuszy o podjęcie kroków w kierunku przerwania międzynarodowego wyścigu zbrojeń jądrowych nie znalazł wówczas oczekiwanego oddźwięku (problem podjęto wiele lat później).
James Franck zmarł 21 maja 1964 na atak serca.
Zakres badań.
Prowadził badania nad jonizacją atomów w wyniku zderzeń z elektronami (eksperyment Francka-Hertza), których wyniki potwierdziły istnienie dyskretnych poziomów energetycznych. Jest współautorem zasady Francka-Condona, dotyczącej elektronowo-oscylacyjnych przejść między poziomami energetycznymi cząsteczek (emisja i absorpcja kwantów promieniowania świetlnego, powstawanie cząsteczkowych widm pasmowych). Przez wiele lat zajmował się również procesami fotosyntezy.
Publikacje (wybór).
Stuart A. Rice i Joshua Jortner z "James Franck Institute" (Uniwersytet Chicagowski) zamieścili w "Biographical Memoirs" :
Odznaczenia, wyróżnienia i upamiętnienie.
Za czyny w czasie I wojny światowej został odznaczony Krzyżem Żelaznym I i II klasy, a za badania naukowe otrzymał:
Był członkiem:
Jedną z form upamiętnienia jego dokonań jest nadanie jego imienia kraterowi księżycowemu "Lunar Crater Franck" (22,6° N, 35,5° E, średnica 12 km).
Życie rodzinne.
Był dwukrotnie żonaty. Z pierwszą żoną, pianistką Ingrid Josephson Franck (1907–1942), miał dwie córki: Dagmarę Franck von Hippel (1909–1975) i Elisabeth Franck (ur. 1911). Po raz drugi ożenił się w roku 1946. Druga żona, Hertha Sponer (1895–1968), była fizykiem.

</doc>
<doc id="158034" url="https://pl.wikipedia.org/wiki?curid=158034" title="Aulus Hircjusz">
Aulus Hircjusz

Aulus Hirtius (ur. ok. 90 p.n.e., zm. 21 kwietnia 43 p.n.e.) – oficer rzymski, szef sztabu Juliusza Cezara w czasie wojny galijskiej i jeden z jego najbliższych współpracowników. Uczestniczył w większości wypraw wojennych Cezara, z wyjątkiem wypraw afrykańskich. Pretor w 46 p.n.e., w 43 p.n.e. konsul. Zginął w bitwie przeciwko Markowi Antoniuszowi pod Mutiną (obecnie Modena).
Hircjusz jest autorem dalszego ciągu, to jest ósmej księgi, "Pamiętników z wojny galijskiej" Juliusza Cezara, którą napisał, gdyż zamierzał połączyć obie monografie historyczne Cezara w jedno dzieło. Ponadto chciał uzupełnić drugą monografię, "Pamiętniki z wojny domowej", o wydarzenia, których ona nie opisuje, aż do zabójstwa Cezara. Śmierć w bitwie pod Mutiną przerwała Hircjuszowi realizację tych planów.
Kontynuację "Pamiętników z wojny domowej" stanowią trzy, zachowane do naszych czasów dziełka:
Wszystkie trzy przekazane zostały anonimowo, autorstwo było niepewne już w starożytności. Na podstawie analizy języka i stylu oraz podobieństwa ich do języka i stylu ks. VIII "Wojny galijskiej" pierwsze z nich przypisuje się Hircjuszowi. Reszta to zapewne zgromadzone przez niego i znalezione pośmiertnie w jego papierach, nie zredagowane materiały do dalszego ciągu "Wojny domowej", spisane przez innych (i, co trzeba podkreślić, dużo gorzej od Hircjusza wykształconych) oficerów armii Cezara.

</doc>
<doc id="158035" url="https://pl.wikipedia.org/wiki?curid=158035" title="Aulus Hirtius">
Aulus Hirtius



</doc>
<doc id="158037" url="https://pl.wikipedia.org/wiki?curid=158037" title="Carl Ferdinand Braun">
Carl Ferdinand Braun



</doc>
<doc id="158038" url="https://pl.wikipedia.org/wiki?curid=158038" title="Karl Ferdinand Braun">
Karl Ferdinand Braun

Karl Ferdinand Braun (ur. 6 czerwca 1850 w Fuldzie, zm. 20 kwietnia 1918 w Brooklynie) – niemiecki fizyk, laureat Nagrody Nobla w dziedzinie fizyki (1909) za „wkład w rozwój telegrafii bezprzewodowej”. Braun przyczynił się znacznie do rozwoju technologii radiowej i telewizyjnej.
Życiorys.
Braun ukończył studia na uniwersytecie w Marburgu, później otrzymał tytuł doktora na uniwersytecie w Berlinie w 1872. Został dyrektorem Instytutu Fizyki i profesorem fizyki na Uniwersytecie w Strasburgu (1895). W czasie I wojny światowej (ale zanim Stany Zjednoczone przystąpiły do wojny), Braun udał się do USA aby dopomóc niemieckiej stacji radiowej (w Sayville, New York) przed atakiem korporacji "Marconi" (kontrolowanej przez interes brytyjski). Po przystąpieniu USA do wojny, Braun został internowany, ale mógł się poruszać swobodnie w granicach Brooklynu. Braun zmarł w swoim domu w Brooklynie w 1918 roku.
Dorobek naukowy i spuścizna.
W 1897 zbudował pierwszy oscyloskop z kineskopem. W krajach niemieckojęzycznych nadal można spotkać się z określeniem „Braunsche Röhre” (tuba, rura Brauna, zob. lampa obrazowa) na kineskop. Prowadził także badania nad komunikacją radiową: opracował m.in. prostownik kryształkowy, detektor kryształkowy. Guglielmo Marconi przyznał się do „pożyczenia” niektórych z patentów Brauna. W 1909 wspólnie z Marconim Braun otrzymał Nagrodę Nobla za wkład w rozwój telegrafii bezprzewodowej.
Braun był także jednym z twórców reguły przekory (drugim był Le Chatelier).

</doc>
<doc id="158048" url="https://pl.wikipedia.org/wiki?curid=158048" title="Muse">
Muse

Muse – zespół rockowy pochodzący z Anglii, utworzony w Teignmouth (hrabstwo Devon) w 1994 roku przez Matthew Bellamy’ego (śpiew, gitara, keyboard), Chrisa Wolstenholme’a (gitara basowa, keyboard, śpiew towarzyszący), oraz Dominica Howarda (perkusja). Zespół łączy rock alternatywny, rock progresywny, muzykę poważną, funk i elektronikę, określając nowy podgatunek new prog. Grupa jest znana ze swych energetycznych występów koncertowych oraz zainteresowań frontmana Matthew Bellamy’ego teoriami globalnej konspiracji, teologią, apokalipsą oraz polityką.
Wydali 8 albumów studyjnych. Album "Black Holes and Revelations" przyniósł zespołowi nominację do Mercury Prize oraz dostał tytuł trzeciego albumu roku NME w liście rocznej dla 2006 roku. Ich albumy – "The Resistance" – wydany w 2009 oraz "Drones" – wydany w 2015 roku otrzymały nagrodę Grammy za najlepszy album rockowy odpowiednio w roku 2010 oraz 2015.
Historia.
Powstanie zespołu i pierwsze lata działalności (1992–1997).
W czasie nauki w Teignmouth Community College we wczesnych latach 90., członkowie Muse grali w osobnych zespołach. Tworzenie zespołu rozpoczęło się po tym, jak Matthew Bellamy z powodzeniem spróbował sił jako gitarzysta w zespole Dominica Howarda, Altostrata. Po tym jak ich drugi gitarzysta, Phys Vandit, zdecydował się opuścić zespół zostali pozostawieni z dylematem, który został rozwiązany przez Chrisa Wolstenholme’a, perkusistę innego lokalnego zespołu zwanego Fixed Penalty, którego poprosili, aby nauczył się grać na gitarze basowej.
W 1994 roku pod szyldem Rocket Baby Dolls z wizerunkiem gotyckim/glam grupa wygrała lokalny konkurs – Battle of the bands (byli tam jedynym „prawdziwie rockowym zespołem”). To miało być protestem, wyrażeniem siebie, więc jeśli naprawdę wygraliśmy, to był dla nas prawdziwy szok. Ogromny szok. Po tym zaczęliśmy o nas rozmawiać poważnie – powiedział Bellamy. Krótko po konkursie zmienili swoją nazwę na Muse, porzucili uniwersytet oraz swoje dotychczasowe prace i wynieśli się z Teignmouth.
Pierwsze EP i "Showbiz" (1998–2000).
Po kilku latach zyskiwania fanów w Londynie zespół zagrał pierwsze koncerty właśnie tam, oraz w Manchesterze. Miał również znaczące spotkanie z Dennisem Smithem, właścicielem Sawmills, studia nagrań w przerobionym wodnym młynie w angielskiej Kornwalii.
To spotkanie doprowadziło do powstania pierwszych prawdziwych nagrań oraz wydania EP "Muse", którego okładka została zaprojektowana przez perkusistę, Howarda, w Sawmills pod wytwórnią Dangerous. Ich drugie EP, "Muscle Museum", zdobyło uznanie wpływowego brytyjskiego dziennikarza muzycznego Steve'a Lamacqa oraz cotygodniowego brytyjskiego wydawnictwa muzycznego NME. Niedługo potem Dennis Smith specjalnie dla Muse założył wytwórnię Taste Media (zespół pozostawał pod jej skrzydłami w czasie tworzenia pierwszych trzech albumów). Dzięki temu mógł na początkowych etapach kariery zachować swoje indywidualne brzmienie.
Pomimo sukcesu, jaki odniosło drugie EP grupy, brytyjskie kompanie płytowe nie były chętne do jej wsparcia; zarzucano jej także – jak wielu ich rówieśnikom – zbytnie zbliżanie się do brzmienia Radiohead. Za to wytwórnie amerykańskie chętnie widziały zespół na swoich przesłuchaniach, co wreszcie zaowocowało podpisaniem kontraktu z Maverick Records 24 grudnia 1998 roku. Po powrocie z USA, Taste Media zawarła w imieniu Muse umowy z wytwórniami w Europie i Australii, pozwalając im sprawować kontrolę nad karierą zespołu w poszczególnych krajach. John Leckie, producent wpływowego albumu Radiohead "The Bends", który współpracował też z The Stone Roses, „Weird Al” Yankovicem oraz The Verve, miał wyprodukować pierwszy album zespołu, "Showbiz". Odzwierciedlił on agresywny styl grupy, zaś teksty nawiązywały do przeciwieństw napotkanych podczas prób „wypłynięcia” w Teignmouth.
Wkrótce po ukazaniu się albumu zespół ruszył w trasę po USA, supportując Foo Fighters oraz Red Hot Chili Peppers. W latach 1999 i 2000 trio wystąpiło na wielu europejskich festiwalach oraz koncertowało w Australii, gromadząc pokaźną rzeszę fanów, przede wszystkim we Francji.
"Origin of Symmetry" i "Hullabaloo" (2001–2002).
Drugi album Muse, "Origin of Symmetry", ponownie wyprodukowany przez Leckiego, zrodził cięższe, mroczniejsze rockowe brzmienie z basem Wolstenholme’a niejednokrotnie przesterowanym bądź syntezowanym; pojawiły się też utwory takie jak „Space Dementia”, w których zastosowano więcej technik gry zaczerpniętych z muzyki poważnej.
Grupa eksperymentowała z nietypową instrumentalizacją, używając np. organów kościelnych, melotronu i rozszerzonego zestawu perkusyjnego. Na płycie znalazło się więcej wysokich partii wokalnych Bellamy’ego, motywów gitarowych zagranych techniką arpeggio oraz charakterystycznego brzmienia fortepianu, zainspirowanego muzyką okresu romantyzmu (przede wszystkim kompozytorów rosyjskich, takich jak Rachmaninow i Czajkowski). Warte zauważenia są też wpływy minimalistów takich jak Philip Glass. Bellamy wśród inspirujących go gitarzystów wymienia między innymi Jimiego Hendriksa oraz Toma Morello (Audioslave, Rage Against the Machine), wpływy te są też zauważalne w riffach na "Origin of Symmetry" i użyciu przez Bellamy’ego efektu typu pitch w jego solówkach gitarowych. Album zawiera także cover utworu autorstwa Anthony'ego Newleya i Leslie Bricusse'a – „Feeling Good". „Origin...” został przez Neha Nimmaguddę określony jako „elektryzująca podróż poprzez ruiny post-apokaliptycznego świata, wzbogacona dźwiękowymi elementami równoczesności".
Ogólny ekscentryzm wyczuwalny w wizerunku grupy wywołał porównania do Queen, jednak dotyczyły one przede wszystkim zachowania na scenie i charyzmatycznego stylu Bellamy’ego przywodzącego na myśl Briana Maya z legendarnego zespołu. Podobieństwa do Radiohead były wciąż zauważalne – Dean Carlson z Allmusic skomentował album następującymi słowami: &lt;cytat&gt;Jeśli chcecie brzmieć jak Radiohead nawet gdy Thom Yorke nie chce brzmieć jak Radiohead, moglibyście wynieść to do wybitnie absurdalnego, wręcz pompatycznego poziomu&lt;/cytat&gt;.
Album mógł przynieść Muse rozgłos na amerykańskiej scenie muzycznej, jednak Maverick miała obawy co do głosu Bellamy’ego (miał on nie być typowo „radiowy”). Zasugerowano więc grupie zmianę stylu niektórych piosenek przed wydaniem płyty w Ameryce. Muzycy obrazili się i zakończyli współpracę z wytwórnią, w związku z czym płyta nie została wydana w Stanach przez Maverick (dopiero 20 października 2005 roku, po podpisaniu umowy z Warner, album pojawił się w tamtejszych sklepach pod szyldem tejże wytwórni).
Zdobywszy w czasie trasy promującej "Origin of Symmetry" reputację zespołu raczej koncertowego, muzycy postanowili wydać CD i DVD z występów na tejże trasie. DVD nazwane "Hullabaloo" zawierało materiały filmowe live pochodzące z występów w Le Zénith w Paryżu w 2001 i film dokumentalny ukazujący zespół w trasie. Podwójny album, "Hullabaloo Soundtrack", został wydany w tym samym czasie i zawierał kompilację z B-side'ów oraz zestawienie nagrań z występów w Le Zénith. Na rynek trafił także singiel zawierający nowe piosenki – „Dead Star” i „In Your World”, który zdecydowanie odciął się od wielkooperowego stylu "Origin of Symmetry". Wywołał on mieszane uczucia wśród dotychczasowych fanów, jednak typowo „radiowe” długości piosenek i ich styl pozwolił grupie zdobyć nowych wielbicieli. Piosenka „Shrinking Universe” z "Hullabaloo Soundtrack" była jednym z głównych utworów wykorzystanych w filmie "28 tygodni później" z 2007 roku.
"Origin of Symmetry" uplasował się na 74. miejscu w głosowaniu fanów na 100 najlepszych albumów wszech czasów magazynu "Q" (luty 2006).
"Absolution" (2003–2005).
W 2003 roku został wydany nowy album studyjny, "Absolution". Krążek wyprodukowany przez Richa Costeya (wcześniejszego producenta Rage Against the Machine) demonstrował kontynuację eksperymentów z "Origin of Symmetry", utrzymując trzyczęściową formę utworów. Z albumu pochodzą hitowe single – „Time Is Running Out” oraz „Hysteria".
Album jest zbudowany wkoło tematu końca świata i reakcji w związku z tą sytuacją. Pomimo tego grupa opisuje go jako „podnoszący na duchu”, z pozytywnym przesłaniem płynących z piosenek takich jak „Blackout” i „Butterflies and Hurricanes". Apokaliptyczny temat albumu wziął się z zainteresowań Bellamy’ego teoriami konspiracyjnymi, teologią, nauką oraz siłami nadprzyrodzonymi. Piosenka „Ruled By Secrecy” wzięła tytuł z noweli Jima Marrsa "Oni rządzą światem" (w oryginale "Rule by Secrety"), która opowiada o spiskach będących udziałem większości rządów. Wiele tekstów piosenek na płycie ma zabarwienie polityczne.
Otrzymując znaczną aprobatę krytyków w Wielkiej Brytanii, oraz podpisawszy nową umowę z amerykańską wytwórnią, Muse podjęli się odbycia swej pierwszej międzynarodowej trasy koncertowej. Trwała ona przez niecały rok, w czasie którego muzycy odwiedzili Australię, Nową Zelandię, Stany Zjednoczone, Kanadę i Francję. W tym czasie wydali również pięć singli („Time Is Running Out”, „Hysteria”, „Sing for Absolution”, „Stockholm Syndrome” i „Butterflies and Hurricanes”).
W czerwcu 2004 roku zespół wystąpił w roli headlinera na Glastonbury Festival. Bellamy opisał ten koncert jako „najlepszy występ naszego życia", lecz krótko po jego zakończeniu ojciec Dominica Howarda, który był tam, aby zobaczyć zespół, zmarł na atak serca. To było największe uczucie wyczynu, jakie kiedykolwiek mieliśmy schodząc ze sceny. To było prawie nierealne, że godzinę później zmarł jego (Howarda) ojciec. To było prawie nie do uwierzenia. Spędziliśmy z Domem około tygodnia próbując go wspierać. Myślę, że był szczęśliwy, iż jego tata przynajmniej widział go w prawdopodobnie najlepszym momencie istnienia zespołu – powiedział Bellamy.
Ostatnie występy trasy promującej "Absolution" miały miejsce w Stanach Zjednoczonych i na Earls Court Arena w Londynie, gdzie grupa zagrała dodatkowy koncert w związku z wysokim popytem na bilety. Później, w kwietniu i maju 2005 roku, zespół ponownie odwiedził USA, dając kilkanaście koncertów ("Absolution" osiągnął tam status złotej płyty). 2 lipca 2005 roku Muse wzięli udział w Live 8 w Paryżu, gdzie zagrali single – „Plug In Baby”, „Bliss”, „Time Is Running Out” i „Hysteria".
Zespół zdobył dwie statuetki MTV Europe Music Awards, m.in. w kategorii „Best Alternative Act”, a także Q Award za „Best Live Act". Grupa otrzymała nagrodę w tej kategorii również na Brit Awards 2005. Pod koniec 2004 roku zespół The Tallywood Strings wydał "The String Quartet Tribute to Muse", instrumentalny album smyczkowy zawierający covery piosenek Muse.
W kwietniu 2005 roku na rynek trafiło nieoficjalne DVD biograficzne pt. "Manic Depression". Zespół nie był jednak powiązany z projektem ani w żaden sposób nie aprobował jego wydania. Inne DVD, tym razem oficjalne – "Absolution Tour", zostało wydane 12 grudnia 2005 roku i zawiera edytowane i remasterowane najważniejsze fragmenty z Glastonbury Festival 2004 oraz wcześniej niepublikowane materiały filmowe z London Earls Court, Wembley Arena, i Wiltern Theatre w Los Angeles. Zawiera także dwa hidden tracki – „Endlessly” i „Thoughts of a Dying Atheist”, nagrane na Wembley Arena. Jedynym utworem z "Absolution", którego zabrakło na DVD jest „Falling Away With You”, przez fakt, iż nigdy nie został zagrany na żywo.
"Black Holes and Revelations" i "H.A.A.R.P." (2006–2008).
W roku 2006 zespół Muse ogłosił zamiar wydania nowej płyty (której producentem ponownie miał być Richa Costey) zatytułowanej "Black Holes and Revelations". Album pojawił się w Internecie 7 czerwca, na niecały miesiąc przed trafieniem do sklepów. Krążek został oficjalnie wydany w Europie 3 lipca 2006, zaś 8 dni później pojawił się w Ameryce. Wcześniej (28 czerwca) światło dzienne ujrzało wydanie japońskie. Zawierało ono bonusowy utwór, „Glorious”, w pozostałej części świata dostępny wyłącznie na stronie B winylu "Invincible". Album osiągnął 1. pozycję na listach w Wielkiej Brytanii, dużej części Europy oraz w Australii, odnotował także znaczny sukces w USA, gdzie zawędrował na 9. miejsce listy Billboard 200. "Black Holes and Revelations" nominowany był w 2006 roku do nagrody Mercury Music Prize, jednak grupa została pokonana przez zespół Arctic Monkeys. Jakkolwiek, album po rozejściu się w milionowym nakładzie osiągnął status Europejskiej Platynowej Płyty, a zespół otrzymał wyróżnienie Q Awards za najlepszy występ na żywo (Best Live Act).
Nazwa krążka i tematy utworów są wynikiem fascynacji kosmosem, przede wszystkim Marsem i Cydonią. Okładka została zaprojektowana przez Storma Thorgersona i przedstawia marsjański krajobraz oraz czterech mężczyzn siedzących przy stole, na którym stoją cztery miniaturowe koniki – prawdopodobnie są to Czterej Jeźdźcy Apokalipsy, którzy przerośli swoje konie.
Piosenka „Exo-Politics” mówi o konspiracyjnym przeprowadzeniu przez rząd fałszywej inwazji kosmitów dla zysku powiązanych z nim korporacji, a także o manipulowaniu populacją świata i podporządkowywaniu jej swojej woli.
Pierwszy singel z tego albumu, „Supermassive Black Hole”, był najpierw wydany w postaci teledysku wyreżyserowanego przez Florię Sigismondi i udostępniony za pośrednictwem Internetu 9 maja 2006. Reakcje na jego pojawienie się były różne, utwór bowiem znacznie odbiegał od utrwalonego na poprzednich płytach stylu grupy; jakiś czas później zespół ujawnił, że piosenka inspirowana była muzyką Soulwax oraz Millionaire – kapeli, która na jednym z koncertów supportowała Muse. Podziękowania od tria zostały zamieszczone na oficjalnej stronie Millionaire, jednak wkrótce stamtąd zniknęły. Oficjalnie singiel został wydany online 12 czerwca, tydzień przed wypuszczeniem na rynek jego wersji CD. Na B-side wersji CD umieszczono także utwór „Crying Shame". Drugi oficjalny singiel, „Starlight”, został wydany 4 września 2006, zaś trzeci – „Knights of Cydonia” – 27 listopada (jego radiowa premiera miała miejsce dużo wcześniej, bo już 13 czerwca). Ponadto dostał on się na listę Top 10, a także nagrano do niego w Rumunii 6-minutowy teledysk. Czwarty singiel z tego albumu, „Invincible”, pojawił się 9 kwietnia 2007 roku. Kolejny singiel, „Map of the Problematique”, został wydany tylko w wersji cyfrowej 18 czerwca 2007, po występie zespołu na Wembley Stadium.
2 listopada 2006 Muzycy otrzymali nagrody Best Alternative i Best Live Act na 2006 MTV European Music Awards w Kopenhadze oraz wystąpili tam ze swoim singlem „Starlight". Justin Timberlake, prezenter gali, zapowiadając ich występ stwierdził, że byli tam najlepszym zespołem, a główny wokalista The Killers Brandon Flowers wspomniał o grupie w czasie otrzymywania nagrody Best Rock, mówiąc, że nagroda ta należała się Muse. W lutym 2007 roku zespół zdobył również nagrodę Brit Award za Best Live Act, jednak w kategorii Best Album i Best British Band przegrali z Arctic Monkeys.
Muse nagrali live session w Abbey Road Studios dla Live From Abbey Road w sierpniu 2006 r.
Zespół ponownie zaczął występować na żywo 13 maja 2006 roku w programie One Big Weekend na BBC Radio 1, później zaś pojawił się wiele razy w telewizji z występami promocyjnymi. Główna trasa koncertowa zaczęła się zaraz przed wydaniem albumu i początkowo składała się przede wszystkim z występów na festiwalach; najważniejszym z tego cyklu był koncert na Reading and Leeds Festivals.
Trasa po Ameryce Północnej trwała od początku lipca do końca sierpnia 2006, i po ostatnich festiwalach, zaczęła się trasa po Europie, zawierająca trasę po dużych arenach w Wielkiej Brytanii. Zespół spędził listopad i dużą część grudnia 2006 podróżując po Europie z supportującym ich brytyjskim zespołem Noisettes. Trasa rozciągnęła się na Australię i południowo-wschodnią Azję; Muse opublikowali dalsze daty koncertów aż do października 2007. Większe występy to Big Day Out '07 i główny występ na Isle of Wight Festival 9 czerwca 2007.
Pod koniec 2006 roku muzycy ogłosili, że zagrają występ dla 75 tys. osób na nowo wybudowanym Wembley Stadium 16 czerwca 2007. Bilety na pierwszy koncert zostały sprzedane w ciągu kilkunastu minut, co zmusiło zespół do ustalenia drugiej daty występu – 17 czerwca. Supportem na występach na Wembley byli The Streets, Rodrigo y Gabriela i Dirty Pretty Things 16 czerwca, oraz My Chemical Romance, Biffy Clyro i Shy Child 17 czerwca. Oba koncerty zostały sfilmowane z zamiarem wydania koncertowego DVD, które ostatecznie trafiło na rynek 17 marca 2008 roku pod nazwą "H.A.A.R.P". Jego tytuł nawiązuje do High Frequency Active Auroral Research Program – amerykańskiego programu wojskowych badań naukowych, mającego na celu analizę właściwości i zachowań zachodzących w jonosferze.
Grupa zajęła 9 miejsce na liście „10 Most Exciting Bands On The Planet Right Now” (10 najbardziej ekscytujących współczesnych zespołów na planecie), która została opublikowana w 252 wydaniu magazynu Q Magazine (lipiec 2007).
30 czerwca 2007 po raz pierwszy zagrali w Polsce. Show miał miejsce w Gdyni podczas Open'er Festival.
Po rozdaniu Brit Awards ogłosili, że zostali poproszeni o zagranie na jednym z koncertów Live Earth, który również miał odbyć się na Wembley Stadium, 7 lipca 2007, jednak organizatorzy spotkali się z odmową grupy, która miała już zaplanowany występ na Oxegen festival w Irlandii w tym samym dniu.
W maju Muse zostali zmuszeni odwołać kilka koncertów z My Chemical Romance, ponieważ kilku członków MCR i część ekipy zatruło się jedzeniem. Sierpień i wrzesień to okres koncertów zespołu w USA, a najważniejsze z nich to Lollapalooza w Chicago (największa publiczność w historii występów Muse w tym kraju), hala Madison Square Garden w Nowym Jorku, Festival Pier w Filadelfii, a także Vegoose Festival w Las Vegas wraz z grupami takimi jak Rage Against The Machine, Daft Punk i Queens of the Stone Age. Ostatni występ grupy w 2007 roku miał miejsce na KROQ Almost Acoustic Christmas w Los Angeles.
Pojawiły się spekulacje, że Muse zagrają na Glastonbury Festival 2008, jednak Michael Eavis zaprzeczył temu mówiąc „Już mamy wyznaczone główne występy na przyszły rok, ale to nie jest ani Muse, ani U2", chociaż według NME Magazine do tej pory wyznaczone zostały jedynie dwa z trzech głównych zespołów na festiwal w 2008 roku. Stuart Galbraith, organizator Download Festival w Donington Park również przyznał, że jest zainteresowany występem grupy na festiwalu.
"The Resistance" (2009–2011).
W wywiadzie opublikowanym 14 kwietnia 2008 roku przez magazyn "NME" Matthew Bellamy stwierdził, że chciałby w przyszłości stworzyć „zespół będący angielską odpowiedzią na Rage Against The Machine". 2 sierpnia do internetu wyciekł nawet kolaboracyjny utwór Muse z The Streets pt. „Who Knows Who”, będący niejako potwierdzeniem powyższej wypowiedzi Bellamy'ego. Krótko po tym zespół potwierdził autentyczność piosenki zaznaczając jednocześnie, że nigdy na poważnie nie myślał o wydawaniu go w jakiejkolwiek formie.
We wrześniu 2008 roku Uniwersytet Plymouth nadał członkom Muse honorowe tytuły naukowe za, jak określili jego władze, „bycie nie tylko jednym z najbardziej ekscytujących zespołów koncertowych na świecie, ale także zespołem, który przełamuje muzyczne granice".
W 2008 roku rozpoczęły się prowizoryczne prace nad piątym albumem. Dominic Howard wyznał, że wraz z kolegami wrócił do studia nagraniowego niedaleko jeziora Como we Włoszech i już przed sierpniowym występem na V Festival zespół miał napisanych kilka utworów.
Opowiadając na pytania fanów za pośrednictwem oficjalnego forum Chris Wolstenholme przyznał, że „byłoby miło wydać album w drugiej połowie przyszłego (2009) roku, jednak nie wyznaczamy sobie żadnych terminów. Ważniejszym dla nas jest zrobienie najlepszego materiału w naszej karierze, więc jeśli potrwa to do 2010 roku, nie będziemy mieć nic przeciwko. Mamy jednak nadzieję, że płyta trafi na rynek wcześniej".
Początkiem lutego 2009 roku pojawiła się pierwsza konkretna, chociaż nieoficjalna, informacja odnośnie do daty wydania następcy "Black Holes &amp; Revelations". Serwis microcuts.net dowiedział się od osoby blisko związanej z wytwórnią Warner, że piąty album Muse powinien ujrzeć światło dzienne we wrześniu 2009 roku, po czym grupa rozpocznie trasę koncertową. W wywiadzie dla BBC 6 Music Bellamy stwierdził, że płyta pokaże wyraźne inspiracje zespołu muzyką poważną, a całość będzie „bardzo orkiestralna". Odnośnie do nowego krążka powiedział także, że pisze „najtrudniejszą piosenkę w życiu". "Powstaje nowy utwór w trzech częściach, nad którym pracowałem sporadycznie od wielu lat. W dużej mierze jest on orkiestralny... Partie te aranżuję sam, a zajmuje to sporo czasu". Lider Muse wyraził nadzieję, że ta trzyczęściowa kompozycja zamknie najnowsze dzieło grupy. 25 lutego podczas rozdania nagród NME Awards Bellamy potwierdził, że płyta jest gotowa w około 50 procentach i powinna trafić na rynek pod koniec lata 2009 roku.
24 marca 2009 roku zespół oficjalnie ogłosił, że jesienią ruszy w trasę koncertową. Trio odwiedzi Wielką Brytanię, pozostałą część Europy oraz Amerykę Północną. Za oceanem wystąpi jako specjalny gość na kilku koncertach U2.
Niemal dwa miesiące później, 22 maja Muse ogłosili za pomocą swojego bloga, że ich najnowszy album będzie nosił tytuł "The Resistance". Potwierdzono również nazwę jednej z piosenek – „United States of Eurasia”, której tytuł fani odczytali ze skryptu trzymanego przez Bellamy'ego na zdjęciu umieszczonym na Twitterze. Płyta ukazała się na rynku 14 września 2009 roku. Pierwszym singlem promującym album jest piosenka „Uprising”, której premiera radiowa odbyła się 3 sierpnia w programie Zane Lowe'a w BBC Radio 1. Piosenka ta została zagrana również 13 września, podczas gali MTV Video Music Awards 2009, jako pierwszy telewizyjny występ zespołu w USA.
"The 2nd Law" (2012–2014).
W 2011 roku zespół rozpoczął pracę nad nowym albumem. 6 czerwca 2012 na oficjalnej stronie zespołu pojawił się trailer, podano także jego nazwę „The 2nd Law". Datę wydania wyznaczono na 17 września 2012. Zespół podjął się napisania oficjalnej piosenki Letnich Igrzysk Olimpijskich w Londynie. Został nią singiel „Survival". Premiera utworu miała miejsce 27 czerwca 2012 w BBC One. 13 lipca 2012 za pomocą twittera udostępniono listę piosenek, które znajdą się na nowym albumie. Okładka pojawiła się na stronie zespołu 30 lipca 2012. Kolejnym udostępnionym utworem było „The 2nd Law: Unsustainable „. Dostępny był jedynie dla osób które zamówiły nowy album podczas przed-sprzedaży. W związku ze stworzeniem oficjalnego utworu igrzysk, zespół wystąpił na ceremonii zamknięcia Letnich Igrzysk Olimpijskich w Londynie. Uroczystość miała miejsce 12 sierpnia 2012.
Pierwszym oficjalnym singlem został utwór „Madness". Premiera odbyła się 20 sierpnia 2012 w radiu BBC1. Wydanie albumu zostało przeniesione na 1 października 2012.
19 września 2012 zespół wystąpił w Air Productions studio № 128 w Paryżu z przedpremierowym wykonaniem utworu „Follow Me". Jest on wyrazem ojcowskiej miłości wokalisty. Matthew Bellamy zawarł w nim nagranie bicia serca swojego syna Binghama. Dzień później w Koloni (Niemcy) miał miejsce specjalny koncert na którym można było usłyszeć kolejne piosenki z nowego albumu: „Supremacy”, „Panic Station”, „Animals” a także „Save Me". Ostatnia z tych piosenek jest pierwszą śpiewaną przez Chrisa Wolstenholme'a – basistę.
Na oficjalnej stronie zespołu, 21 września 2012 pojawiło się zaproszenie dla fanów do udziału w The Muse Connectome Project.
Światowa premiera odbyła się 1 października. W Polsce limitowana wersja CD + DVD pojawiła się dopiero 8 października. Dwa tygodnie później zespół przystąpił do nowej trasy koncertowej.
19 listopada 2013 roku w wybranych miastach można było obejrzeć nagrany w rozdzielczości 4K koncert z Rzymu, który miał miejsce 6 lipca 2013 roku. 2 grudnia została wydana wersja CD+DVD oraz CD+Blu-ray tego nagrania. W kwietniu 2014 roku zespół zagrał ostatnie 3 koncerty z trasy promującej The 2nd Law.
"Drones" (2014 - 2016).
W 2013 roku zespół wykonał kilka utworów pochodzących z ich dawniejszych płyt. Frontman powiedział, że nowy album będzie właśnie w takim stylu.
3 października 2014 roku na oficjalnym profilu w serwisie Instagram zespół umieścił zdjęcie potwierdzające prace nad nowym albumem. Od tego czasu zespół regularnie udostępniał nowe zdjęcia oraz fragmenty video ze studia. W grudniu na oficjalnej stronie, zespół ogłosił występ na Orange Warsaw Festival 14 czerwca 2015 roku. Na początku marca 2015 roku Matthew Bellamy w wywiadzie dla niemieckiego magazynu ujawnił tematykę albumu. Skupia się ona na teoriach spiskowych, nowym porządku świata, ekologii oraz III wojny światowej. 11 marca zespół ujawnił nazwę albumu, tracklistę oraz datę wydania. Dzień później zespół na oficjalnym kanale YouTube umieścił utwór o nazwie "Psycho" z tego albumu. Album doczekał się swojej premiery 8 czerwca. 26 lutego 2016 album zdobył nagrodę Grammy za najlepszy album rockowy.
"Simulation Theory" (2017 - 2021).
W 2017 roku Muse wraz z Thirty Seconds to Mars i PVRIS koncertowało w Ameryce Północnej. Dominic Howard potwierdził w lutym, że zespół wrócił do studia. 18 maja Muse wydało singiel zatytułowany "„Dig Down”". W lutym 2018 roku zespół wypuścił singiel "„Thought Contagion"”. Kilka dni później zespół zagrał jednorazowy koncert w La Cigale we Francji z setlistą głosowaną na fanów online. 19 lipca 2018 roku Muse wydał trzeci singiel, który nosi tytuł "„Something Human”". 30 sierpnia 2018 roku zespół ogłosił, że ósmy album studyjny, "Simulation Theory", ukaże się 9 listopada. Ogłoszeniu towarzyszył kolejny singiel i wideo "„The Dark Side”". Piąty singiel "„Pressure”" został wydany 27 września. Światowa trasa Simulation Theory World Tour rozpoczęła się w Houston 3 lutego 2019 r. i zakończyła się 15 października w Limie. Film oparty na albumie i trasie, "Muse – Simulation Theory", łączący nagrania koncertowe i sceny narracyjne, został wydany w sierpniu 2020 roku.
W grudniu 2019 r. Muse wydało "Origin of Muse", zestaw pudełkowy zawierający zremasterowane wersje "Showbiz" i "Origin of Symmetry" oraz wcześniej niepublikowany materiał. Z okazji 20. rocznicy powstania "Origin of Symmetry" w czerwcu 2021, Muse wydało zremiksowaną i zremasterowaną wersję "Origin of Symmetry: XX Anniversary RemiXX."
"Will of the People" (po 2022).
13 stycznia 2022 r. Muse wydał singiel "„Won't Stand Down”", który oznaczał powrót do cięższego, wczesnego brzmienia zespołu. 17 marca 2022 r. Muse ogłosił nowy album zatytułowany "„Will of the People”", którego data premiery to 26 sierpnia 2022 r. Muse wydała także singiel zatytułowany "„Compliance”". Teledysk do utworu inspirowany jest filmem "„Looper – Pętla czasu”" i kręcony był w Polsce.

</doc>
<doc id="158049" url="https://pl.wikipedia.org/wiki?curid=158049" title="Nils Dalén">
Nils Dalén



</doc>
<doc id="158050" url="https://pl.wikipedia.org/wiki?curid=158050" title="Offspring">
Offspring



</doc>
<doc id="158051" url="https://pl.wikipedia.org/wiki?curid=158051" title="William Lawrence Bragg">
William Lawrence Bragg

William Lawrence Bragg, Lawrence Bragg (ur. 31 marca 1890 w Adelaide, Australia, zm. 1 lipca 1971 w Ipswich, Wielka Brytania) – australijski fizyk, laureat Nagrody Nobla, którą otrzymał wraz z ojcem, Williamem Henrym Braggiem, za zasługi w badaniu struktury krystalicznej za pomocą promieniowania rentgenowskiego.
Życiorys.
Już od dziecka interesował się nauką i fizyką; ojciec, William Henry, był wykładowcą matematyki i fizyki na Uniwersytecie w Adelajdzie. W wieku pięciu lat Lawrence spadł z roweru łamiąc sobie przy tym rękę; jego ojciec, który nieco wcześniej czytał o eksperymentach Wilhelma Röntgena z promieniowaniem X, postanowił użyć ich do zbadania złamanej ręki syna – po raz pierwszy w Australii wykorzystano wtedy promieniowanie rentgenowskie do celów medycznych.
W. Lawrence Bragg zaczął uczęszczać na uniwersytet w wieku 15 lat i ukończył go w 1908 mając zaledwie 18 lat. W tym samym roku przeniósł się do Anglii, kiedy jego ojciec został wykładowcą na Uniwersytecie w Leeds. William dostał się na Uniwersytet Cambridge jesienią 1909 i zakończył studia w 1911.
Od 1912 prowadził badania nad dyfrakcją promieni rentgenowskich w kryształach; na podstawie tych eksperymentów jego ojciec zbudował spektrometr rentgenowski, pozwalający na badania właściwości kryształów. W 1915 wraz ze swoim ojcem otrzymał nagrodę Nobla w dziedzinie fizyki. Miał wówczas 25 lat; jest dotychczas (2017) najmłodszym laureatem Nagrody Nobla z dziedziny fizyki w historii.
W następnych latach był profesorem w Victoria University of Manchester (1919–1937, "Langworthy Professor of Physics") i w University of Cambridge (UC) (1938–1953, "Cavendish Professor of Physics"); w latach 1938–1953 kierował w UC Laboratorium Cavendisha (jako "administrator").
Publikacje.
Jest m.in. autorem książek:
Nagrody i wyróżnienia.
Został członkiem Royal Society w roku 1921. Poza Nagrodą Nobla otrzymał:

</doc>
<doc id="158052" url="https://pl.wikipedia.org/wiki?curid=158052" title="Partia Liberalna (Wielka Brytania)">
Partia Liberalna (Wielka Brytania)

Partia Liberalna () była jedną z dwóch głównych brytyjskich partii politycznych w okresie od połowy XIX wieku do lat dwudziestych XX wieku, obok Partii Konserwatywnej. Następnie, m.in. na skutek rozłamu, który wywołał David Lloyd George, straciła swoją pozycję na rzecz Partii Pracy i funkcjonowała jako mniejsza trzecia partia o wahającej się sile i znaczeniu aż do roku 1988, kiedy połączyła się z Partią Socjaldemokratyczną, tworząc nową partię Liberalnych Demokratów.

</doc>
<doc id="158056" url="https://pl.wikipedia.org/wiki?curid=158056" title="Charles Édouard Guillaume">
Charles Édouard Guillaume

Charles Édouard Guillaume (ur. 15 lutego 1861 w Fleurier, Szwajcaria; zm. 13 maja 1938 w Sèvres, Francja) – szwajcarski fizyk, laureat Nagrody Nobla w dziedzinie fizyki w roku 1920 za wkład jaki wniósł w precyzyjne pomiary w fizyce dzięki odkryciu anomalii w wysokoniklowych stalach stopowych, Wielki Oficer Legii Honorowej.
Odkrył m.in. dwa stopy nazwane przez niego inwar i elinwar, które używane były przy budowaniu precyzyjnych instrumentów pomiarowych. Pracował w Observatoire de Paris w Paryżu. Jako pierwszy prawidłowo przewidział temperaturę przestrzeni kosmicznej.

</doc>
<doc id="158057" url="https://pl.wikipedia.org/wiki?curid=158057" title="Charles Guillaume">
Charles Guillaume



</doc>
<doc id="158058" url="https://pl.wikipedia.org/wiki?curid=158058" title="Kańczuga (miasto i gmina)">
Kańczuga (miasto i gmina)



</doc>
<doc id="158059" url="https://pl.wikipedia.org/wiki?curid=158059" title="Annopolis, miasto moich snów">
Annopolis, miasto moich snów

Annopolis, miasto moich snów – zbiór opowiadań Jerzego Grundkowskiego wydany w 1983 nakładem "Wydawnictwa Literackiego".
Wielokrotnie nagradzany.
Zawiera:

</doc>
<doc id="158066" url="https://pl.wikipedia.org/wiki?curid=158066" title="Joaquin Abarca">
Joaquin Abarca



</doc>
<doc id="158067" url="https://pl.wikipedia.org/wiki?curid=158067" title="Lefebryści">
Lefebryści



</doc>
<doc id="158068" url="https://pl.wikipedia.org/wiki?curid=158068" title="Lefebvryści">
Lefebvryści



</doc>
<doc id="158071" url="https://pl.wikipedia.org/wiki?curid=158071" title="Bractwo św. Piusa X">
Bractwo św. Piusa X



</doc>
<doc id="158075" url="https://pl.wikipedia.org/wiki?curid=158075" title="Pchły">
Pchły

Pchły (Siphonaptera, Aphaniptera) – rząd owadów zaliczanych do podgromady owadów uskrzydlonych, wtórnie bezskrzydłych. Posiadają ciało bocznie spłaszczone, silnie rozwinięte odnóża, umożliwiające im długie skoki. Narządy gębowe pchły są typu kłująco-ssącego, całe ciało pokrywa twardy oskórek ze szczecinkami lub ząbkami skierowanymi do tyłu. Pchły osiągają wielkość od 1 do 6 mm, a nawet do 10 mm i są ciemno ubarwione. Rozwój osobniczy pcheł odbywa się z przeobrażeniem zupełnym. Są kosmopolitycznymi pasożytami zewnętrznymi ptaków i ssaków.
Systematyka.
W 2005 roku znanych było 2005 gatunków i 828 podgatunków pcheł należących do 242 rodzajów.
Rząd pchły (Siphonaptera) dzielimy na 4 infrarzędy, te z kolei w sumie na 18 rodzin:
Analiza genetyczna (badania pod kierownictwem Erika Tihelki) wykazała, że pchły,uznawane dotąd za odrębny rząd, powinno zaliczać się do pasożytniczych wojsiłek; pchły okazały się najbliżej spokrewnione z małą rodziną , której przedstawiciele żywią się nektarem.
Cykl rozwojowy pcheł.
Zależnie od temperatury cały cykl rozwojowy (1-4) trwa nie dłużej niż 2-3 tygodnie. W niskich temperaturach cykl rozwojowy pcheł jest zahamowany.

</doc>
<doc id="158081" url="https://pl.wikipedia.org/wiki?curid=158081" title="Elżbieta Dmoch">
Elżbieta Dmoch

Elżbieta Dmoch (ur. 29 września 1951 w Warszawie) – polska piosenkarka i flecistka, wokalistka zespołu 2 plus 1.
Życiorys.
W dzieciństwie zaczęła pobierać lekcje śpiewu. Uczyła się równocześnie w liceum ogólnokształcącym i szkole muzycznej. Karierę muzyczną rozpoczęła w zespole Nieznajomi, który wykonywał muzykę rockową. Udzielała się również w kabarecie Aknif.
Pod koniec lat 60. została członkinią grupy Warszawskie Kuranty, założonej przez Janusza Kruka. W 1971 z Krukiem założyła zespół 2 plus 1, którego największa popularność przypadła na lata 70. i pierwszą połowę lat 80. XX wieku. Była głównie wokalistką zespołu, ale w 1985 zadebiutowała również jako kompozytorka, pisząc muzykę do piosenki „Naga plaża” z albumu "Video".
W 1973 poślubiła Kruka, którego została drugą żoną. W 1974 na Festiwalu w Sopocie otrzymała tytuł Miss Obiektywu, który zdobyła także dwa lata później na 14. Krajowym Festiwalu Piosenki Polskiej w Opolu. W 1979 Rada Państwa nadała artystce Srebrny Krzyż Zasługi.
W drugiej połowie lat 80 XX w. rozstała się z Krukiem, a w 1989 orzeczono o ich rozwodzie. Po śmierci Kruka w 1992 wycofała się z życia artystycznego. Brała udział w reaktywacji 2 plus 1 na przełomie 1998 i 1999, a swój ostatni występ sceniczny dała 15 czerwca 2002 w Łomży, gdzie wraz z młodymi członkami zespołu PopArt wykonała największe przeboje ze swojego repertuaru. Później przeprowadziła się z Warszawy do wsi Gładków, gdzie unikała kontaktów publicznych. Następnie z powrotem zamieszkała w Warszawie.
Oficjalnie wykluczyła możliwość swojego powrotu do działalności muzycznej. W 2008 i 2013 wzięła udział w zamkniętych spotkaniach fanów 2 plus 1 w Warszawie. W grudniu 2022 wywołała zainteresowanie mediów, kiedy to w internecie ukazało się jej nagranie z pozdrowieniami dla fanów.

</doc>
<doc id="158083" url="https://pl.wikipedia.org/wiki?curid=158083" title="Chungcheong Północny">
Chungcheong Północny

Chungcheong Północny (kor. 충청북도) – prowincja znajdująca się w centralnej części Korei Południowej. Została utworzona w roku 1896 z północnowschodniej części poprzedniej prowincji Chungcheong. Stolicą jest Cheongju.
Geografia.
Prowincja jest częścią regionu Hoseo. Od zachodu graniczy z prowincją Chungcheong Południowy, od północy z prowincjami Gyeonggi oraz Gangwon, od południa z prowincją Jeolla Północna, a od wschodu z prowincją Gyeongsang Północny. prowincja ta jest jedyną w Korei Południowej bez dostępu do morza. Znajduje się na terenie górzystym, zdominowanym przez góry Noryeong na północy oraz pasmo Sobaek na zachodzie.
Produkty.
Uprawia się tutaj ryż, jęczmień, fasolę oraz słodkie ziemniaki, ale głównymi produktami prowincji są żeńszeń oraz tytoń. Tytoń został sprowadzony ze Stanów Zjednoczonych ze stanu Wirginia w 1912 roku.
Zasoby mineralne to przede wszystkim złoto, żelazo, węgiel, talk, fluoryt, molibden, marmur oraz wapień w północnej części prowincji. Istotną rolę odgrywa także produkcja jedwabiu.
Atrakcje turystyczne.
Główną atrakcją prowincji jest góra Songni (1 058 m n.p.m.) w górach Sobaek, które są także parkiem narodowym. W parku tym znajduje się jedna z najstarszych świątyń Korei, Beopju-sa.
Podział administracyjny.
Prowincja Chungcheong Północny podzielona jest na 3 miasta (kor. "si") i 9 powiatów (kor. "gun").

</doc>
<doc id="158085" url="https://pl.wikipedia.org/wiki?curid=158085" title="Wojna peloponeska">
Wojna peloponeska



</doc>
<doc id="158086" url="https://pl.wikipedia.org/wiki?curid=158086" title="Wojna peloponeska (431–404 p.n.e.)">
Wojna peloponeska (431–404 p.n.e.)

Wojna peloponeska zwana też "wielką wojną peloponeską" (431–404 p.n.e.) między Atenami i wspierającym je Ateńskim Związkiem Morskim a Spartą i Związkiem Peloponeskim. Powodem wojny była rywalizacja dwóch największych potęg greckich o hegemonię nad całą Grecją. Już pierwszy okres był niepomyślny dla Aten. Spartanie złupili Attykę. W Atenach, gdzie schronili się mieszkańcy Attyki, wybuchła groźna zaraza, której ofiarą padł Perykles. Po jego śmierci do głosu doszli przywódcy radykalnej grupy demokratów: najpierw Kleon, a następnie Hyperbolos. Sukcesem Aten było utrzymanie twierdzy Pylos i zdobycie wyspy Sfakterii, broniącej wstępu do Zatoki Pylońskiej.
Tło.
Sytuacja polityczna w Helladzie po okresie wojen perskich była napięta, a nieostrożne i pochopne działanie którejś z polis mogło być pretekstem do rozpoczęcia działań wojennych między dwiema potęgami świata greckiego, Ateńskim Związkiem Morskim a Symmachią Spartańską. Do pierwszego starcia doszło w 460 r. p.n.e. w konflikcie znanym jako I wojna peloponeska. Wojna nie miała jasnego zwycięzcy, a zakończyła się w 446 roku trzydziestoletnim rozejmem. Lata pokoju spowodowały wzrost potęgi i dobrobytu po obu stronach, a Tukidydes z perspektywy czasu określił lata 445–431 jako wzmacnianie swoich pozycji i przygotowanie do wojny. 
W Atenach po władzę sięgnął wspierający demokrację Perykles, zdecydowany przeciwnik Sparty. Za sprawą jego poczynań, w 443 roku ostracyzmowany został jego polityczny przeciwnik, Tukidydes. Perykles przeprowadził reformy ustrojowe, które wpłynęły na wzrost potęgi Aten: za jego czasów przeniesiono skarbiec Związku z Delos do Aten pod pretekstem, że będzie tam bezpieczniejszy w przypadku wojny z Persją. W istocie jednak Perykles z pomocą pieniędzy, które płaciły Atenom polis wchodzące w skład związku, mógł pozwolić sobie na wielkie inwestycje budowlane w Atenach (m.in. Partenon), a także utrzymywanie potężnej floty. Perykles wprowadził także wynagrodzenia za sprawowanie urzędów, m.in. sędziego ludowego. W rezultacie demokracja miała wielu zwolenników w Atenach. Wkrótce Związek nawiązał nowe sojusze z polis położonymi nad Morzem Czarnym, co dało mu dostęp do tamtejszych bogactw. Perykles prowadził też działania wojskowe na wyspie Eubea: siłą ujarzmił mieszkańców wyspy i przeprowadził tam kolonizację ateńską.
Przyczyny wojny.
Konflikt ateńsko-spartański rozpoczął się od maleńkiej kolonii Korkyry – Epidamnos. Było to miasto założone przez kolonistów z Korkyry na wybrzeżu iliryjskim, w północno-zachodniej Grecji, dzisiejsze albańskie miasto Durres. Od początku istnienia musiało ono walczyć z sąsiednimi barbarzyńskimi plemionami iliryjskimi, głównie z Taulantami. Słabość militarna spotęgowana została konfliktem wewnętrznym między arystokracją a biedotą. Po tym, jak 437 p.n.e. lud wypędził z miasta bogaczy, zawarli oni sojusz z Taulantami i wraz z nimi rozpoczęli oblężenie miasta. Epidamnos został odcięty od reszty Hellady zarówno z lądu, jak i z morza. Posłowie epidamnijscy udali się z prośbą do swej metropolii Korkyry, błagając o jak najszybszą odsiecz lub chociażby mediację między nimi a arystokracją. Korkyra jednak nie zamierzała angażować się zbrojnie w Ilirii. Nie mając wyjścia, poprosili o pomoc wyrocznię delficką i za jej radą wysłali poselstwo do Koryntu, drugiej swej metropolii. Korynt ochoczo pospieszył z odsieczą, uważając Epidamnos również za swoją kolonię, jednocześnie chcąc zademonstrować Korkyrze, która, również będąc ich kolonią, nie oddawała mu należnego prawem szacunku. Korynt w owym czasie znacznie podupadł, jednak nadal mieścił się wśród greckich mocarstw średniej wielkości, z 15 tys. mieszkańców i flotą prawie 200 trójrzędowców, drugą po ateńskiej najliczniejszą flotą Hellady. Korkyra została sojusznikiem wygnanych z miasta bogaczy. Zanim jednak podjęła kroki, do Epidamnos przybyli żołnierze i koloniści z Koryntu, uwalniając miasto. Korkyra wysłała posłów do Epidamnos z żądaniem odesłania korynckich kolonistów i przyjęcia z powrotem wygnanych arystokratów. Wobec odmowy, Korkyra wysłała 40 okrętów wojennych – z 120 posiadanych trójrzędowców – i rozpoczęła oblężenie miasta. Dowódcy korkyrejscy wydali odezwę do mieszkańców Epidamnos, gwarantując im bezpieczne wyjście z miasta, w przeciwnym razie zostaną uznani za wrogów i jak wrogowie będą traktowani. Na wieść o tym w Koryncie zarządzono przygotowania do wyprawy odwetowej przeciw Korkyrze. Wystawiono 30 okrętów i 3 tysiące hoplitów, a kolejnych 40 okrętów wystawili sprzymierzeńcy Koryntu i jego kolonie: Megara, Kefalenia, Epidauros, Hermione, Trojzena, Leukas, Ambrakia, Teby, Flint i Elea. Korkyrejczykom wobec tego nie śpieszno było do walki. Wysłali poselstwo do Koryntu, żądając opuszczenia Epidamnos przez kolonistów i hoplitów korynckich, oraz oddania sprawy sądowi polubownemu złożonemu z przedstawicieli państw peloponeskich, wybranych za obopólną zgodą. Byli również gotowi przystać na rozwiązanie sporu przez wyrocznię delficką. Koryntyjczycy ewentualną zgodę uzależniali od zakończenia oblężenia Epidamnos przez flotę Korkyry, na co Korkyra żądała wycofania Koryntyjczyków z Epidamnos. Negocjacje nie przyniosły rozwiązania i na początku maja 435 p.n.e. Korynt wypowiedział wojnę Korkyrze. Flota koryncka w sile 75 okrętów i 2 tysiące hoplitów wypłynęła na odsiecz Epidamnos. Korkyrejczycy postanowili ich zatrzymać, wysyłając przeciw Koryntowi 80 okrętów (pozostałych 40 blokowało Epidamnos). W bitwie pod Aktion Korkyrejczycy odnieśli zwycięstwo, bez strat niszcząc 15 okrętów. Pozostałe okręty koryntyjskie odpłynęły. Tego samego dnia skapitulowało Epidamnos. Korkyrejczycy triumfowali.
Rozbicie floty korynckiej spowodowało wmieszanie się do konfliktu wielu z peloponeskich polis, które wypowiedziały Korkyrze wojnę. Wówczas włączyły się również Ateny, które około 433 r. p.n.e. zgodziły się na sojusz wojskowy z Korkyrą. W sierpniu lub wrześniu roku 433 p.n.e. Korynt ze swoimi sojusznikami rozbił flotę Korkyry w bitwie koło Sybotów. Wedle relacji Tukidydesa Ateńczycy nie byli jednomyślni co do udzielenia pomocy Korkyrze, zdając sobie sprawę, że przerodzi się ona w wojnę z Koryntem. Po bitwie morskiej pod Sybotami, Koryntyjczycy wycofali się, aby zniszczyć resztę floty Korkyry. Ujrzeli jednak zmierzające w ich stronę posiłki ateńskie. Przestraszeni ateńską potęgą, pospiesznie opuścili Korkyrę.
Drugim powodem wojny była sprawa Potidai, doryckiej polis na Półwyspie Chalkidyckim, która była apoikią Koryntu i prowadziła z nim ożywione kontakty handlowe, lecz należała do Związku Morskiego pod przewodnictwem Aten. Co roku Korynt przysyłał do Potidai swojego urzędnika, choć formalnie nie miał wpływu na politykę polis. Ateńczycy zakazali wpuszczania owego urzędnika i zażądali zburzenia części murów okalających miasto, na co Potidaia zareagowała występując ze Związku Morskiego (432 p.n.e.). Dla Aten było to powodem do zbrojnej interwencji. Wojska pod dowództwem Archestratosa pokonały siły popierającego buntowników z Potidaji króla macedońskiego, Perdikkasa i zmusiły go do podpisania sojuszu. Następnie wojska ateńskie skierowały się pod Potidaje, gdzie w bitwie pokonały przybyłe posiłki z Peloponezu, oraz zaczęły oblężenie miasta.
Wobec przewagi Aten, Korynt zdecydował się poprosić o pomoc Spartę. Dodatkowo Ateny na terenie swej "arche" zamknęły porty dla statków i towarów z Megary. Pretekstem było naruszanie granicy przez sąsiadujące polis (432 p.n.e.). Także Egina uważała, że Ateny naruszają zagwarantowaną jej neutralność. Ponieważ zjazd przedstawicieli symmachii Spartańskiej mógł być zwołany jedynie przez Spartan, Korynt naciskami dyplomatycznymi zdołał doprowadzić do spotkania i ustalenia wspólnego frontu wobec poczynań Aten. Pod wpływem sojuszników Sparta oraz cała symmachia uznały, że Ateny złamały pokój z 446 p.n.e.
Sparta postawiła Atenom warunki:
Ateny nie zgodziły się na warunki ultimatum, wobec czego rozpoczęła się wojna. Według Hammonda, wojna wybuchła głównie ze względu na dążenie Aten do hegemonii w greckim świecie, a Sparta obawiała się o swoją pozycję. Do Spartan miały także przemawiać inne motywy: poczucie dumy, potrzeba niesienia sprawiedliwości i świadomość zobowiązań wobec sprzymierzeńców.
Bilans sił.
Ateny mogły liczyć na wielu, lecz odległych i z tej racji niepewnych sojuszników. Były też niekwestionowaną potęgą morską, a dzięki składkom polis stowarzyszonych w Związku Morskim oraz dzięki dochodom z kopalni srebra w Laurion dysponowały wielkimi sumami. Jednakże sposób prowadzenia wojny, a zwłaszcza uciążliwe i kosztowne utrzymywanie 400 trier było na dłuższą metę niemożliwe. Mocną stroną Aten były fortyfikacje miasta (m.in. Długie Mury) dające w razie potrzeby schronienie ludności.
Sparta miała mniej stronników, lecz za to mocniejszych i bliżej położonych. Na lądzie wyćwiczona i karna falanga spartańska nie miała sobie równych, lecz jej siły morskie były niewielkie. Spartanie przyjęli taktykę ciągłego nękania wroga, napadania na wsie i pustoszenia kraju.
Skutki.
Zgodnie z warunkami pokoju zburzone zostały Długie Mury wokół Aten i Pireusu. Ateny utraciły terytoria poza Attyką z wyjątkiem wyspy Salaminy. Sparta przejęła flotę ateńską prócz dwunastu jednostek. Władza w Atenach przeszła w ręce rządu trzydziestu, składającego się z przedstawicieli oligarchii. Kilka tysięcy wziętych do niewoli Ateńczyków zostało straconych – był to rewanż Spartan za wcześniejszą decyzję ateńskich strategów, że każdy wzięty do niewoli Spartanin ma mieć obciętą prawą rękę.
Sojusznicy Sparty, Teby i Korynt, domagali się całkowitej zagłady ateńskiej polis, jednak o uratowaniu Aten zadecydował argument Sparty, że położyły one wielkie zasługi w wojnie z Persami.
Upadła idea jedności Hellady, Związek Morski został zlikwidowany. Ateny spadły do roli drugorzędnego państwa greckiego, które w koncepcji Sparty miało być przeciwwagą dla Teb i Koryntu.
Wojna peloponeska, która początkowo była konfliktem wewnątrzgreckim, z czasem nabrała cech konfliktu regionalnego, w który zaangażowała się pośrednio Persja, a bezpośrednio takie dotychczas peryferyjne obszary świata greckiego, jak Sycylia i Półwysep Apeniński, Tracja, Macedonia, Epir. Stały się one widownią walk, dostarczały najemników, zakładano tam bazy wojskowe. Efektem wojny były wielkie zniszczenia, ale także rozprzestrzenianie kultury greckiej, najpełniej reprezentowanej przez Ateńczyków. Tradycja przekazała, że sycylijscy Grecy uwalniali tych spośród wziętych do niewoli Ateńczyków z wyprawy Alkibiadesa, którzy potrafili recytować fragmenty utworów Eurypidesa.
Po wojnie peloponeskiej na około 30 lat hegemonem w świecie greckim została Sparta, chociaż jej dominacja nie miała tak wyraźnego charakteru jak niegdyś Aten.
Bibliografia.
Źródła
Opracowania

</doc>
<doc id="158090" url="https://pl.wikipedia.org/wiki?curid=158090" title="Philip Marlowe">
Philip Marlowe

Philip Marlowe – postać literacka, prywatny detektyw z książek Raymonda Chandlera.
Historia.
Po raz pierwszy pojawił się na kartkach powieści Chandlera w 1939. Ostatnie dzieło pisarza, na którego stronach występuje Marlowe, ukazało się w 1959, już po śmierci Chandlera. Postać detektywa wykorzystywali też inni pisarze.
Postaciami poprzedzającymi pojawienie się Marlowe’a w twórczości Chandlera byli Mallory, Ted Carmady, Ted Malvern i John Dalmas.
Charakterystyka postaci.
Marlowe urodził się w Santa Rosa. Podczas trwania akcji powieści jego rodzice już nie żyją, a on sam jest jedynakiem. Jest przystojnym mężczyzną w wieku około 38 lat, który ma duże powodzenie u kobiet (ale jak żartobliwie mówi, zwykle pędzi żywot „tybetańskiego mnicha”), nieco cyniczne poczucie humoru i skłonność do nadużywania alkoholu.
Pracę w zawodzie prywatnego detektywa podjął, kiedy wyrzucono go z pracy w prokuraturze, za jak to ujął: „odgryzanie się”. Wcześniej pracował również jako policjant i do dziś ma znajomości w tych szeregach (jego przyjacielem jest Bernard Ohls z Wydziału Zabójstw, a także porucznik Carl Randall z Centralnego Biura Kryminalistyki). Zazwyczaj ubiera się w płaszcz z wysoko podniesionym kołnierzem i nieodłącznym kapeluszem. Jest wysoki i dobrze zbudowany (185 cm wzrostu i 86 kg wagi). Mieszka w Los Angeles, w dzielnicy Hollywood – Bristol Apartments, North Bristol Avenue 1634, Hollywood. Jego biuro mieści się około 2 mile od domu na 6. piętrze Cahuenga Building. W jego biurze nie ma sekretarki. Często nosi przy sobie broń – pistolet colt, kaliber 9 mm lub rewolwer S&amp;W model 10 (popularna „trzydziestka ósemka”). Marlowe lubi palić papierosy Camel, a czasem pali również fajkę. Ponadto pije whiskey lub brandy w relatywnie dużych ilościach. Jest dobrym graczem w szachy, gdyż analizuje gry turniejowe, które zostały zanotowane i opublikowane. Jednak jego głównym przeciwnikiem jest on sam.
Praca nie przynosi mu stałego i dużego dochodu, mimo to wykonuje ją z poświęceniem. Marlowe często znajduje się w niebezpiecznych sytuacjach, nieraz grożących śmiercią, i naraża się wielu niebezpiecznym osobom. Czasami też trafia do więzienia jako podejrzany o współudział w przestępstwie (jak w powieści "Długie pożegnanie", gdzie pomógł przyjacielowi Terry’emu Lennoxowi w wyjeździe do Meksyku). Nie przyjmuje spraw rozwodowych, choć w powieści "Wysokie okno" wdał się w taki wątek. Po wydarzeniach opisanych w książce "Playback" poślubił córkę multimilionera – Lindę Loring, z którą rozwiódł się w powieści "Tajemnice Poodle Springs". Z przekonania jest agnostykiem.
Świat, w którym obraca się Marlowe, jest naszkicowany w ciemnych barwach – w powieściach Chandlera panuje wszechobecny upadek moralny, a przestępstwo jest niemal społeczną normą. Na tym tle samotny i zgorzkniały idealista Marlowe, choć sam niepozbawiony wad, urasta do rangi bohatera pozytywnego. Zwykle jest jedyną postacią starającą się zadośćuczynić sprawiedliwości, którą wobec panującej anomii zazwyczaj musi samodzielnie wyznaczać i wymierzać. Niejednokrotnie styka się ze skorumpowanymi policjantami, gangsterami czy wpływowymi osobami ze świata biznesu i polityki. Nic jednak nie jest w stanie odciągnąć go od wykonania powierzonego mu zadania.
Powieści z Philipem Marlowe’em.
Robert B. Parker, który dokończył "Tajemnice Poodle Springs", napisał również autoryzowany sequel "Głębokiego snu" pt. "Wielkie marzenie". Była to ostatnia oficjalna powieść, w której pojawia się Marlowe.
Adaptacje filmowe.
Postać Marlowe’a była wielokrotnie ekranizowana, a główną rolę odgrywali znani aktorzy m.in.:
Powieści z Philipem Marlowe kilkakrotnie były ekranizowane w polskim telewizyjnym Teatrze Sensacji (Kobra). W spektaklu "Kłopoty to moja specjalność" (1977) w reżyserii Marka Piwowskiego rolę Marlowe’a zagrał Jerzy Dobrowolski. W "Długim pożegnaniu" w reżyserii Stefana Szlachtycza w 1983 r. wystąpił w tej roli Witold Pyrkosz, w 1985 r. w "Tajemnicy jeziora" w reżyserii Mariusza Malinowskiego Marlowe`a zagrał Tadeusz Huk, a w zrealizowanym w 1989 roku "Żegnaj, laleczko" w reżyserii Laco Adamíka Piotr Fronczewski.

</doc>
<doc id="158091" url="https://pl.wikipedia.org/wiki?curid=158091" title="I wojna peloponeska">
I wojna peloponeska

Tzw. pierwsza wojna peloponeska – konflikt w starożytnej Grecji, toczony w latach 460-446/445 p.n.e. (z pięcioletnim rozejmem w latach 451-446 p.n.e.), pomiędzy największymi potęgami klasycznej Hellady – Atenami i Spartą oraz ich sojusznikami (skupionym wokół Aten Związkiem Morskim i kierowanym przez Spartę Związkiem Peloponeskim).
Przyczyny wojny.
Sojuszowi greckich "polis" (tzw. Związek Hellenów) udało się odeprzeć perską inwazję dowodzoną przez króla Kserksesa I i w 479 p.n.e. wyprzeć wojska perskie z Hellady. Sojuszem dowodziła Sparta, ale znaczący udział w zwycięstwach mieli Ateńczycy. W następnych latach Grecy przejęli inicjatywę w wojnie z Persją, walki przeniosły się na tereny Hellespontu i Azji Mniejszej. Sparta wycofała się z dalszego w nich udziału na skutek kryzysu związanego z Pauzaniaszem, a dowództwo objęli Ateńczycy. Skupili oni szereg "polis" z wysp Morza Egejskiego oraz z wybrzeża trackiego w kierowanym przez siebie Związku Morskim, którego zadaniem miała być dalsza wojna z Persami i wyzwolenie "polis" małoazjatyckich. Z biegiem czasu związek stał się podłożem tworzącego się ateńskiego imperium.
Sparta, do tej pory największa potęga świata greckiego, już w 479 p.n.e. traktowała Ateny jako potencjalnego rywala, sprzeciwiając się (nieskutecznie) odbudowie ateńskich murów zniszczonych przez Persów, jednak przez następne piętnaście lat nie zareagowała zbrojnie na rosnącą pozycję konkurenta. Coraz bardziej napięte stosunki między dwiema "poleis" dały o sobie znać, kiedy Ateńczycy rozpoczęli oblężenie Tasos (w 465/464 p.n.e.). Mieszkańcy wyspy poprosili o pomoc Spartan, a ci – zdaniem Tukidydesa – zgodzili się zaatakować Attykę, jednak plany pokrzyżowało trzęsienie ziemi w Lakonii. Była to największa katastrofa naturalna, jaka dotknęła Spartę w starożytności: przyniosła poważne zniszczenia i wywołała bunt wśród ludności zależnej – helotów, a także części periojków. Poważne kłopoty w stłumieniu powstania skłoniły Spartan do wezwania na pomoc sojuszników, w tym Aten (obie "polis" były nadal formalnie sojusznikami w ramach Związku Hellenów). Ateńczyk Kimon, bohater walk z Persami i zwolennik ugodowej polityki wobec Sparty, przekonał rodaków do pozytywnej odpowiedzi na prośbę o pomoc i osobiście poprowadził oddziały do Messenii, gdzie trwało oblężenie powstańczej twierdzy Ithome. Na miejscu doszło do kryzysu, ponieważ Spartanie – obawiając się, że Ateńczycy wejdą w konszachty z buntownikami, odesłali ich do domu. Ateńska reakcja była gwałtowna: wiosną 461 p.n.e. Kimon został ostracyzowany, miasto wypowiedziało Sparcie przymierze antyperskie i zawarło sojusz z nieprzychylnymi Spartanom Argos i Tessalią. W samych Atenach miały w tym czasie miejsce poważne zmiany polityczne – Efialtes przeprowadził reformy demokratyczne, ograniczając rolę Areopagu, a sam wkrótce zginął w wyniku zamachu.
Przebieg wojny.
Ofensywa Aten.
Wojna wybuchła, kiedy w 460 p.n.e. Ateny przyjęły do sojuszu (i obsadziły swoimi wojskami) Megarę, skonfliktowaną ze sprzymierzeńcem Sparty – Koryntem. W 459 p.n.e. Ateńczycy zaatakowali Korynt (wygrali bitwę morską pod Kekryfaleą i lądową pod Haliejs), w 458 p.n.e. zajęli sprzymierzoną ze Spartą Eginę i mniej więcej w tym samym czasie Trojzenę. W 458 p.n.e. próbowali uniemożliwić powrót na Peloponez spartańskiego korpusu wysłanego na pomoc Dorydzie zagrożonej przez Fokijczyków. Doszło do bitwy pod Tanagrą w Beocji, zakończonej ciężko wywalczonym sukcesem Spartan, jednak już dwa miesiące później ateńskie wojska pod wodzą Myronidesa wkroczyły ponownie do Beocji i zwyciężyły Beotów pod Ojnofytą. Beocja oraz Fokida i Lokryda Opuncka znalazły się pod ateńskim panowaniem. Prawdopodobnie w 456 p.n.e. flota Aten dowodzona przez Tolmidesa spaliła spartańskie doki w Lakonii, a później zajęła Chalkis Etolską i Nafpaktos nad Zatoką Koryncką. W 455/454 p.n.e. Ateńczycy próbowali interweniować w Tessalii, a potem nieatakowana przez nikogo flota miasta pod dowództwem Peryklesa pustoszyła wybrzeża Zatoki Korynckiej. W tym samym czasie Spartanie wyparli w końcu messeńskich helotów z twierdzy Ithome, ale Ateńczycy osadzili ich w zdobytym Nafpaktos, zyskując tym samym mocny punkt oparcia w regionie.
Interwencja w Egipcie.
Ateńczycy prowadzili walkę na dwa fronty, angażując się jednocześnie w akcje przeciw Persom. W 460 p.n.e. wysłali wielką flotę na Cypr, skąd przeprawili się do Egiptu wspomóc Inarosa, przeciwnika Persów, w delcie Nilu. Król Persów Artakserkses próbował przekonać Spartę do ataku na Attykę, jednak jego pieniądze zostały odrzucone. W tej sytuacji do Egiptu wysłano perską armię, która pokonała Greków i Egipcjan w bitwie, a później obległa ich na jednej z wysp delty. Oblężenie trwało półtora roku i zakończyło się zwycięstwem Persów, którzy zdobyli także posiłkową eskadrę w sile 50 okrętów wysłaną z Grecji w 454 p.n.e. Klęska Aten w Egipcie była na tyle poważna, że przez trzy następne lata powstrzymały się one od działań militarnych zarówno w Grecji, jak i przeciw Persji.
Rozejm ateńsko-spartański i interwencja na Cyprze.
W 451 p.n.e. z wygnania powrócił Kimon. Zapewne dzięki jego staraniom zawarto wtedy rozejm ze Spartą, co pozwalało Atenom zaangażować się w walkę z Persami. Przygotowano wielką flotę, która pod dowództwem Kimona ruszyła na Cypr (część statków wysłano do Delty, wspomóc następcę Inarosa – Amyrtajosa). Podczas oblężenia Kitionu Kimon poniósł śmierć, postanowiono przerwać ekspedycję, ale podczas drogi powrotnej udało się Grekom odnieść zwycięstwo nad Persami w morsko-lądowej bitwie pod Salaminą Cypryjską. Ekspedycja ta zakończyła długi okres walk ateńsko-perskich, trwający od interwencji Aten podczas powstania jońskiego w 498 p.n.e. Według późniejszej tradycji Ateńczycy i król perski zawarli wtedy formalny pokój (tzw. Pokój Kalliasa), który uznawał ateńskie zdobycze, jednak czy taki traktat istniał w rzeczywistości, pozostaje kwestią sporną.
Dalsze walki w Grecji.
Pomimo trwania rozejmu Sparta i Ateny prowadziły działania wojenne przeciwko innym "polis". Spartanie w 451/450 p.n.e. wymusili na Argos, sojuszniku Aten, zawarcie pokoju na trzydzieści lat. Sparta i Ateny rywalizowały także o wpływy w Delfach – w 448 p.n.e. Spartanie wypchnęli stamtąd Fokijczyków, a jakiś czas potem Ateńczycy przywrócili fokijską kontrolę nad wyrocznią. Zimą 447/446 p.n.e. wygnańcy Beoccy odzyskali Orchomenos i Cheroneję, na co ateńczycy odpowiedzieli ekspedycją dowodzoną przez Tolmidesa, która odzyskała Cheroneję, jednak w drodze powrotnej została zaatakowana przez Beotów, Eubejczyków i Lokrów pod Koroneją. Bitwa zakończyła się klęską ateńską, a jej rezultatem było opuszczenie przez Ateńczyków całej Beocji oraz zapewne utrata kontroli nad Fokidą, Lokrydą i Delfami. Wkrótce wybuchł antyateński bunt na Eubei, a gdy do jego tłumienia wysłano armię pod dowództwem Peryklesa, zbuntowała się Megara, która usunęła ateński garnizon i wezwała na pomoc oddziały peloponezyjskie. Perykles wycofał się z Eubei, ale wtedy do Attyki wkroczyła armia dowodzona przez spartańskiego króla Plejstoanaksa i rozpoczęła pustoszenie okolic Eleusis. Niespodziewanie Spartanie wkrótce się wycofali, dzięki czemu Perykles mógł powrócić na Eubeę i stłumić bunt.
Pokój trzydziestoletni.
Zimą 446/445 p.n.e. Ateny i Sparta zawarły pokój trzydziestoletni. Ateńczycy ze swoich zdobyczy zachowali jedynie Eginę, Nafpaktos i Chalkis Etolską, obie strony przez okres obowiązywania traktatu miały powstrzymać się od akcji zbrojnych, a także nadzorować w tej kwestii swoich sojuszników, których listę dołączono do traktatu. Obie "polis" mogły poszerzać swoje sojusze, ale jedynie na zasadzie przyjmowania dobrowolnych chętnych, kwestie sporne miały być rozstrzygane poprzez arbitraż. Pokój, formalnie będący długim rozejmem, dzielił Grecję na dwie strefy wpływów, a przetrwał niecałe piętnaście lat, do momentu kiedy między Atenami i Spartą wybuchła kolejna wojna.

</doc>
<doc id="158093" url="https://pl.wikipedia.org/wiki?curid=158093" title="Brześć Litewski">
Brześć Litewski



</doc>
<doc id="158094" url="https://pl.wikipedia.org/wiki?curid=158094" title="Brześć nad Bugiem">
Brześć nad Bugiem



</doc>
<doc id="158099" url="https://pl.wikipedia.org/wiki?curid=158099" title="EV (fotografia)">
EV (fotografia)

EV - skrót od ang. exposure value "("pl. "wartość ekspozycji)" – w fotografii, nazwa jednostki miary oraz skali ekspozycji fotograficznej. 
EV jest skalą logarytmiczną, a jej wartości mogą być (przy niskim natężeniu oświetlenia) ujemne. Koncepcja skali EV została opracowana w Niemczech w latach pięćdziesiątych XX w .
Punkt zerowy w skali EV odpowiada takiemu natężeniu oświetlenia, które spowoduje właściwe naświetlenie matrycy światłoczułej, lub tradycyjnego materiału światłoczułego o czułości ISO=100 przy ekspozycji trwającej 1 sekundę i liczbie przysłony równej f/1.
Zwiększenie ekspozycji o 1 (stopień) EV powoduje podwojenie ilości światła docierającego do matrycy światłoczułej aparatu (analogicznie: zmniejszenie ekspozycji o 1 EV powoduje zmniejszenie o połowę ilości światła docierającego do elementu światłoczułego aparatu fotograficznego).
Natężenie oświetlenia wyrażone w EV można przeliczyć na luksy według wzoru: luks = 2,5 x 2EV (gdzie: luks - natężenie oświetlenia wyrażone w luksach, EV - natężenie oświetlenia wyrażone w stopniach EV; ISO = 100) 
Współczesne aparaty fotograficzne posiadają wbudowane światłomierze dokonujące pomiaru oświetlenia poprzez obiektyw aparatu (metoda ttl). Wyniki tych pomiarów nie są przedstawiane w postaci stopni EV lecz przeliczane od razu na odpowiadające im kombinacje liczby przesłony, czasu otwarcia migawki i czułości ISO. Dzięki temu aparat może automatycznie ustawić te parametry podczas wykonywania zdjęcia.
Odpowiednie wyskalowanie aparatu fotograficznego oraz zasada proporcjonalności zmiany parametrów ekspozycji fotograficznej sprawia, że danej wartości EV odpowiada cały szereg odpowiednich ustawień migawki fotograficznej (odpowiedzialnej za czas ekspozycji) i przysłony aparatu (regulującej ilość światła wpadającego przez obiektyw) – dla przykładu, wartości ekspozycji 0 EV odpowiadają następujące pary ustawień: 1s/f:1.0, 2s/f:1.4, 4s/f:2.0, 8s/f:2.8, 15s/f:4.0 itd. Zdjęcia wykonane z tymi parami ustawień będą w takim samym stopniu naświetlone - mogą się jednak różnić od siebie głębią ostrości (ze względu na zmianę liczby przesłony) lub rozmazaniem (z powodu zmiany długości czasu otwarcia migawki). 
Poniższa tabela ekspozycji pozwala ustalić jakie nastawy aparatu (tzn. liczbę przesłony i czas ekspozycji) należy zastosować przy różnych poziomach natężenia oświetlenia wyrażonego w EV. 
Z powyższych tabel możemy również ustalić, np., że fotografując w pochmurny dzień (EV=9) i dysponując obiektywem o przesłonie 2,8 powinniśmy ustawić czas otwarcia migawki na 1/60 sekundy. W słoneczny dzień (EV=12), czas ten powinien być oczywiście krótszy i wynosić 1/500 s.
Inne zastosowania.
Jednostki EV wykorzystywane są przy wprowadzaniu przez fotografującego korekty do automatycznie ustawionych przez aparat parametrów ekspozycji - jest to tzw. kompensacja ekspozycji. Przeważnie ekspozycję można zmieniać w zakresie od - 5 EV do +5 EV z krokiem 0,3 EV. Na podobnej zasadzie możemy zwiększać lub zmniejszać siłę błysku lampy błyskowej.
W jednostkach EV podawana jest często efektywność mechanizmu redukcji drgań aparatu fotograficznego lub obiektywu. Przykład: efektywność mechanizmu redukcji drgań 3 EV oznacza, że jeżeli przy wyłączonym mechanizmie redukcji drgań można było wykonywać nieporuszone zdjęcia przy czasie otwarcia migawki nie dłuższym niż np. 1/60 sekundy, to po jego włączeniu czas ten można wydłużyć do 1/8 sekundy.

</doc>
<doc id="158100" url="https://pl.wikipedia.org/wiki?curid=158100" title="Krocionóg">
Krocionóg



</doc>
<doc id="158102" url="https://pl.wikipedia.org/wiki?curid=158102" title="Stanisław Kiecal">
Stanisław Kiecal



</doc>
<doc id="158105" url="https://pl.wikipedia.org/wiki?curid=158105" title="Wola Zdakowska">
Wola Zdakowska

Wola Zdakowska – wieś w Polsce, położona w województwie podkarpackim, w powiecie mieleckim, w gminie Gawłuszowice, u ujścia Wisłoki do Wisły.
W latach 1975–1998 wieś administracyjnie należała do województwa rzeszowskiego.
Wola Zdakowska jest wsią wypoczynkową, we wsi znajduje się przystań rzeczna.
Po prawej stronie drogi z Krzemienicy, około 200 m za ruinami tutejszego dworu znajduje się krzyż upamiętniający krwawe wydarzenie z XVIII w. Można zidentyfikować pojedyncze wyrazy: „MAY” „1791” (prawdopodobna data fundacji) oraz „WALENTY DYDO” (przypuszczalnie nazwisko fundatora). Krzyż ma formę krzyża maltańskiego.

</doc>
<doc id="158109" url="https://pl.wikipedia.org/wiki?curid=158109" title="Adam Ostrowski">
Adam Ostrowski



</doc>
<doc id="158116" url="https://pl.wikipedia.org/wiki?curid=158116" title="Sen o krzyżu">
Sen o krzyżu

Sen o krzyżu (ang. "The Dream of the Rood") – jeden z najstarszych zachowanych utworów staroangielskich. Wiersz zachował się w tzw. "Vercelli Book", manuskrypcie z X wieku, ale jest znacznie starszy. Jego fragmenty wyryto na anglosaskim krzyżu z Ruthwell pochodzącym z VIII wieku. Tematyka utworu świadczy o zakorzenianiu się wiary chrześcijańskiej na Wyspach Brytyjskich.
Utwór opisuje męki Chrystusa z perspektywy drzewa, krzyża na którym zawisł. Jest to tekst anonimowy, alegoryczny w formie wiersza tonicznego z wykorzystaniem aliteracji, zawiera stały układ akcentów.
O utworze.
"Sen o krzyżu" jest utworem opowiedzianym przez 'śniącego' (podmiot liryczny), który śni o rozmowie z krzyżem na którym Chrystus został ukrzyżowany.
Utwór podzielony jest na trzy części.
Pierwsza część dotyczy wizji krzyża, jakiej doświadcza podmiot liryczny. Jest to ważny element, bowiem ta część zawiera typowe elementy gatunku literackiego, jakim w literaturze staroangielskiej jest 'dream vision' (poezja snu), gdzie opowieść snu u odbiorcy ma stworzyć poczucie rzeczywistości. Pierwsza część utworu skupia się zatem na opisie krzyża- wzniesionego w triumfie i pokrytego złotem i biżuterią, jeszcze niesplamionego krwią.
Druga część opisuje rozmowę krzyża i podmiotu lirycznego o ukrzyżowaniu Chrystusa. Tutaj krzyż i Chrystus stają się jednością- oboje są przebici gwoźdźmi, wydani na pośmiewisko czy poddani torturom, wspólnie się odradzają (zaznaczmy, iż krzyż wspólnie z Jezusem), a następnie powracają w chwale.
W trzeciej części krzyż nakazuje podmiotowi lirycznemu rozpowszechnić historię o cierpieniu i wykupieniu Chrystusa. Utwór kończy się na przedstawieniu uczuć podmiotu lirycznego, który odczuwa, że dzięki temu wszystkiemu jego życie zmieniło się na lepsze i wyraża chęć nawrócenia ludzi, którzy nie żyją w zgodzie z Chrystusem i krzyżem.

</doc>
<doc id="158117" url="https://pl.wikipedia.org/wiki?curid=158117" title="Zamek w Pieskowej Skale">
Zamek w Pieskowej Skale



</doc>
<doc id="158118" url="https://pl.wikipedia.org/wiki?curid=158118" title="Granatnik GP-25">
Granatnik GP-25

GP-25 ("ГП-25") – skonstruowany w ZSRR granatnik podlufowy kalibru 40 mm na granaty bezłuskowe.
Historia konstrukcji.
Pojawienie się w drugiej połowie lat 1970. nowej kategorii uzbrojenia – granatników podlufowych zostało zauważone w ZSRR, jednak kraj ten nie zdecydował się na opracowanie konstrukcji wzorowanej na granatnikach amerykańskich. Poszukując pomysłu na nową broń sięgnięto do okresu II wojny światowej i prac niemieckich firm Deutsche Waffen und Munitionsfabriken i Mauser. Prowadziły one badania nad pociskami które określały jako „samonapędzające”, a celem ich prac było opracowanie pocisków pozbawionych łusek. Pierwszy skonstruowany w ZSRR granatnik podlufowych otrzymał oznaczenie 6G15 (indeks GRAU 6Г15). Świat dowiedział się o istnieniu nowej broni w połowie lat 1980. (egzemplarze zdobyte przez afgańskich mudżahedinów). Są też nowsze wersje GP-30 i GP-34 ("ГП-30", "ГП-34") na ten sam nabój.
Na początku lat 90. XX wieku granatnik zmodernizowano. Nowa wersja oznaczona GP-25 posiada zmodernizowany celownik i powiększony, wygodniejszy chwyt pistoletowy. Opracowano także nowy typ granatu WOG-25P "ВОГ-25П" (jest to tzw. granat „odskokowy”, po upadku wybuch ładunku prochu czarnego podrzuca granat na wysokość ok. 1 metra i dopiero wtedy następuje detonacja właściwego ładunku granatu), zwykły granat WOG-25 "ВОГ-25" wyposażono w unowocześniony zapalnik z pewniejszym w działaniu samolikwidatorem.
Opis konstrukcji.
Granatnik GP-25 „Kastior” «Костёр» jest jednostrzałową bronią przystosowaną do montażu pod lufą karabinu (AK-47, AKS-47, AKM-47, AKMS-47 AK-74, AKS-74, AK-74M, AK-101, AK-103 i AN-94). Granatnik jest ładowany odprzodowo nabojami bezłuskowymi 40 mm. Lufa gwintowana. Mechanizm spustowy z samonapinaniem. Broń jest wyposażona w mechaniczne przyrządy celownicze umożliwiające prowadzenie ognia zarówno bezpośredniego, jak i pośredniego.

</doc>
<doc id="158120" url="https://pl.wikipedia.org/wiki?curid=158120" title="Chungcheong Południowy">
Chungcheong Południowy

Chungcheong Południowy (kor. 충청남도) – prowincja położona w zachodniej części Korei Południowej. Została utworzona w 1896 roku z południowo-zachodniej części dawnej prowincji Chungcheong. Stolicą jest miasto metropolia Daejeon, które jest osobno zarządzane przez władze metropolii.
Geografia.
Prowincja jest częścią regionu Hoseo. Zachodnią granicę wyznacza Morze Żółte, z północy prowincja Gyeonggi, od południa Jeolla Północna a ze wschodu Chungcheong Północny.
Produkty.
Jedną trzecią powierzchni prowincji zajmują uprawy. Ważnym źródłem dochodu jest także rybołówstwo. Na 220 km² plaż odzyskuje się sól z wody morskiej. Znajdują się tu kopalnie węgla, jak również złota, srebra oraz znaleziono złoża monacytu i cyrkonu.
Atrakcje.
Najwyższym wzniesieniem jest znajdująca się w parku narodowym góra Gyeryong. Park ten słynie też ze swoich formacji skalnych oraz starych świątyń. W roku 1978 otworzono Morski Park Narodowy Tean, zawierający kilka najładniejszych plaż koreańskich.
Podział administracyjny.
Prowincja Chungcheong Południowy podzielona jest na 7 miast (kor. "si") i 9 powiatów (kor. "gun").

</doc>
<doc id="158125" url="https://pl.wikipedia.org/wiki?curid=158125" title="Santorini">
Santorini



</doc>
<doc id="158126" url="https://pl.wikipedia.org/wiki?curid=158126" title="Nikołaj Polikarpow">
Nikołaj Polikarpow

Nikołaj Nikołajewicz Polikarpow (ros. Николай Николаевич Поликарпов, ur. w Orle, zm. 30 lipca 1944 w Moskwie) – radziecki konstruktor lotniczy zwany „królem myśliwców”, Bohater Pracy Socjalistycznej (1940).
Życiorys.
W 1911 roku rozpoczął studia na Wydziale Mechanicznym Politechniki w Petersburgu. Wkrótce potem podjął pracę w zakładach lotniczych RBWZ, gdzie był współpracownikiem Igora Sikorskiego, pod którego kierunkiem pracował przede wszystkim przy opracowywaniu olbrzymiego bombowca Ilja Muromiec. W 1918 został kierownikiem technicznym Zakładów Lotniczych Nr 1, gdzie zorganizował między innymi licencyjną produkcję francuskich myśliwców SPAD VII.
W 1924 opracował projekt pierwszego własnego myśliwca – nowatorskiego dolnopłata I-1 z silnikiem rzędowym, który pomyślnie oblatano, ale ostatecznie nie rozpoczęto jego produkcji seryjnej. Dwa lata później Polikarpowa mianowano kierownikiem Oddziału Konstrukcji Samolotów Lądowych w Zakładzie Nr 25. Tam pod jego kierunkiem zaprojektowano i skonstruowano dwupłatowe myśliwce DI-1 i DI-2 (dwumiejscowe) oraz I-3 i I-6 (jednomiejscowe). Tam też w latach 1926–1928 powstał samolot wielozadaniowy U-2, przemianowany później na Po-2 od nazwiska Polikarpowa, światowy rekordzista pod względem ilości wyprodukowanych egzemplarzy oraz łącznego czasu ich wykorzystywania.
Następnymi udanymi konstrukcjami Polikarpowa były myśliwiec I-5 z silnikiem gwiazdowym oraz rozpoznawczo-szturmowy R-5.
Podczas stalinowskich czystek w październiku 1929 aresztowano go i skazano na karę śmierci. Po dwóch latach oczekiwania na wykonanie wyroku przeniesiono go do pracy w specjalnym biurze konstrukcyjnym OGPU, a wyrok złagodzono do 10 lat przymusowej pracy, jednak dzięki doskonałym wynikom nowych konstrukcji Polikarpowa złagodzono go jeszcze bardziej, zamieniając na wyrok w zawieszeniu. W lipcu 1931 Polikarpowa objęła amnestia. Stalin, będąc zadowolonym z jego projektów, zezwolił mu na założenie własnego biura konstrukcyjnego.
W latach 1933–1938 Polikarpow był kierownikiem Doświadczalnego Biura Konstrukcyjnego (OKB). Początkowo mieściło się przy zakładzie Nr 156, a następnie Nr 1 w Moskwie. W biurze tym powstały dwupłatowe myśliwce I-15, I-15bis i I-153 oraz dolnopłatowe I-16, I-17 i I-800. Prawie wszystkie produkowane w ZSRR w latach 30. myśliwce pochodziły z biura Polikarpowa, który z tego powodu nazywany był „królem myśliwców”. Spośród nich, I-15bis i I-16 w połowie lat 30. nie ustępowały konstrukcjom zagranicznym lub je przewyższały. Aż do 1940 roku pozostawały podstawowymi samolotami myśliwskimi ZSRR.
W 1940 Polikarpow skonstruował myśliwiec I-185 przewyższający maksymalną prędkością wszystkie ówczesne samoloty niemieckie. Nie skierowano go jednak do produkcji seryjnej. W 1939 roku rozpoczął też prace nad myśliwcem I-200 (późniejszy MiG-1).
W 1937 został deputowanym do Rady Najwyższej ZSRR 1 kadencji. W październiku 1939 Polikarpow został wysłany przez władze w składzie delegacji zwiedzającej niemieckie fabryki zbrojeniowe. W tym okresie jednak Polikarpow popadł w niełaskę władz państwa i został odsunięty na boczny tor, co było spowodowane m.in. problemami z rozwojem myśliwca I-180. W czerwcu 1940 usunięto go ze stanowiska głównego konstruktora zakładu nr 1 i powierzono mu mały doświadczalny zakład nr 51. Mimo to, otrzymał w tym roku tytuł doktora nauk technicznych honoris causa.
W OKB Polikarpowa pod koniec lat 30. pracowali konstruktorzy Artiom Mikojan i Michaił Guriewicz, którzy na przełomie 1939 i 1940 roku przejęli kontynuowanie prac nad I-200 (późniejszy MiG-1) i którzy utworzyli następnie biuro konstrukcyjne MiG, przyćmiewając go sławą. Tuż przed śmiercią, w 1943 Polikarpow otrzymał profesurę na Moskiewskim Instytucie Lotniczym. Zmarł 30 lipca 1944 na raka żołądka. Pochowany został na Cmentarzu Nowodziewiczym w Moskwie.
Uchwałą Prezydium Rady Najwyższej ZSRR z 28 października 1940 otrzymał tytuł Bohatera Pracy Socjalistycznej. Dwukrotnie, w 1941 i 1943, otrzymał Nagrodę Stalinowską. Dwukrotnie również (w 1935 i 1940) otrzymał Order Lenina.
Pomimo swojej pozycji w komunistycznym ZSRR, Polikarpow otwarcie praktykował prawosławie.

</doc>
<doc id="158127" url="https://pl.wikipedia.org/wiki?curid=158127" title="Kryminał">
Kryminał



</doc>
<doc id="158128" url="https://pl.wikipedia.org/wiki?curid=158128" title="Kaszanka">
Kaszanka

Kaszanka (kiszka, śl. krupniok, kaszok) – wyrób wędliniarski z kaszy i krwi oraz podrobów: wątroby, płuc, ozorów, skórek wieprzowych, tłuszczu. W Polsce krupnioki śląskie uzyskały w czerwcu 2016 europejski certyfikat Chronione Oznaczenie Geograficzne. Wyrób ten popularny jest także w kuchni słowackiej, węgierskiej i niemieckiej.
Charakterystyka wyrobu.
Kaszankę w warunkach domowych wytwarza się głównie przy okazji świniobicia, kiedy jest dostępna świeża krew. Podstawowe przyprawy to cebula, pieprz i majeranek.
Kaszanka jest koloru ciemnobrązowego (od krwi i kaszy) i ma najczęściej osłonkę z jelita. W zależności od regionu i producenta wytwarzane są produkty grubsze lub cieńsze. Krupniok zazwyczaj ma kształt typowej kiełbasy grubości do 5 cm.
Pierwsze w Polsce „Święto Krupnioka” odbyło się 28 maja 2011 w Nikiszowcu, zabytkowej dzielnicy Katowic.
Do wyrobu kaszanki używa się kaszy gryczanej lub jęczmiennej. Rozróżnia się też kaszankę pieczoną, jak i parzoną (gotowaną po napełnieniu).
Wyrobem podobnym do kaszanki jest "bułczanka" (śl. "żymlok", w regionie łódzkim "czarne"), gdzie kasza zastąpiona jest miękiszem bułki. Kaszankę przypomina również "kadrel" (rodzaj czarnego salcesonu), który składa się przede wszystkim z krwi i kawałków słoniny.
Inną potrawą przypominającą kaszankę jest "szewska kasza", zapiekana mieszanka mielonej śledziony i kaszy gryczanej.
Rys historyczny.
Do Polski kaszanka, potrawa co najmniej do XVII wieku tam nieznana, trafiła prawdopodobnie z Niemiec przez Śląsk. Jan Chryzostom Pasek, żołnierz hetmana Stefana Czarnieckiego podczas wyprawy w roku 1658 do Danii pisał:

</doc>
<doc id="158130" url="https://pl.wikipedia.org/wiki?curid=158130" title="Eta Carinae">
Eta Carinae

 
Eta Carinae ("η Car") – gwiazda podwójna w gwiazdozbiorze Kila, jedna z największych, najmasywniejszych i najjaśniejszych gwiazd w naszej Galaktyce. Głównym składnikiem tego układu jest gigantyczna (100–150 razy masywniejsza od Słońca) jasna niebieska gwiazda zmienna. Gwiazda ta jest bardzo niestabilna i w każdej chwili może eksplodować jako supernowa lub nawet hipernowa (typ supernowej zdolny wyemitować błysk gamma). Znajduje się wewnątrz wielkiej jasnej mgławicy, znanej jako Mgławica Carina, „Dziurka od Klucza” lub NGC 3372. Drugim składnikiem układu jest masywna (~30 ) gwiazda typu widmowego O lub gwiazda Wolfa-Rayeta, a okres orbitalny układu wynosi 5,54 roku.
Jedną z charakterystycznych cech Ety Carinae są jej nieoczekiwane zmiany jasności. Kiedy w 1677 roku została po raz pierwszy skatalogowana przez Edmunda Halleya, była obiektem czwartej wielkości gwiazdowej, jednak już w 1730 zaobserwowano jej znaczne pojaśnienie i stała się ona najjaśniejszą gwiazdą w Kilu. Od tego czasu zaczęła słabnąć i w 1782 powróciła do poprzedniego stanu. W 1820 znów zaczęła jaśnieć dziesięciokrotnie do 1827, by w kwietniu 1843 osiągnąć największą zarejestrowaną jasność ok. −0,8. Eta Carinae była wówczas drugą, pod względem jasności, gwiazdą na niebie, zaraz po Syriuszu i to pomimo wielkiej odległości ok. 8800 lat świetlnych (~2,7 kpc). Następnie jej jasność ponownie zaczęła słabnąć, by w latach 1900–1940 spaść do ok. 8. wielkości gwiazdowej, a więc przestała być widoczna gołym okiem. Wkrótce jednak znów pojaśniała do 6–7m w 1952. Obecnie gwiazda znajduje się na pograniczu widzialności nieuzbrojonym okiem przy jasności 6,21m, notując w latach 1998–1999 dwukrotne pojaśnienie. W lutym 2012 jej jasność wynosiła 4,6m. 
Eta Carinae znajduje się w krańcowym stadium ewolucji (trwającej w przypadku tak masywnych obiektów „zaledwie” ok. jednego miliona lat). Obecnie gwiazda emituje 4 miliony razy więcej energii niż Słońce. W wyniku szybkiej utraty materii poprzez silny wiatr gwiazdowy, który uderza w wolniejsze warstwy zewnętrzne, przechodzi czasami potężne wybuchy. Ostatni miał miejsce podczas maksimum jasności, w roku 1841. Pozostały po nim dwa sferyczne obłoki gazu i pyłu, każdy setki razy większy od Układu Słonecznego, rozchodzące się z biegunów gwiazdy, nazwane „Mgławica Homunculus”. Obserwacje prowadzone w zakresie rentgenowskim ukazały również ślady podobnej eksplozji, jaka nastąpiła około 1000 lat temu. Gdy reakcje termojądrowe wewnątrz gwiazdy ustaną, co wedle wszelkiego prawdopodobieństwa nastąpi w ciągu najbliższych kilkudziesięciu tysięcy lat, Eta Carinae zginie podczas gigantycznego wybuchu supernowej lub hipernowej, stając się gwiazdą neutronową, bądź – co przy tak dużej masie bardzo możliwe – czarną dziurą.

</doc>
<doc id="158133" url="https://pl.wikipedia.org/wiki?curid=158133" title="Gospodarka Ukrainy">
Gospodarka Ukrainy

Gospodarka Ukrainy – jest gospodarką mieszaną. Zajęła ona 49. miejsce na świecie pod względem wielkości PKB (410 mld USD dane za 2019 rok). W 2018 roku pod względem PKB per capita Ukraina zajęła przedostatnie miejsce wśród krajów europejskich, wyprzedzając jedynie Mołdawię.
Na Ukrainie występuje ponad 90 rodzajów kopalin użytecznych, dotychczas odkryto 8 tys. złóż. Zasoby naturalne dzielone są na trzy grupy: zasoby paliwowe (energetyczne), rud metali i niemetaliczne. Na terytorium Ukrainy skoncentrowane są wielkie zasoby rud manganowych i żelaza, uranu, węgla koksującego, siarki rodzimej, soli kamiennej i potasowej, surowców do produkcji cementu. Ukraińskie zasoby mineralno-surowcowe są jednymi z najlepszych jakościowo zasobów na świecie.
Historia.
Po tzw. „zespoleniu” ziem ukraińskich, tj. po 1945 r., zaczęto realizować zasady i metody rozwoju obowiązujące w ZSRR. Na Ukrainie, jako integralnej części Związku Radzieckiego, wdrażane były ogólnoradzieckie programy: rozwijano produkcję żywności (Ukraina była głównym spichlerzem ZSRR), przemysł paliwowo-energetyczny i przemysł ciężki (szczególnie zbrojeniowy). Zintegrowanie gospodarki Ukrainy z gospodarką Związku Radzieckiego ujawniło się również w braku niezależnych związków i wymiany z innymi państwami. Wyznaczone granice „państwowe” z Rosją, Białorusią i Mołdawią, miały formalny, tylko administracyjny charakter. Ukraina nie miała indywidualnego obszaru gospodarczego, nie było granic celnych ani prawa celnego. Według opinii wielu ukraińskich ekonomistów gospodarka Ukrainy rozwijała się jako rolniczy i surowcowy spichlerz metropolii, jako region eksploatacji surowców mineralnych, zasobnych gleb i atrakcyjnych zasobów rekreacyjnych, jako rezerwuar taniej siły roboczej i chłonny rynek zbytu wielu produktów wytwarzanych w różnych częściach ZSRR.
Rolnictwo Ukrainy dostarczało żywności wielu obszarom byłego ZSRR. W 1990 r. Ukraina dostarczała 24% zbóż, 55% buraków cukrowych i ponad 30% ziarna słonecznikowego zbieranego w ZSRR, zaś przemysł Ukrainy zaspokajał potrzeby gospodarki Związku Radzieckiego przede wszystkim w zakresie surowców kopalnych – zwłaszcza paliw, surowców metalicznych (żelaza i manganu), materiałów budowlanych. Udział Ukrainy w ogólnoradzieckim wydobyciu węgla wynosił 22,5%, rudy żelaza – 46%, a w produkcji surówki żelaza – 41%, stali – 34% i cementu – 17%.
Gospodarka Ukrainy składa się z szeregu powiązanych ze sobą działów i gałęzi wytwórczości materialnej i usług. W strukturze gospodarki współczesnej Ukrainy, najważniejszą rolę odgrywają gałęzie produkcji materialnej, tj. przemysł i budownictwo, rolnictwo i transport towarowy. Jednak w strukturze tej dokonują się wyraźne przeobrażenia.
Między 1990 a 2000 r. liczba zatrudnionych w gospodarce Ukrainy zmniejszyła się o prawie 7 mln osób, tj. o ponad 14%. Pojawiły się liczne rzesze bezrobotnych, których liczba według oficjalnych danych wynosi 1,2 mln osób. Ponadto 2,8 mln pracowników przebywa na tzw. urlopach administracyjnych, a 2,2 mln osób zatrudnionych jest w tzw. niepełnym tygodniu pracy.
Równocześnie dokonały się zmiany w strukturze zatrudnienia. Nastąpiło wyraźne zmniejszenie liczby pracowników w sferze produkcyjnej. W 1980 r. w sferze tej pracowało 76% wszystkich zatrudnionych, w 1990 r. odsetek pracujących zmniejszył się do 70,9%, a w 2000 r. do 52,8%.
Wskutek podjętej na początku lat 90. XX wieku transformacji systemowej zostały przerwane powiązania kooperacyjne, a produkcja prawie we wszystkich działach produkcyjnych obniżyła się o ponad 50%. W skali całej Ukrainy wskaźniki fizycznych rozmiarów wewnętrznego PKB zmniejszyły się o ponad 50%. W 2000 r. w strukturze ukraińskiego produktu krajowego brutto, liczonego w cenach bieżących, wytwórcze działy gospodarki partycypowały w 65% (przemysł w 47,5%; rolnictwo w 13,5% i budownictwo w 4%), a usługi w 35%. W zestawieniu tym zastanawia stosunkowo wysoki udział rolnictwa, bardzo niski udział budownictwa i niski udział usług.
Przedstawione fakty świadczą, iż Ukraina ze względu na strukturę gospodarki jest krajem przemysłowo-rolniczym, przechodzącym od systemu gospodarki centralnie sterowanej do gospodarki wolnorynkowej, przeżywającym wielkie trudności rozwojowe.
Główne sektory gospodarki.
Udział metalurgii w PKB Ukrainy wynosi ok. 12%, natomiast udział w eksporcie wynosi 30%. Branża zatrudnia ok. 500 tys. pracowników.
Ukraina jest jednym z największych na świecie eksporterów stali. Eksportowe znaczenie tego sektora dla Ukrainy jeszcze kilka lat temu porównać można było do roli sektora naftowo-gazowego w gospodarce rosyjskiej. Od kilku lat następuje tu jednak regres.
Produkcja ukraińskiego hutnictwa żelaza koncentruje się w południowo-wschodniej części kraju (Donbas, obwody dniepropietrowski i zaporoski), gdzie od końca XIX w. budowano zakłady w pobliżu miejscowych, jednych z największych w świecie złóż rud żelaza.
Do 2005 r. najważniejsze kombinaty hutnicze były kontrolowane przez miejscowy biznes (poza metalurgią kolorową, w której już wcześniej pojawili się inwestorzy rosyjscy). Sytuacja zaczęła się zmieniać w 2005 r., kiedy największy kombinat hutniczy kraju – Kryworiżstal – przejęty został przez grupę Mittal Steel (obecnie „Arcelor-Mittal Krywyj Rih”). Na przełomie 2007 i 2008 r. koncern Evraz Group przejął część metalurgicznych aktywów ukraińskiej tzw. Grupy Prywat, na przełomie 2009/2010 r. rosyjscy inwestorzy przejęli ponad 50% akcji Związku Przemysłowego Donbasu (koncernu hutniczego, do którego należały m.in. huty w Ałczewsku i Dnieprodzerżyńsku, a za granicą m.in. Huta Częstochowa), a wiosną 2010 r. – większość akcji huty Zaporiżstal. Z Rosjanami rywalizował ukraiński holding górniczo-hutniczy Metinvest Rinata Achmetowa, który po przejęciu w połowie 2010 r. kontroli nad mariupolską hutą im. Iljicza stał się jednym z największych w Europie producentów stali.
Pięć czołowych kombinatów hutniczych Ukrainy (Kryworiżstal, Mariupolski Kombinat im. Iljicza, „Azowstal”, Zaporiżstal oraz Alczewski Kombinat Hutniczy) przez lata plasowało się na liście 80 największych branżowych zakładów świata, publikowanej przez Międzynarodowy Instytut Żeliwa i Stali.
Sektor paliwowo-energetyczny.
Sektor paliwowo-energetyczny jako strategiczny sektor gospodarki pozostaje w dużym stopniu pod kontrolą państwa, zarówno w zakresie infrastruktury transportowej (tranzytowej), jak i głównych mocy wytwórczych. Wyjątkiem są elektrownie konwencjonalne, które w około 70% należą do koncernu DTEK R. Achmetowa.
Wydobycie gazu w 2019 r. wyniosło 20,7 mld m³. Największą ilość surowca klasycznie pozyskała państwowa Ukrhazwydobuwannia (14,9 mld m³). Na drugim miejscu znalazła się Naftohazwydobuwannia (spółka zależna DTEK) pozyskując 1,66 mld m³ gazu. Trzecią pozycję zajęła państwowa Ukrnafta, która wydobyła 1,2 mld m³. Wydobycie ropy naftowej w 2019 r. wyniosło 2,13 mln ton. Najwięcej surowca pozyskały firmy powiązane z państwowym Naftohazem. Przypadło na nie 2 mln ton.
W ostatnich kilku latach doszło do całkowitej reorientacji w kontekście dostaw gazu. O ile historycznie monopolistyczną pozycją dysponował Gazprom, o tyle importowany gaz w 2019 r. pochodził w całości z kierunku zachodniego. W 2019 r. import wyniósł 14,2 mld m³ surowca. Ze Słowacji importowano 9,2 mld m³, z Węgier 3,7 mld m³, a z Polski 1,4 mld m³.
Produkcja energii elektrycznej na Ukrainie opiera się na podmiotach państwowych. Największy z nich, Enerhoatom wytwarza prąd w 4 elektrowniach atomowych z udziałem w ogólnej produkcji na poziomie 53,9% (ze 154 mld kWh). Konwencjonalne elektrownie węglowe są w większości własnością prywatną (dominujący udział DTEK). Ten rodzaj generacji odpowiadał w 2019 r. za 37,4% produkcji. Elektrownie wodne i szczytowo-pompowe wytworzyły 5,1% energii, a wiatrowe i słoneczne 3,6%.
Ukraina importuje większość benzyny, oleju napędowego i całość paliwa lotniczego. W 2019 roku Ukraina importowała 8,4 mln ton produktów naftowych na łączną kwotę 5,4 mld USD. Największym zagranicznym dostawcą pozostawała tradycyjnie Białoruś, na którą przypadało 37% całości importu (2 mld USD). Na dalszych miejscach znalazły się Rosja z udziałem 35% (1,9 mld USD) oraz Litwa z udziałem 12% (630 mln USD).
Wydobycie węgla w 2019 r. wyniosło 31,2 mln ton. W powyższej sumie zawiera się wydobycie węgla koksującego, które wyniosło 6,3 mln ton oraz energetycznego na poziomie 24,9 mln ton. Kopalnie obwodu donieckiego dostarczyły 11,3 mln ton węgla, ługańskiego – 0,3 mln ton, dniepropietrowskiego – 18,2 mln ton, lwowskiego – 1,4 mln ton, a wołyńskiego – 0,07 mln ton. Większość kopalni na Ukrainie znajduje się w rękach prywatnych z dominującym udziałem podmiotów należących do R. Achmetowa.
Sektor rolno-spożywczy.
Udział sektora rolno-spożywczego w PKB Ukrainy wynosi, w zależności od źródeł, od 12% do 14%. Branża rolno-spożywcza należy do najważniejszych sektorów ukraińskiej gospodarki.
W 2019 r. zebrano na Ukrainie ponad 75 mln ton zbóż z powierzchni 15,3 mln ha. Zbiory ziemniaka wyniosły 20,3 mln ton, natomiast produkcja warzyw wyniosła 9,7 mln ton.
W 2019 r. eksport produkcji rolno-spożywczej stanowił 44,6% ogólnej wartości ukraińskiego eksportu. W 2019 r. wartość wyeksportowanych przez Ukrainę produktów rolno-spożywczych wniosła 22,4 mld USD. Najwięcej produkcji wysyłanych było do Azji (42,2%, lub 9,4 mld USD) i do UE (33,5% lub 7,5 mld USD). Eksport rolno-spożywczy do Afryki w 2019 miał wartość 3,3 mld USD (ok. 15%). Do państw WNP wysłano w 2019 towary o wartości 1,5 mld USD (6,5% eksportu). Pod względem państw największym odbiorcą ukraińskiej produkcji w 2019 r. były Chiny (1,95 mld USD), Egipt (1,67 mld USD), Indie (1,55 mld USD), Turcja (1,54 mld USD), Holandia (1,47 mld USD).
1 lipca 2021 r. wszedł w życie pierwszy etap reformy rolnej. Grunty rolne mogą kupować tylko osoby fizyczne – obywatele Ukrainy, których obowiązuje limit zakupu ustalony na 100 ha.
Sektor bankowo-finansowy.
W latach 2014–2020 Narodowy Bank Ukrainy zredukował liczbę ukraińskich banków z 180 do 75. Na Ukrainie działa 35 banków z kapitałem zagranicznym, w tym 23 banki, w których obcy kapitał stanowi 100%.
Od 2014 r. Ukraina stopniowo liberalizuje rynek walutowy w kierunku wolnego przepływu kapitału do czego zobowiązana jest umową stowarzyszeniową z UE. Największa liberalizacja miała miejsce 7 lutego 2019 wraz z wejściem w życie ustawy „O walucie i operacjach walutowych” liberalizująca rynek walutowy na Ukrainie.
Pozycja międzynarodowa.
W roku 2015 gospodarka Ukrainy miała najgorszy w Europie Wskaźnik Wolności, a zarazem jeden z najgorszych w ogóle na świecie. Zajmuje 162. miejsce ze 178 państw, które wzięto pod uwagę (pominięto kraje z małą liczbą obywateli i mało stabilne wewnętrznie).

</doc>
<doc id="158134" url="https://pl.wikipedia.org/wiki?curid=158134" title="Wielki terror (ZSRR)">
Wielki terror (ZSRR)

Wielki terror (również wielka czystka, jeżowszczyzna) – okres w historii ZSRR szczególnego nasilenia terroru policyjnego NKWD w latach 30. XX wieku. W efekcie zaplanowanych i zorganizowanych represji zamordowano miliony niewinnych ludzi, a także prawie wszystkich działaczy partii leninowskiej, wysokich oficerów Armii Czerwonej oraz NKWD. Za jego początek uważane jest zabójstwo Siergieja Kirowa w grudniu 1934, a koniec najczęściej datowany na 1939 r.
Terminu "wielki terror" użył Robert Conquest jako tytułu fundamentalnej monografii zagadnienia z 1968. Inne powszechnie używane określenie, "wielka czystka", spopularyzował Aleksander Weissberg-Cybulski. Okres ten był jedną z wielu fal masowych represji w ZSRR po 1917 roku (1918–1921, 1928–1931, 1934–1935, 1937–1938, 1943–1946, 1948–1953) i wyróżniał się największą brutalnością.
W oficjalnej historiografii komunistycznej aż do końca lat 80. XX w. określany eufemistycznie jako "okres błędów i wypaczeń" lub "okres kultu jednostki" (w znaczeniu kultu Stalina).
Wśród społeczeństwa ZSRR określany jako "jeżowszczyzna" (usiłowano wiązać okres terroru wyłącznie personalnie z osobą komisarza NKWD Nikołaja Jeżowa, następnie straconego przez Stalina).
Geneza i tło czystki.
Partia bolszewicka, w wyniku zbrojnego przewrotu z listopada 1917 i wojny domowej, jaka wybuchła po rozpędzeniu w styczniu 1918 r. demokratycznie wybranego parlamentu Rosji – Zgromadzenia Konstytucyjnego (Konstytuanty), narzuciła Rosji rządy dyktatorskie wbrew opozycji wszystkich prądów społecznych i politycznych Rosji. W chwili przejęcia władzy była ona organizacją zawodowych, zdyscyplinowanych rewolucjonistów liczącą od 5000 do 10 000 członków (z których jedną trzecią stanowili inteligenci). Byli to tzw. "starzy bolszewicy", spośród których największym prestiżem cieszyli się członkowie partii jeszcze z okresu jej podziemnej działalności, przed rewolucją lutową (marzec 1917 r.). Stąd przedrewolucyjna działalność podziemna była legendą partii bolszewickiej i źródłem jej kadr władzy do połowy lat 30 XX w. W okresie wojny domowej szeregi partii powiększyły się wielokrotnie – stała się partią masową, w której naczelną zasadą była lojalność wobec organizacji. Latem 1918 roku, pod pretekstem organizacji zamachu na Lenina, przywódcy partyjni rozpętali masowy terror wobec przeciwników politycznych i całych grup społecznych (zabójstwo rodziny carskiej). Sukces partii bolszewickiej w wojnie domowej był przede wszystkim konsekwencją schematu organizacji jaką przyjęła, i z żelazną konsekwencją realizowała, ta grupa ludzi.
Powstanie w Kronsztadzie (marzec 1921) wykazało, że grupy społeczne mające rzekomo legitymizować władzę partii bolszewickiej (klasy pracujące) domagają się przywrócenia pluralizmu politycznego i swobody wyborów do rad. To zaś, wobec aktywności niebolszewickich partii socjalistycznych, oznaczać mogło dla bolszewików utratę zdobytej z takim wysiłkiem władzy.
Po bezwzględnym stłumieniu powstania w Kronsztadzie i powstań chłopskich (z których najbardziej znane jest powstanie tambowskie) bolszewicy zachowali w całości system, według którego byli zorganizowani w czasie wojny. System ten, który dotychczas tłumaczony był jako wymuszone stanem wojny, niedemokratyczne „prowizorium” utrzymał się mimo jej zakończenia. Zakazano działalności partii niebolszewickich, w tym socjalistycznych, jak mienszewicy czy eserowcy, które funkcjonowały do 1920 r. na pograniczu legalności, utrzymano aparat terroru policji politycznej (CzK, przekształcone właśnie w GPU, do lutego roku 1937 podporządkowane Komitetowi Centralnemu WKP(b) i pozbawione prawa aresztowań członków partii bez zgody władz odpowiednich jej instancji) i stworzony w 1918 r. system obozów koncentracyjnych. Podsumowaniem tego okresu był proces pokazowy eserowców (1922) i wprowadzony przy jego okazji nowy sowiecki kodeks karny, którego osławiony artykuł 58, pisany osobiście ręką Lenina, legitymizował system terroru wobec przeciwników władzy partii bolszewickiej – rzeczywistych lub potencjalnych. Było to otwarte przekreślenie zasady państwa prawa i świadome przekazanie władzy państwowej prerogatyw, umożliwiających represjonowanie mieszkańców ZSRR, według swobodnego uznania władzy politycznej. Twórcy tego systemu mieli sami paść później jego ofiarą.
Jednocześnie wobec faktu, że niezadowolenie z odejścia od zasad demokracji i odebrania nawet robotnikom możliwości swobodnego wyboru swej reprezentacji ujawniło się w roku 1921 również wewnątrz partii bolszewickiej (platformy polityczne opozycji robotniczej i "demokratycznych centralistów"), na X zjeździe partii w tymże roku Lenin przedstawił (a zjazd zaaprobował) rezolucje zakazujące tworzenia grup politycznych (frakcji) wewnątrz partii bolszewików pod rygorem usunięcia z organizacji. Był to faktyczny koniec demokracji wewnątrzpartyjnej i na kilkadziesiąt lat (po czasy Gorbaczowa) koniec jakiejkolwiek demokracji w Rosji. W ramach partii komunistycznych działalność prowadziły odtąd wyłącznie niejawne personalne grupy nacisku, grupy interesów, lub niejawne frakcje polityczne.
Równolegle do politycznego „przykręcenia śruby”, wobec katastrofalnej klęski głodu i ruiny upaństwowionej w całości ekonomiki kraju, bolszewicy, wprowadzając w roku 1921 tzw. Nową Politykę Ekonomiczną (NEP), zezwolili na powrót do reguł gospodarki rynkowej na wsi (swobodny handel żywnością) i w drobnym przemyśle konsumpcyjnym w miastach. Przywrócono wymienialną, opartą na złocie walutę (czerwoniec). W rękach państwa pozostały banki, handel zagraniczny, wielki i średni przemysł, zarządzane przez biurokrację. Partia bolszewików zachowała i utrwaliła monopol władzy politycznej i aparat policji politycznej. Dla legitymizacji zmiany polityki – i jednocześnie jako podbudowę ideologiczną walki z Trockim – Stalin wspierany przez Bucharina stworzył doktrynę budowy socjalizmu w jednym kraju. W perspektywie okazało się bardzo szybko, że koegzystencja „dwóch Rosji” – rynkowej i upaństwowionej – monopolu politycznego i pluralizmu ekonomicznego jest wobec utopijnej wizji bolszewików niemożliwa.
Uchwały X Zjazdu RKP(b) stały się dla Stalina narzędziem walki o władzę wewnątrz partii i bezwzględnej eliminacji rywali. Walka o sukcesję po Leninie – niekwestionowanym przywódcy bolszewików zaczęła się jeszcze za jego życia – gdy sparaliżowany po wylewach (koniec 1922) pozostawał na marginesie życia politycznego na daczy w Gorkach. Stalin, wybrany w 1922 r. na nowo utworzone stanowisko sekretarza generalnego (któremu podporządkowany był etatowy aparat partyjny i nominacje na stanowiska w terenie) wykorzystał swe możliwości w pełni. „Testament polityczny” Lenina, który poniewczasie zorientował się w charakteropatycznych predyspozycjach Stalina i zalecił (w grudniu 1922) Komitetowi Centralnemu pozbawienie go stanowiska – został po odczytaniu na plenum KC (w styczniu 1924 r. – po śmierci Lenina) – zignorowany z aprobatą Zinowiewa i Kamieniewa przy daremnych protestach Krupskiej i bierności Trockiego. Jego tekst utajniono (streszczono go jedynie delegatom na zjazd partii). W okresie stalinowskim samo posiadanie tekstu „testamentu politycznego” Lenina stanowiło już podstawę do aresztowania i wyroku z art. 58. – za „podżeganie do terroru” – poprzez wezwanie do usunięcia Stalina ze stanowiska.
Biuro Polityczne partii bolszewików tworzyli w roku 1923 Lenin, Trocki, Stalin, Zinowiew, Rykow, Tomski i Kamieniew jako pełni członkowie Biura, Bucharin, Kalinin, Mołotow i Rudzutak jako zastępcy członków. Jedynie nazwiska Stalina, Trockiego, Kamieniewa, Zinowiewa, Bucharina i Piatakowa (ówcześnie członka KC) wymienił Lenin w swym „testamencie politycznym” jako „wybitnych przywódców partyjnych”. Po śmierci Lenina Stalin najpierw w sojuszu z Zinowiewem i Kamieniewem wyeliminował (1925-1926) najgroźniejszego rywala – Trockiego – usuwając go najpierw ze stanowiska komisarza wojny – zwierzchnika Armii Czerwonej (1925), potem z Politbiura (1926), następnie sprzymierzywszy się z Bucharinem (i członkami Politbiura – Aleksiejem Rykowem – premierem ZSRR (następcą Lenina na tym stanowisku) i przywódcą związków zawodowych Michaiłem Tomskim) pozbawił władzy, miejsca w Politbiurze i stanowisk Zinowiewa (do tej pory szefa organizacji partyjnej w Leningradzie) i Kamieniewa (zajmującego analogiczne stanowisko w Moskwie) (1927).
Cały czas Stalin przedstawiał się jako człowiek umiaru, który musi uchronić partię i jej władzę przed ekstremistami. Jednocześnie z sukcesem stosował socjotechnikę określoną później jako taktyka salami (stopniowa, lecz systematyczna eliminacja rywali (traktowanych z definicji jako przeciwnicy) "plasterek po plasterku").
Po usunięciu Zinowiewa i Kamieniewa przyszła zatem kolej na Bucharina, Rykowa, Tomskiego i ich sojuszników, połączona z rewizją polityki gospodarczej partii – przymusową kolektywizacją rolnictwa i wprowadzeniem polityki przyśpieszonego uprzemysłowienia (kosztem drenażu zasobów wsi) – szerokich inwestycji w przemysł ciężki – infrastrukturę przemysłu zbrojeniowego. Polityka ta była odtąd, aż po kres systemu komunistycznego prowadzona w formie tzw. planów pięcioletnich. System obozów koncentracyjnych i związanej z nimi pracy przymusowej rozszerzył się po roku 1929 skokowo (przeobrażając się w sołżenicynowski archipelag) i obejmował stale już nie kilkaset tysięcy jak uprzednio – a kilka milionów więźniów łagrów – darmową siłę roboczą wielkich budów planowej industrializacji.
Po usunięciu z Biura Politycznego (1929-1930) Bucharina, Rykowa i Tomskiego – sprzeciwiających się rewizji polityki NEP-u, poddano wieś w latach 1930–1933 przy użyciu terroru policyjnego i sprowokowanej klęski głodu pełnej kontroli państwa likwidując jej gospodarczą autonomię i przekształcając gospodarzy w robotników rolnych. Byli oni pozbawieni możliwości opuszczenia miejsca zamieszkania (bez prawa posiadania wprowadzonych wówczas dowodów osobistych) i głodowo opłacani. Konsekwencją kolektywizacji była katastrofa rolnictwa w ZSRR (masowe wybijanie inwentarza, którego pogłowie do roku 1960 nie przekroczyło poziomu roku 1929) i klęska głodu 1932-1933, który pochłonął kilka milionów istnień ludzkich.
W dalszej zaś perspektywie zniszczenie prywatnego rolnictwa spowodowało utratę przez Rosję – do dnia dzisiejszego – samowystarczalności w zakresie produkcji żywnościowej. Ówcześnie – kolektywizacja dawała możliwość eksportu zboża za twardą walutę po cenach dumpingowych – co było podstawą importu maszyn i półproduktów dla programu uprzemysłowienia – bez konieczności liczenia się z rachunkiem ekonomicznym i nastrojami społecznymi.
Zlikwidowano sektor prywatny w drobnym przemyśle i handlu, wprowadzono system kartkowy, drakońskie przepisy o dyscyplinie pracy w mieście i na wsi – "de facto" gospodarkę wojenną w czasie pokoju. Pieniądz utracił znaczenie wymienne, walutę złotą wycofano z obiegu, brak wszystkich towarów konsumpcyjnych i kolejki stały się normą, stworzono system sklepów specjalnych Torgsin. System priorytetu sektora przemysłu ciężkiego – zbrojeniowego i wojennej "gospodarki niedoboru" stworzony wówczas przetrwał do upadku systemu komunistycznego w ZSRR i podporządkowanych mu krajach satelickich.
Jednocześnie budowa zakładów przemysłu ciężkiego stworzyła podstawy do gigantycznego programu zbrojeń. Program zbrojeń miał umożliwić w przyszłości podjęcie ekspansji zagranicznej komunizmu, której tamę położyła w roku 1920 klęska Armii Czerwonej w wojnie z Polską, zaś w roku 1923 ostatecznie pogrzebało ją fiasko rewolucji w Niemczech – największym "kapitalistycznym" kraju Europy. Doktryna polityczna ZSRR przedstawiona publicznie przez Stalina już w roku 1926 na zjeździe WKP(b) przewidywała oczekiwanie na II wojnę światową pomiędzy "państwami imperialistycznymi", którą ZSRR miał wykorzystać dla rozszerzenia systemu komunistycznego na całą Europę i stworzenia europejskiego, a w konsekwencji światowego systemu republik sowieckich.
Po usunięciu Bucharina Stalin pozostawał jedynym u władzy członkiem "leninowskiego" Biura Politycznego. Nie był jednak jeszcze absolutnym, niekwestionowanym dyktatorem. W latach 1929–1934 w ZSRR rządziła faktycznie oligarchia, na której czele stał oczywiście Stalin, lecz w której skład wchodzili inni "starzy bolszewicy", którzy wsparli go w walkach frakcyjnych lat dwudziestych przeciw kolejnym konkurentom do władzy w Biurze Politycznym – stanowiącym – do połowy lat trzydziestych faktyczny ośrodek władzy w partii bolszewickiej i w konsekwencji w ZSRR. Częściowo czynili to z pobudek oportunistycznych – chęci udziału we władzy i jej przywilejach – częściowo z powodów merytorycznych – uważając Stalina za pragmatycznego, umiarkowanego przywódcę, a szybkie uprzemysłowienie poza rachunkiem ekonomicznym i kolektywizację – jako pożądany kierunek modernizacji ZSRR – przekształcenia go w państwo uprzemysłowione, zamieszkane przez robotników, których uważali przynajmniej werbalnie za klasę "postępową" i "panującą". Uprzemysłowienie traktowali jako narzędzie wprowadzenia swej wizji ustroju socjalistycznego i rozszerzenia go siłą (poprzez tzw. "marsze wyzwoleńcze") na sąsiadów ZSRR.
Najwybitniejszą postacią spośród tych ludzi był Siergiej Kirow. Należeli do nich również w stalinowskim już Biurze Politycznym: Walerian Kujbyszew, Sergo Ordżonikidze, Jan Rudzutak, Stanisław Kosior, niekiedy popierał ich Michaił Kalinin. Należeli do "starych bolszewików", posiadali samodzielną pozycję polityczną i poparcie grup swych zwolenników w Komitecie Centralnym i w lokalnych organizacjach partyjnych, którymi kierowali (np. Kirow – w Leningradzie, Kosior – jako I sekretarz KP Ukrainy), czy aparacie rządowym (Ordżonikidze – kluczowy komisariat przemysłu ciężkiego i Najwyższej Rady Gospodarki Narodowej (WSNCh) – zwierzchnika administracyjnego całego przemysłu, Kujbyszew – szef Gospłanu – organu planowania gospodarczego). W żadnym przypadku nie byli marionetkami Stalina i byli gotowi akceptować jego przywództwo jedynie w pewnych ramach.
Udowodniła to w roku 1932 tzw. "sprawa Riutina". W czerwcu 1932 r. w trakcie klęski głodu "stary bolszewik", uprzednio zwolennik Bucharina, Martemian Riutin i grupka niższych działaczy napisali „Odezwę do wszystkich członków WKP(b)” i zaczęli ją rozpowszechniać. W dokumencie pisali o zniszczeniu wsi, upadku autentycznego planowania, rządach bezprawia i terroru w partii i kraju sprawowanych przez "niegodziwych, przebiegłych ludzi bez zasad gotowych na rozkaz z góry zmienić zdanie dziesięć razy, karierowiczów, pochlebców i lokajów". Stwierdzali, że Bucharin, Rykow i Tomski mieli rację w sprawach gospodarczych, zaś Trocki w swej krytyce reżimu w partii. Konkluzja odezwy brzmiała: "Stalin i jego klika nie zechcą i nie potrafią dobrowolnie oddać swoich stanowisk, muszą być więc usunięci siłą" i należy zrobić to "jak najszybciej".
Stalin uznał odezwę za wezwanie do zamordowania go i zażądał egzekucji Riutina. 23 września 1932 Riutin został wykluczony z partii i aresztowany (OGPU, czy później NKWD nie miało formalnie prawa aresztować członków partii bez zgody ich macierzystej organizacji partyjnej) Stalin miał zdaje się nadzieję, że OGPU zabije Riutina bez wciągania w to władz politycznych. OGPU przedstawiło jednak sprawę Biuru Politycznemu. Tu Kirow wystąpił gwałtownie przeciwko zastosowaniu kary śmierci i przekonał do siebie większość członków Politbiura. Stalina poparł tylko Kaganowicz. Po raz pierwszy Stalin napotkał silny opór własnych sprzymierzeńców. Oznaczało to, że nie uzyska ich zgody na egzekucję członków partii za czysto polityczne wykroczenia. Przełamanie tego oporu zajęło Stalinowi ponad cztery lata (do września 1936 – lutego 1937. Również tajna policja OGPU nadal uważała się za podporządkowaną Politbiuru – a nie osobiście Stalinowi. Riutina skazano na dziesięć lat więzienia. Został zamordowany w roku 1937, wraz ze swymi obrońcami z władz WKP(b) z roku 1932.
Sojusznicy Stalina nie przyjęli do wiadomości, że nie zna on pojęcia partnerstwa, a „taktykę salami” uważa za życiową strategię. Stalin był bowiem zdecydowany przełamać wszelkie ograniczenia dla swej władzy w partii i w kraju. Ilustracją ewolucji pozycji Stalina w partii bolszewickiej jest następujące zestawienie: w roku 1929 Stalin nie mógł aresztować i skazać Trockiego, swego najgroźniejszego rywala. Mógł go – zresztą po ostrej walce wewnątrz Politbiura – jedynie deportować za granice ZSRR. Nie mógł nawet zabrać Trockiemu jego osobistego archiwum (Trocki wywiózł je swobodnie na emigrację). W roku 1932 Stalin, choć potężniejszy, został przegłosowany w Biurze Politycznym w sprawie Riutina. Od marca 1937 r. wystarczyło, by podniósł słuchawkę i zadzwonił do NKWD, by dowolny człowiek w ZSRR, z członkami Komitetu Centralnego i Biura Politycznego partii bolszewickiej włącznie, pożegnał się z wolnością i życiem. Metodą tak zasadniczego przekształcenia pozycji Stalina było właśnie rozpętanie „wielkiej czystki” pod pretekstem terrorystycznych spisków organizowanych przez "starych bolszewików".
Narzędziem operacji stać się miała tajna policja OGPU – NKWD, marionetki Stalina spośród "starych bolszewików" jak Łazar Kaganowicz czy Wiaczesław Mołotow i pokolenie młodszych działaczy partyjnych, którzy pragnęli szybkiego objęcia stanowisk partyjnych i państwowych zajmowanych przez "starych bolszewików" (Andriej Żdanow, Gieorgij Malenkow, Anastas Mikojan, Nikita Chruszczow i cała rzesza innych – w tym z postaci wówczas drugoplanowych: Michaił Susłow, Boris Ponomariow i Leonid Breżniew). Stalin stworzył również niepostrzeżenie oddaną sobie osobiście strukturę (całkowicie oddani wykonawcy – Aleksander Poskriebyszew (osobisty sekretariat), Ławrientij Beria (szef partii na Zakaukaziu), Andriej Wyszynski (prokurator generalny), Nikołaj Jeżow, Matwiej Szkiriatow, Lew Mechlis (wówczas funkcjonariusze aparatu partyjnego)) wreszcie własne struktury w obrębie, lub obok tajnej policji (tzw. Wydział Specjalny Komitetu Centralnego). Na drodze do pełni władzy Stalina stały natomiast dotychczasowe struktury organizacyjne partii bolszewickiej i jej tradycja. Przeszkodą dla jego planów byli "starzy bolszewicy" – dotychczasowi sprzymierzeńcy, którzy mogli połączyć się z częścią weteranów z antystalinowskich opozycji lat dwudziestych (zwłaszcza Bucharinem i Kamieniewem).
Stalin zdecydował się zatem przejąć pełnię władzy w partii bolszewickiej i w ZSRR poprzez wymordowanie "starych bolszewików" – weteranów partii leninowskiej. Ponadto zdecydował się sterroryzować społeczeństwo w stopniu dotąd nawet w ZSRR niewyobrażalnym i wymordować wszystkich tych, którzy choćby potencjalnie mogliby w sprzyjających warunkach (wojna) rzucić wyzwanie władzy partii bolszewików. Partia z nowym wyselekcjonowanym przywództwem miała być jedynie narzędziem w ręku dyktatora – a terror miał zniszczyć wszystkie potencjalne konkurencyjne wobec Stalina ośrodki decyzyjne, niezależne środowiska i więzi mogące stanowić podstawę społecznego oporu – do rodziny włącznie. Taka jest geneza wydarzeń lat 1934–1939 (które zamykają się symbolicznie pomiędzy XVII a XVIII Zjazdem WKP(b)) – zasadnicza przyczyna "wielkiej czystki" – eliminacji dotychczasowych bolszewickich elit władzy i "wielkiego terroru" – kaźni milionów zwykłych ludzi (por. np. mord w Winnicy). Rozwiązaniem jakie znalazł Stalin dla rozstrzygnięcia dylematu, w jakim znalazł się w kierownictwie WKP(b), było zorganizowanie zabójstwa Kirowa – dla przełamania oporu aparatu OGPU, przejęcia przez Stalina osobistej kontroli nad tajną policją i uzyskania niezbędnej zgody gremiów partyjnych na rozpętanie terroru wobec partyjnej elity władzy – "starych bolszewików".
Zabójstwo Kirowa.
Ostatnim spektaklem poparcia starych bolszewików dla przywódcy był tzw. "zjazd zwycięzców" (XVII Zjazd WKP(b)) w 1934 roku, na którym pozwolono wystąpić przywódcom opozycji, którzy chwalili politykę Stalina i potępiali swoje dawne błędy. Na tym samym zjeździe dojść jednak miało do zakulisowych dyskusji na temat usunięcia Stalina i wysunięcia nowego, nieskompromitowanego przywódcy, którego upatrywano w Siergieju Kirowie – najpopularniejszym ówczesnym działaczu. Kirow nie przyjął tej propozycji i poinformował o niej Stalina. Pod koniec obrad Zjazdu w tajnym głosowaniu w wyborach na członków Komitetu Centralnego przeciwko Stalinowi oddano aż 292 głosy (na 1966 delegatów, z których 1108 miało zostać rozstrzelanych w ciągu następnych czterech lat). Komitet Centralny liczył 139 członków i zastępców członków, z których 99 miało umrzeć gwałtowną śmiercią w ciągu najbliższych pięciu lat, a ośmiu dalszych nieco później. Kontrolowana przez Stalina komisja skrutacyjna sfałszowała jednak wyniki i oficjalnie podała, że otrzymał on jedynie trzy głosy przeciw. Prawdopodobnie wtedy Stalin podjął decyzję o „wielkiej czystce”, która unicestwi partię leninowską i w ten sposób przekształci partię jedynie w narzędzie w jego ręku.
Późnym popołudniem 1 grudnia 1934 r. Kirow został zamordowany strzałem z pistoletu w plecy na korytarzu obok swego gabinetu na trzecim piętrze gmachu Instytutu Smolnego, gdzie mieściła się siedziba Leningradzkiego Komitetu WKP(b). Tego samego dnia Stalin pociągiem specjalnym osobiście pojechał do Leningradu wraz z Wiaczesławem Mołotowem i Gienrichem Jagodą, szefem NKWD, aby nadzorować śledztwo. Przesłuchiwany osobiście przez Stalina zamachowiec Leonid Nikołajew ujawnił wiele kompromitujących NKWD faktów, ale stwierdził, że Kirowa zabił, by wyrazić sprzeciw wobec biurokratyzacji partii i o swoich planach nie informował nikogo. Zabójstwo to do dzisiaj jest przedmiotem sporów historyków, z których część uznaje tę wersję za prawdziwą, a część dopatruje się rozkazu lub inspiracji Stalina oraz udziału funkcjonariuszy policji politycznej NKWD. Niezależnie od prawdziwych przyczyn Stalin postanowił wykorzystać zabójstwo dla własnych celów. Już 2 grudnia 1934 został ogłoszony – bez konsultacji i głosowania w Politbiurze – dekret o terrorze, przewidujący „tryb przyśpieszony” w sprawach o „akty terrorystyczne”, ich przygotowanie, podżeganie i pomocnictwo. Jednocześnie wyroki śmierci w sprawach o „terroryzm” miały być wykonywane bezzwłocznie (bowiem "Prezydium CIK ZSRR nie widzi możliwości przyjmowania takich próśb do rozpatrzenia"). Było to pierwsze i podstawowe narzędzie masowego terroru policyjnego następnych lat. Zabójstwem Kirowa obciążono pierwotnie „elementy kontrrewolucyjne”. Nieco później ogłoszono natomiast, że sprawca dokonał zamachu z politycznej inspiracji opozycji skupionej wokół Kamieniewa i Zinowiewa, których aresztowano 15 grudnia i 15 stycznia 1935 skazano na 10 (Zinowiew) i 5 lat więzienia (Kamieniew). Był to pierwszy proces Zinowiewa-Kamieniewa w związku ze sprawą Kirowa.
Procesy moskiewskie.
Stalin kierował wielką czystką poprzez ślepo mu posłusznych "starych bolszewików" jak Łazar Kaganowicz, Wiaczesław Mołotow, młodszych karierowiczów jak Andriej Żdanow, Ławrientij Beria, Gieorgij Malenkow, Anastas Mikojan i Nikita Chruszczow. Do bezpośrednich wykonawców tej polityki należeli: Aleksander Poskriebyszew (osobisty sekretariat), Ławrientij Beria (szef partii na Zakaukaziu), Andriej Wyszynski (prokurator generalny), Nikołaj Jeżow, Matwiej Szkiriatow, Lew Mechlis (wówczas funkcjonariusze aparatu partyjnego) specjalne struktury kontrolujące tajną policję (tzw. Wydział Specjalny Komitetu Centralnego). Na drodze do pełni władzy Stalina stały natomiast dotychczasowe struktury organizacyjne partii bolszewickiej i jej tradycja. Przeszkodą dla jego planów byli "starzy bolszewicy" – dotychczasowi sprzymierzeńcy, którzy mogli połączyć się z częścią weteranów z antystalinowskich opozycji lat dwudziestych (zwłaszcza Bucharinem i Kamieniewem).
Po zabójstwie Kirowa przez ponad rok nastąpił pozorny spokój. Poza kulisami Józef Stalin przygotowywał procesy pokazowe. 26 stycznia 1935 zmarł w niewyjaśnionych do dziś okolicznościach Walerian Kujbyszew (członek frakcji umiarkowanej w Politbiurze). 25 maja 1935 Komitet Centralny WKP(b) rozwiązał Stowarzyszenie Starych Bolszewików, 25 czerwca Stowarzyszenie Katorżników Politycznych i Zesłańców – organizacje zrzeszające „starych bolszewików” i publikujące ich prace i wspomnienia. Był to wstęp do całkowitej rewizji historii partii bolszewickiej zgodnie z bieżącą wizją Stalina, przecinania więzi społecznych w ramach czystki, polityki wykluczania społecznego „starych bolszewików” i eliminacji tradycji partyjnej na rzecz stalinowskiej mitologii. Równolegle oficjalnym okólnikiem wycofano z bibliotek wszystkie książki autorstwa Trockiego, Kamieniewa i Zinowiewa. W lutym 1935 Nikołaj Jeżow, do tej pory kierownik Wydziału Kadr KC WKP(b) został równolegle członkiem Sekretariatu KC (w miejsce Kirowa) i przewodniczącym Komisji Kontroli Partyjnej. W czerwcu 1935 Andriej Wyszynski został prokuratorem generalnym ZSRR.
W czerwcu 1935 wydalony z WKP(b) i usunięty ze stanowiska sekretarza CIK ZSRR został Awel Jenukidze pod pretekstem tolerowania „elementów kontrrewolucyjnych” w obsłudze Kremla i usunięty ze stanowiska został szef ochrony Kremla Peterson (wraz z pełną wymianą kadry ochrony Kremla). Uwięziony od grudnia 1934 Lew Kamieniew został (w swym drugim w 1935) procesie skazany na 10 lat izolatora za „inspirację” "terrorystycznego spisku na Kremlu". Stalin nie był jednak nadal w stanie przeprowadzić przez statutowe organy partyjne decyzji o egzekucji Zinowiewa i Kamieniewa. W konsekwencji przyjął opcję spreparowanego spisku terrorystycznego w oparciu o zeznania wymuszone na już więzionych członkach opozycji wewnątrzpartyjnych i prowokatorach NKWD. Jednocześnie publicznie Stalin zachowywał pozory utrzymywania kursu umiarkowanego – Karol Radek i Nikołaj Bucharin opracowywali nową, formalnie gwarantującą swobody obywatelskie Konstytucję ZSRR (przyjętą ostatecznie w roku 1936 i zwaną przez lata – do śmierci Stalina – „konstytucją stalinowską”).
W lutym 1936 roku kierownik Tajnego Wydziału Politycznego Głównego Zarządu Bezpieczeństwa Państwowego (GUGB) NKWD ZSRR Gieorgij Mołczanow zwołał naradę 40 wysokich funkcjonariuszy NKWD, którym zakomunikował, że NKWD „wykryło” wielki spisek na życie przywódców partii bolszewickiej i państwa. Przywódcy opozycji rzekomo zorganizowali sieć terrorystyczną w całym ZSRR. Mołczanow oświadczył, że Politbiuro uznało dowody istnienia spisku za całkowicie wiarygodne, zaś funkcjonariusze – oddelegowani od swych bieżących obowiązków – mają jedynie wydobyć wszystkimi możliwymi środkami przyznanie się do winy. Dla obecnych było oczywiste, że zarzuty są sfingowane.
Ludowy komisarz spraw wewnętrznych Gienrich Jagoda nakazał, by w razie konieczności (nieprzyznanie się do winy, odmowa składania zeznań) nie cofnąć się nawet przed stosowaniem tortur. Oskarżeni podpisywali podyktowane przez śledczych zeznania, co było spowodowane ciężkimi warunkami w więzieniu (na przykład wysoka temperatura w jednoosobowej celi) i stosowaniem tortur. W owym czasie w celu wymuszenia zeznań oskarżeni byli bici, grożono im zabiciem członków rodziny. Często też w sali przesłuchań umieszczano lustro. Miało ono pokazać przesłuchiwanym, jak mocno się zmienili w wyniku tortur. Przesłuchania trwały wiele godzin. Z braku snu przesłuchiwani nie byli często świadomi tego, co zeznają. Potem dostawali papierosy i żywność. Miało zachęcić ich to do złożenia dalszych fałszywych zeznań. Przed rozprawą następowało kolejne przesłuchanie, podczas którego śledczy mieli ostatecznie sprawdzić, czy podsądni złożą właściwe zeznania. Enkawudzista mówił również przesłuchiwanemu, żeby przyznał się do winy dla dobra partii bolszewickiej. Często też oskarżonym mówiono, że w razie wyrażenia skruchy wyrok jest fikcją, a tak naprawdę skazanemu darowane jest później życie.
18 czerwca w tajemniczych okolicznościach zmarł pisarz Maksym Gorki. O jego otrucie oskarżono wiele osób, które padły ofiarami wielkiej czystki. Możliwe jest, iż został on zabity przez Jagodę, gdyż NKWD miało do swojej dyspozycji świetnie wyposażone laboratorium, w którym eksperymentowano z niepostrzeżenie działającymi, skutecznymi truciznami.
19 sierpnia 1936 r. rozpoczął się „proces szesnastu” – oficjalnie: „Proces trockistowsko-zinowjewowskiego centrum terrorystycznego”.
Oskarżono Zinowiewa, Kamieniewa, Grigorija Jewdokimowa, Iwana Smirnowa, Siergieja Mraczkowskiego, którzy pokonali admirała Kołczaka w krytycznym momencie wojny domowej i jedenastu innych oskarżonych o trockizm, współudział w zamachu na Kirowa, przygotowywanie zamachu na członków Politbiura oraz szpiegostwo na rzecz m.in. Polski i Niemiec. Oskarżyciel Andriej Wyszynski zażądał najwyższego wymiaru kary – rozstrzelania. W swojej mowie oskarżycielskiej domagał się, by „wszystkie te wściekłe psy rozstrzelano”. Nie było żadnych dowodów winy, sąd opierał się jedynie na zeznaniach oskarżonych, którzy przyznali się do stawianych im zarzutów. Wielu z nich zrobiło to z ideowych pobudek, kierowała nimi partyjna samodyscyplina. Uważali, że umierają dla dobra bolszewizmu. Zinowiew podczas procesu powiedział: „Mój wypaczony bolszewizm przekształcił się w antybolszewizm i poprzez trockizm doszedł do faszyzmu. Trockizm to odmiana faszyzmu”. Kamieniew poprosił sąd o najwyższy wymiar kary: „Po raz trzeci staję przed sądem proletariatu. Dwukrotnie darowano mi życie, ale wielkoduszność proletariatu ma swoje granice (...) Niezależnie od tego, jaką karę wymierzy mi sąd, uznam ją za sprawiedliwą”. Po sześciu dniach procesu sąd skazał wszystkich szesnastu oskarżonych na śmierć. Prawo gwarantowało oskarżonym możliwość wniesienia apelacji w ciągu 72 godzin od ogłoszenia wyroku, jednak wyroki wykonano już po 24 godzinach w Moskwie, na dziedzińcu więzienia na Łubiance. Dzieci Kamieniewa zabito kilka lat później.
Wydaje się, że Jagoda został wprowadzony w błąd przez Stalina, który zapewnił go, że Zinowiew i Kamieniew nie zostaną rozstrzelani. Istnieją relacje o potajemnej obstrukcji wewnątrz NKWD, która polegała na takim formułowaniu pytań przez śledczych, by chronić w pewnym zakresie przesłuchiwanych. Według Roberta Conquesta „opór Jagody ujawnił się po egzekucji uczestników pierwszego procesu. Mógł on dojść do głosu jedynie w dyskusji o dalszym losie Bucharina i Rykowa”. Obaj, pomimo oskarżeń, które padły publicznie na procesie Zinowiewa-Kamieniewa zachowali na razie swoje stanowiska: Bucharin – redaktora naczelnego "Izwiestii", Rykow – komisarza ludowego ZSRR żeglugi śródlądowej. Obaj pozostawali też do lutego 1937 zastępcami członków KC WKP(b) i tylko Komitet Centralny WKP(b) mógł wyrazić, w trybie uchwały, zgodę na ich aresztowanie przez NKWD.
W konsekwencji dla eskalacji czystki przez Stalina było niezbędne usunięcie relatywnie niezależnego Jagody z funkcji szefa NKWD i usunięcie z aparatu NKWD lojalnych wobec niego ludzi.
25 sierpnia 1936 Stalin i Żdanow, przebywający na urlopie w rezydencji Stalina w Soczi wysłali do Kaganowicza, Mołotowa i „innych członków Biura Politycznego” następujący telegram:
Następnego dnia Mołotow – przewodniczący Rady Komisarzy Ludowych ZSRR (premier rządu ZSRR) wykonał nieformalne polecenie Stalina. 26 września 1936 szefem NKWD został Nikołaj Jeżow. Posłużyło to jednocześnie usunięciu Rykowa ze stanowiska komisarza ZSRR żeglugi śródlądowej. Na jego miejsce przesunięto Jagodę. Nominacja Jeżowa, dotychczas przewodniczącego Centralnej Komisji Kontroli WKP(b) i – po śmierci Kirowa – jednego z czterech sekretarzy KC WKP(b), charakteropaty uzależnionego w całej swej karierze od Stalina i oddanego mu, była zapowiedzią terroru NKWD w niestosowanej dotąd w ZSRR skali.
23 stycznia 1937 r. rozpoczął się tzw. „proces siedemnastu” – oficjalnie „Proces alternatywnego antysowieckiego centrum trockistowskiego”.
Oskarżeni mieli rzekomo być członkami skupionej wokół Trockiego opozycji. Postawiono im zarzut szpiegostwa na rzecz Niemiec i Japonii, planowanie sabotażu, utrudnianie kolektywizacji i industrializacji. I tym razem wszyscy przyznali się do winy. Poprosili sąd o wydanie wyroków skazujących. Najważniejszym oskarżonym był Jurij Piatakow, który był członkiem Komitetu Centralnego i zastępcą Ordżonikidze – wicekomisarzem przemysłu ciężkiego – faktycznie kierującym industrializacją i zarządzającym przemysłem. Dla „dobra partii” był on w poprzednim procesie świadkiem oskarżenia. Składał fałszywe zeznania przeciwko Kamieniewowi i Zinowiewowi, na prośbę swojego szefa, ludowego komisarza przemysłu ciężkiego Sergo Ordżonikidzego zgodził się współpracować z NKWD w zamian za obietnicę darowania życia.
W czasie procesu Piatakow zeznał, że spotkał się w Norwegii z Trockim. Po dementi Trockiego zarząd lotniska, na którym miał wylądować oświadczył, że w tym czasie nie lądował tam żaden samolot z ZSRR. Piatakow miał spotkać się z wysłannikiem Trockiego w hotelu w Kopenhadze – okazało się, że hotel o tej nazwie został kilka lat wcześniej zburzony. Mistyfikacja NKWD była oczywista. Prócz Piatakowa zostali skazani na śmierć: Leonid Sieriebriakow, Nikołaj Murałow i dziesięciu innych oskarżonych. Karol Radek (który jeszcze rok wcześniej na łamach gazety „Izwiestii” krytykował Trockiego i jego zwolenników) dostał 10 lat łagru (dwa lata później zabili go tam – według oficjalnej wersji – więźniowie kryminalni). Radek nie zginął od razu, gdyż na procesie demaskował innych rzekomych trockistów. Oskarżony o przygotowywanie zamachu na swojego szefa kierowca Mołotowa – prowokator NKWD Stroiłow – został skazany na 8 lat pozbawienia wolności.
Bezpośrednio po procesie odbyło się plenum KC WKP(b), na którym oponenci Stalina ostatni raz próbowali powstrzymać czystkę. W przeddzień wyznaczonego terminu plenum Sergo Ordżonikidze został zmuszony do samobójstwa przez NKWD, lub zamordowany. Plenum zakończyło się uchwaleniem zgody na aresztowanie Bucharina, Rykowa i Jagody (członków Komitetu Centralnego) przez NKWD. Otworzyło to drogę do masowych aresztowań dokonywanych przez podległe już wyłącznie Jeżowowi i Stalinowi NKWD.
2 marca 1938 r. rozpoczął się „proces dwudziestu jeden” – oficjalnie „Proces bloku prawicowo-trockistowskiego”.
Oskarżeni:
Oskarżeni mieli być członkami antyradzieckiego prawicowo-trockistowskiego bloku. Oskarżono ich też o szpiegostwo na rzecz Niemiec, Wielkiej Brytanii, Japonii, Polski, współudział w zabójstwie Kirowa oraz planowanie sabotażu w przemyśle zbrojeniowym. Informacje o ich rzekomej winie uzyskano od oskarżonych w „procesie szesnastu”. Tym razem nie wszystko poszło po myśli śledczych. Krestinski nie przyznał się do winy. Jednakże następnego dnia uznał słuszność stawianych mu zarzutów. Zapewne postąpił tak pod wpływem tortur. Jagoda początkowo również bronił się, ale po kilkugodzinnej przerwie przyznał się do stawianych mu zarzutów. Funkcjonariuszom NKWD udało się w pełni złamać Bucharina. Uznał, że zasługuje na „dziesięciokrotne rozstrzelanie”, i że jest przywódcą bloku. Po dwunastu dniach procesu sąd skazał osiemnastu oskarżonych na śmierć, trzech na kary pozbawienia wolności. Był to ostatni z trzech pokazowych procesów moskiewskich.
Pierwotnie, w stan oskarżenia miało zostać postawionych kilkaset osób, które zostały w tym celu przywiezione z rozsianych po całym kraju więzień. Jednakże w trzech procesach moskiewskich na ławie oskarżonych zasiadły w sumie 54 osoby. Początkowo przewidzianych do postawienia przed sądem było więcej, ale niektórych zabito w fazie śledztwa. Było to spowodowane obawą przed ujawnieniem przez nich na sali sądowej niewygodnych dla Stalina faktów, na przykład stosowania podczas śledztwa tortur. Jednym z zabitych w ten sposób był Martemian Riutin. Mimo trwających dwa miesiące tortur, nie przyznał się do winy.
Pomimo prowadzonej przez Trockiego (poprzez "Biuletyn Opozycji") i socjalistyczną emigrację rosyjską (Borys Nikołajewski) kampanii informacyjnej, większość światowej opinii publicznej, dezinformowana przez INO NKWD była zdezorientowana co do sytuacji panującej w ZSRR i prawdziwości stawianych oskarżonym zarzutów. Miały na to wpływ informacje rozpowszechniane przez sowieckich agentów wpływu, w tym korumpowanego ambasadora USA w Moskwie Josepha Daviesa, „użytecznych idiotów”, jak Lion Feuchtwanger i propagandę Kominternu.
Życie codzienne podczas terroru.
Terror obejmował nie tylko funkcjonariuszy WKP(b) i aparatu państwa sowieckiego. Objęte terrorem były wszystkie warstwy społeczne, według z góry narzuconego rozdzielnika. Aleksander Weissberg-Cybulski opisywał mechanizm socjotechniczny czystki na przykładzie rozmów z Braudem, śledczym NKWD, który sam został aresztowany i trafił do jego celi. Braude, naciskany przez Weissberga przyznaje, że wedle jego wiedzy żaden z przesłuchiwanych przez niego więźniów nie był szpiegiem, ale torturami wymuszał na nich fałszywe zeznania, bo w przeciwnym razie „trafiłby tutaj już rok wcześniej”. Braude nie dostał nigdy rozkazu stosowania tortur, ale brak efektów śledztwa (czyli zeznań) był w strukturach NKWD traktowany jako sabotaż i karany naganą, a przy dalszych „uchybieniach” aresztowaniem. Braude utrzymywał, że nigdy nie widział pisemnego rozkazu stosowania przemocy, jednak system rozliczania śledczych z efektów, tolerowanie przemocy oraz aluzyjnie przekazywane przez przełożonych groźby konsekwencji w razie braku „efektów” powodowały, że torturowanie podejrzanych było jedyną logiczną konsekwencją.
Pod fałszywymi zarzutami skazywano zwykłych ludzi na śmierć. Ludowy Komisariat Spraw Wewnętrznych podejmował działania mające na celu to zatuszować. Bardzo często wyrok śmierci opisywany był w oficjalnych radzieckich dokumentach jako "10 lat więzienia bez prawa do korespondencji". Ludzie, którzy do niedawna bawili się na wystawnych bankietach, szastali pieniędzmi i korzystali z mnóstwa przywilejów, spadali na samo dno. Wielu ludzi znikało po cichu. Znajomi takiego człowieka nie przyznawali się do znajomości z nim, by nie podzielić jego losu. Następnego dnia po zniknięciu sąsiada nikt nie interesował się nim, tak jakby on nigdy nie istniał. Powoli odsuwano się od jego rodziny, która w końcu także znikała, a na ich miejsce, często nocą, wprowadzali się nowi ludzie. Nierzadko byli oni prowokatorami NKWD. Mieli za zadanie zbadać otoczenie oskarżonego. Również na nich przyszedł czas strachu i obawy o swoje życie. Przykładem człowieka, który zniknął w nocy jest Nikołaj Krylenko, pierwszy głównodowodzący sił bolszewickich. Następnie został prokuratorem i oskarżał wielu niewinnych ludzi. Został odwołany ze stanowiska. Stalin zapewnił go o swojej sympatii do niego. Krylenko przestał obawiać się o swoje życie. Wówczas NKWD aresztowało go.
W lipcu 1937 r. Jeżow wydał Rozkaz NKWD Nr 00447, który był podstawą represjonowania setek tysięcy ludzi jako „elementów antysowieckich”. Rejonowe komendy NKWD otrzymały wyznaczone kwoty osób do rozstrzelania lub uwięzienia (określane jako "kontyngenty"). Rozkaz tworzył „trójki NKWD” dla poszczególnych rejonów ZSRR, złożone z miejscowego oficera NKWD, przedstawiciela partii komunistycznej oraz rejonowego prokuratora, i ferujące wyroki śmierci lub wyrok 8–10 lat Gułagu. Oskarżonego sądzono zaocznie, bez udziału obrońcy i oskarżyciela. Rozpatrywanie sprawy jednej osoby trwało ok. 10 minut. Wyrok śmierci przez rozstrzelanie wykonywano natychmiast. Często, gdy do budynku wchodzili funkcjonariusze NKWD, przypadkowi ludzie popełniali samobójstwo, bojąc się, że enkawudziści przyszli po nich. Inni chodzili chętnie na wiece poparcia dla aparatu stalinowskiego, gdzie gratulowali tajnym służbom wykrycia rzekomych wrogów i domagali się znalezienia dalszych winnych. Niestety, nie gwarantowało im to przeżycia i sami padali ofiarami czystki.
Sytuacja dzieci.
Aresztowania, zgodnie z rozkazem nr 00486, obejmowały także członków rodzin. Szczególnie dramatyczna była sytuacja dzieci, które podczas aresztowania rodziców były przez funkcjonariuszy pozostawiane na pastwę losu lub umieszczane w sierocińcach. Groźba umieszczenia dzieci w przepełnionych sierocińcach, w których panowały wyjątkowo złe warunki sanitarne oraz przemoc, było jednym ze środków przymusu stosowanych przez NKWD do wymuszania zeznań na rodzicach.
. Wobec lawinowego wzrostu ich liczby w 1935 roku władze ZSRR przyjęły ustawę, która rozciągała odpowiedzialność karną na dzieci, obniżając jej wiek do 12 lat. Dla ich przetrzymywania utworzone zostały specjalne dziecięco-młodzieżowe kolonie pracy przymusowej, do których w następnych latach skierowano ponad 100 tys. dzieci w wieku 12–16 lat. Decyzja ta wzbudziła wiele kontrowersji wśród zwolenników komunizmu na Zachodzie.
Dzieci aresztowanych rodziców, które pozostały na wolności pod opieką dalszej rodziny lub starszego rodzeństwa były dyskryminowane w szkołach. Aktywiści partyjni i komsomolcy wypominali im przynależność do klasy „wrogów ludu” oraz „zdradę” rodziców.
Czystka w Armii Czerwonej.
Jedyną strukturą niepodlegającą władzy Stalina po wydarzeniach lutego 1937 była Armia Czerwona, zachowująca neutralność wobec dotychczasowych wydarzeń politycznych w ZSRR. Następnym krokiem Stalina było złamanie korpusu oficerskiego Armii Czerwonej (nie podlegającego do tego czasu jurysdykcji NKWD).
Michaił Tuchaczewski był wiceprzewodniczącym Rady Wojennej oraz zastępcą ludowego komisarza spraw wojennych i morskich Klimienta Woroszyłowa. Walczył podczas wojny domowej z wojskami generała Antona Denikina, admirała Aleksandra Kołczaka i Korpusem Czechosłowackim. W 1920 r. poniósł klęskę w Bitwie Warszawskiej. Wykonując rozkazy Lenina próbował zdobyć stolicę Polski z marszu i równolegle jak najszybciej odciąć Polskę od komunikacji z Gdańskiem, uzyskując bezpośrednie połączenie terytorialne z Niemcami. Współodpowiedzialność za klęskę Armii Czerwonej ponosił Stalin, który jako komisarz polityczny Frontu Południowo-Wschodniego (pod dowództwem Aleksandra Jegorowa) zablokował rozkaz Siergieja Kamieniewa i Lwa Trockiego o odwołaniu Armii Konnej Budionnego ze szturmu Lwowa i skierowaniu jej na tyły formującej się nad Wieprzem grupy uderzeniowej Wojska Polskiego, co miało istotny wpływ na zwycięski dla Polski wynik Bitwy Warszawskiej. Od tego czasu datowała się skryta osobista nienawiść Stalina do Tuchaczewskiego.
Rok później Tuchaczewski stłumił powstanie kronsztadzkie i – z użyciem gazów bojowych i lotnictwa – powstanie tambowskie.
22 maja 1937 r. został aresztowany w gmachu partyjnym w Kujbyszewie. Po trwających dwa dni torturach przyznał się do winy. 11 czerwca tegoż roku o godz. 9:00 rozpoczęła się rozprawa. Marszałek i siedmiu innych oficerów zostało oskarżonych o szpiegostwo na rzecz III Rzeszy. O godz. 23:00 sąd skazał wszystkich podsądnych na śmierć przez rozstrzelanie. Wyroki wykonano tej samej nocy na podwórzu więzienia na Łubiance. Za zdrajców uznawano w owym czasie również rodziny skazanych. Kara za pokrewieństwo z domniemanym zdrajcą wynosiła 10 lat łagru. Wkrótce bracia Tuchaczewskiego: Nikołaj i Aleksander trafili do łagru, w którym zostali zabici (według oficjalnej wersji przez więźniów kryminalnych). Jego siostry zesłano na Kołymę, skąd powróciły dopiero w 1956 r. Po likwidacji Tuchaczewskiego rozpoczęto represje wobec kolejnych dowódców. Ogółem zamordowano:
Straty wśród stanów poszczególnych stopni i stanowisk wynosiły od 60–100%. W wojskach lądowych represjonowano 36761 oficerów starszych, w marynarce wojennej ok. 3 tys. Według represjonowanego gen. lejtn. A. Todorowskiego przed wojną 1941 spośród 733 wyższych dowódców i komisarzy politycznych Armii Czerwonej zostało zgładzonych 579. W rezultacie tego w czerwcu 1941 tylko 7% dowódców posiadało wyższe wykształcenie wojskowe, a 37% nie ukończyło nawet szkół wojskowych II stopnia.
Hitler o „wielkiej czystce” w Armii Czerwonej: „Stalin zniszczył pierwszorzędną ekipę sowieckich kadr wojskowych. Brak więc na razie niezbędnych umysłów wśród dorastających następców”.
Kolejna fala represji nastąpiła po wojnie z Finlandią w latach 1939–1940.
Do niewoli dostało się ok. 3100 żołnierzy Armii Czerwonej. Gdy po podpisaniu pokoju wrócili do kraju, wysyłano ich do łagrów. Jak zwykle w takiej sytuacji, represjami objęto też ich rodziny. Dostanie się do niewoli uznawane było za formę zdrady. Osłabienie Armii Czerwonej dało o sobie znać podczas wojny z Niemcami w 1941 r. Wehrmacht posuwał się bardzo szybko w głąb Związku Radzieckiego. Aby temu zapobiec, NKWD wysyłało specjalne oddziały, które w razie odwrotu żołnierzy Armii Czerwonej miały otworzyć do nich ogień. Nie jest znana liczba zabitych w ten sposób. W tym samym czasie miały miejsce czystki wśród odpowiedzialnych za klęski dowódców. Zabity został m.in. dowódca obrony radzieckiej na odcinku Białystok – Mińsk generał Dmitrij Pawłow. Aby żołnierze walczyli do końca, Stalin zadecydował, by jeńców uważać za zdrajców. Z tego powodu wielu czerwonoarmistów, którzy znaleźli się w okrążeniu zamiast niewoli wybrało samobójstwo, na przykład dowódca okrążonych pod Wiaźmą wojsk radzieckich generał Jefremow.
Represje wobec cudzoziemców w ZSRR.
Międzynarodówka Komunistyczna to organizacja, która zrzeszała komunistów z różnych krajów świata. Oni również padli ofiarami wielkiej czystki. Pod fałszywymi pretekstami prominentni członkowie partii komunistycznych z całego świata byli wzywani do Moskwy, a tam aresztowani. W trakcie procesów moskiewskich, kiedy to oskarżeni mieli rzekomo szpiegować ZSRR na rzecz Polski, rozpoczęto aresztowania Polaków. Rozwiązano Komunistyczną Partię Polski. NKWD aresztowało wszystkich członków KC KPP przebywających w ZSRR (z obu frakcji – „większościowców” i „mniejszościowców”), w tym: Stanisława Bobińskiego, W. Boguckiego, Stanisława Budzyńskiego, Kazimierza Cichowskiego, Jakuba Haneckiego, A. Kaczorowskiego-Sławińskiego, Pawła Łapińskiego, Józefa Unszlichta, Stefana Żbikowskiego, Adolfa Warskiego-Warszawskiego, Marię Koszutską, Aleksandra Danieluka – Stefańskiego, Władysława Steina – Krajewskiego, Maksymiliana Horwitza – Waleckiego i Juliana Leszczyńskiego-Leńskiego. W konsekwencji praktycznie całe kierownictwo KPP i jej aktyw zostało wymordowane. Represjonowani byli członkowie Biura Politycznego Komunistycznej Partii Niemiec z Hugo Eberlainem i Hansem Kippenbergerem. Aresztowano Belę Kuna, który był jednym z twórców powstałej w 1919 r. Węgierskiej Republiki Rad i 12 byłych ludowych komisarzy tejże republiki (kombrig Lajos Gavro, Frigyes Karikas, Jozsef Kelen, Dezsö Bakanyi). Aresztowano i rozstrzelano ścisłe kierownictwo Komunistycznej Partii Jugosławii z sekretarzem generalnym Milanem Gorkiciem na czele, założycielami KPJ Filipem Filipowiczem i Wladimirem Čiopič. Inną ofiarą terroru był przywódca komunistów greckich A. Kantas. Rozstrzelano sekretarza generalnego Rumuńskiej Partii Komunistycznej – Alexandra Dobrogeanu – Gherca, bułgarskiej Partii Komunistycznej Romana Awramowa. Zamordowano Finów: twórcę Komunistycznej Partii Finlandii G. Rovia i jej sekretarza generalnego K. Mannera, działacza KPF i Karelskiej ASRR Edvarda Otto Vilhelma Gyllinga. Zabito przedstawiciela Komunistycznej Partii Chin. Rozstrzeliwano komunistów z Korei. Represjonowano przywódców komunistów z Meksyku i Iranu. Ofiarami czystki padli członkowie Komitetów Centralnych partii komunistycznych z krajów bałtyckich. Aresztowano też komunistów z Wielkiej Brytanii, Turcji i Belgii. W ten sposób zdziesiątkowano ruch komunistyczny całego świata. Aresztowano również uchodźców politycznych, którzy poprosili o azyl polityczny w ZSRR – członków austriackiego socjalistycznego Schutzbundu, żołnierzy i uchodźców z Hiszpanii po upadku republiki.
Represje wobec mniejszości narodowych w ZSRR.
Obecnie szacuje się, że w wyniku terroru obejmującego kontyngenty narodowościowe aresztowano 1,5 miliona ludzi, z czego 700 tysięcy rozstrzelano. Wśród poszczególnych narodowości Polacy i Niemcy ucierpieli najbardziej, następnie wymienia się Koreańczyków, Kurdów, Greków, Finów, Estończyków, Łotyszy, Chińczyków i Irańczyków.
Działalność NKWD za granicą.
INO NKWD miało z definicji międzynarodową sieć agentów i rezydentur. Po wybuchu wojny domowej w Hiszpanii NKWD utworzyło w Hiszpanii autonomiczną de facto strukturę pod kierownictwem rezydenta INO NKWD Aleksandra Orłowa, niezależną od rządu republikańskiego. Stalin sprzedawał (za przekazane w „depozyt” ZSRR złoto Banku Hiszpanii) broń republikańskiemu rządowi, jednocześnie wykorzystywał fakt dostaw broni z ZSRR do uzależnienia od ZSRR rządu Republiki Hiszpańskiej i do zabijania za pośrednictwem autonomicznych struktur NKWD działających na terenie Hiszpanii (i bojówek Komunistycznej Partii Hiszpanii) działaczy i członków niekomunistycznych antystalinowskich partii lewicowych, walczących w obronie republiki. NKWD posiadało w konsekwencji na terenie Republiki Hiszpańskiej de facto eksterytorialne więzienia, nie podlegające jurysdykcji władz Republiki, miejsce przetrzymywania przeciwników politycznych, tortur i morderstw. Rezydentem NKWD w Hiszpanii do czasu swej ucieczki w 1938 był Aleksander Orłow, który odpowiada za zbrodnie NKWD w Hiszpanii. Początkowo represje dotknęły działaczy katalońskiej POUM (komuniści zbliżeni do trockizmu) i anarchistów katalońskich. NKWD zamordowało, po torturach, sekretarza generalnego POUM Andresa Nina. Zginął też austriacki socjalista Kurt Landau i były sekretarz Trockiego Erwin Wolff. Zamordowani mieli być również brytyjski pisarz George Orwell i późniejszy kanclerz Republiki Federalnej Niemiec Willy Brandt. Udało im się jednak uciec poza granice Republiki Hiszpańskiej. Przedstawiciel Kominternu (i NKWD) André Marty zwany „rzeźnikiem z Albacete” nakazywał i przeprowadzał masowe egzekucje wszystkich uznanych przez siebie za „piątą kolumnę”, w tym „nieprawomyślnych” (niestalinowskich) działaczy i żołnierzy Republiki Hiszpańskiej oraz Brygad Międzynarodowych.
NKWD działało również w USA, gdzie 3 czerwca 1937 porwano , która odmówiła dalszej współpracy z INO NKWD w zakresie szpiegostwa technologicznego (zaginęła bez wieści). 4 czerwca 1937 r. zabity został Ignatij Reiss. Wyjechał z ZSRR do Szwajcarii jako wysokiej rangi funkcjonariusz Razwiedupru, a następnie odmówił powrotu do kraju i udzielił poparcia Trockiemu. Gertruda Schildbach, znajoma ofiary zwabiła go na jedną z bocznych uliczek, gdzie zabili go enkawudziści. Śmierci nie uniknął trzydziestodwuletni wówczas syn Trockiego Lew Siedow. Ze względu na chorobę wyrostka robaczkowego zgłosił się w lutym 1938 r. do prywatnej kliniki w Paryżu, która była prowadzona przez emigrantów z Rosji. Operacja udała się, ale pacjent zmarł trzy dni później. Przyczyną śmierci mogło być otrucie przez NKWD. Leczenie organizował agent INO NKWD, udający przyjaciela Siedowa – Mark Zborowski. Następną ofiarą był Rudolf Klement. Był on organizatorem zjazdu Czwartej Międzynarodówki. 13 lipca 1938 r. został porwany. Kilka dni później odnaleziono jego ciało. I tym razem mordercami byli enkawudziści. Prawdopodobnymi ofiarami zagranicznych zabójstw INO NKWD, lub GRU byli Willi Münzenberg (1940 we Francji) i Walter Kriwicki (1941 w Nowym Jorku).
Najgłośniejszą akcją, przeprowadzoną w tym czasie przez NKWD było zabójstwo Lwa Trockiego. Jeszcze przed wybuchem II wojny światowej Trocki zaczął publicznie ostrzegać o możliwości zawarcia paktu Stalin-Hitler, który zmaterializował się ostatecznie 23 sierpnia 1939 jako Pakt Ribbentrop-Mołotow. Po wybuchu wojny Trocki jako potencjalny konkurent polityczny Stalina, ostatni z żyjących członków leninowskiego Biura Politycznego był traktowany przez Stalina jako zagrożenie do natychmiastowej eliminacji, zwłaszcza po klęsce Francji w czerwcu 1940, co pozostawiło Stalina sam na sam z Hitlerem na kontynencie europejskim.
Przy pierwszej próbie zamachu, 24 maja 1940, przeprowadzonej pod dowództwem oficera INO NKWD Josifa Grygulewicza, zamachowcy wdarli się przy użyciu broni maszynowej do wnętrza zamienionego w twierdzę domu opozycjonisty w meksykańskim Coyoacán, jednak Trocki przeżył pomimo ostrzelania całego domu. W tej sytuacji ochrona została jeszcze bardziej wzmocniona. NKWD mogło zabić Trockiego tylko poprzez zaplanowaną infiltrację. Pochodzący z Hiszpanii Ramón Mercader został przez agenturę NKWD wprowadzony w otoczenie Trockiego jako "Frank Jackson", amerykański sympatyk trockizmu, zdobył zaufanie Trockiego i został jego współpracownikiem. 20 sierpnia 1940 r. podczas spotkania z Trockim, gdy ten siedział przy biurku pisząc, uderzył go czekanem alpinistycznym w tył głowy. Cios nie roztrzaskał czaszki i krzyk Trockiego zaalarmował ochronę, zamachowiec został zatrzymany. W dzień po zamachu Lew Trocki zmarł w wyniku odniesionych obrażeń. Mercader został przekazany przez ochronę policji meksykańskiej i aresztowany. Został skazany na 20 lat więzienia. Otrzymał Order Lenina i tytuł Bohatera Związku Radzieckiego.
Wielka czystka a życie prywatne Stalina.
W okresie wielkiej czystki represje dotknęły również rodzinę i przyjaciół samego dyktatora. W 1937 r. jako pierwszy rozstrzelany został jego stary przyjaciel, Awel Jenukidze. Ów Gruzin był ojcem chrzestnym Nadieżdy Alliłujewej, drugiej żony Stalina, która popełniła samobójstwo pięć lat wcześniej. W „procesie dwudziestu jeden” padło jego nazwisko, jako tego, który zlecił Jagodzie zabójstwo Kirowa. Ponadto okazało się, że był on trockistą, gdyż nie powiadomił Stalina o tym, że dyplomata radziecki w Norwegii utrzymuje kontakty z Trockim. W tym samym roku aresztowano sekretarkę Jenukidzego, Mariko Swanidze, która była szwagierką dyktatora. Skazano ją na dziesięć lat łagru. Jednakże nie dożyła końca kary. Została rozstrzelana 3 marca 1942 r. 18 lutego 1937 r. ludowy komisarz przemysłu ciężkiego Sergo Ordżonikidze, który był wieloletnim przyjacielem Stalina, popełnił samobójstwo. Doszło do tego po proteście Ordżonikidzego przeciwko aresztowaniom w przemyśle ciężkim. Niedługo potem NKWD przeprowadziło rewizję w jego mieszkaniu. Oficjalnym powodem śmierci był atak serca. 2 listopada 1938 r. Paweł Alliłujew, członek Zarządu Wojsk Pancernych, szwagier dyktatora, został otruty. Jego śmierć poprzedziło aresztowanie wszystkich jego współpracowników.
12 lutego 1940 r. rozstrzelany został Stanisław Redens, były szef NKWD w Kazachstanie, mąż Anny Alliłujewej, szwagierki Stalina. Został uznany winnym szpiegostwa na rzecz Polski i „zatajenie mienszewickiej przeszłości”. Szwagier Stalina Aleksander Swanidze został oskarżony o „zmowę z państwami wrogimi ZSRR”. Na rozkaz szefa NKWD Ławrientija Pawłowicza Berii został rozstrzelany 20 sierpnia 1941 r. Żona Aleksandra, Maria Swanidze została rozstrzelana 3 marca następnego roku za terroryzm i „udział w rozmowach antyradzieckich”. Znamienny jest fakt, że Maria Swanidze prowadziła dziennik, w którym pisała o Stalinie: „Co za analityczna inteligencja, co za niezwykła psychika”. Syn Stalina i jego pierwszej żony Jekateriny Swanidze, porucznik Jakow Josifowicz Dżugaszwili 16 lipca 1941 r. pod Witebskiem dostał się do niewoli niemieckiej. Ojciec uznał go za zdrajcę ojczyzny. Naziści opublikowali broszurę, w której Jakow zachęcał swoich rodaków do zaprzestania oporu. Ów materiał propagandowy był jednak sfałszowany. Kiedy po zwycięskiej dla Sowietów bitwie pod Stalingradem Niemcy zaproponowali wymianę wziętego do niewoli feldmarszałka Friedricha Paulusa, Stalin odmówił, twierdząc, że „nie wymienia żołnierzy na marszałków”. Niedługo potem Jakow Dżugaszwili popełnił samobójstwo w obozie koncentracyjnym w Sachsenhausen. Inna wersja mówi, że został zastrzelony przez niemieckiego strażnika, który upozorował samobójstwo syna Stalina. Wersja ta została przedstawiona przez oficera z Belgii, który umieszczony był w tym samym obozie, co Jakow Dżugaszwili. Był on świadkiem egzekucji. Stalin dowiedział się o tym od belgijskiego żołnierza za pośrednictwem króla Leopolda III Koburga.
System okupacji sowieckiej.
Apogeum czystki przypada na rok 1938, wygasać zaczęła po zastąpieniu Jeżowa na stanowisku komisarza spraw wewnętrznych 8 grudnia 1938 r. przez Berię, zaś faktycznym jej końcem i przypieczętowaniem był XVIII Zjazd WKP(b) w marcu 1939 roku, gdy dokonano wyboru nowych (w miejsce zdziesiątkowanych) centralnych władz partii bolszewickiej. Wtedy też Stalin oficjalnie ogłosił zakończenie czystki i rozpoczęcie nowego etapu polityki zagranicznej, którego narzędziem był pakt z Hitlerem (pakt Ribbentrop-Mołotow), który otworzył drogę do wyniszczającej wojny między "kapitalistycznymi" państwami Europy, wojny która miała dać ZSRR pozycję rozgrywającego arbitra wydarzeń międzynarodowych. W konsekwencji celem była ekspansja terytorialna – rozszerzenie ZSRR i ustroju sowieckiego na całą Europę osłabioną wojną.
Stąd właśnie bezpośrednio po okresie wielkiej czystki (w pełni i bez zastrzeżeń podporządkowującej cały aparat partyjny i państwowy ZSRR woli dyktatora – Józefa Stalina) nastąpiła ekspansja terytorialna Związku Socjalistycznych Republik Radzieckich (po raz pierwszy od 1921 r.) – połączona z sowietyzacją zagarniętych obszarów. Agresja sowiecka w Europie rozpoczęła się 17 września 1939 r. od najazdu na Polskę. Usprawiedliwiona została w nocie Mołotowa do polskiego ambasadora Wacława Grzybowskiego wewnętrznym bankructwem państwa polskiego i jego rzekomym rozpadem ("Wojna polsko-niemiecka ujawniła wewnętrzne bankructwo państwa polskiego. W ciągu dziesięciu dni operacji wojennych Polska utraciła wszystkie swoje rejony przemysłowe i centra kulturalne. Warszawa przestała istnieć jako stolica Polski. Oznacza to, że państwo polskie i jego rząd faktycznie przestały istnieć. Przez to samo zawarte między ZSRR i Polską umowy straciły moc prawną"...). W konsekwencji ZSRR uznał wszystkie układy zawarte uprzednio z Polską (w tym traktat ryski z 1921 r. i pakt o nieagresji z 1932 r.) za nieobowiązujące – zawarte z nieistniejącym państwem. Dlatego też odmawiano np. wziętym do niewoli polskim żołnierzom statusu jeńców wojennych.
Władze ZSRR próbowały w efekcie m.in. uniemożliwić opuszczenie kraju polskim dyplomatom i aresztować ich (stwierdzając utratę statusu dyplomatycznego). Polaków uratował dziekan korpusu dyplomatycznego w Moskwie, ambasador Rzeszy hr. Friedrich-Werner von der Schulenburg. Sowiecki ambasador w Polsce wyjechał zaś z terenu RP już 11 września pod pretekstem "nawiązania łączności z Moskwą". Konsul generalny RP w Kijowie Jerzy Matusiński wezwany przez władze sowieckie "zaginął" (czytaj: został zamordowany przez NKWD).
Podczas inwazji miały miejsce liczne zbrodnie wojenne na polskich żołnierzach, policjantach, innych funkcjonariuszach państwowych, a także ludności cywilnej zwłaszcza z tzw. "klas uprzywilejowanych". Najbardziej znaną z tych zbrodni jest wymordowanie kilkuset obrońców Grodna przez Armię Czerwoną – żołnierzy Wojska Polskiego i harcerzy.
W okolicach Grodna żołnierze Armii Czerwonej zamordowali też m.in. generała Józefa Olszynę-Wilczyńskiego, po kapitulacji Lwowa kilkuset umundurowanych policjantów zamordowano po wyprowadzeniu z miasta na drodze na Winniki. Było to preludium zbrodni katyńskiej.
W zbrodniach uczestniczyły obok oddziałów wojskowych, OsNaz NKWD i Specnaz zakonspirowane dotąd bojówki komunistycznej piątej kolumny, które identycznie jak volksdeutsche w Polsce zachodniej, znając miejscowe środowisko, denuncjowały i dokonywały samosądów. Bojówki te były początkowo trzonem tzw. "milicji", którą uzupełniono szybko funkcjonariuszami z głębi ZSRR.
Zajęte przez Armię Czerwoną tereny po pseudoplebiscycie (przeprowadzone w październiku 1939 "wybory" do "zgromadzeń ludowych" Zachodniej Białorusi i Zachodniej Ukrainy) włączono oficjalnie do Białoruskiej i Ukraińskiej SRR.
Rejon Wilna czasowo przekazano niepodległej Litwie. Zarówno jednak Litwę, jak i Łotwę i Estonię ZSRR zmusił we wrześniu – październiku 1939 do podpisania umów o utworzeniu baz wojskowych Armii Czerwonej na swych terytoriach i wprowadził wojsko sowieckie do tych baz. Było to wstępem do późniejszej (czerwiec 1940) aneksji tych państw przez ZSRR i prześladowań ich ludności, w tym zamieszkałych tam Polaków.
Polacy byli prześladowani poprzez deportacje i konfiskatę mienia. Do czerwca 1941 r. wysiedlono ok. 1,5 mln Polaków. Większość z nich znalazło się na Syberii lub w Kazachstanie: mężczyźni – głowy rodzin – przeważnie w obozach koncentracyjnych GUŁag, rozdzieleni z nimi członkowie rodzin – na zesłaniu. Polskie nazwy ulic zmieniono na białoruskie i ukraińskie. 12 grudnia 1939 r. nastąpiło wycofanie z obiegu złotego i zastąpienie go rublem przy likwidacji oszczędności bankowych i braku wymiany walut. W konsekwencji złote polskie były szmuglowane celem wymiany do Generalnego Gubernatorstwa, gdzie były wymieniane na młynarki.
Polscy oficerowie, policjanci i przedstawiciele elit polskich, wzięci do niewoli przez Armię Czerwoną i oddziały specjalne Osnaz i Specnaz i aresztowani przez NKWD przy rozpoczęciu okupacji terenów II RP zostali wymordowani przez NKWD na podstawie decyzji Biura Politycznego KC WKP(b) z 5 marca 1940 o egzekucji bez przeprowadzenia postępowania sądowego. Masowe egzekucje jeńców z obozów w Kozielsku, Starobielsku i Ostaszkowie (zarządzanych przez NKWD po przekazaniu jeńców przez Armię Czerwoną) zostały przeprowadzone przez NKWD w okresie kwiecień-maj 1940.
W czerwcu 1940 po ultimatum ZSRR Litwa, Łotwa i Estonia zostały okupowane przez Armię Czerwoną, a następnie anektowane 1 sierpnia 1940 przez ZSRR. Wprowadzono język rosyjski, aresztowano inteligencję. 14 czerwca 1941 r. przesiedlono na Syberię 18 tys. Litwinów, 15 tys. Łotyszy i 10 tys. Estończyków. Finlandia po przegranej wojnie zimowej scedowała na ZSRR swoje tereny (wraz z drugim co wielkości miastem kraju: Viipuri) bez ludności, która ewakuowała się przed przejęciem terenu przez Sowietów na teren Finlandii w nowych granicach. W Besarabii i Bukowinie, terytoriach odebranych Rumunii po ultimatum ZSRR z czerwca 1940, rozpoczął się terror prowadzony przez NKWD, deportacje, sowietyzacja, likwidacja narodowej kultury.
Po ataku Niemiec na ZSRR i wymuszonym odwrocie Armii Czerwonej NKWD wymordowało co najmniej 35 tysięcy więźniów przebywających w więzieniach okupowanych terenów Polski, Litwy, Łotwy i Estonii. Dokonało również masowych egzekucji żyjących jeszcze więźniów politycznych przebywających w łagrach i więzieniach (izolatorach) na terenie RFSRR (w tym Marija Spiridonowa, Christian Rakowski).
Po agresji Niemiec na ZSRR Rumunia i Finlandia wsparły Hitlera, bezskutecznie próbując odzyskać utracone terytoria. Po rozpoczęciu okupacji państw bałtyckich, tamtejsza ludność kolaborowała z Niemcami, chcąc uwolnić się od terroru radzieckiego. Litwini utworzyli policję pomocniczą (szaulisi), Estończycy wystawili 20 Dywizję Grenadierów SS, a Łotysze 15 i 19 Dywizję SS.
Socrealizm – artyści ofiarami wielkiej czystki.
W 1934 r. Stalin ogłosił „przebudowę frontu sztuki” pod hasłem „sztuka zrozumiałą dla milionów ludzi pracy”. Przez cały ten rok bezpartyjni artyści byli zastraszani przez redaktorów "Prawdy". Celem bezpardonowego, przykładowego ataku została opera Dmitrija Szostakowicza "Lady Macbeth mceńskiego powiatu" (1932, premiera w Leningradzie i w Moskwie w styczniu 1934); w artykule pod tytułem "Chaos zamiast muzyki" (28 stycznia 1936) pojawiła się – oprócz sformułowań takich jak „lewacka pokraczność opery”, „zdegradowana, krzykliwa i neurasteniczna muzyka”, „ogólny hałas, zgrzytanie i wycie” i mniej zawoalowana groźba „Ta zabawa może się jednak źle skończyć”. Hasło do ataku na kompozytora spotkało się z poklaskiem ze strony środowisk twórczych; zarówno Boris Asafjew, Dmitrij Kabalewski, jak i wielu innych twórców poczęło na wyścigi krytykować operę, a później i wszystkie inne dzieła Szostakowicza – pod zarzutem formalizmu. Zabroniono także prawykonania "IV Symfonii".
Również w "Prawdzie" pojawił się artykuł krytykujący sztukę „Molier” autorstwa Michaiła Bułhakowa. „Litieraturnaja Gazeta” opublikowała artykuł potępiający pisarza Borisa Pasternaka. On, jako jedyny pisarz radziecki nie podpisał się pod apelem o rozstrzelanie „gadzin”, czyli domniemanych szpiegów i zdrajców. Przeżył jednak, być może, gdyż wcześniej, w 1913 r. wydał antologię poezji gruzińskiej. Znalazły się w niej wiersze napisane przez poetę Soseło (pseudonim literacki Józefa Dżugaszwili). W okresie apogeum wielkiej czystki, czyli w latach 1937–1938 rozstrzelano – jako starych bolszewików – prześladowców pisarzy, z naczelnikiem Wydziału Kultury KC Płatonem Kierżencewem. 1 maja 1938 r. aresztowano Osipa Mandelsztama. Za „działalność kontrrewolucyjną” został skazany na pięć lat łagru. Zmarł w obozie etapowym pod Władywostokiem 27 grudnia 1938. W 1941 męża i syna straciła także Anna Achmatowa.
Zostali aresztowani i zgładzeni Wsiewołod Meyerhold, Izaak Babel, Borys Pilniak, Bruno Jasieński i inni.
Wielu artystów tworzących na emigracji uznało, że wielka czystka położy kres bolszewizmowi. Powodem do tego myślenia było wymordowanie wielu „starych bolszewików”, uczestników rewolucji październikowej. Kilku z twórców emigracyjnych przyjechało do ZSRR, traktując to jako powrót do Rosji. Zostało to wykorzystane propagandowo przez Stalina. W czerwcu 1939 przyjechała również Marina Cwietajewa, która następnie po aresztowaniu męża i bezskutecznych staraniach o jego uwolnienie, popełniła w 1941 samobójstwo.
Boris Pasternak i Michaił Bułhakow żyli w ciągłej obawie aresztowania. Pasternak w powieści "Doktor Żywago" oddał później część przeżyć życiowych swego pokolenia.
Gułag.
W okresie wielkiego terroru ofiarami NKWD byli przede wszystkim zwykli obywatele, a nie zajmujący wysokie stanowiska politycy i wojskowi. Miliony ludzi zesłano do łagrów. Były to obozy pracy przymusowej zarządzane przez Gławnoje Uprawlenije Isprawitielno-Trudowych Łagieriej (w skrócie GUŁag). Łagry powstawały głównie na wschodzie i północy ZSRR, a więc na terenach nieprzyjaznych człowiekowi pod względem klimatycznym. Więźniowie byli zmuszani do ciężkiej pracy, a w przypadku nie wypełnienia ustalonej normy ograniczano i tak skromne racje żywnościowe. W 1938-39 r. w ramach wewnętrznej czystki NKWD wielu dotychczasowych komendantów obozów, powiązanych z Jagodą, czy później Jeżowem również zostało zabitych. Rozstrzelano m.in. Matwieja Bermana, szefa GUŁagu, pierwszego szefa tej struktury, Łazara Kogana, komendanta GUŁagu w latach 1937–1938 Izraila Pilnera, Eduarda Berzina, szefa zjednoczenia NKWD do eksploatacji kopalń złota na Kołymie (Dalstroju). Do rozpoczęcia wielkiej czystki w oficjalnych dokumentach przebywającego w łagrze widniał jego zawód wykonywany przed jego zesłaniem. Później zaczęto używać określenia „zakluczonny”, w skrócie zek. Nie mieli oni praw obywatelskich. Więźniom nie przysługiwał już tytuł „przodownika pracy”. Osadzonych tam kontrrewolucjonistów zaczęto nazywać mianem „wrogów ludu”. Często do łagrów zsyłano rodziny skazanych w procesach politycznych. Z powodu zwiększenia śmiertelności więźniów poprzez pogorszenie warunków bytu w obozach i egzekucje, znacznie pogorszyła się efektywność pracy.
Ze względu na słabo prowadzoną przez Sowietów ewidencję nie można ustalić, ile osób przebywało w łagrach w latach 1937–1941. Trudno też jest ustalić, ilu było tam Polaków. Różne źródła podają, że od 500 tys. do 1,5 mln. Znaleźli się oni tam po likwidacji Polskich Rejonów Narodowych – Marchlewszczyzny i Dzierżowszczyzny, a później po aneksji przez ZSRR wschodnich kresów II Rzeczypospolitej. Zwolniono ich stamtąd po układzie Sikorski-Majski z 30 lipca 1941. Układ ten przewidywał amnestię dla Polaków, utworzenie polskiej armii w ZSRR i wzajemny sojusz przeciwko Niemcom. Wielu przebywających w łagrach Polaków weszło w skład armii, część wróciła do kraju. W latach 1944–1945 ponownie zesłano wiele osób. Niektórzy z nich nie wrócili do Polski, a ich potomkowie żyją do dziś na terenie byłego ZSRR, głównie w Kazachstanie.
Likwidacja wykonawców czystki.
Funkcjonariusze służb, które były odpowiedzialne za terror, wiedzieli za dużo o zbrodniach, których byli wykonawcami. Z tego powodu ich również rozstrzelano.
Gienrich Jagoda, który kierował pierwszą fazą terroru w 1936 i zorganizował „proces szesnastu”, został w skazany na śmierć dwa lata później w „procesie dwudziestu jeden”. Jego następcą został Nikołaj Jeżow. Stosował niezwykle brutalne metody, łącznie z torturami. To on osobiście ustalał, ile osób należy zabić w danym rejonie. Ze względu na niski wzrost (153 centymetry) otrzymał przydomek „krwawy karzeł”.
8 grudnia 1938 na stanowisku szefa NKWD zastąpił go Ławrientij Beria (od połowy 1938 pierwszy zastępca Jeżowa), a Jeżow został ludowym komisarzem żeglugi śródlądowej. W kwietniu 1939 zniknął z komisariatu, zaś 4 lutego 1940, po tajnym procesie, został stracony.
Zdjęcie przedstawiające Woroszyłowa, Mołotowa, Stalina i Jeżowa wizytujących w 1937 Kanał imienia Moskwy zostało tak zretuszowane, by nie było na nim widać upadłego szefa NKWD.
Zginęło również wielu agentów NKWD za granicą. Często zwabiano ich do kraju pod pretekstem awansu, nadania nagrody itp. Tam byli zabijani. W razie odmowy powrotu do kraju, represjonowano ich rodziny, a w celu likwidacji ich samych wysyłano agentów GRU. Później oni sami byli likwidowani, bądź zsyłani do łagrów. 13 maja 1938 r. rozstrzelano byłego szefa GRU, Łotysza Jana Berzina, a 1 sierpnia tegoż roku pełniącego obowiązki szefa tej organizacji Siemiona Urickiego. Opisana wcześniej wojna z Finlandią w latach 1939–1940 przekonała Stalina o konieczności rekonstrukcji GRU. Rozpoczęto rekrutację nowych agentów. Jednakże przesyłane przez nich informacje o planowanej przez Niemców agresji na ZSRR były lekceważone przez Stalina. Armia Czerwona, przygotowana do strategii agresywnego natarcia, nie była gotowa na obronę po napaści III Rzeszy ZSRR 22 czerwca 1941 r.
Zakończenie czystki i jej krwawy bilans.
Po 8 grudnia 1938 z więzień i łagrów uwolniono około 327 tys. ludzi. W grudniu 1940 wypuszczono na wolność Konstantego Rokossowskiego, późniejszego marszałka ZSRR i Polski. W lipcu następnego roku, pod wpływem radzieckich klęsk w wojnie z III Rzeszą uwolniono konstruktorów lotniczych: Nikołaja Polikarpowa i Andrieja Tupolewa. Wypuszczono na wolność wielu innych naukowców, którzy przyczynili się później do pokonania Niemców. Uwolniono też wielu żołnierzy Armii Czerwonej. Na okres II wojny światowej złagodzono terror, gdyż Stalin potrzebował ludzi do walki z nazistowskimi Niemcami.
Robert Conquest dokonał próby szacunku ofiar terroru wyłącznie za lata 1937–1938.
Zestawienie przedstawione w monografii "Wielki Terror" przedstawia się następująco:
Liczbę ofiar epoki stalinowskiej szacuje się na minimum dwadzieścia milionów – a z ofiarami lat 1917–1934 (wojna domowa, głód 1921, kolektywizacja i wielki głód 1932-1933) na w sumie do czterdziestu milionów "represjonowanych" ludzi – aresztowanych, rozstrzelanych, zagazowanych gazami bojowymi (powstanie tambowskie), zamęczonych pracą w łagrach i zagłodzonych na śmierć ofiar systemu sowieckiego w Rosji. Po opublikowanych przez Anastasa Mikojana danych, we wspomnieniach wydanych zaraz po XX Zjeździe KPZR w okresie 1 stycznia 1935 – 22 czerwca 1941 było represjonowanych 20 mln ludzi, z nich 7 mln było skazanych i rozstrzelanych (liczba ta nie włącza zmarłych w gułagach i innych obozach lub na tzw. etapach – „Ogoniok” nr 15 kwietnia 1989).
Dane te zostały potwierdzone badaniami niezależnych organizacji rosyjskich (Stowarzyszenie Memoriał) w okresie gorbaczowowskiej pieriestrojki i po upadku ZSRR. Odnalezione mogiły ofiar masowych mordów w Kuropatach (Białoruś) i Bykowni (Ukraina) i ujawnione archiwa NKWD pozwalają uważać statystyki Conquesta za ostrożne.
Interpretacje Wielkiego Terroru.
"Wielki terror lat 1936–1938 nie był gromem z jasnego nieba i jak każde zjawisko historyczne miał korzenie w przeszłości. Na pewno błędem byłoby twierdzić, że wynikał nieuchronnie z natury sowieckiego społeczeństwa i partii komunistycznej. Sam bowiem był środkiem służącym wymuszaniu gwałtownych zmian w tym społeczeństwie i w tej partii. Mimo to nie mógłby zostać rozpętany, gdyby nie wyjątkowo nienormalne warunki stworzone przez rządy bolszewików, jego cechy charakterystyczne zaś, niektóre niemal niewiarygodne dla cudzoziemca, wywodzą się z konkretnej tradycji." – napisał w "Wielkim Terrorze" Robert Conquest.
Bibliografia, literatura, linki.
Fundamentalną, klasyczną monografią okresu wielkiej czystki jest:
Inne opracowania i źródła drukowane:
Ponadto:
Uwaga: "w przypadku reedycji tytułów opublikowanych przed wprowadzeniem systemu ISBN, lub z innych powodów nieposiadających tego numeru (np. wydawnictwa polskie niezależnego drugiego obiegu do 1989 r.) podano odwołanie ISBN do najnowszego (najbardziej dostępnego) wydania."

</doc>
<doc id="158135" url="https://pl.wikipedia.org/wiki?curid=158135" title="Gangwon">
Gangwon

Gangwon (kor. 강원도) – prowincja w Korei Południowej ze stolicą w Chuncheon. Przed podziałem Korei w 1945 roku razem ze swoim północnokoreańskim sąsiadem, także nazywającym się Kangwŏn, tworzyły jedną prowincję.
Historia.
Gangwon było jedną z ośmiu prowincji Korei podczas panowania dynastii Joseon, założoną w 1395 roku, a nazwę zawdzięcza miastu Gangneung (kor. 강릉; hancha: 江陵) oraz dawnej stolicy prowincji Wonju (kor. 원주; 原州).
W 1895 roku prowincja Gangwon została zastąpiona dystryktami Chuncheon ("Chuncheon-bu"; kor. 춘천부; hancha: 春川府) na zachodzie i Gangneung ("Gangneung-bu"; kor. 강릉부; 江陵府) na wschodzie (Wonju było częścią dystryktu Chungju).
W 1896 roku Korea została ponownie podzielona na 13 prowincji i oba dystrykty zostały połączone z powrotem w prowincję Gangwon. Mimo że dawna stolica Wonju została także przyłączona do tej prowincji, nowa została utworzona w Chuncheon.
W 1945 roku prowincja Gangwon (podobnie jak i reszta Korei) została podzielona na amerykańską i radziecką strefę okupacji. W 1948 roku południowa część prowincji została częścią Republiki Korei. W rezultacie postanowień po wojnie koreańskiej w 1953 roku, granica między północnokoreańską a południowokoreańską częścią prowincji została przesunięta w kierunku wojskowej linii demarkacyjnej. Granice prowincji pozostały niezmienione od 1953 roku.
Geografia.
Położenie.
Od zachodu Gangwon graniczy z prowincją Gyeonggi, od południa z Chungcheong Północnym oraz Gyeongsang Północnym, od wschodu znajduje się Morze Wschodnie ("Morze Japońskie"). Od strony północnej sąsiadem jest północnokoreańska prowincja Kangwŏn. Krajobraz zdominowany jest przez pasmo gór Taebaek ("Taebaek Sanmaek"), które schodzą aż do morza.
Zasoby.
80% obszaru Gangwon zajmują lasy, które dostarczają grzybów oraz roślin górskich. Prowincja ta jest też znana ze swoich produktów rolniczych: ziemniaków i ryb (wątłusz oraz mątwa). Zasoby mineralne prowincji to żelazo, węgiel, fluoryt, wapień i wolfram. Znajdują się tutaj elektrownie wodne i cieplne.
Regiony.
Północnokoreański oraz południowokoreański Gangwon są częścią regionu Gwandong. Region na zachód od gór Taebaek nazywa się Yeongseo, a na wschód Yeongdong. 
Podział administracyjny.
Prowincja Gangwon podzielona jest na 7 miast (kor. "si") oraz 11 powiatów (kor. "gun").

</doc>
<doc id="158136" url="https://pl.wikipedia.org/wiki?curid=158136" title="Kangwŏn (ujednoznacznienie)">
Kangwŏn (ujednoznacznienie)



</doc>
<doc id="158137" url="https://pl.wikipedia.org/wiki?curid=158137" title="Idzi Radziszewski">
Idzi Radziszewski

Idzi Benedykt Radziszewski (ur. 1 kwietnia 1871 w Bratoszewicach, zm. 22 lutego 1922 w Lublinie) – duchowny katolicki, filozof religii, rektor Cesarskiej Rzymskokatolickiej Akademii Duchownej w Petersburgu, współzałożyciel i pierwszy rektor Katolickiego Uniwersytetu Lubelskiego.
Życiorys.
Idzi Radziszewski urodził się w Bratoszewicach k. Łodzi 1 kwietnia 1871 roku. Szkołę elementarną ukończył pod kierunkiem własnego ojca – nauczyciela. W latach 1881–1889 uczył się w Gimnazjum Filologicznym (obecnej Małachowiance) w Płocku. Po jego ukończeniu wstąpił do Seminarium Duchownego we Włocławku, gdzie zainteresował się studiami filozoficznymi. W 1893 roku został skierowany na studia do Akademii Duchownej w Petersburgu zakończone w 1897 roku uzyskaniem tytułu magistra z zakresu egzegezy. W 1896 roku otrzymał święcenia kapłańskie z rąk ks. bp Albina Symona – rektora Akademii.
Po kilkumiesięcznej pracy w Kaliszu, od 1898 roku studiował w Uniwersytecie Katolickim w Louvain. W 1900 roku uzyskał doktorat na podstawie rozprawy "De ideae religionis genesi in evolutionisimo Darvino-Spenceriano" napisanej pod kierunkiem ks. Dezyderego Józefa Merciera. Dużo w tym czasie podróżował, poszerzając swe horyzonty. Najpierw udał się do Anglii. Przez kilka miesięcy pracował w bibliotece British Museum, po czym odwiedzał uniwersytety w Oksfordzie i Cambridge. Potem udał się do Francji i Włoch.
Od 1901 do 1914 roku pracował w Seminarium Duchownym we Włocławku na stanowisku profesora filozofii i pedagogiki. W latach 1901–1905 był jego wicerektorem, a od 1908 do 1911 roku rektorem. W 1909 roku założył miesięcznik pt. "Ateneum Kapłańskie" poświęcony teologii i filozofii.
Od 1914 do 1918 roku był profesorem filozofii i ostatnim rektorem Cesarskiej Akademii Duchownej Rzymskokatolickiej w Petersburgu.
W lutym 1918 roku został wiceprezesem Komitetu Organizacyjnego przyszłego Katolickiego Uniwersytetu Lubelskiego. W czerwcu 1918 roku Komitet przeniósł się do kraju, a w drugiej połowie tego samego roku Katolicki Uniwersytet Lubelski rozpoczął swoją działalność. Ks. Idzi Radziszewski był jego pierwszym rektorem (do 1922 roku).
Pochowany na cmentarzu przy ul. Lipowej w Lublinie.
W 2016 roku władze Katolickiego Uniwersytetu Lubelskiego Jana Pawła II wystąpiły z inicjatywą budowy pomnika ks. Idziego Radziszewskiego na skwerze abp Józefa Życińskiego w Lublinie. Pomniki odsłonięto 8 grudnia 2018 r. w 100-lecie KUL-u. 8 grudnia 2022 pomnik został zdemontowany.

</doc>
<doc id="158138" url="https://pl.wikipedia.org/wiki?curid=158138" title="Przeglądarka WWW">
Przeglądarka WWW



</doc>
<doc id="158139" url="https://pl.wikipedia.org/wiki?curid=158139" title="Wykluczenie społeczne">
Wykluczenie społeczne



</doc>
<doc id="158140" url="https://pl.wikipedia.org/wiki?curid=158140" title="Michaił Mil">
Michaił Mil

Michaił Leontjewicz Mil (; ur. 22 listopada 1909 w Irkucku; zm. 31 stycznia 1970) – radziecki konstruktor lotniczy, Bohater Pracy Socjalistycznej (1966).
Życiorys.
W 1926 rozpoczął studia w nowoczerkaskim instytucie lotniczym. Jeszcze jako student brał udział w pracach nad pierwszym radzieckim wiatrakowcem KASKR-1 w 1930. Po zakończeniu studiów w 1931 rozpoczął pracę w Centralnym Insty­tucie Aerohydrodynamicznym w zakła­dzie wiropłatów. W latach 1935-1936 współtworzył zespół budujący wiatrakowce A-12 i A-15, największe zbudowane przed wojną maszyny tego typu. W tym czasie pracował również naukowo w dziedzinie aerodynamiki i sterowności wiropłatów.
Po ataku III Rzeszy na ZSRR Mil został inżynierem 1. Lotniczej Eskadry Wiatrakowców, która korygowała ogień ciężkiej artylerii oraz wykonywała nocne loty poza linię frontu. W 1943 wrócił do Centralnego Instytutu Aerohydrodynamicznego, gdzie pracował nad poprawą sterowności i stateczności samolotów. W 1943 r. uzyskał stopień doktora, w 1945 r. stopień doktora habilitowanego, i w Instytucie został kierownikiem laboratorium śmigłowców.
W 1947 został głównym konstruktorem powstają­cego biura konstrukcyjno-doświadczalnego śmigłow­ców. Spod jego ręki wyszły takie konstrukcje, jak Mi-1 (SM-1), Mi-2, Mi-4, Mi-6, Mi-8, Mi-10, Mi-12. Niepowodzenia z ostatnią konstrukcją (Mi-12) były przyczyną problemów zdrowotnych M. Mila i jego przedwczesnej śmierci. Po jego śmierci szefem Biura Konstrukcyjnego został Marat Tiszczenko, biuro działa nadal, a wszystkie konstrukcje otrzymują oznaczenia „Mi”. Do konstrukcji z rodziny Mi można doliczyć: Mi-14, Mi-17, Mi-24 i Mi-26 – największy obecnie użytkowany śmigłowiec na świecie.

</doc>
<doc id="158141" url="https://pl.wikipedia.org/wiki?curid=158141" title="Odder">
Odder



</doc>
<doc id="158142" url="https://pl.wikipedia.org/wiki?curid=158142" title="Dr. Seuss">
Dr. Seuss

Dr. Seuss, właśc. Theodor Seuss Geisel (ur. 2 marca 1904 w Springfield, zm. 24 września 1991 w La Jolla) – amerykański autor książek dla dzieci, które weszły do kanonu literatury tego gatunku. Absolwent Lincoln College na Uniwersytecie w Oksfordzie.
Jest autorem 44 książek dla dzieci, do których sam wykonywał ilustracje. Jego najbardziej poczytną bajką jest "The Cat in the Hat" ("Kot w kapeluszu", polski przekład ze względu na rym zatytułowany "Kot Prot") z 1957 roku. Złożona z 223 słów podstawowych, zapoczątkowała serię książek dla dzieci rozpoczynających naukę czytania.
Dr. Seuss zadebiutował w 1937 roku książką "And to Think That I Saw It on Mulberry Street" ("Sam to wszystko widziałem na ulicy Morwowej"), która w opinii znawców literatury była takim samym kamieniem milowym w literaturze dziecięcej jak wydana kilkadziesiąt lat wcześniej "Alicja w Krainie Czarów" Lewisa Carrolla. Ale zanim ją opublikował, została ona odrzucona przez 28 wydawców.
W języku polskim ukazała się druga książka autora, z 1940 roku, "Słoń który wysiedział jajko" w tłumaczeniu Stanisława Barańczaka.
Łącznie książki Seussa zostały sprzedane w 200 mln egzemplarzy, a kilka książek doczekało się adaptacji filmowej: "Jak Grinch ukradł święta" (1966), "" (2000), "Horton słyszy Ktosia" (2008), "Lorax" (2012), "Grinch" (2018).

</doc>
<doc id="158143" url="https://pl.wikipedia.org/wiki?curid=158143" title="RWD-14 Czapla">
RWD-14 Czapla

RWD-14 Czapla (LWS Czapla) – samolot towarzyszący produkcji polskiej.
Historia.
Projekt samolotu powstał w 1934. Płatowiec miał zastąpić przestarzałe Lublin R-XIII. Przed skierowaniem do produkcji seryjnej przetestowano 4 prototypy:
W połowie 1938 r. inż. Tadeusz Chyliński rozpoczął opracowywanie dokumentacji technicznej dla seryjnych samolotów obserwacyjnych RWD-14b (RWD-14/IV) przeznaczonych dla Lubelskiej Wytwórni Samolotów, której władze wojskowe powierzyły ich produkcję, nadając samolotowi nazwę Czapla. Była to czwarta z kolei poprawiona (wzmocniony tył kadłuba i poprawiony układ sterowania) i w pełni udana wersja samolotu. Jego prototyp został oblatany na wiosnę 1938 r. przez Eugeniusza Przysieckiego, następnie przeszedł pomyślnie wszystkie konieczne próby. Na jesieni 1938 r. kompletna dokumentacja RWD-14b została przekazana do LWS.
W zamian za zwrot kosztów rozwoju, licencja na budowę samolotu została przekazana państwowym zakładom LWS, gdzie produkowano go po niewielkich przeróbkach. Przygotowaniem produkcji seryjnej kierował inż. Ryszard Bartel. W odniesieniu do tych samolotów spotykana jest także nazwa LWS Czapla. Zamówiono tylko 65 egzemplarzy, ponieważ osiągi samolotu Czapla – acz wyraźnie lepsze niż samolotu Lublin R-XIII – były za słabe i nie przystawały do wymogów ówczesnego pola walki. Miała jednak niektóre rozwiązania techniczne nowocześniejsze od poprzednika, przede wszystkim cechy krótkiego startu i lądowania (STOL) i składane do hangarowania skrzydła. Czaple zostały rozlokowane w każdym Pułku Lotniczym po jednej Eskadrze, z wyjątkiem Pułku IV, gdzie nie weszły do służby (Eskadry: 13, 23, 33, 53, 63). Dowództwo Lotnictwa czekało na skierowanie do produkcji nowoczesnego samolotu tej klasy LWS-3 Mewa.
Użycie bojowe.
W kampanii wrześniowej samoloty te były używane w pięciu eskadrach obserwacyjnych, po 7 samolotów w eskadrze. Posiadały je: 13, 23, 33, 53 i 63 eskadra obserwacyjna.
Podczas walk użyto 49 samolotów, zniszczonych zostało 35. 11-16 (według różnych źródeł) zostało ewakuowanych do Rumunii, gdzie używano ich w celach szkoleniowych. Kilka zdobyli Niemcy i Sowieci.
Konstrukcja.
Dwumiejscowy górnopłat zastrzałowy z podwoziem stałym. Kadłub spawany z rur chromowo-molibdenowych kryty blachą (w przedniej części) i płótnem. Płat o konstrukcji drewnianej kryte sklejką i płótnem. Na całej rozpiętości płata był ruchome sloty, zaś podwozie miało duży skok – co pozwalało na krótkie lądowanie na lotniskach polowych. Uzbrojenie składało się z 2 km – stałego km pilota i ruchomego km obserwatora.

</doc>
<doc id="158144" url="https://pl.wikipedia.org/wiki?curid=158144" title="RWD-14">
RWD-14



</doc>
<doc id="158145" url="https://pl.wikipedia.org/wiki?curid=158145" title="RWD-14b Czapla">
RWD-14b Czapla



</doc>
<doc id="158146" url="https://pl.wikipedia.org/wiki?curid=158146" title="LWS Czapla">
LWS Czapla



</doc>
<doc id="158148" url="https://pl.wikipedia.org/wiki?curid=158148" title="Rusałka admirał">
Rusałka admirał

Rusałka admirał ("Vanessa atalanta") – gatunek motyla z rodziny rusałkowatych (Nymphalidae), obejmujący zasięgiem występowania Palearktykę oraz Amerykę Północną, Azję. Zasięg występowania obejmuje całą Polskę i Rosję. 
Charakterystyka.
Rozpiętość skrzydeł 58-64 mm. Na przedniej parze czarnych skrzydeł widnieje czerwona, skośna przepaska, na tylnej czerwony pasek brzegowy. Ponadto na przednim skrzydle widać białe plamki. Spodnia strona skrzydeł ma brązowo-żółty wzór. Gąsiennice ubarwione od żółto-zielonego, po czarną z szaro-czarną głową. Charakterystyczną cechą są również żółte pasy z boku i plamki o tej samej barwie, pokrywające całe ciało. Poczwarka szaro-brunatna lub brunatna z prążkowanym deseniem oraz żółtym przyprószeniem. Występuje u niej także garb, a na grzbiecie występują dwa rzędy srebrnych kolców.
Rozmnażanie, tryb życia, środowisko i pożywienie.
Jajo rusałki admirał jest biało-zielone, beczułkowate, z wierzchu zaokrąglone. Chorion posiada podłużne żeberka. Składane są pojedynczo na pokrzywach. Pojawia się w okresie 3/V-3/VI i 2/VII-2/X, choć czasem spotykane są od 1/IV. Pojawia się przy tym jedno pokolenie na rok. Jest gatunkiem wędrownym, a w Polsce spotykane osobniki pochodzą z południowej Europy. Wyjątkowo niektóre zimują. Gąsiennice rusałki żerują na pokrzywie zwyczajnej, ponadto skrycie w niej żyją i się w niej przepoczwarzają. Rusałka admirał odwiedza w poszukiwaniu nektaru sadźca konopniastego, ostrożenia warzywnego i polnego, nawłoć późną, a wczesną wiosną również na kwiatach wierzby iwy. W ogrodach jednak częściej są spotykane na takich roślinach jak: budleja Davida, aksamit i astra nowobelgijska. Bardzo lubią odwiedzać też sfermentowane owoce i sok wyciekający z drzew. Zamieszkuje polany, leśne dróżki, skraje lasów, a także ogrody, tereny ruderalne i sady. Spotykana również jest w lasach łęgowych. 
Zagrożenia, ochrona i status.
Rusałka admirał na terenie Polski nie jest zagrożona i nie wymaga ochrony. IUCN uznaje rusałkę admirał "(Vanessa atalanta)" za gatunek najmniejszej troski (LC).
Filatelistyka.
Poczta Polska wyemitowała 14 października 1967 r. znaczek pocztowy przedstawiający rusałkę admirała o nominale 2,50 zł, w serii "Motyle". Autorem projektu znaczka był Jerzy Desselberger. Znaczek pozostawał w obiegu do 31 grudnia 1994 r..

</doc>
<doc id="158154" url="https://pl.wikipedia.org/wiki?curid=158154" title="Embla">
Embla



</doc>
<doc id="158155" url="https://pl.wikipedia.org/wiki?curid=158155" title="Ask">
Ask

Ask:
Miejscowości w Norwegii:
Osoby:
ASK:

</doc>
<doc id="158156" url="https://pl.wikipedia.org/wiki?curid=158156" title="Grand Prix Hiszpanii 2005">
Grand Prix Hiszpanii 2005

Wyniki Grand Prix Hiszpanii, piątej rundy Mistrzostw Świata Formuły 1 w sezonie 2005.
Wyniki sesji.
Wyścig.
 
 
 

</doc>
<doc id="158159" url="https://pl.wikipedia.org/wiki?curid=158159" title="Gra karciana">
Gra karciana

 
Gra karciana – gra, w której używa się kart do gry.
Rodzaj użytych kart.
Podstawowy podział przebiega między grami tradycyjnymi i kolekcjonerskimi grami karcianymi. Wśród gier tradycyjnych stosuje się najczęściej talie bazujące na talii brydżowej lub tarotowej.
Liczba graczy.
Liczba graczy może wahać się od 1 (pasjanse), w nielicznych przypadkach sięgając nawet 20 (poker).
W pewnych grach jak poker, makao może brać udział różna liczba graczy bez szczególnych zmian reguł gry. Pewne gry posiadają specjalne warianty dla różnych liczb graczy (np. kierki, które są przeznaczone dla czterech graczy, mają wariant dla trzech). Istnieją również gry, w których przy liczbie graczy większej niż przewidziana gracze kolejno opuszczają rozdania (skat, różne odmiany tarota). Inne gry praktycznie nie przewidują możliwości uczestnictwa w nich innej niż przewidziana liczby graczy (brydż, .
Gracze w grach karcianych grają samodzielnie lub dobierają się w drużyny, które są stałe (brydż) lub zmieniają się (skat).
Liczba talii.
W grach karcianych zazwyczaj używa się 1 talii złożonej z 52 (54 jeżeli są używane jokery) kart, jednak liczba używanych kart może być różna w zależności od gry (od 24 do ponad 400). Jeżeli liczba kart używanych grze jest większa niż 52 (54 jeżeli są używane jokery) oznacza to, że do gry używa się dwie lub więcej talii.
Mechanizm i cel gry.
Gry z braniem lew.
Lewę stanowią najczęściej karty wyłożone po jednej kolejno przez każdego gracza. Jeden gracz (ten który dołożył najstarszą kartę) bierze lewę. Gry te są często poprzedzane licytacją.
Licytacja.
W wielu grach występuje element licytacji, w której gracze zobowiązują się do spełnienia tzw. kontraktu. Może to być:
Początki.
Karty do gry były już znane prawdopodobnie w Chinach przed X wiekiem. Powstały na skutek przeniesienia na papier notacji używanej w czasie gry w kości. Najprawdopodobniej były wykonane z cienkich listewek bambusowych, na których malowano oznaczenia. 
Inne karty wywodzą się z chińskich papierowych pieniędzy – uważa się, że w najstarszych grach używano prawdziwych banknotów. Chińską kartę, uważaną za najstarszy egzemplarz, znaleziono w 1905 roku w chińskim Turkiestanie. Karta ta, będąca odpowiednikiem „Czerwonego kwiatu” we współczesnej talii chińskiej, pochodzi prawdopodobnie z XI wieku. 
Do Europy karty trafiły około XIV wieku. W niektórych krajach ich forma pozostała bez zmian; najstarsze zachowane europejskie karty pochodzą z Francji.
Pierwsze karty były ręcznie malowane i bardzo drogie, dopiero po upowszechnieniu się druku trafiły „z dworu pod strzechy”.
Starszeństwo kart.
Terminem "starszeństwo kart" określa się hierarchię ważności kart w tradycyjnych grach karcianych. W większości tych tradycyjnych gier przyjmuje się taką samą skalę starszeństwa:
Asy w niektórych grach zaliczane są do figur, a w innych do blotek – mają one wtedy najniższą wartość w skali starszeństwa. W niektórych taliach są oznaczane jako „jedynka”.
Szczególną grą pod względem hierarchii kart jest gra w tysiąca, gdzie starszeństwo jest nieco inne:
albo i w skacie: 
W niektórych grach karcianych używa się także jokerów. Joker w kartach pełni dwie funkcje: zastępuje jakąś kartę (np. remik) lub uczestniczy w grze jak każda inna karta – wtedy w hierarchii ważności jest najwyżej (np. wojna).
Popularne gry karciane.
Do najbardziej popularnych tradycyjnych gier karcianych należą: brydż, poker, kierki, makao, tysiąc, remik, do mniej popularnych – np. wist, blackjack i preferans.
Wśród najpopularniejszych kolekcjonerskich gier karcianych znajdują się , Yu-Gi-Oh! oraz POKEMON. W Polsce popularne są także gry Veto i Dungeoneer.
Inne gry karciane, nie używające tradycyjnych kart, ale nie będące też grami kolekcjonerskimi to np. Cytadela, Zaginione Miasta, Munchkin, Wiochmen 2 czy Zombiaki.

</doc>
<doc id="158161" url="https://pl.wikipedia.org/wiki?curid=158161" title="Bogowie, honor, Ankh-Morpork">
Bogowie, honor, Ankh-Morpork

Bogowie, honor, Ankh-Morpork (ang. "Jingo") – humorystyczna powieść fantasy autorstwa Terry’ego Pratchetta, dwudziesta pierwsza część cyklu "Świat Dysku", wydana w 1997 r. (polskie wydanie Prószyński i S-ka, 19 maja 2005, ). Jest to czwarta część podcyklu o straży miejskiej z Ankh-Morpork.
Powieść opowiada o wojnie między Ankh-Morpork a Klatchem o tajemniczą wyspę Leshp, która wynurzyła się na środku Okrągłego Morza. Strażnicy miejscy – Samuel Vimes, Marchewa, Angua, Cudo Tyłeczek, Detrytus i inni udają się do pustynnego kraju statkiem, podobnie jak Patrycjusz, Colon, Nobby i Leonard z Quirmu, tyle że... pod wodą. Wszyscy członkowie ekspedycji próbują zażegnać konflikt, znajdując przy tym nieoczekiwanie sprzymierzeńców wśród Klatchian.

</doc>
<doc id="158163" url="https://pl.wikipedia.org/wiki?curid=158163" title="Wykluczenie">
Wykluczenie



</doc>
<doc id="158164" url="https://pl.wikipedia.org/wiki?curid=158164" title="Urd">
Urd



</doc>
<doc id="158165" url="https://pl.wikipedia.org/wiki?curid=158165" title="José Eduardo dos Santos">
José Eduardo dos Santos

José Eduardo dos Santos (ur. 28 sierpnia 1942 w Luandzie, zm. 8 lipca 2022 w Barcelonie) – angolski polityk, w latach 1979–2017 sprawował urząd prezydenta Angoli i przewodniczącego Rady Rewolucyjnej.
Życiorys.
W młodości angażował się w ruchach zwalczających portugalskich kolonizatorów Angoli, w 1961 roku dołączył do niepodległościowego Ludowego Ruchu Wyzwolenia Angoli (MPLA). W latach 1963–66 został wysłany przez MPLA na studia do Moskwy, na których uzyskał dyplom inżyniera górnictwa naftowego. Do Angoli wrócił w 1970 roku i wziął udział w walkach wojny o niepodległość. Uczestniczył w operacjach militarnych w Kabindzie. Często reprezentował MPLA na forum międzynarodowym. Trzy lata po uzyskaniu przez kraj niepodległości został ministrem planowania.
Po śmierci lidera MPLA i pierwszego prezydenta Angoli Agostinha Neto we wrześniu 1979 dos Santos został przewodniczącym tej partii i prezydentem Angoli, stanął jednocześnie na czele rządu i Rady Rewolucyjnej. Jego rządy charakteryzowały się stopniowym odejściem od marksizmu i wypracowywaniem lepszych relacji z Zachodem oraz rozwojem korupcji w kraju. W 1990 roku zrezygnował z marksizmu, a rok później przyjął wolny rynek jako doktrynę gospodarczą. W 1991 roku wprowadził system wielopartyjny i podpisał porozumienie pokojowe z opozycyjną partyzantką - Narodowym Związkiem na rzecz Całkowitego Wyzwolenia Angoli (UNITA), czasowo kończące trwającą od 1975 roku wojnę domową.
Wygrał wielopartyjne wybory prezydenckie w 1992 roku. Wyniki wyborów zakwestionowała UNITA, która wznowiła walki z rządem. Działania wojenne wstrzymano w 1994 roku podpisaniem porozumienia pokojowego w Lusace. W 1998 roku walki wybuchły ponownie. 22 lutego 2002 śmierć przywódcy UNITA Jonasa Savimbiego doprowadziła do zwycięstwa MPLA w wojnie domowej. Sytuacja w kraju ustabilizowała się, wciąż żywy był jedynie konflikt w Kabindzie, gdzie czasami dochodziło do ataków separatystów na wojska rządowe. Kolejne wybory parlamentarne odbyły się dopiero w 2008 roku i okazały się kolejnym sukcesem MPLA. Partia ta zwyciężyła również w następnych wyborach w 2012 roku.
W czasie wojny domowej w Republice Konga, w październiku 1997 przeprowadził w tym kraju interwencję wojskową. W jej wyniku prezydent Pascal Lissouba, były premier Yhombi-Opango oraz jego zwolennicy zostali zmuszeniu do ucieczki z kraju, a prezydentem kraju został ponownie Denis Sassou-Nguesso. W I wojnie domowej w Kongu Angola wsparła rebeliantów na czele z Laurentem-Désiré Kabilą. Celem operacji wojsk angolskich było obalenie dotychczasowych władz Zairu (z terenu tego państwa ataków na pozycje rządowe dokonywała UNITA), a wojska angolskie w tym konflikcie wsparła Rwanda, Uganda i Burundi.
Angola po zakończeniu wojny domowej stała się regionalnym stabilizatorem - wzięła udział w II wojnie domowej w Kongu w celu ochrony rządu Sassou-Nguesso przed rebeliantami Tutsi. Obydwie wojny domowe w Kongu okazały się sukcesem angolskiej armii. Angola ponownie wsparła rząd Demokratycznej Republiki Konga w konflikcie w prowincji Kiwu.
Ojciec Isabel dos Santos.
Zmarł 8 lipca 2022 roku w Teknon Medical Center w Barcelonie w wieku 79 lat gdzie wcześniej był w stanie krytycznym po zatrzymaniu krążenia i oddychania 23 czerwca 2022 roku. Miał też raka przez kilka lat wcześniej. W związku z jego śmiercią w Angoli zarządzono siedmiodniową żałobę narodową, w Mozambiku ogłoszono pięciodniową żałobę, a na Kubie, w Demokratycznej Republice Konga i na Wyspach Świętego Tomasza i Książęcej ogłoszono jednodniową żałobę.

</doc>
<doc id="158166" url="https://pl.wikipedia.org/wiki?curid=158166" title="Andrzej Wituski">
Andrzej Wituski

Andrzej Wituski (ur. 23 lutego 1932 w Poznaniu) – polski działacz społeczny, kulturalny i samorządowy. Prezydent Poznania (1982–1990).
Życiorys.
Urodził się 23 lutego 1932 w Poznaniu w rodzinie Adama Wituskiego i Jolanty z domu Ankiewicz. Absolwent VI Liceum Ogólnokształcącego im. Ignacego Jana Paderewskiego w Poznaniu (1952) i Wyższej Szkoły Ekonomicznej w Poznaniu (1952–1956, praca magisterska: "Oznaczanie cyny w konserwach rybnych metodą chromatografii bibułowej"). W 1951 zatrudniony w Zakładach Ziemniaczanych w Luboniu, a po studiach, krótko, w milicyjnym Domu Kultury "Olimpia" jako pracownik kulturalno-oświatowy. Dorabiał też jako nauczyciel w Technikum Przemysłu Spożywczego w Poznaniu na Winogradach. Od 1957 do 1965 pracownik Zakładów Mięsnych w Poznaniu, w tym na stanowisku kierownika wytwórni. Od 1966 do 1970 zastępca dyrektora i dyrektor przedsiębiorstwa Miejski Handel Mięsem w Poznaniu. W latach 1971-1972 w Urzędzie Miasta Poznania, gdzie piastował stanowisko szefa Wydziału Handlu, Przemysłu i Usług. W latach 1973-1982 zastępca przewodniczącego Prezydium Rady Narodowej i wiceprezydent Poznania. W 1982 został prezydentem Poznania (odrzucając jednocześnie propozycję objęcia stanowiska dyrektora MTP). W tajnym głosowaniu otrzymał 95% głosów. Urząd prezydenta pełnił do 6 czerwca 1990. W latach 1991-2001 dyrektor poznańskich oddziałów bankowych – kolejno: I Komercyjny Bank w Lublinie, Animex Bank i Kredyt Bank. Od 2001 wiceprezes, a potem prezes i dyrektor biura Towarzystwa Muzycznego im. Henryka Wieniawskiego w Poznaniu oraz dyrektor Międzynarodowych Konkursów Skrzypcowych im. Henryka Wieniawskiego (do 2007). Z rekomendacji Adama Smorawińskiego członek, a potem prezes poznańskiego Rotary Club.
Osiągnięcia.
W okresie uczelnianym był założycielem Studenckiego Teatru Satyrycznego "Pegazik". Pisał też teksty dla lubelskiego teatru "Dren 59" oraz dla gdańskiego teatru studenckiego "Bim-Bom". W latach 1973-1990 był przewodniczącym komitetów organizacyjnych: Biennale Sztuki dla Dziecka, Międzynarodowego Triennale Mebli, Jarmarku Świętojańskiego oraz mistrzostw świata i Europy w różnych dyscyplinach sportowych (m.in. w kajakarstwie, tenisie stołowym, akrobatyce sportowej, koszykówce i zapasach). Był głównym inicjatorem lub jednym z głównych inicjatorów m.in.: utworzenia Muzeum Literackiego Henryka Sienkiewicza, Pracowni-Muzeum Józefa Ignacego Kraszewskiego, Mieszkania-Pracowni Kazimiery Iłłakowiczówny, zmiany programu użytkowego Starego Rynku w Poznaniu (nadanie funkcji turystycznej, likwidacja kotłowni węglowych), zagospodarowania terenów maltańskich, odnowienia i uporządkowania Cmentarza Zasłużonych Wielkopolan, rekonstrukcji Palmiarni Poznańskiej, powstania Domu Polonii, odbudowy Gimnazjum Marii Magdaleny, restytucji jarmarków świętojańskich i negocjatorem pierwszego poznańskiego porozumienia partnerskiego miast – z Hanowerem. Był też współinicjatorem budowy Poznańskiego Szybkiego Tramwaju.
Życie prywatne.
Żonaty z Anną. Ma dwoje dzieci: córkę Magdalenę i syna Macieja. Na 80. urodziny Agnieszka Duczmal zorganizowała mu koncert zatytułowany "Legenda Wituskiego", na którym zagrali m.in. Maksim Wiengierow i Agata Szymczewska, a poprowadził go Tadeusz Zwiefka. W 2014 ukazała się książka w formie rozmowy zatytułowana "Przecież to mój Poznań", będąca podsumowaniem życia i osiągnięć Wituskiego (rozmowę przeprowadziła Dorota Ronge-Juszczyk, począwszy od 2011).

</doc>
<doc id="158167" url="https://pl.wikipedia.org/wiki?curid=158167" title="Werdandi">
Werdandi



</doc>
<doc id="158168" url="https://pl.wikipedia.org/wiki?curid=158168" title="Skuld">
Skuld



</doc>
<doc id="158169" url="https://pl.wikipedia.org/wiki?curid=158169" title="Bohater Niezależny">
Bohater Niezależny



</doc>
<doc id="158173" url="https://pl.wikipedia.org/wiki?curid=158173" title="FM">
FM



</doc>
<doc id="158174" url="https://pl.wikipedia.org/wiki?curid=158174" title="Sowice">
Sowice

Sowice (niem. "Sowitz") – dzielnica miasta Tarnowskie Góry położona 2 km od centrum w kierunku północnym.
Układ przestrzenny.
Dzielnicę współtworzą 4 miejscowości położone nad rzeką Stołą, stanowiące części miasta Tarnowskie Góry:
W Sowicach znajduje się m.in. Parafia Matki Boskiej Częstochowskiej, której pierwszym proboszczem był ks. Jan Rudol, oraz zespół szkolno-przedszkolny, natomiast w Czarnej Hucie działało największe przedsiębiorstwo w dzielnicy – Zakłady Chemiczne „Tarnowskie Góry”.
Współcześnie poza granicami dzielnicy znajdują się dwie miejscowości, które dawniej były częściami Sowic:
Nazwa.
Nazwa dzielnicy i miejscowości "Sowice" jest patronimiczną, wywodzącą się od zbiorowej nazwy osobowej "Sowicy", oznaczającej potomków chłopa o przezwisku "Sowa", który w średniowieczu prawdopodobnie z książęcego nadania wykarczował las na lewym (południowym) brzegu rzeki Rybnej (dziś Stoły) i założył osadę, rozrosłą później w wieś.
Historia.
Dzieje prehistoryczne i starożytność.
Badania archeologiczne w okolicy Sowic rozpoczął w latach 1925 i 1927 prof. Józef Kostrzewski ze studentami Uniwersytetu Poznańskiego. Najstarsze ślady bytności człowieka na terenie dzisiejszej dzielnicy Sowice udało im się odnaleźć w 1928 roku. W trakcie kontynuacji badań archeologicznych nad rzeką Stołą, na zachód od Repecka znaleziono paleolityczny skrobacz, drapacze oraz wiórki i odłupki, a także skorupy kultury łużyckiej, a w Sowicach (na północ od drogi do Repecka) natrafiono na odłupki i wiórki krzemienne z epoki paleolitu.
Do wykopalisk prof. Kostrzewski powrócił w 1933 roku, znajdując w Repecku liczne osady ze środkowej fazy neolitu oraz kultury łużyckiej. Natomiast w Sowicach odkrył na 4 stanowiskach: skorupę kultury łużyckiej (stanowisko „a”, na południowy wschód od Sowic), okrzesek krzemienny (stanowisko „b”, na wschód od Sowic), kolejny okrzesek krzemienny (stanowisko „c”, na zachód od Sowic) oraz „złamany wiór krzemienny z częściowo zaszczerbioną krawędzią” i dwa okrzeski krzemienne (stanowisko „d”, na północny wschód od Puferek).
Również w 1933 roku w okolicy Tarnowskich Gór pojawiła się grupa archeologów i studentów Uniwersytetu Warszawskiego na czele z prof. Włodzimierzem Antoniewiczem. W Sowicach znaleźli oni na śródleśnych polanach prehistoryczne jamy z żużlem, szlaką i ułamkami szkła oraz odłamki krzemienia.
Kolejny, piąty sezon badawczy prof. Kostrzewskiego, przyniósł w 1934 roku odkrycie w pobliżu wód Stoły na północ od drogi z Sowic do Repecka dwóch wiórków, ośmiu okrzesków i przepalonego rdzenia tardenoaskiego z epoki kamiennej oraz skorupy naczynia i przepaloną kość z okresu kultury łużyckiej.
Następne poszukiwania miały miejsce w 1942 roku, kiedy to koło Puferek bytomski archeolog Theodor Kubitzek odnalazł na południowym stoku doliny Stoły odłupek krzemienny z epoki kamiennej i trzy skorupy brzuśca naczynia glinianego, które datował na epokę żelaza.
W efekcie przed 1945 rokiem na terenie dzielnicy przebadano łącznie 11 stanowisk archeologicznych, w tym 3 stanowiska wokół Sowic, 4 stanowiska wokół Puferek i 4 stanowiska wokół Repecka.
Historia średniowieczna i nowożytna.
Osadnictwo w formie ciągłej na terenie Sowic raczej nie przetrwało do średniowiecza. Mimo to jest to jedna z najstarszych wsi na ziemi tarnogórskiej. Pierwsza wzmianka o średniowiecznych Sowicach ("Jasnowicz") pochodzi – zdaniem dr. Marka Wrońskiego – z 1369 roku, z dokumentu podziału księstwa bytomskiego między księcia oleśnickiego Konrada II a księcia cieszyńskiego Przemysława. Kolejna ("Sowicze") pojawia się w dokumencie erygującym parafię w Tarnowicach (Starych) z 1415 roku, znanym z dwóch odpisów z 1666 i 1761 roku. Analiza układu drogowego z początku XV wieku oraz współczesne rozplanowanie przestrzenne sugerują, że Sowice powstały jako osiedle samorodne, początkowo zajmując różnej wielkości parcele przy jedynej istniejącej drodze (obecna ul. Grodzka), stopniowo przeobrażając się w widlicę, w której zagrody stawiane były przy trzech drogach wychodzących odśrodkowo (współczesne ulice: Grodzka i Słowackiego).
Początkowo mieszkańcy wsi zajmowali się rolnictwem oraz hodowlą bydła i trzody chlewnej. Nad rzeką Stołą działały liczne młyny, zakładane były również stawy hodowlane. Na terenie Sowic, podobnie jak w całej okolicy, w XVI wieku zapoczątkowane zostało górnictwo kruszcowe. Pierwsze doniesienia o szybach wydobywczych zakładanych w Sowicach pochodzą z 1529 roku, a więc krótko po wydaniu Ordunku Gornego przez księcia opolskiego Jana Dobrego oraz margrabiego Jerzego Hohenzollerna-Ansbacha. Ogółem w latach 1529–1641 w Sowicach zarejestrowano 1831 szybów, 31 płuczek, 5 prażalni i 3 sztolnie. Rekordową w regionie bytomsko-tarnogórskim liczbę nowych szybów (752) odnotowano w 1559 roku. Wieś jednocześnie zachowała swój profil rolniczo-hodowlany, zajmując się produkcją żywności na potrzeby powstałego w sąsiedztwie miasta Tarnowskie Góry. 
W 1564 roku z inicjatywy tarnogórskiego gwarka Jakuba Rappa rozpoczęto budowę sztolni odwadniającej „św. Jakuba”, która odprowadzała wody z wyrobisk górniczych długim na około 900 metrów roznosem kończącym swój bieg w jednym z sowickich stawów. Prace związane z jej budową przebiegały z przerwami; w 1568 zostały wznowione przez pochodzącego z Węgier górmistrza Jana Trappa. Główny okres funkcjonowania tej sztolni przypadł na lata 1563–1624 i 1667–1718.
Wieś Sowice wraz z Lasowicami i należącymi do nich rozległymi lasami do 1603 roku była własnością Blachów. Sprzedali oni te dobra Janowi Fryderykowi Dreslerowi de Schaerfenstein, który był urzędnikiem margrabiego. 4 lipca 1608 roku obie wsie za kwotę 5300 talarów reńskich zostały nabyte przez miasto Tarnowskie Góry. W 1779 obszar ten został sprzedany za kwotę 11 620 talarów Erdmannowi von Larischowi celem pokrycia wydatków miasta. Po Larischach właścicielami wsi byli również Donnersmarckowie.
Po 1608 roku Sowice stopniowo zaczęły łączyć się przestrzennie z Tarnowskimi Górami; na gruntach należących do tej wsi zakładane były mieszczańskie ogrody oraz domy, co z czasem stworzyło dzielnicę Blaszyna o nazwie nawiązującej do pierwotnych właścicieli m.in. Sowic i Lasowic. Silne były również związki gospodarcze miasta z otaczającymi je osadami, również w okresach stagnacji górnictwa kruszcowego. Było ono miejscem zbytu wytwarzanych w nich produktów, a jednocześnie punktem zaopatrzenia w wyroby rzemieślnicze, co skutkowało prężnym rozwojem tarnogórskich cechów.
Ludność.
Pomimo wielu czynników stymulujących rozwój gospodarczy i osadniczy Sowice przez długi czas pozostawały niewielką wsią. Opisujący Śląsk w 1783 roku Franz Zimmermann podał, że we wsi – należącej wówczas do Erdmanna Larischa – było 65 mieszkańców oraz 5 zagrodników, dane te prawdopodobnie są zaniżone o ok. 30%. Również w latach 1822 i 1828 Sowice liczyły nie więcej niż 100 osób. Między 1822 a 1885 rokiem nastąpił związany z rozwojem hutnictwa w okolicy wsi (założenie huty „Fryderyk” w Piasecznej oraz huty „Hugo” w Czarnej Hucie) wzrost liczby jej ludności z 96 do 338 osób.
W 1910 roku gmina Sowice liczyła już 428 mieszkańców, w 1924 – 760 mieszkańców, a w 1926 – 780 mieszkańców, 73 domy i zajmowała obszar 179 ha 15 a. Według spisu ludności z 1931 roku, w Sowicach mieszkały już 1564 osoby, a w roku następnym powierzchnia gminy wzrosła do 205 ha 83 a. Na szybki wzrost liczby ludności w tym okresie wpływ miało przede wszystkim uruchomienie zakładów chemicznych w miejscu dawnej "Hugohütte".
Zabytki.
Na terenie dzielnicy znajduje się jeden obiekt wpisany do rejestru zabytków – zabytek archeologiczny w postaci osady mezolitycznej i kultury łużyckiej przy ul. Grzybowej w Repecku – nr rej. C/1331/85.
Pozostałe zabytkowe obiekty na terenie Sowic figurują w Gminnej Ewidencji Zabytków Gminy Tarnowskie Góry. Są to głównie budynki mieszkalne z II połowy i końca XIX wieku oraz początku XX wieku, zlokalizowane przede wszystkim przy ul. Grodzkiej (17 obiektów), a także przy ul. Bocznej, Czarnohuckiej, Wyzwolenia, 22 Stycznia oraz Słowackiego. Mieszcząca się przy tej ostatniej ulicy szkoła podstawowa z 1938 roku również jest obiektem zabytkowym.
W rejonie ulicy Fabrycznej znajduje się zespół dwóch lokomotywowni oraz dwóch wież ciśnień, a także schron polowy według instrukcji saperskiej z 1939 roku.
Zabytki sakralne reprezentowane są przez 2 krzyże przydrożne z końca XIX wieku (przy ul. Czarnohuckiej oraz Grodzkiej), krzyż misyjny i krzyż na cmentarzu parafii Matki Boskiej Częstochowskiej oraz kapliczkę przy ul. Wodnej w Repecku.
Wzdłuż doliny rzeki Stoły na terenie Sowic, Puferek oraz Repecka (ulice: Grzybowa, Wodna, Wincentego Pola, Mikołaja Reja, Grodzka oraz Kolejowa) wpisane do gminnej ewidencji zabytków są również pozostałości osad oraz ślady osadnictwa pochodzące z mezolitu i neolitu.
Oświata.
Na terenie dzielnicy znajduje się Zespół Szkolno-Przedszkolny nr 1 obejmujący Szkołę Podstawową nr 6 oraz Przedszkole nr 8. Budynek szkolny w Sowicach został oddany do użytku w 1938 roku, a inauguracja pierwszego roku szkolnego miała miejsce 5 września 1938. Patronem szkoły jest Alfons Zgrzebniok.
Religia.
Sowice w ramach administracji kościelnej podlegały pierwotnie parafii w Reptach. Taki stan rzeczy trwał do kwietnia 1415, kiedy to erygowano parafię w Tarnowicach oddaloną o ok. 3,5-4 km od wsi.
Na początku lat 20. XX wieku mieszkańcy Sowic oraz Lasowic i Czarnej Huty na nabożeństwa uczęszczali do fary w Tarnowskich Górach, zaś od 1923 roku zezwolono im na praktykowanie w prowadzonym przez zakon ojców kamilianów kościele św. Jana Chrzciciela. Pogrzeby nadal odbywały się jednak w Tarnowicach, gdyż kamiliańska parafia nie miała cmentarza.
Współcześnie największą wspólnotą religijną w Sowicach jest katolicka parafia pod wezwaniem Matki Boskiej Częstochowskiej, która swoim zasięgiem obejmuje całą dzielnicę i w 2010 liczyła ok. 1500 wiernych. Została ona erygowana 7 października 1943 roku jako lokalia. 3 października 1993 roku kościół parafialny został konsekrowany przez biskupa gliwickiego Jana Wieczorka.
Infrastruktura.
Od 2011 roku nad rzeką Stołą w Repecku (zachodnia część dzielnicy) działa Centralna Oczyszczalnia Ścieków (COŚ). Powstała ona w ramach pierwszego etapu projektu budowy w Tarnowskich Górach systemu wodno-kanalizacyjnego.
Transport.
Transport drogowy.
Główne ulice Sowic mają status dróg powiatowych powiatu tarnogórskiego i są to: ulica Juliusza Słowackiego, o przebiegu równoleżnikowym, która łączy właściwe Sowice z Czarną Hutą (droga klasy L nr 3296S), łączące dzielnicę z centrum miasta ulice Grodzka (oś osadnicza średniowiecznej wsi Sowice, będąca częścią drogi klasy Z nr 3291S) i Czarnohucka (oś osadnicza Czarnej Huty, fragment drogi klasy Z nr 3290S) o przebiegu południkowym oraz prowadząca z Czarnej Huty na zachód w kierunku Strzybnicy ulica Grzybowa (również fragment drogi nr 3290S). Czarną Hutę i całą dzielnicę Sowice z Lasowicami łączy natomiast ulica Fabryczna, która jest drogą gminną klasy L nr 270 045 S.
Transport kolejowy.
Południową granicę dzielnicy (ze Śródmieściem-Centrum) tworzy linia kolejowa nr 144 łącząca stacje Tarnowskie Góry i Opole Główne, oddana do użytku w latach 1857–1858. Ruch pasażerski na niej został zawieszony w grudniu 2011 roku wraz z wejściem w życie nowego rozkładu jazdy likwidującego cztery pary pociągów relacji Tarnowskie Góry – Zawadzkie – Opole Główne. Powodem jest wycofanie się województwa śląskiego z organizacji przewozów na tej linii spowodowane niską frekwencją w pociągach.
Komunikacja miejska.
Publiczny transport zbiorowy na terenie dzielnicy obejmuje przewozy autobusowe, których organizatorem od 1 stycznia 2019 jest Zarząd Transportu Metropolitalnego.
Według stanu z grudnia 2022 przez Sowice przejeżdżają i zatrzymują się autobusy linii:
Na terenie dzielnicy znajdują się przystanki: "Sowice Słowackiego", "Sowice Czarna Huta", "Sowice Elektrocarbon", "Puferki" i "Repecko" oraz przystanek na żądanie "Sowice Cmentarz".
Herb.
Według statutu dzielnicy Sowice do 2015 roku herbem dzielnicy była:

</doc>
<doc id="158179" url="https://pl.wikipedia.org/wiki?curid=158179" title="John Austin">
John Austin

John Austin (ur. 3 marca 1790 w Creeting Mill, zm. w grudniu 1859 w Weybridge), angielski prawnik i filozof prawa, przedstawiciel pozytywizmu prawniczego, twórca rozkazowej teorii prawa. Jego najważniejsze dzieło to "The Province of Jurisprudence Determined".
Koncepcja Austina.
Zdaniem Austina to, co potocznie określane jest jako prawo, podzielić można na cztery kategorie:
Od pozostałych rodzajów oddzielić należy prawo pozytywne; tylko ono jest prawem w ścisłym rozumieniu i tworzy właściwy zakres teorii prawa.
Austin określa prawo jako "regułę ustanowioną dla istoty myślącej przez inną istotę myślącą, mającą nad tą pierwszą władzę". Prawem jest więc rozkaz poparty sankcją, ale tylko taki, który ustanowiony został przez suwerena.
Suweren to jednostka (ewentualnie kolegium), która ma władzę nad innymi jednostkami. Jest to władza ziemska - z tego powodu Bóg nie jest suwerenem i tym samym prawo boskie nie jest prawem w ścisłym rozumieniu. Z kolei na pozytywną moralność składają się normy, które albo nie zostały ustanowione przez suwerena, albo nie są poparte groźbą.
Suweren rozumiany może być na dwa sposoby: jako suweren "de iure" (czyli taki, któremu władzę przyznają przepisy prawa) oraz "de facto" (taki, który ma faktyczny posłuch). Tylko w tym drugim znaczeniu posługuje się pojęciem suwerena Austin, rozumiejąc jego władzę jako faktyczną i będącą pierwotną w stosunku do prawa.
Władza suwerena jest nieograniczona, niepodzielna i nieprzerwana. Nikt nie może nakładać na suwerena obowiązków (włącznie z nim samym), nikt nie może jego władzy ograniczać; władza ta nie może zostać rozdzielona między różne podmioty i stale spoczywa w rękach suwerena.
Teoria Austina stała się w XX wieku przedmiotem krytyki Herberta Harta w dziele "The Concept of Law".
Krytyka.
Według Harta, koncepcja prawa jako rozkazów dotyczyć może tylko sfery niektórych praw - tych, które nakładają obowiązki. Tymczasem w prawie istnieją także reguły innego rodzaju.
Koncepcji suwerena Hart zarzucił, że nie wyjaśnia ona zjawiska kontynuacji systemu prawa w razie końca lub czasowego nieistnienia suwerena. Jeśli, jak twierdził Austin, prawo to rozkaz faktycznego suwerena, to wraz z końcem suwerena powinno także kończyć się prawo. Inne byłyby natomiast konsekwencje, gdyby uznać, że suweren to tyle co pewien urząd, powoływany na mocy prawa.
Hart uznał też, że Austin nie odróżniał dwóch pojęć: reguły prawnej i nawyku postępowania. Było to z kolei, jego zdaniem, konsekwencją nieodróżniania dwóch punktów widzenia, z jakich patrzeć można na reguły: eksternalnego (zewnętrznego) i internalnego (wewnętrznego). Pierwszy z nich to punkt widzenia zewnętrznego obserwatora - tutaj nie widać różnic między regułą a nawykiem; różnica ta widoczna jest natomiast z punktu widzenia wewnętrznego obserwatora, czyli członka danej społeczności, który uznaje reguły i postępuje zgodnie z nimi.
Herbert Spencer zarzuca zaś Austinowi, że ten zbyt mocno utożsamia władzę cywilną z wojskową. Prowadzić ma to do niepożądanego podziału na rządzonych i rządzących, którym to Austin a priori przypisuje, według Spencera, prawo do wydawania rozkazów i bezwzględnego posłuszeństwa. W opinii Spencera nie udziela on odpowiedzi na pytanie, skąd bierze się władza rządzących i jak w swej pracy "Jednostka wobec państwa", "odsuwa on rozstrzygnięcie zagadnienia, nie rozwiązując go".

</doc>
<doc id="158182" url="https://pl.wikipedia.org/wiki?curid=158182" title="Ivald">
Ivald



</doc>
<doc id="158184" url="https://pl.wikipedia.org/wiki?curid=158184" title="Karabinek CR 21">
Karabinek CR 21

CR-21 – karabinek automatyczny w układzie bullpup zaprojektowany przez konstruktorów z firmy Vektor (RPA).
Historia konstrukcji.
W 1972 roku Republika Południowej Afryki zakupiła licencję na izraelski karabinek automatyczny Galil. W następnym roku rozpoczęto w zakładach Vektor (część koncernu Denel) produkcję nieco zmodernizowanego karabinku Galil pod nazwą R4 (karabinek) i R5 (subkarabinek).
Na początku lat dziewięćdziesiątych armia RPA zaczęła poszukiwać nowego karabinu, który przy długości lufy nie mniejszej niż w R4 miałby zdecydowanie mniejszą długość całkowitą. Konstruktorzy firmy Vector zaproponowali w odpowiedzi przeprojektowanie karabinka R4 do układu bullpup. Zachowano starą lufę i komorę zamkową. Suwadło pozbawiono rękojeści przeładowania i wyposażono w występ współpracujący z mechanizmem przeładowania i nową rękojeścią przeładowania umieszczoną po lewej stronie broni (ruch rękojeści przeładowania jest przenoszony na suwadło za pomocą żerdzi). Chwyt i mechanizm spustowy przeniesiono przed magazynek i połączono z mechanizmem uderzeniowym za pomocą pręta. Mechanizmy umieszczono w obudowie z czarnego tworzywa sztucznego, której tylne zakończenie pełni funkcję trzewika kolby, a przednie łoża. Okno wyrzutowe łusek znajduje po prawej strony obudowy, na wysokości twarzy. Ponieważ łuski wyrzucane są w prawo, uniemożliwia to strzelanie z lewego ramienia.
Nowy karabinek zaprezentowano publicznie podczas targów broni w Malezji w roku 1997 jako "Compact Rifle for the 21st century", w skrócie CR-21. Opracowano także subkarabinek ze skróconą lufą. CR 21 nie był produkowany seryjnie.
Opis konstrukcji.
Karabinek CR-21 jest indywidualną bronią samoczynno-samopowtarzalną. Zasada działania automatyki oparta o wykorzystanie energii gazów prochowych odprowadzanych przez boczny otwór lufy. Wyciąg sprężynujący umieszczono w zamku, wyrzutnikiem jest występ komory zamkowej. Ryglowanie przez obrót zamka w lewo (dwa rygle). Mechanizm spustowy umożliwia strzelanie ogniem pojedynczym i seriami. Przełącznik rodzaju ognia po obu stronach kolby. Oddzielny bezpiecznik mający formę kołka umieszczonego w miejscu połączenia osłony spustu z łożem. Zasilanie z dwurzędowych magazynków łukowych o pojemności 30 naboi. Lufa gwintowana, z sześcioma bruzdami o skoku 228 mm. Celownik optyczny bez powiększenia. Na górnej części celownika optycznego odlane są proste przyrządy celownicze, składające się z muszki i szczerbinki, używane w sytuacjach awaryjnych.

</doc>
<doc id="158185" url="https://pl.wikipedia.org/wiki?curid=158185" title="Kanał Chorzelowski">
Kanał Chorzelowski

Kanał Chorzelowski (Potok Chorzelowski) – sztuczny ciek wodny wybudowany pod koniec XIX wieku w ramach programu osuszania terenów nadwiślańskich. Szerokość około 2 m. 
Prawy dopływ Wisły, powiat mielecki.
Swój bieg rozpoczyna w miejscowości Chorzelów, następnie płynie przez Babichę, Borki Nizińskie, Młodochów, Krzemenicę, Rożniaty i wpada do Wisły we wsi Zaduszniki.
Ma istotne znacznie dla osuszania podmokłych terenów w gminie Mielec, Tuszów Narodowy, Gawłuszowice, Padew Narodowa, ponieważ zbiera wody z pomniejszych cieków i kanałów.
Kanał jest dobrym przykładem prawidłowej XIX-wiecznej sztuki irygacyjnej.
Wybudowany w całości wysiłkiem ludzkich mięśni, przy użyciu prostych narzędzi.

</doc>
<doc id="158190" url="https://pl.wikipedia.org/wiki?curid=158190" title="Requiem">
Requiem



</doc>
<doc id="158191" url="https://pl.wikipedia.org/wiki?curid=158191" title="Diego López (hiszpański piłkarz)">
Diego López (hiszpański piłkarz)

Diego López Rodríguez (ur. 3 listopada 1981 w Paradeli) – hiszpański piłkarz występujący na pozycji bramkarza w hiszpańskim klubie Rayo Vallecano. W trakcie swojej kariery występował także w CD Lugo, AD Alcorcón, Villarrealu, Sevilli oraz Realu Madryt. W 2009 roku wraz z reprezentacją Hiszpanii zajął trzecie miejsce na Pucharze Konfederacji.
Życie prywatne.
11 czerwca 2011 Diego Lopez poślubił Irię Otero Rodriguez. Małżeństwo ma dwie córki, Zoe (16 marca 2012) i Biancę (9 maja 2015).
Kariera klubowa.
Real Madryt.
López urodził się w Paradela, Hiszpania. W wieku 19 lat przeniósł się z rodzinnego klubu CD Lugo i wstąpił w szeregi Realu Madryt C. Rozegrał w nim 57 meczów ligowych. W roku 2003 wstąpił do drużyny Real Madryt B. W sezonie 2005/2006 był rezerwowym podstawowej drużyny Realu Madryt. Zagrał w meczu Ligi Mistrzów, zastępując kontuzjowanego Ikera Casillasa.
Villarreal.
Pod koniec czerwca 2007 López przeszedł do Villarrealu za kwotę 6 milionów. Na początku był tylko rezerwowym bramkarzem, ale jego dobra gra została zauważona bardzo szybko. W pierwszym sezonie rozegrał 20 meczów, a także kilka w europejskich pucharach. W latach 2008–2009 López pomógł Villarrealowi zająć 5. miejsce w Primera División. W kolejnym sezonie Villarreal zajął 7. pozycję, López rozegrał wszystkie z możliwych meczów. W sezonie 2011/2012 López wpuścił 50 goli w lidze. W kolejnym sezonie zagrał w Lidze Mistrzów, jego drużyna nie wyszła z grupy.
Sevilla i powrót do Realu.
22 maja 2012 López podpisał kontrakt z Sevillą. Wystąpił w niej przeciwko swojej byłej drużynie Realowi Madryt. 25 stycznia 2013, gdy Iker Casillas złamał palec lewej ręki z Valencią, José Mourinho postanowił kupić Diego Lópeza. Po kilku dniach zaliczył debiut w meczu Pucharu Króla z FC Barceloną, gdzie Real zremisował 1:1. López w samej końcówce meczu obronił strzał Jordiego Alby, który uratował Królewskim remis. Niestety w lidze pierwszy jego mecz został przegrany przez Real, kiedy to kolega z drużyny Cristiano Ronaldo strzelił samobójczą bramkę i jego drużyna przegrała z Granadą. Wystąpił także w rewanżowym meczu Pucharu Króla z FC Barceloną. Real Madryt wygrał to spotkanie 3:1 i awansował do finału. López został chwalony za bardzo dobre interwencje. Brał on także udział w meczach Ligi Mistrzów, gdzie zagrał z Manchester United na Santiago Bernabeu. Spotkanie zakończyło się remisem 1:1, choć w rewanżu królewscy wygrali 2:1. López został bramkarzem kolejki Ligi Mistrzów po tym, jak obronił bardzo groźnie strzały. Szczególnie w samej końcówce, kiedy to obronił strzał Vidicia oraz Ferdinanda. Po kilku dniach menadżer Manchesteru, Alex Ferguson powiedział, że gdyby nie López Real Madryt pożegnał by się z tymi rozgrywkami. W kolejnej rundzie jego drużyna wygrała 3:0 z Galatasaray SK. W rewanżu w Turcji, Królewscy musieli uznać wyższość Galaty przegrywając 2:3, mimo to awansowali do półfinału w którym mierzyli się z Borussią Dortmund. W półfinałowym meczu Ligi Mistrzów w sezonie 2012/2013 Real Madryt przegrał na wyjeździe z Borussią Dortmund 4:1. U siebie Los Blancos wygrali 2:0 co nie wystarczyło do awansu. Wystąpił także w finałowym meczu Pucharu Króla, gdzie Real przegrał z Atletico Madryt.
Sezon 2013/14 López rozpoczął w pierwszym składzie. Zagrał w wygranym meczu z Betisem (2:1). Kolejny mecz znowu rozpoczął w pierwszym składzie, tym razem zachowując czyste konto. 14 września wpuścił 2 gole w meczu z Villarrealem, a mecz zakończył się wynikiem 2:2.
24 maja 2014 wygrał Ligę Mistrzów. Całe spotkanie przesiedział na ławce rezerwowych.
Kariera reprezentacyjna.
Diego López był powoływany do reprezentacji Hiszpanii, w meczach eliminacyjnych do Mistrzostw Świata 2010.

</doc>
<doc id="158196" url="https://pl.wikipedia.org/wiki?curid=158196" title="Yggdrasill">
Yggdrasill



</doc>
<doc id="158199" url="https://pl.wikipedia.org/wiki?curid=158199" title="Gustaf Dalén">
Gustaf Dalén

Nils Gustaf Dalén (ur. 30 listopada 1869 w Stenstorp, gmina Falköping, zm. 9 grudnia 1937 w Lidingö) – szwedzki inżynier wynalazca, laureat Nagrody Nobla w dziedzinie fizyki w roku 1912 „za wynalezienie automatycznych regulatorów do stosowania w połączeniu z
zasobnikami gazu do zasilania światłem latarni morskich i pław świetlnych”; jedyny laureat tej nagrody, który założył grupę przemysłową ("Aktiebolaget Gasaccumulator" AGA, ang. "Gas Accumulator Company"; stan na 2021).
Życiorys.
Dzieciństwo i młodość.
Urodził się na farmie rodziców – Johanssonów ze Stenstorp w prowincji Västergötland – jako czwarte z pięciorga dzieci (według innych źródeł – najmłodsze z czworga rodzeństwa). Matka, Lovisa Johansson, zachęcała dzieci do nauki. Przypuszcza się, że z tego powodu syn przyjął jej panieńskie nazwisko – Dalén.
W szkole nie był dobrym uczniem. Zapamiętano przede wszystkim, że chętnie konstruował pomysłowe gadżety. Duże zainteresowanie otoczenia wzbudziło m.in. urządzenie pomagające 13-letniemu chłopcu w porannym wstawaniu z łóżka. Był to stary zegar ścienny, przerobiony na budzik z gongiem i dodatkowym urządzeniem, które 15 minut przed pobudką zapalało lampę naftową, oświetlającą pokój i ogrzewającą dzbanek z kawą na śniadanie.
Gustaf Dalén skończył miejscową szkołę rolniczą. Miał zamiar pozostać w gospodarstwie rodziców. Tam zorganizował sklep ogrodniczy oraz skup nasion i mleka. W roku 1892 skonstruował urządzenie do oceny jakości dostarczanego mleka – tester zawartości tłuszczu. Gustaf de Laval (zob. dysza de Lavala) – znany wynalazca, któremu Dalén zaprezentował to urządzenie w Sztokholmie – stwierdził, że podobne rozwiązanie jest już opatentowane, ale docenił zdolności młodego wynalazcy-samouka i zachęcił go do podjęcia studiów technicznych.
Dalén sprzedał farmę i rozpoczął studia w Wyższej Szkole Technicznej Chalmersa. Uczelnię tę ukończył w 1896, po czym spędził rok w Szwajcarii, kontynuując studia na Politechnice Federalnej w Zurychu (ETH). Jego opiekunem był Aurel Stodola, prawdopodobnie współpracownik de Lavala oraz Adolfa Hurwitza, zajmujący się problemami turbin parowych, a zwłaszcza regulatorami ich prędkości.
Praca zawodowa.
Po powrocie do Szwecji Gustaf Dalén pracował przez pewien czas w Sztokholmie, jako projektant w firmie "de Laval Ångturbin" (turbiny parowe de Lavala) ; prowadził też badania i zajmował się doradztwem inżynierskim w Göteborgu. Wspólnie z Henrikiem Celsingiem założył "Dalén &amp; Celsing". Wkrótce (1901) został dyrektorem technicznym firmy "Svenska Karbid- och Acetylen A.B." (ang. "Swedish Carbide and Acetylene, Ltd."), przekształconej w następnych latach w "Svenska Aktiebolaget Gasaccumulator" (AGA, "Swedish Gas Accumulator Ltd."). W roku 1906 objął stanowisko naczelnego inżyniera tej firmy.
Zajmując się wdrażaniem w Szwecji technik wymagających stosowania acetylenu (np. spawanie, oświetlenie) podjął próby zmniejszenia ryzyka wybuchów (w czasie jego produkcji, przechowywania i transportu) oraz zmniejszenia zużycia.
Acetylen przechowywano i transportowano wówczas (od przełomu XIX i XX w.) w butlach ciśnieniowych, w postaci roztworu w acetonie, „acetylen dissous”, co miało na celu ograniczenie niebezpieczeństwa wybuchów. Technologia została opracowana w roku 1896 przez francuskich naukowców, G. Claude’a i Alberta Hessa. Ponieważ fala detonacyjna nie może rozprzestrzeniać się w przewodach o średnicy mniejszej od 1 mm, wynalazcy polecali wypełnianie butli z „acetylen dissous” materiałami porowatymi z kapilarami. Stosowane ówcześnie materiały nie były jednak wystarczająco bezpieczne i trwałe. Gustaf Dalén opracował i wdrożył do produkcji w AGA (1906) materiał nazwany Agamassan. Masę wytwarzano mieszając w odpowiednich urządzeniach granulowaną lub sproszkowaną ziemię okrzemkową lub inny materiał porowaty (np. azbest, wypalona glina, pumeks) z określonymi rodzajami cementu, wypełniającymi przestrzenie między grudkami materiału porowatego (mieszanie pasty do jej utwardzenia). Tak otrzymana masa skutecznie pochłania roztwór acetylenu i jest trwała (zachowuje niezbędną wąskoporowatość w różnych warunkach klimatycznych). Firma zaczęła cieszyć się uznaniem w świecie.
Zmierzając do ograniczenia zużycia acetylenu w lampach gazowych, stosowanych m.in. w latarniach morskich, Dalén wprowadził istotną modyfikację konstrukcji palników (m.in. światło migające) oraz zaprojektował i rozpoczął produkcję (1907) „zaworów słonecznych” (szw. "solventil", ang. "sun valve", "solar valve"), automatycznie gaszących światło latarni po wschodzie słońca i zapalających je po zmierzchu. Pierwszy z takich zaworów zainstalowano w latarni Furuholmen, między Sztokholmem i Vaxholm. Zawory nie wymagały innego zasilania poza energią promieniowania słonecznego; były poza tym uważane za niezawodne i nie wymagające konserwacji. Projektem bardzo zainteresował się Thomas Alva Edison (wyrażając swoje zaskoczenie skutecznością prostej konstrukcji), a Urząd Patentowy w Berlinie zażądał pokazu przed zatwierdzeniem patentu.
"Solventil" otwierał się i zamykał dzięki różnej absorpcji termicznej i różnej rozszerzalności cieplnej dwóch materiałów. Roboczymi elementami były cztery pręty: trzy błyszczące – odbijające światło – pręty metalowe otaczały jeden czarny i matowy. Po świcie pręt wewnętrzny rozszerzał się bardziej od zewnętrznych, co powodowało zamknięcie wylotu gazu (pozostawał zapalony mały płomyk „pilota”). Gdy słońce zachodziło, długość czarnego pręta zmniejszała się, a wypływający gaz zapalał się od płomienia pilota. Wprowadzenie wynalazków pozwoliło zmniejszyć zużycie gazu o 94%.
O uznaniu dla latarni morskich firmy AGA, projektowanych przez Gustafa Daléna, świadczy m.in. zlecenie tej firmie w roku 1911 budowy systemu oświetlenia całego Kanału Panamskiego (kwota 150 tys. dolarów US).
We wrześniu 1912 roku, w czasie eksperymentów z acetylenem, Gustaf Dalén uległ groźnemu wypadkowi. Jego życie uratowano, jednak stracił wzrok. W związku z tym nie mógł osobiście odebrać Nagrody Nobla w dziedzinie fizyki, którą w tymże roku został wyróżniony
Nagrodę odebrał prof. Albin Dalén, który w czasie uroczystego bankietu (10 grudnia 1912) podziękował Królewskiej Akademii Nauk w imieniu swojego brata mówiąc, że wyróżnienie ułatwi mu zachowanie równowagi po ciężkim wypadku i będzie silną motywacją do dalszej pracy w tej samej dziedzinie.
Wyróżnienia za dokonania praktyczne nie były wcześniej przyznawane (tradycyjnie nagradzano osiągnięcia teoretyczne; zob. lista laureatów), mimo że Alfred Nobel napisał w swoim testamencie, że nagroda w dziedzinie fizyki powinna być przyznawana:
Nominacja Daléna wyróżniała się spośród wcześniejszych również z innego powodu. Tematem komentarzy, dotyczących Nagrody Nobla z roku 1912, był fakt wycofania przez Komitet Noblowski wcześniejszej decyzji o przyznaniu nagrody Nikoli Tesli i Thomasowi A. Edisonowi. Komitet nie ujawnił – zgodnie z własnymi zasadami – przyczyny tej decyzji. Przypuszczano, że u jej podstaw leżały nieporozumienia, do których doszło między oboma nominowanymi (według części źródeł N. Tesla odmówił przyjęcia nagrody, prawdopodobnie nie chcąc jej dzielić z Edisonem).
W latach następnych, do roku śmierci (1937), Nils Gustaf Dalén nadal kierował firmą AGA oraz uczestniczył w działalności społecznej, co było możliwe dzięki sile jego optymizmu (do którego wszystkich zachęcał) oraz dzięki pomocy współpracowników i rodziny. Uzyskał też wsparcie ze strony Arvida Lindmana. Dokładał wszelkich starań, aby zapewnić bezpieczeństwo pracownikom firmy, z którymi podzielił się Nagrodą Nobla.
Interesował się wieloma różnymi zagadnieniami technicznymi (uzyskał ok. 100 patentów), m.in.:
W latach 20. AGA uruchomiła produkcję samochodów AGA (fabryki w Berlinie i Landskronie) i pierwszego w Szwecji sprzętu dla filmu dźwiękowego (1929).
Wyróżnienia i upamiętnienie.
Poza Nagrodą Nobla został wyróżniony:
Otrzymał "Morehead Medal" od "International Acetylene Association". Uczestniczył debatach "National Society of Economics". Przez niemal 20 lat był członkiem rady miasta Lidingö.
Dowodami trwałej pamięci są m.in. ekspozycje w "Gustaf Dalén Museum" w Stenstorp i nadanie nazwy "Dalénum" obszarowi przemysłowemu w Lidingö. Jednym z eksponatów jest tabliczka z napisem "Var Opitimist" (Bądź optymistą), które ustawiane były z inicjatywy Daléna na terenie zakładu AGA w czasie poważnych trudności finansowych firmy spowodowanych wielkim kryzysem (kopia tabliczki jest sprzedawana jako pamiątka z muzeum).
Życie rodzinne.
N.G. Dalén ożenił się w 1901 z Elmą Persson. Mieli czworo dzieci: dwóch synów (Gunnar i Anders) i dwie córki. Gunnar Dalén (inżynier) zastąpił ojca na stanowisku dyrektora AGA. Młodszy syn, Anders Dalén, został lekarzem okulistą, profesorem w Instytucie Karolinska.

</doc>
<doc id="158200" url="https://pl.wikipedia.org/wiki?curid=158200" title="Míchel Salgado">
Míchel Salgado

Míchel Salgado, właśc. Miguel Ángel Salgado Fernández (ur. 22 października 1975 w As Neves) – były hiszpański piłkarz, obrońca. Wielokrotny reprezentant Hiszpanii oraz klubu Real Madryt.
Życiorys.
Urodzony w niedużej miejscowości koło Vigo, występował w zespołach młodzieżowych Celty Vigo, w 1995 debiutował w ekstraklasie hiszpańskiej. Sezon 1996/1997 spędził w II-ligowej Salamance, gdzie był czołowym zawodnikiem. W 1997 powrócił do Celty; na boisku z powodzeniem łączył grę na pozycji obrońcy z udziałem w akcjach ofensywnych i stał się ulubieńcem kibiców. Zaliczył również debiut w reprezentacji narodowej Hiszpanii. W 1999 przeszedł do Realu Madryt. Klub ze stolicy zapłacił za niego ok. 11 mln euro. Miał udział w wielu sukcesach tej drużyny, m.in. dwukrotnym zdobyciu Pucharu Europy (Ligi Mistrzów). W finale Ligi Mistrzów w 2000 z Valencią asystował przy jednej z bramek. W reprezentacji Hiszpanii grał na turnieju finałowym Euro 2000, gdzie zespół dotarł do ćwierćfinału, przegrywając z późniejszym mistrzem, Francją. Zabrakło go na kolejnych wielkich imprezach z udziałem Hiszpanów (mistrzostwach świata 2002 i mistrzostwach Europy 2004). W 2007 oraz 2008 zdobył z Realem dwa mistrzostwa Hiszpanii. 4 sierpnia 2009 roku rozwiązał kontrakt z Realem Madryt. Ponad dwa tygodnie później podpisał dwuletni kontrakt z Blackburn Rovers. Występował regularnie przez dwa sezony. W 2012 opuścił drużynę z Anglii, zostając wolnym piłkarzem. Miał propozycje kontraktu z klubów ze Stanów Zjednoczonych i Kataru, jednak ostatecznie zakończył karierę.
W wieku 40 lat powrócił z emerytury i dołączył do zespołu Kochi w Indyjskiej Premier Futsal

</doc>
<doc id="158201" url="https://pl.wikipedia.org/wiki?curid=158201" title="Nils Gustaf Dalen">
Nils Gustaf Dalen



</doc>
<doc id="158204" url="https://pl.wikipedia.org/wiki?curid=158204" title="William Ewart Gladstone">
William Ewart Gladstone

William Ewart Gladstone (ur. 29 grudnia 1809 w Liverpoolu, zm. 19 maja 1898 w zamku Hawarden, Flintshire, Walia) – brytyjski polityk należący do Partii Liberalnej, premier Wielkiej Brytanii (w latach 1868–1874, 1880–1885, 1886 i 1892–1894).
Zdecydowane zwycięstwo liberałów (koalicji wigów i zwolenników Peela), osiągnięte dzięki nowej ordynacji wyborczej, umożliwiło Gladstone’owi stłumienie rozruchów w Irlandii i wprowadzenie w życie trzeciej reformy ordynacji wyborczej, jednak wkrótce zmuszony został do złożenia dymisji z powodu niemożności uchwalenia budżetu. Proponowane przez Gladstone’a wprowadzenie samorządu dla Irlandii doprowadziło do rozłamu wśród liberałów.
W czasie czwartej kadencji Gladstone miał już pozycję nestora brytyjskiej sceny politycznej. Przygotował ustawę o samorządzie irlandzkim, jednak zrezygnował ze stanowiska po odrzuceniu jej przez Izbę Lordów.
Wczesne lata życia i początki kariery politycznej.
Był czwartym synem sir Johna Gladstone’a, 1. baroneta, i Anne MacKenzie Robertson. Przyszły premier dorastał w Liverpoolu. W latach 1816–1821 pobierał nauki w szkole parafialnej przy kościele św. Tomasza w Seaforth. W 1821 r. rozpoczął naukę w Eton College. W 1828 r. rozpoczął studia w Christ Church na Uniwersytecie Oksfordzkim. Na studiach był przewodniczącym Oxford Union.
Po studiach wyruszył wraz z bratem Johnem w podróż po Europie. Odwiedził Belgię, Francję, Niemcy i Włochy. Po powrocie do Wielkiej Brytanii William uzyskał w 1832 r. mandat parlamentarny z okręgu Newark. W 1833 r. został przyjęty do korporacji prawniczej Lincoln’s Inn, ale w 1839 r. zażądał wycofania swojego nazwiska z listy członków korporacji.
W początkach swej kariery politycznej Gladstone należał do skrajnych konserwatystów (Torysi), którzy sprzeciwiali się reformom wigowskiego gabinetu Greya oraz zniesieniu niewolnictwa. W grudniu 1834 r. został młodszym lordem skarbu w pierwszym rządzie Roberta Peela. Po miesiącu został przeniesiony na stanowisko podsekretarza stanu w Ministerstwie Wojny i Kolonii. Pozostał na tym stanowisku do upadku rządu w kwietniu 1835 r.
Gladstone opublikował swoją pierwszą książkę, "The State in its Relations with the Church", w 1838 r. Rok później poślubił Catherine Glynne. Miał z nią ośmioro dzieci, w tym polityków Williama, Herberta i Henry’ego. We wrześniu 1842 r. utracił palec wskazujący u lewej ręki, kiedy wypaliła czyszczona przez niego broń.
W rządzie.
W 1841 r. został wiceprzewodniczącym Zarządu Handlu, a w 1843 r. stanął na jego czele. Zrezygnował w 1845 r., ale po kilku miesiącach powrócił na stanowisko ministra wojny i kolonii. W 1846 r. rząd Peela upadł w wyniku sporu o ustawy zbożowe. Doszło do rozłamu w Partii Konserwatywnej, którą opuścili Peel i jego zwolennicy (tzw. "Peelites"). Wśród nich znalazł się również Gladstone, który po śmierci Peela w 1850 r. stanął na czele jego zwolenników w Izbie Gmin.
Gladstone przegrał wybory parlamentarne 1846 r. W 1847 r. wygrał wybory uzupełniające w okręgu Oxford University. Od 1865 r. reprezentował South Lancashire. W latach 1868–1880 był deputowanym z okręgu Greenwich, a w latach 1880–1895 z okręgu Midlothian.
W 1852 r. Gladstone został kanclerzem skarbu w rządzie lorda Aberdeena. Bezskutecznie usiłował doprowadzić do likwidacji podatku dochodowego. Pozostał na tym stanowisku, kiedy w 1855 r. premierem został lord Palmerston, ale zrezygnował po kilku tygodniach. Na poprzednie stanowisko powrócił w 1859 r. Wcześniej był krótko Wysokim Komisarzem na Wyspach Jońskich. W 1865 r. został dodatkowo przewodniczącym Izby Gmin. Na obu tych stanowiskach pozostał do upadku rządu w 1866 r.
Gladstone dał się w tym czasie poznać jako zwolennik wolnego handlu i reformy wyborczej. W 1866 r. przedstawił projekt reformy wyborczej, który jednak nie został uchwalony.
Premier.
Po rezygnacji lorda Russella w 1867 r. Gladstone stanął na czele Partii Liberalnej. Po jej zwycięstwie w wyborach 1868 r. został premierem Wielkiej Brytanii. W latach 1873–1874 był dodatkowo kanclerzem skarbu. W tym czasie przeprowadzono rozdział Kościoła Irlandii od państwa (1869) oraz wprowadzono zasadę tajności głosowania (1872). Zreformowano armię, służbę cywilną i samorząd. Gladstone pozostał premierem do wyborczego zwycięstwa konserwatystów w 1874 r. Po wyborach na krótko zrezygnował z przewodzenia Partii Liberalnej.
Partia Liberalna powróciła do władzy w 1880 r. Królowa Wiktoria, która nie lubiła Gladstone’a, zaproponowała stanowisko premiera lordowi Hartingtonowi, ale ten odmówił. Premierem został więc Gladstone. W latach 1880–1882 był również kanclerzem skarbu. Był przeciwnikiem agresywnej polityki kolonialnej. Za jego rządów zakończono wojnę w Afganistanie i Afryce Południowej. W 1882 r. doprowadził jednak do zbrojnej interwencji w Egipcie.
Gladstone zrezygnował ze stanowiska premiera w 1885 r., kiedy obarczono go winą za śmierć generała Gordona w Chartumie. Powrócił do władzy w 1886 r. Dodatkowo został również Lordem Tajnej Pieczęci. Ponieważ liberałowie nie posiadali większości w parlamencie, do sprawowania rządów potrzebne były im głosy irlandzkich nacjonalistów. Ceną Irlandczyków za poparcie gabinetu było przyznanie Irlandii autonomii. Rząd przedstawił projekt "Home Rule Bill", ale upadł on w drugim czytaniu i przyczynił się rozłamu w Partii Liberalnej. Gladstone zrezygnował ze stanowiska premiera jeszcze w 1886 r.
Czwarty i ostatni raz Gladstone był premierem w latach 1892–1894. Ponownie próbował doprowadzić do uchwalenia "Home Rule Bill", znów odrzuconej przez parlament. Zrezygnował w marcu 1894 r. W Izbie Gmin zasiadał jeszcze przez rok. Zmarł w 1898 r. i został pochowany w Opactwie Westminsterskim.
Gabinet Williama Ewarta Gladstone’a.
Pierwszy gabinet, grudzień 1868 – luty 1874.
Zmiany
Drugi gabinet, kwiecień 1880 – czerwiec 1885.
Zmiany
Trzeci gabinet, luty – sierpień 1886.
Zmiany

</doc>
<doc id="158205" url="https://pl.wikipedia.org/wiki?curid=158205" title="Wybory parlamentarne w Wielkiej Brytanii w 2005 roku">
Wybory parlamentarne w Wielkiej Brytanii w 2005 roku

Wybory parlamentarne w Wielkiej Brytanii, 2005, odbyły się 5 maja 2005 roku na terenie Zjednoczonego Królestwa Wielkiej Brytanii i Irlandii Północnej. Wybory zostały rozpisane przez królową Elżbietę II 11 kwietnia 2005 roku na prośbę premiera Tony’ego Blaira. Wybory wygrała rządząca Brytyjska Partia Pracy premiera Tony’ego Blaira.
Kandydatów na deputowanych do Izby Gmin wybierano w 646 jednomandatowych okręgach wyborczych. Wybory odbyły się równocześnie z lokalnymi wyborami w Anglii i Irlandii Północnej. Lokale wyborcze były otwarte przez 15 godzin, od godziny 8.00 do 23.00 (czasu polskiego).

</doc>
<doc id="158207" url="https://pl.wikipedia.org/wiki?curid=158207" title="Borja Fernández (ur. 1981)">
Borja Fernández (ur. 1981)

Francisco de Borja Fernández Fernández (ur. 14 stycznia 1981 w Ourense) – hiszpański piłkarz występujący na pozycji pomocnika w Realu Valladolid.
Kariera klubowa.
Od 2017 roku gra w Realu Valladolid. Piłkarz grający na pozycji defensywnego pomocnika. Wychowanek Realu Madryt. W sezonie 2005/2006 był wypożyczony do RCD Mallorca, po sezonie wrócił do klubu z Madrytu, jednak nowy trener 'Królewskich' Fabio Capello nie widział go w składzie i odszedł na stałe. Ma 188 cm wzrostu i waży ok. 83 kg.
Kariera reprezentacyjna.
W latach 1998–2003 występował w młodzieżowych reprezentacjach Hiszpanii w kategoriach U-17, U-18 oraz U-21.

</doc>
<doc id="158208" url="https://pl.wikipedia.org/wiki?curid=158208" title="Iván Helguera">
Iván Helguera

Iván Helguera Bujía (ur. 28 marca 1975 w Santanderze) – hiszpański piłkarz, grający na pozycji pomocnika i obrońcy, były reprezentant Hiszpanii.
Życiorys.
Iván Helguera urodził się 28 marca 1975 roku w Santander. Początkowo występował w klubach niższych lig hiszpańskich (CD Revilla, CD Manchego, Albacente Balompie). Sezon 1997/1998 spędził w klubie włoskim AS Roma, ale pozostawał w rezerwie. W 1998 powrócił do Hiszpanii, grał w Espanyolu Barcelona; rok później przeszedł do Realu. Początkowo był w klubie defensywnym pomocnikiem, następnie został przesunięty do obrony. Sięgał w barwach Realu po trofea krajowe i międzynarodowe.
Jako reprezentant Hiszpanii uczestniczył w kilku wielkich imprezach; grał w finałach mistrzostw Europy w 2000 i 2004, a także mistrzostw świata w Korei i Japonii (2002).

</doc>
<doc id="158209" url="https://pl.wikipedia.org/wiki?curid=158209" title="Raúl Bravo">
Raúl Bravo

Raúl Bravo Sanfélix (wym. []; ur. 14 kwietnia 1981 w Gandíi) – hiszpański piłkarz występujący na pozycji obrońcy. Większą część kariery spędził w drużynie Realu Madryt, którego jest wychowankiem. Wraz z reprezentacji Hiszpanii wziął także udział w Mistrzostwach Europy 2004.
Życiorys.
Jest zawodnikiem lewonożnym. Od sezonu 1996 / 1997 związany z Realem Madryt, początkowo grał w ekipach juniorskich. W pierwszej drużynie Realu zadebiutował 6 października 2001 w meczu ligowym z Athletikiem, kiedy to zajął miejsce Roberto Carlosa powołanego na mecz reprezentacji Brazylii. Udało mu się wywalczyć miejsce w podstawowym składzie Realu i miał duży udział w zdobyciu Pucharu Europy w 2002. W styczniu 2003 został wypożyczony do angielskiego Leeds United, ale nie odegrał tam znaczącej roli. Po powrocie do Realu wystąpił w większości spotkań sezonu 2003 / 2004, zakończonego zajęciem przez madrycki klub dopiero czwartego miejsca w lidze. Pozycja ta wystarczyła jednak do udziału w kolejnej edycji Ligi Mistrzów. W lipcu 2007 Bravo przeszedł do Olympiakosu Pireus, a zimą 2009 roku został wypożyczony do Numancii Soria, do Olympiakosu powrócił latem 2009 roku. W 2011 roku odszedł z Olympiakosu do Rayo Vallecano. W sierpniu 2012 roku podpisał roczny kontrakt z belgijskim klubem Germinal Beerschot Antwerpia. W 2013 roku przebywał na testach w klubie Legia Warszawa jednak władze klubu nie zdecydowały się z nim na dalszą współpracę .
Razem z reprezentacją Hiszpanii Bravo wystąpił na Mistrzostwach Europy 2004. Łącznie rozegrał dla drużyny narodowej 14 spotkań.

</doc>
<doc id="158210" url="https://pl.wikipedia.org/wiki?curid=158210" title="Iván Helguera Bujía">
Iván Helguera Bujía



</doc>
<doc id="158211" url="https://pl.wikipedia.org/wiki?curid=158211" title="Jonathan Woodgate">
Jonathan Woodgate

Jonathan Simon Woodgate (ur. 22 stycznia 1980 w Middlesbrough), angielski trener i piłkarz grający na pozycji obrońcy, reprezentant Anglii w latach 1998-2008.
Życiorys.
Jonathan Woodgate jest wychowankiem Leeds United, gdzie zaczął karierę w wieku 13 lat, a w 1997 zdobył młodzieżowy Puchar Anglii. W 1998 zadebiutował w pierwszej drużynie Leeds, gdzie trenerem był David O’Leary, i w krótkim czasie wywalczył miejsce w podstawowym składzie. Sezon 2000/2001 (m.in. półfinał Ligi Mistrzów z Leeds) przyćmiła sprawa pobicia czarnoskórego studenta, którego Woodgate dopuścił się z kolegą z klubu – Lee Bowyerem. Piłkarz został skazany na 100 godzin prac społecznych.
Kontynuował występy w Leeds do stycznia 2003, kiedy to przeszedł do Newcastle United. Kontuzja opóźniła debiut w nowym klubie o dwa miesiące, dopiero w marcu 2003 zagrał przeciwko Chelsea.
Kolejne urazy zahamowały nieco jego karierę, ale w sierpniu 2004 przeszedł za 20 milionów euro do madryckiego Realu. Przez pierwszy sezon spędzony w hiszpańskim klubie nękany był kontuzjami. Debiutował w następnym sezonie, we wrześniu 2005, zdobywając samobójczą bramkę oraz czerwoną kartkę. Ominęły go natomiast wielkie imprezy reprezentacyjne – Mistrzostwa Świata 2002 i Mistrzostwa Europy 2004. W sierpniu 2006 pod koniec okna transferowego Middlesbrough F.C. wypożyczył Woodgate'a z Realu Madryt do końca sezonu 2006/2007. Po okresie wypożyczenie został wykupiony przez klub angielski. W 2008 roku w przerwie zimowej został sprzedany do Tottenham Hotspur za kwotę 7,5 miliona funtów.
W lipcu 2011 roku podpisał roczny kontrakt ze Stoke City.
W czerwcu 1999 debiutował w reprezentacji Anglii w meczu z Bułgarami w ramach eliminacji mistrzostw Europy (w tej samej grupie eliminacyjnej występowała Polska). W reprezentacji rozegrał 7 meczów (stan na 24 czerwca 2008).

</doc>
<doc id="158213" url="https://pl.wikipedia.org/wiki?curid=158213" title="Arachne (mitologia)">
Arachne (mitologia)

Arachne – w mitologii greckiej mistrzyni tkania i haftu. Uchodziła za córkę farbiarza Idmona z Kolofonu w Lidii.
Mit o Arachne.
Jej przechwałki o własnych zdolnościach rozgniewały Atenę, która wyzwała ją na tkacki pojedynek. Atena wyhaftowała wizerunki bogów olimpijskich, obrazując ich potęgę. W rogach tkaniny umieściła przykłady kar, które spotykają ludzi za ich pychę. Ten dydaktyczny przekaz nie powstrzymał Arachne, która na swoich krosnach wyczarowała bogów w miłosnych związkach ze śmiertelnymi dziewczętami. Jej tkanina była co najmniej równie piękna, jak haft Ateny.
Rozgniewana bogini rozdarła dzieło Arachne i ją samą zaczęła bić czółnem tkackim. Dziewczyna powiesiła się z rozpaczy. Atena poczuła smutek w związku z zaistniałą sytuacją, więc postanowiła przywrócić życie samobójczyni. Jednak już nie pod postacią człowieka, ale pająka, który zawsze tkałby misterne nici.
Imię.
Imię Arachne pochodzi od greckiego słowa ἀράχνη, oznaczającego pająka. Od tego słowa wzięła nazwę nauka o pająkach – arachnologia oraz odmiana fobii o nazwie arachnofobia.

</doc>
<doc id="158214" url="https://pl.wikipedia.org/wiki?curid=158214" title="Rekwiem">
Rekwiem



</doc>
<doc id="158215" url="https://pl.wikipedia.org/wiki?curid=158215" title="Walter Samuel">
Walter Samuel

Wálter Adrián Samuel (ur. jako Walter Adrián Luján 23 marca 1978 w Firmat) – argentyński piłkarz, obrońca.
Kariera klubowa.
Pierwsze kroki stawiał w miejscowym klubie Club Atlético Argentino de Firmat. Karierę zawodową rozpoczął w Newell’s Old Boys u boku Gabriela Heinzego. Pierwszy mecz rozegrał 16 lipca 1996 r. z Banfield jeszcze jako Walter Lujan.
Boca Juniors.
W 1997 przeszedł do Boca Juniors prowadzonego przez Carlosa Bianchiego. Debiutancki gol Samuela padł w 62' spotkania z Platense rozegranym 4 listopada 1998 r. W lidze argentyńskiej Samuel był nie do przejścia. Stał się prawdziwym fizycznym dominatorem. Grał świetnie, skupiając na sobie uwagę klubów z całej niemal Europy. Boca Juniors przy jego walnym udziale, wygrało w swoim kraju zarówno Aperturę 1998, jak i Clausurę 1999. W ciągu trzech sezonów w Boca zaliczył 77 spotkań i strzelił 4 bramki oraz zdobył Copa Libertadores w 2000 r. Argentyńczyk tworzył wtedy znakomity duet stoperów z rosłym Kolumbijczykiem Jorge Bermudezem.
AS Roma.
W 2000 r. w zamian za 40,625 mld lirów (ok. 20 mln euro) został zawodnikiem klubu włoskiego AS Roma, wraz z którym świętował mistrzostwo i Superpuchar Włoch w 2001 r. Debiut w zespole "Giallorossich" miał miejsce 14 września 2000 r. w meczu pierwszej rundy Pucharu UEFA z ND Gorica. W Serie A zagrał po raz pierwszy z FC Bologna 1 października 2000, a premierowego gola zdobył w starciu z US Lecce (1:0) 18 lutego 2001. 7 grudnia zaliczył premierowe trafienie w starciu z HSV. We Włoszech dorobił się opinii jednego z najlepszych obrońców Serie A. Był twardy, zdecydowany i świetny w kryciu 1 na 1. Włoscy dziennikarze podkreślali jego szybką aklimatyzację w lidze, a Fabio Capello mówił, że Argentyńczyk gra tak, jakby defensywnego rzemiosła uczył się w samej Italii. W kolejnych latach Roma została zmuszona do sprzedaży czołowych graczy ze względu na kłopoty finansowe. W sumie dla "Giallorossich" zagrał w 122 meczach i zdobył 9 bramek.
Real Madryt.
Wśród tych piłkarzy znalazł się i Walter Samuel, który trafił w lipcu 2004 do madryckiego Realu, gdzie jego doświadczenie, wyniesione ze słynącej z defensywy ligi włoskiej, miało posłużyć do wzmocnienia formacji obronnej. Suma transferu wyniosła 25 mln euro. 11 sierpnia zadebiutował w meczu eliminacji do Ligi Mistrzów z Wisłą Kraków. W Primera División pierwszy mecz rozegrał 18 września 2004 z Espanyolem. Pierwszą bramkę dla Królewskich zdobył w potyczce z Albacete Balompie. Drugą bramkę zdobył w potyczce z RCD Mallorca. Nie spełnił jednak oczekiwań włodarzy klubu, gdyż w barwach Realu Walter nie grał już tak dobrze, dlatego też w 2005 roku wrócił do Włoch. Dla Realu zagrał 30 meczach ligowych (38 ogółem) i strzelił 2 gole.
Inter.
Interu Mediolan postanowił zapłacić za jego usługi 16 mln euro. Pierwszy oficjalny mecz Samuela dla "Nerazzurrich" miał miejsce 20 sierpnia 2005 r. w zwycięskiej potyczce o Superpuchar Włoch z Juventusem (1:0). Mediolańczycy z Walterem Samuelem w składzie rozpoczęli jeden z najwspanialszych okresów w historii klubu. Pięciokrotnie zdobywali Scudetto (2006, 2007, 2008, 2009, 2010), trzykrotnie Puchar Włoch (2006, 2010, 2011), czterokrotnie Superpuchar Włoch (2005, 2006, 2008, 2010), wyczekiwaną latami Ligę Mistrzów (2010) oraz Klubowe Mistrzostwo Świata (2010). Na pierwszą bramką w barwach "Nerazzurrich" czekał do 21 września 2005 r., gdy podczas meczu ligowego z Chievo Werona zaskoczył bramkarza rywala. 12 lutego pokonał bramkarza Juventusu, ale nie uchroniło to Mediolańczyków od porażki 1:2. 23 października jego debiutancki gol w Lidze Mistrzów dał "Il Biscione" zwycięstwo 2:1 nad CSKA Moskwa. Podczas rozgrywanych 23 grudnia 2007 r. derbów Mediolanu w starciu z Kaką odniósł powożną kontuzję, która wyeliminowała go do końca sezonu. Po przybyciu do Interu Lucio stworzył z nim świetnie się rozumiejącą parę stoperów. 20 października uchronił Nerazzurrich od porażki w starciu z Dynamem Kijów zdobywając bramkę na 2:2. 9 stycznia uratował zwycięstwo Interu pokonując w doliczonym czasie gry bramkarza AC Siena. Para ta siała prawdziwy postrach wśród przeciwników. 7 listopada 2010 r. odniósł ponownie poważny uraz, który wyłączył go z gry na 5 miesięcy, aż do 15 maja i meczu z SSC Napoli. 2 listopada pokonał bramkarza Lille OSC w meczu fazy grupowej LM. 5 lutego 2012 w starciu z Romą zagrał po raz 500 oficjalny mecz. 7 października 2012 r. zdobył jedynego gola w derbowym starciu z Milanem. W ligowych bojach przeciwko Milanowi Argentyńczyk zagrał jak dotąd dziesięciokrotnie. We wszystkich tych meczach zwyciężał Inter. Bez niego w 5 meczach "La Beneamata" wygrała tylko raz.
Z "Nerazzurrimi" wiąże go kontrakt roczny, przedłużony w maju 2012, a później w czerwcu 2013.
W 2014 roku Samuel przeszedł na zasadzie wolnego transferu do FC Basel. W październiku 2015 w wywiadzie dla Neue Zürcher Zeitung zapowiedział zakończenie kariery po sezonie 2015/2016.
Kariera reprezentacyjna.
Jako członek młodzieżowej drużyny przywiózł z Malezji złoty medal młodzieżowych mistrzostw świata. Debiut Samuela w pierwszej kadrze Argentyny miał miejsce 3 lutego 1999 r. w meczu z Wenezuelą, której strzelił swego pierwszego gola dla "Albicelestes". Walter Samuel wystąpił w reprezentacji narodowej Argentyny na Copa América 1999, nieudanych mistrzostwach świata w Korei i Japonii w 2002 po których kontuzje spowodowały czasową jego nieobecność w kadrze. Po uporaniu się z nimi wziął udział w Pucharze Konfederacji 2005 oraz w Mistrzostwach Świata w Republice Południowej Afryki w 2010. Ogółem rozegrał w niej 56 spotkań w których zdobył 5 bramek. Po raz ostatni zagrał w niej 11 sierpnia 2010 r. w spotkaniu z Irlandią.
Życie prywatne.
Urodził się jako Walter Adrian Luján. Jego samotna matka ma żydowskie korzenie. Jako nastolatek przyjął nazwisko swego ojczyma. W roku 2005 otrzymał hiszpański paszport. Z żoną Cecilią ma córkę – Valentinę i dwóch synów – Francisca (ur. 15 listopada 2008) i Mirka.
Jego hobby to łowienie ryb. „Hecho en Argentina” jest jego ulubioną piosenką.
Styl gry.
Samuel należy do najtwardziej grających obrońców. Wyróżnia się siłą fizyczną, dobrą grą głową oraz niezłomnym charakterem.
Statystyki.
Reprezentacyjne.
Bramki w reprezentacji

</doc>
<doc id="158216" url="https://pl.wikipedia.org/wiki?curid=158216" title="Arachne (przeglądarka)">
Arachne (przeglądarka)

Arachne – jedyna wciąż rozwijana przeglądarka internetowa (z programem pocztowym) przeznaczona do systemu operacyjnego DOS. Istnieje także wersja przeznaczona dla użytkowników systemu Linux.
Na przełomie 1996 i 1997 r. M. Polak stwierdził, że nie może wyświetlać stron WWW w DOS-ie. Nie znalazł żadnej DOS-owej graficznej przeglądarki internetowej - więc sam ją stworzył i do wersji 1.71 rozwijał samodzielnie, udostępniając program na licencji shareware.
W 2002 autor udostępnił kod źródłowy związany ściśle z projektem:
"Insight" i "WWWman" serwują swoje dane w formacie HTML, przez co "core" staje się kombajnem do przeglądania witryn internetowych, poczty przychodzącej i wychodzącej oraz zawartości dysku stałego.
APM po prostu rozpakowuje programy i dodatki do Arachne, spakowane ARJ-em. Można potem np. słuchać MP3, oglądać filmy z napisami lub zobaczyć prawidłowo polskie litery w standardzie Latin-2.
Technologia wtyczek wykorzystuje, opracowany przez Polaka, interfejs DGI.
Arachne GPL od wersji 1.79 wymaga:
Obecnie projekt koordynuje Glenn McCorckle. W planie jest dodanie obsługi NNTP i IRC; nie przewiduje się obsługi Javy, zaś skrypty i obsługa kaskadowych arkuszy stylu zostanie zaimplementowana jedynie częściowo.

</doc>
<doc id="158218" url="https://pl.wikipedia.org/wiki?curid=158218" title="Dominik Guzman">
Dominik Guzman



</doc>
<doc id="158220" url="https://pl.wikipedia.org/wiki?curid=158220" title="Cyprian z Kartaginy">
Cyprian z Kartaginy

Cyprian z Kartaginy (, ; ur. ok. 200 lub 210 w rzymskiej prowincji Afryka, zm. 14 września 258 niedaleko Kartaginy) – biskup Kartaginy i męczennik za wiarę, pisarz apologeta chrześcijaństwa, jeden z ojców Kościoła, święty katolicki i prawosławny. Wymieniany jest w Modlitwie Eucharystycznej Kanonu rzymskiego.
Żywot.
Cyprian urodził się w rzymskiej prowincji Afryki (dzisiejsza Tunezja), w pogańskiej rodzinie. Będąc synem bogatego senatora otrzymał dobre wykształcenie. Przez większą część życia był adwokatem i retorem. Pod wpływem kapłana Cecyliusza, przyjął chrześcijaństwo i rozdał ubogim wszystko co posiadał. Przyjął chrzest w 245 roku i wkrótce potem święcenia kapłańskie. Godność biskupa otrzymał w 248 roku.
Toczył długotrwałe spory z biskupem Rzymu Stefanem I o ważność chrztu dokonywanego przez heretyków. Cyprian uważał taki chrzest za nieważny. Jego stanowisko w tej sprawie zostało ostatecznie odrzucone przez Kościół. Jednocześnie występował w obronie papiestwa, przeciw herezji Nowacjana. Był autorem sentencji: "extra Ecclesiam salus nulla" – poza Kościołem nie ma zbawienia. A także: „nie może mieć Boga za swego Ojca ten, kto nie ma Kościoła za swą matkę”.
W 252 roku w Kartaginie wybuchła epidemia. Biskup stał się wówczas niezmordowanym pocieszycielem chorych. Każdą ważną decyzję podejmował po naradzeniu się z innymi kapłanami i uzyskaniu zgody wiernych. Z myślą o nich napisał kilka traktatów, z których najbardziej znany dotyczy natury jedności Kościoła.
Śmierć męczeńska.
Za cesarza Waleriana wznowiono prześladowania chrześcijan. Cyprian stał się jedną z ich pierwszych ofiar. 30 sierpnia 257 został przesłuchany przed prokonsulem Aspazjuszem Paternusem, który skazał go na wygnanie do Curubis (m. Korba w Tunezji). Rok później został przesłuchany przed nowym prokonsulem Galeriuszem Maksymem. Przesłuchanie zakończyło się skazaniem Cypriana na śmierć przez ścięcie mieczem za niezłożenie ofiary bogom rzymskim. Wyrok wykonano 14 września 258 na Villa Sexti, niedaleko Kartaginy.
Teologia.
Cyprian nie był teologiem w dzisiejszym sensie tego słowa, był przede wszystkim duszpasterzem. Jego pisarstwo miało ściśle praktyczny cel troski o wiernych. Jego nauczanie było inspirowane pod wieloma względami przez Tertuliana (160-240), którego można uznać za jego „mistrza” – jak o tym pisał Hieronim w dziele "O mężach chwalebnych" ("De viris illustribus", 53). Cyprian Uchronił się jednak od jego skrajności i jednostronności. Styl jego jest zrozumialszy, ale równie doskonały w formie. Jego najbardziej samodzielne dzieło to "O jedności Kościoła". Pisał je w czasie trwania synodu w Kartaginie w maju 251 r., zwalczając schizmę Nowacjana w Rzymie oraz lokalną grupę stojącą w opozycji do niego w samej Kartaginie.
Szczególną wartość zachowują jego listy. Stanowią one wartość szczególnie dla poznania historii Kościoła tego czasu. Dwadzieścia siedem z nich wysłał ze swego miejsca schronienia za prześladowania zarządzonego przez cesarza Decjusza. Cyprian był głównym autorytetem dla pisarzy łacińskich, do czasu kiedy rolę tę przejął Augustyn z Hippony (354-430).
Nauczanie o wierze.
Biskup Kartaginy nauczał w dwóch kontekstach o wierze: jako odrzucenie politeizmu i wybór Jedynego Boga, oraz jako istotny element tworzący Kościół.
W społeczeństwie politeistycznym, wiara oznaczała przyjęcie Boga, który dał się poznać człowiekowi przez Objawienie biblijne i uznanie bożków za wytwory rąk ludzkich. Pytanie o wiarę w owych czasach nie dotyczyło istnienia Boga, gdyż zazwyczaj nikt wtedy tego nie podważał, lecz spełnienia przez Boga Jego obietnic. Ogólnie taki też rys miała wiara biblijna. Na próbę wiary wierni byli wystawieni często z powodu prześladowań. Według Cypriana, gwarantem wierności Boga jest to, kim On jest jako wszechmogący, prawdomówny i stały w swoich zbawczych decyzjach. Wiara daje moc do stawienia czoła trudnościom, gdyż sam Chrystus działa poprzez nią w wierzących. Biskup Cyprian wiele o wierze mówił w kontekście walki z demonami, posługując się słownictwem wojskowym. Życie człowieka i Kościoła postrzegał jako nieustanną walkę z tymi duchowymi nieprzyjaciółmi Boga, a wiara jest najlepszą bronią.
Drugim nurtem nauczania o wierze były dyskusje wobec ważności chrztu grup schizmatyckich. Cyprian kładł nacisk na jedność pomiędzy wiarą i Kościołem. Tylko ktoś, kto jest w komunii z Kościołem może mieć prawdziwą wiarę, a w konsekwencji może ważnie udzielać sakramentów. Błędna wiara nie daje dostępu do tego co prawdziwe:
Swoje stanowisko Cyprian wywodził ze zdania z Listu do Efezjan 4,4-5: "jedno ciało, jeden duch, jedna nadzieja wezwania naszego. Jeden Pan, jedna wiara, jeden chrzest". Nauczanie Cypriana nie zostało w pełni zaakceptowane przez papieża Stefana I. Później uzupełnił je św. Augustyn z Hippony, wprowadzając rozróżnienie na ważność i godziwość. Chrzest dawany przez schizmatyków jest ważny, gdyż jest udzielany w wierze Kościoła, i dlatego jest w nim Jezus Chrystus i łaska – lecz niegodziwy, gdyż udzielany w stanie niesprawiedliwości z powodu braku jedności z Kościołem. Jest niejako wykradany Kościołowi. Jeśli jednak "sacramentum-znak" we chrzcie jest zachowany, czyli woda, oraz treść wiary w której się chrzci jest zgodna z wiarą Kościoła, czyli zanurzenie jest w imię Trójcy Świętej – "res" sakramentu chrztu, tzn. jego łaska i charakter, który wyciska na osobie przyjmującej chrzest jest jak najbardziej obecna.
Kult świętego.
Po śmierci Cypriana wierni nasączyli ręczniki krwią męczennika, traktując je jak drogocenne relikwie świętego. Jego ciało pogrzebano na miejscowym cmentarzu. Obecnie relikwie znajdują się w Kartaginie i w Compiègne.
Do dzisiejszego dnia św. Cyprian pozostaje jedną z największych postaci wśród świętych chrześcijańskich w północnej Afryce.
Jego wspomnienie liturgiczne w Kościele katolickim obchodzone jest 16 września.
Cerkiew prawosławna wspomina męczennika 31 sierpnia/13 września, tj. 13 września według kalendarza gregoriańskiego.
W ikonografii wschodniej Święty przedstawiany jest w biskupich szatach z centralnie trzymaną Ewangelią. Ma charakterystyczne długie, spadające na plecy włosy i krótką brodę.
W sztuce zachodniej jego atrybutami są typowe dla biskupa-męczennika: krzyż, księga, gałązka palmowa, miecz, paliusz, pastorał.
Dzieła.
Przekłady polskie:

</doc>
<doc id="158222" url="https://pl.wikipedia.org/wiki?curid=158222" title="Silnik gry komputerowej">
Silnik gry komputerowej

Silnik gry komputerowej () – główna część kodu gry komputerowej dostępna wraz ze zintegrowanym środowiskiem programistycznym zaprojektowanym dla osób i zespołów tworzących gry komputerowe.
Silnik gry zajmuje się interakcją pomiędzy elementami gry. Może mieć wbudowane moduły grafiki, wejścia, sieci czy też AI, wykrywania kolizji między obiektami gry itd. Może także korzystać z oddzielnych silników implementujących obsługę wymienionych modułów. Silnik gry jest często błędnie utożsamiany z silnikiem graficznym lub silnikiem 3D.
Najczęściej jest on projektowany i realizowany z użyciem paradygmatu obiektowego. Producenci gier korzystają z gotowych silników lub też sami je tworzą, przy czym praktycznie zawsze silnikowi towarzyszą narzędzia, dzięki którym można stworzyć pewne elementy gry bez ingerencji w kod źródłowy silnika.

</doc>
<doc id="158225" url="https://pl.wikipedia.org/wiki?curid=158225" title="Guti">
Guti

Guti, właśc. José María Gutiérrez Hernández (ur. 31 października 1976 w Torrejón de Ardoz) – hiszpański piłkarz występujący na pozycji pomocnika oraz trener.
Życiorys.
Pierwsze piłkarskie kroki stawiał w małym klubie Rayito. Został tam wypatrzony przez łowców talentów Realu Madryt i w wieku 9 lat trafił do ich szkółki piłkarskiej. Na stadion Chamartín dojeżdżał pociągiem z oddalonej o 15 kilometrów dzielnicy Torrejón. W tamtym czasie jego największym sukcesem było zdobycie Pucharu Hiszpanii juniorów, gdzie w finale, w Sewilli, strzelił 2 z 3 bramek dających zwycięstwo.
Talent młodego Hiszpana został dość szybko dostrzeżony i zaczął być powoływany do młodzieżowych reprezentacji Hiszpanii. Przeszedł wszystkie stopnie piłkarskiego szkolenia w młodzieżowych zespołach Realu i wreszcie jego dobra postawa w Realu B zaowocowała powołaniem do pierwszej drużyny, a stało się to dzięki trenerowi Jorge Valdano, który postanowił dać szansę kilku młodym wychowankom.
Debiut w Primera División nastąpił w klubie Real Madryt Castilla 2 grudnia 1995 roku w wygranym 4:1 meczu przeciwko Sevilli na Estadio Santiago Bernabéu. Guti w 60. minucie spotkania zmienił Amaviscę. Sezon zakończył z dziewięcioma występami na koncie i jedną bramką strzeloną drużynie z Realu Valladolid.
Jego talent ciągle się rozwijał, coraz częściej grał od pierwszej minuty, powoli na swoje konto mógł zapisywać pierwsze tytuły. W 1997 roku było to Mistrzostwo Hiszpanii – wtedy trenerem Realu był Fabio Capello. Guti wspomina ten sezon jako bardzo ciężki. Capello lubił, gdy młodzi zawodnicy przychodzili na treningi pół godziny wcześniej i wkładali w nie więcej wysiłku. W 1998 Real (po 32 latach) zdobywa upragniony Puchar Mistrzów. Nie wystąpił w finale, ale dzięki kilku jego występom we wcześniejszych meczach, trofeum zostaje zapisane na jego koncie. W tym samym roku Hiszpania zdobyła Mistrzostwo Europy U-21 w Rumunii z Gutim w składzie. Ciągle umacniał swoją pozycję w Realu i w sezonie 1998/1999 zaczął regularnie grać z Fernando Redondo na środku pomocy stołecznej drużyny. Był wtedy graczem dość impulsywnym, kiedyś niezadowolony z decyzji trenera – a był nim wtedy John Toshack – zwyzywał go po meczu, za co został odsunięty na jakiś czas do drużyny rezerw. Z kolei w sezonie 1999/2000 w różnych rozgrywkach dostał aż 4 czerwone kartki. Mimo wszystko, ten sezon mógł zaliczyć do bardzo udanych. Wystąpił w nim w lidze 28 razy i strzelił 6 bramek, sporo jeśli weźmie się pod uwagę, iż do tego czasu strzelił ich dla Realu zaledwie trzy.
Piątego maja 1999 roku w meczu z Chorwatami w Sewilli (3:1) zadebiutował w reprezentacji Hiszpanii, zmieniając Engongę w drugiej połowie. Nie cieszył się jednak zaufaniem selekcjonera kadry – José Antonio Camacho. Powołania były raczej sporadyczne i na mało ważne mecze towarzyskie.
Drugim ważne wydarzenie w życiu Gutiego w 1999 roku był ślub 22 czerwca w kościele Inglesia de Los Jeronimos w Madrycie. Jego wybranką została prezenterka telewizyjna – Arancha Benito. Owocem tego związku są córeczka Zaira oraz syn Aitor.
Tymczasem, w roku 2000 po raz drugi mógł się on cieszyć ze zdobycia Pucharu Mistrzów. Jednakże znów nie dane mu było zagrać w finale, gdyż najpierw w ćwierćfinałach musiał pauzować za jedną z tych czerwonych kartek, otrzymaną w ostatnim meczu grupowym z Rosenborgiem, a następnie przytrafiła mu się kontuzja kostki – ostatecznie w meczu finałowym z Valencią Guti nie zasiadł nawet na ławce rezerwowych. Mało brakowało, a zostałby wtedy zmuszony do opuszczenia Madrytu, gdyż ówczesny dyrektor sportowy Realu – Pirri – wydał o nim niepochlebną opinię. Stwierdził, że Guti nie podchodzi profesjonalnie do zawodu piłkarza i jest niegodny bycia graczem Realu. Piłkarz został wystawiony na sprzedaż. Na szczęście dla Gutiego, prezydentem został Florentino Pérez, a zatrudniony przez niego nowy dyrektor sportowy, Jorge Valdano uciął wszelkie spekulacje o transferze i podpisał z José nowy, 4-letni kontrakt.
Gutiérrez coraz lepiej potrafił dyrygować partnerami. W jednym z meczów towarzyskich w przerwie letniej, a dokładnie z AC Milan, dał popis swoich umiejętności. W Realu nie zagrały wtedy największe gwiazdy, które odpoczywały po EURO 2000, a przeciwnicy wystąpili w najsilniejszym składzie. Guti, będąc kapitanem w tym meczu, wspaniale kierował grą w większości młodszych kolegów dzięki czemu drużyna z Madrytu wygrała aż 5:1, a on sam strzelił dwie bramki i zaliczył jedną asystę. Tym większe było zdziwienie, gdy w następnym sezonie zaczął grać w ataku. A przyczyniło się do tego to, że w Madrycie pojawiło się kilku środkowych pomocników – oprócz grającego już rok Ivána Helguery – Claude Makélélé, Albert Celades i Flávio Conceição oraz ciągłe kontuzje odnoszone przez czołowego napastnika, Fernando Morientesa. Wywiązywał się ze swoich obowiązków znakomicie, strzelając 14 bramek w lidze, które między innymi przyczyniły się do zdobycia Mistrzostwa Hiszpanii w 2001. Do bramek w lidze dołożył jeszcze 4 gole w Lidze Mistrzów, a jednym z nich, strzelonym głową w meczu ze Sportingiem 25 października 2000 roku (4:0), wpisał się do kronik jako strzelec 500-nej bramki dla Realu Madryt w europejskich pucharach. Gdy na boisku brakowało Fernando Hierro i Raúla, to on nosił opaskę kapitańską. Po sprowadzeniu do Madrytu Zinédine’a Zidane’a, ciężko mu było wrócić na nominalną pozycję ofensywnego pomocnika.
Guti dalej grał w ataku na zmianę z Morientesem. Świetne występy, jak na przykład hattrick z Villarrealem, przeplatał gorszymi. Mógł stać się bohaterem Madrytu, ale w meczu z odwiecznym rywalem – FC Barcelona – nie wykorzystał dwóch stuprocentowych sytuacji. W 2002 roku Real Madryt znów wygrał Ligę Mistrzów. Guti ponownie nie zaliczył nawet minuty w finale. Pewnie wszedłby na boisko, gdyby nie kontuzja Césara i konieczność zmiany bramkarza.
Sezon 2002/2003 to dla Gutiego rozczarowanie. Do Madrytu przybył Ronaldo, a Hiszpan wylądował na ławce rezerwowych. Zastanawiał się nad zmianą klubu, co jednak nie doszło do skutku.
Poprawiła się natomiast jego sytuacja w reprezentacji. Po nieudanych Mistrzostwach Świata w Korei i Japonii z selekcjonerskiej posady zrezygnował Camacho, a jego miejsce zajął Iñaki Sáez. W jego reprezentacji dość ważne miejsce zajął właśnie Guti. 12 października 2002 r. w meczu z Irlandią (3:0) strzelił głową swoją pierwszą bramkę w reprezentacji, po dokładnym dośrodkowaniu pomocnika Barcelony – Xaviego.
25 kwietnia 2003 roku Guti i jego żona, Arancha, ogłosili separację.
Guti pod koniec sezonu 2002/2003 dostał szansę gry w pierwszej jedenastce w ćwierćfinale Ligi Mistrzów z Manchesterem United, na pozycji defensywnego pomocnika. Wykorzystał szansę i do końca sezonu miał pewne miejsce w składzie. Tymczasem jeszcze przed końcem sezonu Pérez i Valdano sprowadzili do Madrytu Davida Beckhama – Guti wcześniej mówił, iż jeśli ten przyjdzie do „Królewskich”, to on prawdopodobnie pożegna się z drużyną. Parę dni po potwierdzeniu transferu Anglika, Guti (wraz ze swoim menedżerem) spotkał się na obiedzie z Pérezem i jego prawą ręką, Valdano. Klubowi działacze zapewnili go, że jest bardzo ważnym ogniwem drużyny. Real Madryt odpada w półfinale Champions League, ale wygrywa hiszpańską Primera División.
Nowy sezon zaczął się od kontuzji w meczu o Superpuchar Hiszpanii z RCD Mallorca. Po kontuzji znów zaczął walkę o miejsce w składzie. W jednym z kolejnych meczów – z Valencią – nie mógł zagrać Raúl, a Guti wskoczył na jego miejsce. Mimo że grał nie gorzej od reszty, nowy trener – Carlos Queiroz zdjął go po 55 minutach. Schodząc z boiska, nie kryjący wściekłości Guti cisnął o ziemię opaską kapitana. Ale już w następnym spotkaniu grał pełne 90 minut. W tym sezonie strzelił 4 bramki w 34 meczach. W sezonie 2004/2005 nie zdołał się wpisać na listę strzelców ani razu.
W sezonie 2007/2008 pełnił w drużynie prowadzonej przez Bernda Schustera kluczową rolę odnotowując w ciągu sezonu 14 asyst. W kolejnym sezonie ponownie odgrywał rolę jockera w drużynie zarówno u Schustera jak i u Ramosa. Sezon 2009/2010 zaczął jako rezerwowy. Gdy Manuel Pellegrini zaczął przekonywać się do jego talentu doszło do incydentu w wyjazdowym meczu Copa del Rey z Alcoronem (4:0), kiedy Guti siadając na ławce nie szczędził gorzkich słów trenerowi. Po tym meczu został odsunięty od kadry na kilka miesięcy, gdy wrócił odgrywał w drużynie głównie rolę „jokera”, który wchodzi na boisko gdy drużynie nie idzie, a on swoimi niekonwencjonalnymi zagraniami ma otwierać kolegom drogę do bramki, dzięki niemu Real wygrał m.in. dramatyczny mecz z Sevillą na Bernabeu (3:2). Od stycznia do listopada 2011 roku był zawodnikiem Beşiktaşu Stambuł. 12 Lipca 2012 roku Guti zapowiedział zakończenie kariery.
Statystyki.
Trener.
"Aktualne na 26 czerwca 2020."

</doc>
<doc id="158232" url="https://pl.wikipedia.org/wiki?curid=158232" title="XP">
XP



</doc>
<doc id="158233" url="https://pl.wikipedia.org/wiki?curid=158233" title="Tarnogród (gmina)">
Tarnogród (gmina)

Tarnogród (do 1954 "gmina Tarnogród" i "gmina Wola Różaniecka") – gmina miejsko-wiejska w województwie lubelskim, w powiecie biłgorajskim. W latach 1975–1998 gmina położona była w województwie zamojskim.
Siedzibą gminy jest miasto Tarnogród.
Według danych z 31 grudnia 2006 gminę zamieszkiwało 6839 osób (3399 w Tarnogrodzie i 3440 w obszarze wiejskim). Natomiast według danych z 31 grudnia 2019 roku gminę zamieszkiwało 6655 osób.
Historia.
Do 1954 roku obszar obecnej gminy był podzielony na dwie oddzielne jednostki: gmina Tarnogród (składająca się z samego Tarnogrodu) oraz gmina Wola Różaniecka (odpowiadająca obszarowi wiejskiemu).
Od 2 lipca 1976 do 30 września 1982 gmina Tarnogród obejmowała również miejscowości Bukowina Pierwsza, Bukowina Druga i Wola Kulońska (po tymczasowym zniesieniu gminy Biszcza.
W 2006 roku zwiększono powierzchnię gminy z 113,97 na 114,25 km² (+ 0,25%).
Struktura powierzchni.
Według danych z roku 2002 gmina Tarnogród ma obszar 113,97 km², w tym:
Gmina stanowi 6,79% powierzchni powiatu.
Demografia.
Dane z 31 grudnia 2005:
Sołectwa.
Luchów Dolny, Luchów Górny, Pierogowiec, Różaniec Drugi, Różaniec Pierwszy, Wola Różaniecka
Dzielnice Tarnogrodu: Przedmieście Bukowskie, Przedmieście Błonie, Przedmieście Płuskie i Przedmieście Różanieckie
Sąsiednie gminy.
Adamówka, Biszcza, Księżpol, Kuryłówka, Łukowa, Obsza, Stary Dzików

</doc>
<doc id="158237" url="https://pl.wikipedia.org/wiki?curid=158237" title="Jose Eduardo dos Santos">
Jose Eduardo dos Santos



</doc>
<doc id="158238" url="https://pl.wikipedia.org/wiki?curid=158238" title="Soldier of Fortune 2">
Soldier of Fortune 2



</doc>
<doc id="158239" url="https://pl.wikipedia.org/wiki?curid=158239" title="The Sex Pistols">
The Sex Pistols



</doc>
<doc id="158240" url="https://pl.wikipedia.org/wiki?curid=158240" title="Kadzielnia">
Kadzielnia

Kadzielnia – wzgórze, w południowo-zachodniej części Kielc – stolicy województwa świętokrzyskiego. Kadzielnia, zbudowana z wapieni górnodewońskich (fran, famen), ma wysokość 295 m n.p.m. Obecne wyrobisko (wcześniej były tam kamieniołomy) wypełniają wody podziemne tworząc Jezioro Szmaragdowe. 
Kadzielnia stanowi największe skupisko jaskiń na Kielecczyźnie (jest ich tu 25). Najdłuższą jaskinią jest Jaskinia Odkrywców, obejmująca trzy połączone ze sobą jaskinie: Jaskinię Odkrywców, Prochownię i Szczelinę na Kadzielni. Została ona udostępniona turystycznie jako Podziemna trasa turystyczna w Kielcach. Inne większe jaskinie to: Jaskinia Wschodnia na Kadzielni, Jaskinia Jeleniowska, Jaskinia Zawaliskowa, Jaskinia Urwista na Kadzielni, Komin Geologów, Jaskinia za Filarem i Jaskinia pod Łodzikami.
Najwyższą część wzgórza, Skałkę Geologów, obejmuje Rezerwat przyrody Kadzielnia. Jest otoczona około 30 metrowymi skarpami. 
Przez Kadzielnię przechodzi czerwony szlak miejski prowadzący przez Kielce.
Geneza nazwy.
Nazwa "Kadzielnia" pochodzi od rosnącego tu jałowca wykorzystywanego do produkcji kadzideł, lub według innej wersji, od kadzielnika (kościelnego), który dzierżawił ten teren.
Historia Kadzielni.
Według legend na Kadzielni znajdowało się miejsce pogańskiego kultu z ołtarzem służącym do składania ofiar. Trudno o dowody na potwierdzenie tej tezy, wiadomo tylko o fakcie, że jeszcze w XVI w. wzgórzem opiekował się kościelny kieleckiej kolegiaty, który za zadanie miał m.in. „odpędzanie” pogańskich mocy.
W XVIII w. rozpoczęto eksploatację tworzących Kadzielnię skał wapiennych. Kamieniołom stale rozbudowywano; w 1770 z inicjatywy biskupa K. Sołtyka postawiono w nim pierwszy wapiennik (piec do wypalania wapna). Powstały głębokie wyrobiska na najniższym poziomie zalewane wodami podskórnymi, które z kolei utworzyły jeziorko noszące nazwę, od niepowtarzalnej barwy, Szmaragdowego. Zarybione niegdyś pstrągami, wyschło w latach 90. w wyniku obniżenia się poziomu wód gruntowych. Obecnie trwają prace nad jego odtworzeniem. Już w I poł. XIX w. Kadzielnia stała się celem podmiejskich wycieczek, opisywanych głównie przez Adolfa Dygasińskiego i Stefana Żeromskiego. Planowano tu nawet utworzenie parku z ogrodem botanicznym.
Dopiero w 1931 roku objęto ochroną szczytowy ostaniec skalny, zwany Skałką Geologów. Eksploatacja kamienia trwała aż do 1962 roku. Utworzono wówczas Rezerwat przyrody Kadzielnia, obejmujący 0,6 ha dawnego kamieniołomu. W południowej części wzgórza wybudowano amfiteatr na ponad 5000 miejsc, który przekazano miastu w 1971 roku podczas obchodów IX wieków Kielc. Mają tu miejsce liczne koncerty i imprezy, m.in. coroczny Harcerski Festiwal Kultury Młodzieży Szkolnej „Kielce”. Charakterystycznym elementem Kadzielni jest pomnik Bojowników o Narodowe i Społeczne Wyzwolenie dłuta Stefana Maja odsłonięty w 1979 roku.
Rozbudowa.
W 2010 roku amfiteatr na Kadzielni przeszedł całkowitą przebudowę.
Wybudowana została nowa scena wraz z garderobami i pomieszczeniami technicznymi. Zamontowane zostało zadaszenie: nad sceną stałe, a nad widownią rozsuwany dach. Wymienione zostały także ławki dla widzów. Obecnie amfiteatr mieści 5,5 tys. osób.

</doc>
<doc id="158241" url="https://pl.wikipedia.org/wiki?curid=158241" title="Kałuszyn">
Kałuszyn

Kałuszyn – miasto w województwie mazowieckim, w powiecie mińskim, siedziba gminy miejsko-wiejskiej Kałuszyn.
Leży w dawnej ziemi liwskiej historycznego Mazowsza. Kałuszyn uzyskał lokację miejską przed 1662 rokiem. Do 1954 siedziba wiejskiej gminy Chrościce. W latach 1975–1998 miasto administracyjnie należało do województwa siedleckiego.
Położenie.
Miasto położone jest na Wysoczyźnie Kałuszyńskiej, w odległości 35 km na zachód od Siedlec i 50 km od Warszawy. Przez Kałuszyn przebiega droga krajowa nr 2.
Historia.
Kałuszyn dzięki staraniom możnego rodu Opackich, otrzymał w 1718 prawa miejskie, nadane przez króla Augusta II Mocnego. W czasie kampanii napoleońskiej miasto zostało zniszczone. Podczas powstania listopadowego, trzykrotnie doszło do walk w mieście.
I bitwa pod Kałuszynem odbyła się 17 lutego 1831 podczas powstania listopadowego w okolicach Kałuszyna dywizja generała Franciszka Żymirskiego, licząca 7 baonów, 8 szwadronów i 14 dział, toczyła opóźniające walki odwrotowe z przeważającymi siłami rosyjskimi tworzącymi przednią straż armii rosyjskiej Iwana Dybicza. 2 kwietnia tego roku stoczono II bitwę pod Kałuszynem. III bitwa miała miejsce 10 lipca 1831 – kilka dni przed bojem spotkaniowym pod Mińskiem Mazowieckim przednia straż polskiego korpusu generała Wojciecha Chrzanowskiego stoczyła bój z tylną strażą rosyjskiego korpusu Jewgienija Aleksandrowicza Gołowina. Siłami polskimi liczącymi 5 baonów, 13 szwadronów i 8 dział dowodził generał Bonifacy Jagmin. Wojska polskie odniosły zdecydowane zwycięstwo biorąc do niewoli 1200 żołnierzy rosyjskich.
Kałuszynianie brali też czynny udział w powstaniu styczniowym.
W czasie kampanii wrześniowej w 1939, I Dywizja Piechoty Legionów im. Józefa Piłsudskiego podczas bitwy pod Kałuszynem stoczyła bój z 44. Infanterie-Regiment przyporządkowanym do SS-Regiment „Deutschland”, który należał organizacyjnie do dywizji „Kempf”.
W 1991 Kałuszyn przystąpił do Stowarzyszenia Miast Pokoju.
Żydzi kałuszyńscy.
Kałuszyn był ważnym obszarem osadnictwa żydowskiego. W XVII w. powstała samodzielna gmina żydowska, a pod koniec XVIII w. wzniesiono nową synagogę. W 1827 w mieście było 145 domów i 1826 mieszkańców. Żydzi stanowili 80% ogółu mieszkańców. Trudnili się głównie rzemiosłem, wielu pracowało przy produkcji tałesów – żydowskich szali religijnych. Miasto było prężnym ośrodkiem ruchu chasydzkiego.
Tuż przed I wojną światową (1913) w Kałuszynie żyło 8257 Żydów oraz 1413 chrześcijan. Żydzi prowadzili w tym czasie 105 sklepów, a ich średnie miesięczne zarobki wynosiły 150 rubli. 50% Żydów było wówczas analfabetami. W okresie międzywojennym (1921) w Kałuszynie mieszkało 5033 Żydów, co stanowiło 82% ludności miasteczka.
W czasie okupacji niemieckiej większość kałuszyńskich Żydów została zamordowana. We wrześniu 1941 utworzono getto w Kałuszynie. Zlikwidowano je w grudniu 1942. Jego mieszkańców wywieziono w celu zamordowania w obozie zagłady w Treblince. W toku akcji deportacyjnych na miejscowym cmentarzu żydowskim Niemcy zabili około 1000 Żydów.
Sport.
W mieście, od 1947 roku, działa klub piłki nożnej, Victoria Kałuszyn, grający w klasie okręgowej.

</doc>
<doc id="158247" url="https://pl.wikipedia.org/wiki?curid=158247" title="Avast Antivirus">
Avast Antivirus

Avast Antivirus – program antywirusowy, którego producentem jest czeska firma Avast Software, działająca od roku 1991. Pierwsza wersja programu została opublikowana w roku 1988. Dostępny jest w 43 wersjach językowych, w 186 krajach. Program dostępny jest w czterech wersjach: Free Antivirus, Pro Antivirus, Internet Security oraz Premier.
Cechy.
Rdzeń programu.
Rdzeń programu Avast cechuje dość wysoka skuteczność wykrywania wirusów oraz duża efektywność zwalczania koni trojańskich czy robaków. Jego działanie nie wpływa w zauważalny sposób na ogólną wydajność systemu operacyjnego. Rdzeń ma certyfikat ICSA. Wadą tego programu jest dość duża liczba i częstotliwość fałszywych alarmów (według AV-Comparatives.org).
Heurystyka i aktualizacje.
Począwszy od wersji 4, program wyposażono w heurystyczną analizę poczty. Zastosowanie tej technologii pozwala na wykrywanie nowych, nieznanych wirusów i robaków.
System automatycznych aktualizacji sprawia, że program samodzielnie sprawdza dostępność i pobiera aktualizacje. Wykrywa on też automatycznie aktywne połączenie z internetem. System jest przyrostowy. W praktyce oznacza to, że pobierane są tylko najbardziej aktualne składniki. Upraszcza to procedurę i skraca czas operacji do niezbędnego minimum.
Skanowanie.
Program skanuje pamięć operacyjną i dyski, monitoruje zawartość kodu stron WWW oraz połączenia komunikatorów i popularnych programów P2P. Pracuje z większością dostępnych programów pocztowych.
Silnik programu antywirusowego Avast w pełni obsługuje pliki skompresowane. Skanuje zawartość archiwów ARJ, ZIP, MIME (oraz wszystkich pochodnych), MAPI (pliki Outlook *.pst), DBX (archiwa wiadomości Outlook Express), RAR, TAR, GZIP, CAB, BZIP2, ZOO, ACE, ARC, LHA/LHX, TNEF (winmail.dat), CPIO, CHM, RPM, ISO, 7ZIP i SIS. Oprócz tego bez problemu radzi sobie z archiwami samorozpakowującymi się, takimi jak PKLite, Diet, UPX, ASPack, PeShield, FSG czy MEW.
W przypadku wolumenów NTFS, silnik Avast wykrywa też wirusy obecne w alternatywnych (wielokrotnych) strumieniach danych (ADS). W ten sposób ukryte szkodniki – niewidoczne dla innych narzędzi – można zlokalizować i usunąć.
Kwarantanna.
Jest to specjalny, wydzielony katalog do przechowywania zainfekowanych plików. Z umieszczonych tam plików można w ograniczonym zakresie korzystać bez obawy, że infekcja przedostanie się dalej. Avast może udostępnić pliki z kwarantanny w bezpieczny sposób, o ile będzie to możliwe (np. nowe sygnatury umożliwią usunięcie wirusa). Przeznaczeniem kwarantanny jest całkowita, kontrolowana izolacja zainfekowanych plików.
Piaskownica.
Odizolowane środowisko uruchamiające aplikacje pochodzące z niezaufanych źródeł, zapobiegając rozprzestrzenianiu się infekcji w systemie operacyjnym. Moduł automatycznie analizuje podejrzaną aplikację, po czym wystosowuje odpowiedni komunikat z uwzględnieniem jej stanu bezpieczeństwa, aczkolwiek użytkownik ma możliwość ręcznego uruchomienia aplikacji w piaskownicy.
Interfejs.
Interfejs użytkownika jest dostępny po uruchomieniu skanowania „na żądanie”. Wyświetlany jest ekran panelu sterowania. Pozwala on na określenie podstawowych parametrów i funkcji, uzyskanie dostępu do plików w kwarantannie, podgląd dziennika zdarzeń oraz na przeprowadzenie aktualizacji sygnatur wirusów. Interfejs poszerzony dostępny jest tylko w wersji Professional.
Program integruje się z powłoką systemu operacyjnego, co umożliwia dostęp do istotnych funkcji z poziomu systemowego menu kontekstowego.
W wersji linuksowej interfejs użytkownika wymaga bibliotek GTK+ 2.x. Jeśli takie nie są obecne w systemie, zostaną dodane podczas instalacji.
Charakterystyczną cechą programu jest system tzw. skórek umożliwiający zmianę wyglądu oraz tworzenie własnych kompozycji. Istnieje polska wersja językowa.
Licencjonowanie.
Avast w wersji Free Antivirus (dawniej Home Edition) przeznaczony jest do niekomercyjnego użytku własnego (oba warunki muszą być spełnione jednocześnie), umowa licencyjna wyklucza wszelkie inne zastosowania. Darmowa rejestracja ma na celu zawarcie umowy pomiędzy producentem a użytkownikiem. Rejestrując oprogramowanie, użytkownik oświadcza, że zapoznał się z jej postanowieniami i je zaakceptował.
Kontrowersje.
Według Motherboard i PCmag, Avast do roku 2020 miał zbierać historie przeglądania użytkowników i sprzedawać je firmom trzecim. Dane te, mimo anonimizacji, mogły być powiązane z prawdziwymi tożsamościami użytkowników antywirusa. Jedną z firm, którym sprzedawano dane, był Jumpshot, firmą, z którą współpracę zakończono po jej ujawnieniu. Dyrektor generalny Avastu, Ondřej Vlček, przeprosił wszystkich zainteresowanych.

</doc>
<doc id="158248" url="https://pl.wikipedia.org/wiki?curid=158248" title="Sikkim">
Sikkim

Sikkim (hindi, nepal. सिक्किम, trb.: "Sikkim", trl.: "Sikkim"; ang. "Sikkim") – jeden ze stanów Indii, położony w ich północno-wschodniej części, po Goa najmniejszy pod względem powierzchni. Stolicą stanu jest miasto Gangtok.
W XIX wieku brytyjski protektorat, od 1947 roku formalnie niezależna monarchia (za sprawy zagraniczne odpowiedzialne były Indie) z własnym królem z dynastii Namgjalów, tytułujących się jako czogjalowie (tyb. czogjal – boski władca). Od 1975 r., po plebiscycie, w którym 97% obywateli wypowiedziało się za detronizacją króla i przyłączeniem do Indii, jest integralną częścią tego państwa.
Symbolem tego stanu jest kuropatnik.
Podział administracyjny.
Stan Sikkim dzieli się na cztery okręgi:

</doc>
