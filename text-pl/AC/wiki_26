<doc id="158249" url="https://pl.wikipedia.org/wiki?curid=158249" title="Bitwa pod Oudenaarde">
Bitwa pod Oudenaarde

 
Bitwa pod Oudenaarde – starcie zbrojne, które miało miejsce 11 lipca 1708 we Flandrii w trakcie wojny o sukcesję hiszpańską (1701–1714).
Wprowadzenie.
Naczelne dowództwo wojsk sprzymierzonych na tym teatrze działań wojennych należało wciąż do księcia Marlborough, zastępcą jego był książę Eugeniusz Sabaudzki. Natomiast po stronie francuskiej dowodzenie było niesprecyzowane i niezgodne – podzielone pomiędzy doświadczonego księcia de Vendôme i młodego, nieudolnego księcia Ludwika Burgundzkiego, zawdzięczającego swe stanowisko głównie temu, że był wnukiem Ludwika XIV. 
Siły przeciwników w operacji.
Armia ks. Marlborough, w skład której wchodziły wojska brytyjskie, hanowerskie, holenderskie, heskie i pruskie, liczyła 90 000 żołnierzy zgrupowanych w 112 batalionach piechoty i 197 szwadronach jazdy, ze 113 armatami. Rozlokowana była niedaleko na południe od Brukseli, natomiast cesarskie siły ks. Eugeniusza zgromadziły się pod Koblencją. Armię francuską w liczbie 100 tysięcy (130 batalionów i 216 szwadronów oraz 120 armat) skoncentrowano w pobliżu Mons. W dowództwie francuskim od początku panował konflikt; m.in. Vendôme zamierzał najpierw opanować miasto Huy nad Mozą, co skłoniłoby ks. Marlborough do opuszczenia dotychczasowych pozycji i zmusiło do podjęcia działań z niedostatecznymi siłami. Ostatecznie jednak zgodnie z dyspozycją Ludwika XIV wyruszono na Flandrię. Posuwając się w kierunku wschodnim armia francuska osiągnęła Braine-l'Alleud, oddalone od Brukseli o ok. 25 km; zagroziła również Lowanium. Dla ochrony tych punktów Marlborough rozmieścił swe siły o kilka kilometrów na południe od Lowanium.
Działania poprzedzające.
Wojska francuskie zachowały bezczynność przez ponad miesiąc, co sprzymierzonym pozwoliło na ściągnięcie znad Renu znacznie oddalonych sił Eugeniusza Sabaudzkiego. Ostatecznie 5 lipca Francuzi niespodziewanie wyruszyli na zachód, zajmując po drodze Brugię i z łatwością zdobywając Gandawę (gdzie opór stawiło ok. 300 żołnierzy brytyjskich). Ten nagły ruch zaskoczył wodza angielskiego, którego siły znajdowały się pod Assche (na płd. wschód od Gandawy), i oczekującego tam wsparcia ze strony wojsk cesarskich. Armia francuska panowała na całej długości Skaldy: od granicy francuskiej po właśnie opanowaną Gandawę, zamierzając udaremnić sprzymierzonym przeprawę i odbicie Gandawy. W rękach angielskich jednak pozostawała wciąż jeszcze twierdza Oudenaarde, mająca w całej operacji flandryjskiej nader istotne znaczenie, gdyż jej zdobycie groziłoby armii Marlborougha odcięciem od wybrzeża i utratą łączności z Anglią.
Angielski dowódca pojmował to zagrożenie, jak również przewidział posuwanie się armii francuskiej wschodnim brzegiem Skaldy w dół rzeki. 8 lipca Francuzi skierowali się na Lessines. Wówczas zmuszając wojsko do niezwykle forsownego marszu, Marlborough uprzedził ich i strażą przednią opanował tę miejscowość w nocy 9/10 lipca. Dla Francuzów oznaczało to, iż musieli teraz przeprawić się przez Skaldę na północ od Oudenaarde. Sparaliżowanie dotychczasowego zamiaru wywołało kolejny spór w dowództwie francuskim: ks. Burgundzki chciał przezornie wycofać się w kierunku na Menin, Vendôme natomiast nalegał, by zaatakować przekraczających Skaldę Anglików, rozumiejąc też, że w tej sytuacji walna bitwa jest nie do uniknięcia. 
Bitwa.
Tymczasem podnosząc znów swe wojska do marszu, Marlborough zlecił generałowi Cadoganowi strzeżenie głównej przeprawy przez rzekę, wydzielając w tym celu 11 000 ludzi. Siła ta miała powstrzymać przeprawę Francuzów dopóki Marlborough nie przerzuci reszty swej armii na 5 mostach pontonowych dodatkowo zbudowanych na zajętym przyczółku. 
Na rozkaz dowodzącego kawalerią Williama Cadogana, dragoni generała Rantzau otrzymali zadanie zdobycia informacji od jeńców schwytanych z oddziałów awangardy francuskiej. Wielu z nich jednak zbiegło i zdołało powiadomić dowodzącego awangardą księcia de Biron o obecności wojsk sprzymierzonych na zachodnim brzegu Skaldy (Francuzi świadomi byli tego już ok. godz. 9:00). Posuwającego się naprzód zaskoczyła znaczna liczba przeprawiającej się kawalerii, jak również nadciągającej piechoty. Otrzymawszy od Vendôme'a rozkaz niezwłocznego ataku, de Biron zawahał się na widok uszykowanej linii 20 batalionów (wraz z czterema zabezpieczającymi mosty pontonowe). Dysponując jedynie 7 batalionami najemnych Szwajcarów i 20 szwadronami jazdy, nie zdecydował się na atak w przekonaniu, że jego kawaleria nie poradzi sobie na przeważającym tam podmokłym terenie; tym bardziej musiał zrezygnować z podjęcia próby przeprawy. Francuzi stracili niepowtarzalną szansę odcięcia aliantów od mostów. W tym czasie Eugeniusz Sabaudzki przeprawił się przez rzekę z 20 szwadronami pruskiej kawalerii i zajął kluczowe pozycje.
Podczas gdy oddziały de Birona wciąż manewrowały w miejscu, nadciągnęła brytyjska brygada piechoty gen. Johna Campbella, zaś Cadogan za przyzwoleniem Marlborougha uderzył (głównie jazdą) na 7 szwajcarskich batalionów de Birona, które odcięte prędko wyparto, a następnie wybito też jego szwadrony jazdy, nim zdążyły połączyć się z główną masą kawalerii francuskiej. W tym czasie Francuzi rozwinęli swe siły na południe od drogi pomiędzy Menin a Gavre i wzgórz Huysse, szykując się do walnego starcia. 
Kolejny brzemienny błąd popełnił książę Burgundzki, który w godzinach popołudniowych mimo sprzeciwu Vendôme'a nakazał centrum sił francuskich natarcie na środkowe pozycje sprzymierzonych w pobliżu Eyne, podczas gdy lewe skrzydło (z nieznanego powodu) miało pozostać koło Huerne. Tymczasem lewe skrzydło sprzymierzonych zajęło bardzo mocną pozycję, a prawą flankę piechoty Cadogana osłaniało już 28 szwadronów jazdy. O godz. 16:00 na prawe skrzydło sprzymierzonych od strony Huerne ruszyło natarcie księcia Burgundzkiego, które najpierw musiało uporać się ze szwadronami pruskiej kawalerii von Natzmera i mimo zaciętej walki załamało się, zaś oddziały francuskie poszły w rozsypkę. Wobec tego Vendôme podjął kontrowersyjną decyzję, osobiście prowadząc atak 12 regimentów walczących wręcz tzw. półpikami. W ten sposób, podczas gdy jeden z dowódców (książę Burgundzki) na swym stanowisku dowodzenia nie obejmował całości pola bitwy, drugi walczył osobiście, pozbawiając się możliwości sprawnego i odpowiedzialnego nią kierowania.
Większość historyków zgodnych jest co do tego, że osłabiona prawa flanka sprzymierzonych zostałaby unicestwiona, gdyby wówczas ruszyło na nią lewe skrzydło Francuzów. Kiedy Vendôme uświadomił sobie taką możliwość, zwrócił się do księcia Burgundzkiego o dokonanie natarcia lewym skrzydłem, ten jednak wysłał przez posłańca odpowiedź odmowną (jakkolwiek goniec z tą wiadomością nie dotarł). Sytuacja Francuzów pogarszała się, skoro Vendôme wciąż ufał, że takie natarcie wesprze jego ciężko zmagające się oddziały, których front zresztą rozciągał się, grożąc otoczeniem lewego skrzydła sprzymierzonych. Wraz z pojawieniem się regimentów Campbella rozciągnięciu uległa także linia wojsk sprzymierzonych, nie na tyle jednak szybko, by całkowicie usunąć to zagrożenie.
Manewr oskrzydlający.
W tej sytuacji Marlborough przeniósł swe stanowisko dowodzenia na lewe skrzydło, przekazując Eugeniuszowi Sabaudzkiemu prawe, skutecznie powstrzymujące dotąd napór nieprzyjaciela. Sam natomiast podjął niezwykle trafną decyzję, rozmieszczając na lewym 18 nowo przybyłych batalionów heskich i hanowerskich, które zluzowały 20 znużonych bojem pruskich batalionów gen. von Lottuma, przerzuconych teraz na prawą flankę dla wzmocnienia wojsk Eugeniusza Sabaudzkiego.
Dysponując jeszcze całością wojsk holenderskich pod wodzą doświadczonego marszałka Hendrika Overkirka, Marlborough obmyślił plan podwójnego oskrzydlenia przeciwnika. Sprzyjało temu nadmierne rozciągnięcie frontu lewego skrzydła Francuzów, które w żaden sposób nie mogłoby wesprzeć spychanego silnym natarciem prawego. Wskutek załamania dotychczasowej przeprawy pontonowej Holendrzy nie byli jednak w stanie szybko wejść do walki, co zmusiło ich do wykorzystania mostów miejskich w Oudenaarde i opóźniło ich przybycie o godzinę. Marlborough mimo to rozwijał swe działania, celowo angażując w walce siły lewego skrzydła przeciwnika uderzeniem jazdy Eugeniusza Sabaudzkiego na kierunku stanowiska dowodzenia księcia Burgundzkiego. Szarżę kawalerii cesarskiej wprawdzie odparła elitarna kawaleria gwardii królewskiej ("Maison du Roi"), lecz spełniła ona swe taktyczne zadanie. Tymczasem sam Marlborough mógł jedynie powstrzymywać prawe skrzydło Francuzów batalionami hesko-hanowerskimi. Dopiero ok. godz. 20:30 wkraczające wreszcie na pole bitwy wojska Overkirka wyszły na prawą flankę francuską, co zbiegło się z podwójnym atakiem ze strony oddziałów Marlborougha i Eugeniusza Sabaudzkiego. Choć znacznie opóźniony (było już po zachodzie słońca), oskrzydlający manewr Holendrów okazał się rozstrzygający: większość wojsk francuskich została rozbita bądź wzięta do niewoli. Tylko zapadający zmierzch uratował ich pozostałe siły od całkowitego zniszczenia.
Walkę faktycznie przerwano jednak przed jej rozstrzygnięciem wobec ponownej niezgodności francuskich dowódców. Vendôme miał bowiem zamiar kontynuować bitwę następnego dnia, pozostając na miejscu; ks. Burgundzki sprzeciwiając się temu, nakazywał odwrót na Gandawę. 
Podsumowanie.
Pokonana armia francuska ostatecznie wycofała się do Gandawy. Z nieznanych przyczyn blisko połowa jej sił w ogóle nie uczestniczyła w bitwie, pozostając w rezerwie: ogromna część francuskiej kawalerii i piechoty na wzniesionym terenie nad rzeką Norken, które z łatwością mogłaby dokonać zniszczenia słabego prawego skrzydła aliantów. Wśród najbardziej fatalnych decyzji było właśnie pozostawienie tak licznej kawalerii w rezerwie wskutek przekonania, iż bagnisty teren nie nadaje się dla jej działań. Przy znakomicie nacierającym francuskim prawym skrzydle wiedzionym przez Vendôme'a, które zagrażało otoczeniem lewemu skrzydłu sprzymierzonych, wspierające uderzenie lewego skrzydła księcia Burgundzkiego w takiej konfiguracji przyniosłoby Francuzom efektowne zwycięstwo jeszcze przed wejściem na pole bitwy wojsk Overkirka.
W bitwie nie odegrała większej roli silna artyleria obydwu armii w sytuacji, gdy do boju wprowadzono po obu stronach nieliczne działa ze względu na nagłość ruchów wojsk, za którymi nie nadążały powolne armaty. 
Armia francuska straciła pod Oudenaarde około 15 000 ludzi (w tym ok. 8000 jeńców) oraz 25 dział, podczas gdy sprzymierzeni stracili w zabitych i rannych niespełna 3 tysiące (straty piechoty brytyjskiej wyniosły zaledwie 175 ludzi). W bitwie chwalebnie wyróżnił się przyszły król Jerzy II w szeregach hanowerskiej kawalerii generała Rantzaua.
Skutki strategiczne.
Zwycięstwo to otworzyło aliantom drogę na Francję, gdzie książę Eugeniusz wkroczył na czele 75 tysięcy wojska, przenosząc działania na terytorium nieprzyjaciela. W dalszej perspektywie umożliwiło ono oblężenie i zdobycie silnie umocnionego Lille, od końca lipca bronionego przez marszałka de Boufflers z 15 tys. ludzi, które skapitulowało 28 października. Po tym sukcesie obydwaj wodzowie skierowali się na Gandawę, którą zajęto 29 grudnia. Francuzi zmuszeni byli wycofać się z Flandrii i pogranicznego Hainaut. 
Ostatecznie operacje wojenne na tym froncie wojny o sukcesję hiszpańską zakończyła bitwa pod Malplaquet w 1709.

</doc>
<doc id="158250" url="https://pl.wikipedia.org/wiki?curid=158250" title="New Order">
New Order

New Order – brytyjski zespół muzyczny założony w Manchesterze w 1980 roku przez członków Joy Division tuż po samobójczej śmierci wokalisty Iana Curtisa. Początkowo wykonywał muzykę zbliżoną do dokonań zespołu Curtisa, później wypracował oryginalne brzmienie będące połączeniem elementów muzyki gitarowej i elektronicznej. Zespół rozpadł się w 2007 roku, po odejściu jednego z jego założycieli Petera Hooka i reaktywował się w 2011 roku.
Historia.
Nazwa.
Samobójcza śmierć lidera Joy Division Iana Curtisa 18 maja 1980 roku oznaczała rozpad zespołu. Stało się jasne, że kontynuowanie działalności pod szyldem Joy Division byłoby decyzją nietrafioną, ze względu na fundamentalny wpływ I. Curtisa na twórczość grupy. Kiedy w 1980 roku pozostali członkowie zespołu – Bernard Sumner, Peter Hook i Stephen Morris postanowili kontynuować działalność, natknęli się w gazecie na notkę o kambodżańskiej grupie partyzanckiej, która nosiła nazwę Ludowy Nowy Porządek Kampuczy (The People’s New Order of Kampuchea). Członkowie zespołu uznali, że przybranie szyldu New Order (z ang. "nowy porządek", "nowy ład") będzie miało znaczenie symboliczne. .
Początki.
Początki działalności były bardzo trudne, gdyż muzycy musieli szukać inspiracji, by kontynuować karierę, wypracowując zupełnie nowy, własny styl i nie być oskarżanymi o kopiowanie dokonań Joy Division. Obowiązki wokalisty wziął na siebie gitarzysta Bernard Sumner, a czwartym członkiem grupy stała się partnerka życiowa perkusisty Stephena Morrisa – Gillian Gilbert, która wspomagała kolegów grając na gitarze oraz instrumentach klawiszowych.
Zespół rozpoczął działalność wydaniem singla "Ceremony". Była to kompozycja przygotowana jeszcze przez Joy Division (jej wykonanie znalazło się nawet na koncertowej płycie "Still"), więc prezentowała elementy charakterystyczne dla twórczości tej grupy, podobnie zresztą jak wydany w 1981 roku debiutancki album New Order – "Movement". I rzeczywiście, krytycy muzyczni bardzo chłodno przyjęli ten debiut. Uznali bowiem, że Sumner i koledzy odcinają kupony od dawnej sławy. Jakże zatem wielkie musiało być ich zdziwienie, kiedy usłyszeli nowe singlowe propozycje zespołu wydane w roku 1982, inspirowane w znacznej mierze podziemną sceną klubową Nowego Jorku. Wydane w ten sposób utwory takie, jak "Temptation", czy "Everything’s Gone Green" ukazywały radykalny zwrot w stronę brzmień zarezerwowanych do tej pory przez zespoły pokroju Kraftwerk, ale oprócz nowatorskiego wykonania zawierały one również dużą dawkę przebojowości i posiadały fenomenalny potencjał dyskotekowy, nie zatracając jednocześnie cech charakterystycznych dla muzyki Joy Division – przede wszystkim stylu gry basisty Petera Hooka. W ten sposób zaczęła się trwająca przez długie lata popularność zespołu wśród bywalców klubów.
Lata 80..
Rok 1983 stał się dla New Order rokiem potwierdzenia swych artystycznych osiągnięć z lat poprzednich – najpierw pojawił się na rynku najlepiej sprzedający się w historii 12 – calowy singel zawierający dziś już klasyczny dyskotekowy hit "Blue Monday" (ponad 3 miliony sprzedanych egzemplarzy), a później pierwszy longplay ukazujący nowe oblicze zespołu – "Power, Corruption &amp; Lies". Dzięki wielkiej klasie i popularności tego krążka New Order zdobyło to, czego nie udało się Joy Division – olbrzymią popularność w Stanach Zjednoczonych i podpisało kontrakt płytowy z wytwórnią Qwest, która miała prowadzić dystrybucję płyt za Oceanem (w Europie longplaye grupy wydawało Factory Records).
Na kolejne sukcesy przyszło czekać do 1985 roku, kiedy światło dzienne ujrzała płyta "Low-Life" będąca w znacznej mierze rozwinięciem pomysłów zawartych na "Power, Corruption &amp; Lies". "Low-Life" oraz jej następca – "Brotherhood" (1986) ukazują dojrzałe oblicze grupy, która zaczyna opuszczać alternatywne imprezy taneczne i wywiera coraz większy wpływ na muzykę popularną. Z pewnością przysłużyło się tej tendencji wydanie w 1987 roku płyty "Substance", która zawierała single grupy oraz ich remiksy. Właśnie dzięki tej składance New Order zdobyło olbrzymią popularność na całym świecie, stając się prekursorem nowoczesnych tendencji elektroniczno – tanecznych w muzyce rockowej. Wiele zespołów z kręgu Madchesteru przyznawało się do olbrzymich inspiracji New Order, a Hook stał się jej aktywnym promotorem, produkując między innymi debiutancki album czołowego zespołu sceny manchesterskiej z tamtych lat – Stone Roses. Obfitującą w sukcesy dekadę zespół zakończył wydaniem niezwykle udanej płyty "Technique", nagranej na Ibizie, ukazującej ogromne zainteresowanie zespołu nowymi brzmieniami. Za szczyt popularności zespołu można uznać propozycję nagrania hymnu angielskiej reprezentacji piłkarskiej na Mistrzostwa Świata w 1990 roku. Wydany pod nazwą EnglandNewOrder singel "World in Motion" stał się olbrzymim hitem.
Lata 90. i później.
Po wielkim sukcesie komercyjnym i artystycznym "Technique" New Order zwolniło tempo, członkowie zespołu zajęli się pobocznymi projektami – Sumner wraz ze znanym z The Smiths Johnnym Marrem utworzył zespół Electronic, Hook występował w Revenge oraz Monaco, a Stephen Morris i Gillian Gilbert w The Other Two. Dlatego też następny album – "Republic" ukazał się w dopiero 1993 roku. Długo wyczekiwana płyta szybko dotarła do czołówki list sprzedaży, jednak w dobie panowania grunge’u nie była w stanie porwać za sobą nowych fanów. Starzy z kolei uznali, że w obliczu świetnego "Technique" "Republic" wypada blado. Nikt jednak nie mógł przypuszczać, że jest to ostatni album wydany przez New Order w latach 90.
Mimo zaprzestania działalności wydawniczej, zespół od czasu do czasu wyruszał w trasy koncertowe, jednakże aż do 2000 roku członkowie zespołu nie spotkali się w studiu nagraniowym. Po latach rozłąki i udzielania się w solowych projektach grupa wydała w 2001 roku po długiej, ośmioletniej przerwie nowy album "Get Ready". Świetnie przyjęty zarówno przez krytykę, jak i fanów przedstawiał oblicze zespołu zupełnie inne niż na przełomie lat 80. i 90. Przede wszystkim pierwszy raz od niemal dwudziestu lat album był w dużej mierze gitarowy. W wywiadach Sumner tłumaczył, że po długiej rozłące członkowie zespołu zapragnęli przebywać ze sobą w studiu podczas wspólnych prób i tworzenia nowego materiału, co stało się przyczyną powrotu do źródeł. Promujący "Get Ready" singel "Crystal" okazał się dużym przebojem i z miejsca stał się klasycznym hitem zespołu.
Po nagraniu "Get Ready" zespół wyruszył w trasę koncertową, jednak już nie uczestniczyła w niej Gillian Gilbert, która musiała odejść z zespołu ze względu na poważną chorobę córki. Na jej zastępcę wybrano Phila Cunninghama. Właśnie Cunningham zagrał na trasie koncertowej promującej album, a w 2004 roku został oficjalnie członkiem zespołu. Rok 2004 był ważny także ze względu na nagrywanie kolejnej płyty długogrającej. "Waiting for the Sirens’ Call", bo tak została ona zatytułowana, ukazała się w kwietniu 2005. Sesja nagraniowa była jednak bardzo płodna i muzycy mają w zanadrzu materiał, z którego miał powstać kolejny longplay anonsowany pierwotnie na połowę 2006 roku.
Na jesieni 2005 roku grupa wydała jeszcze jedną składankę typu „największe przeboje” – "Singles". Dwupłytowe wydawnictwo uzupełniało kolekcję "Substance" i zawierało wszystkie single wydane od debiutu aż do "Waiting for the Siren’s Call". W odróżnieniu jednak od "Substance", które zawierało wersje 12-calowe i ich remiksy, na "Singles" zgromadzono wersje 7-calowe, z których wiele (jak "Ceremony", "Temptation" czy "Confusion") nigdy nie było wydanych na CD.
Odejście Petera Hooka.
W 2006, zespół odbywał krótką trasę koncertową po Ameryce Łacińskiej oraz w Wielkiej Brytanii. Po jednym z koncertów w Buenos Aires w listopadzie 2006, Peter Hook zasugerował, że zespół natychmiast powinien zaprzestać koncertów. Plotki o tym, że zespół rozpadł się rozpowszechniły się bardzo szybko, ale w styczniu 2007 Stephen Morris zaprzeczył im, twierdząc: „Po raz pierwszy o tym słyszę”. Morris dodał, że właśnie teraz zespół rozpoczął pracę nad nowym albumem zatytułowanym "Control", będącym soundtrackiem do ówcześnie powstającego filmu biograficznego o Ianie Curtisie.
Pomimo to, na początku maja 2007, basista Peter Hook w wywiadzie dla brytyjskiej radiostacji XFM – powiedział znamienne słowa: na pytanie: „Czy przygoda z New Order jest zakończona?” odpowiedział: „Tak, ja oraz Bernard Sumner nie będziemy już razem pracować.” Przeprowadzający wywiad naciskał, twierdząc, że zespół miał już kilka przerw w działalności. Hook jednak dodał, że „Bernard miał już przerwę dla zespołu Electronic, ale wtedy było inaczej”. W wyniku dalszych nacisków Hook jeszcze raz potwierdził rozpad zespołu.
Po tym wywiadzie w dalszym ciągu reszta zespołu zaprzeczała tym nowościom, czego przykładem był komunikat na New Order Online, stronie internetowej mającej ścisły związek z managementem zespołu, na której pojawiła się informacja, że: „według źródeł zbliżonych do zespołu” plotki o rozpadzie są fałszywe. New Order wciąż ma się dobrze pomimo tego co mówi Peter Hook [...] Peter Hook może opuścić zespół, ale to nie oznacza końca New Order.” W tym samym czasie Hook kpił ze „źródeł zbliżonych do zespołu” w swoim blogu, pisząc: „Kto właściwie może być bliżej zespołu niż ja! Uwielbiam te niepodpisane źródła, ale czy nie powinniśmy ich nazywać tchórzami?” Hook w innych wywiadach potwierdzał nadal, że zespół już nie istnieje.
Pomimo to, 20 lipca 2007, Morris oraz Sumner wydali oświadczenie stwierdzające, że New Order może nadal działać bez Petera Hooka oraz że „po 30 latach wspólnego grania jesteśmy bardzo rozczarowani postawą Hooky’ego i tym, że zdecydował się nas opuścić, a także tym, że ogłosił jednostronnie o rozpadzie zespołu New Order. Peter Hook nigdy nie rozmawiał na ten temat z resztą zespołu, ale zakładamy, że on nie chce już być w dalszym ciągu częścią New Order.”
Według New Musical Express 31 lipca 2007 Peter Hook umieścił na swoim blogu informację o tym, że podjął wszelkie możliwe środki prawne aby zapobiec dalszej działalności Morrisa i Sumnera jako New Order, pisząc „Ta grupa [New Order] rozpadła się! Już nie będzie nigdy więcej New Order, dopóki żyję! Być może macie 2/3, ale to nie daje wam prawa do niczego związanego z „New Order”, ponieważ ja wciąż mam 1/3! Pomimo to jestem otwarty na wszelkie negocjacje.”
W roku 2009 dwóch ostatnich członków zespołu Bernard Sumner oraz Phil Cunningham potwierdziło, że nie mają zamiaru już działać pod nazwą New Order i od tej pory ich twórczość będzie firmowana jako zespół Bad Lieutenant.
W 2011 roku zespół powrócił z Gillian Gilbert po 10-letniej przerwie i Tomem Chapmanem, który był koncertowym basistą Bad Lieutenant. Jednocześnie Bad Lieutenant zawiesił działalność.

</doc>
<doc id="158252" url="https://pl.wikipedia.org/wiki?curid=158252" title="Bronisław Kuriata">
Bronisław Kuriata

Bronisław Kuriata (ur. 25 marca 1923 na Lewaczach na Wołyniu, zm. 25 października 1999 w Warszawie) – polski dowódca wojskowy, generał dywizji Wojska Polskiego, ostatni dowódca Korpusu Bezpieczeństwa Wewnętrznego (1965).
Życiorys.
Urodzony w Lewaczach, w gminie Ludwipol, powiecie kostopolskim, w województwie wołyńskim. Uczył się w szkole powszechnej w Lewaczach, którą ukończył w 1937 r. Potem, z powodu trudności materialnych rodziny nie uczył się, pracując w gospodarstwie ojca i sezonowo w lesie. Po zajęciu wschodnich terenów Polski przez ZSRR, uczył się wieczorowo w szkole radzieckiej w Ludwipolu. Podczas II wojny światowej walczył w latach 1942–1944 w szeregach polsko-sowieckiego oddziału partyzanckiego im. Feliksa Dzierżyńskiego na Zachodniej Ukrainie, w rejonie Szepetówki i Nowogrodu Wołyńskiego. W oddziale był szeregowym – wywiadowcą i nie posiadał pseudonimu. Do ludowego Wojska Polskiego wstąpił ochotniczo 15 maja 1944 i został skierowany do Szkoły Podoficerskiej 1 Armii Wojska Polskiego w Sielcach nad Oką. Szkołę ukończył w lipcu 1944, po czym rozpoczął naukę w 1 Oficerskiej Szkoły Piechoty w Riazaniu. 15 lutego 1945 ukończył szkołę oficerską i rozkazem Naczelnego Dowódcy WP z 6 marca 1945 został awansowany na stopień podporucznika. Brał udział w walkach frontowych na szlaku bojowym 1 Armii Wojska Polskiego od Kołobrzegu do Łaby, dowodząc plutonem, a następnie kompanią piechoty 11 pułku piechoty 4 Dywizji Piechoty im. Jana Kilińskiego. W czasie walk był dwukrotnie ranny – w kwietniu 1945 pod Bredikow i w maju 1945 pod Klitz nad Łabą, gdzie doznał ciężkiej rany stawu prawego kolana.
Od czerwca 1945 służył w podległym Ministerstwu Bezpieczeństwa Publicznego Korpusie Bezpieczeństwa Wewnętrznego. 22 czerwca 1945 objął funkcję dowódcy plutonu ckm w 7 specjalnym pułku KBW, a w październiku 1945 został dowódcą kompanii w 7 samodzielnym batalionie operacyjnym Wojsk Bezpieczeństwa Wewnętrznego w Katowicach. W tym okresie uczestniczył w walkach z bandami nacjonalistów ukraińskich i ze zbrojnym podziemiem niepodległościowym w południowych i wschodnich regionach kraju. W sierpniu 1946 został dowódcą kompanii zwiadu WBW w Katowicach, a w listopadzie 1947 został dowódcą kompanii szkoły podoficerskiej 6 pułku KBW. W sierpniu 1948 objął dowództwo 1 batalionu piechoty w tym pułku. We wrześniu 1950 ukończył kurs dowódców pułków w Wyższej Szkole Piechoty w Rembertowie. Po ukończeniu kursu został wyznaczony na zastępcę dowódcy 11 pułku KBW w Jeleniej Górze, a następnie w lipcu 1951 został dowódcą 9 pułku KBW w Bydgoszczy. W lipcu 1952 powrócił do Kielc na stanowisko dowódcy 7 pułku KBW, a w listopadzie 1954 objął dowództwo 12 pułku KBW im. Ziemi Szczecińskiej w Szczecinie. W latach 1955–1958 studiował na Fakultecie Ogólnowojskowym Akademii Sztabu Generalnego WP. Po ukończeniu studiów objął dowództwo 5 pułku KBW w Krakowie. W 1959 zdał egzaminy maturalne w Liceum Ogólnokształcącym dla Pracujących w Krakowie. W listopadzie 1960 został dowódcą 5 Brygady KBW Ziemi Krakowskiej (powołanej po reorganizacji 5 pułku KBW). W październiku 1963 awansowany uchwałą Rady Państwa PRL do stopnia generała brygady. Nominację wręczył mu 9 października 1963 w Belwederze przewodniczący Rady Państwa Aleksander Zawadzki. 10 stycznia 1964 został szefem sztabu KBW, a 11 marca 1965 minister spraw wewnętrznych PRL Mieczysław Moczar powołał go na pełniącego obowiązki dowódcy KBW (po gen. bryg. Włodzimierzu Musiu), którą to funkcję sprawował do 1 lipca 1965 (do czasu rozwiązaniu korpusu). Po rozformowaniu KBW czasowo pełnił obowiązki dowódcy podległych Ministerstwu Obrony Narodowej Wojsk Obrony Wewnętrznej. Współtworzył system Obrony Terytorialnej Kraju, którego integralną częścią były Wojska Obrony Wewnętrznej. Przyczynił się także do przywrócenia Jednostkom Podhalańskim Wojsk Obrony Wewnętrznej tradycyjnego stroju sprzed 1939 roku.
W latach 1965–1968 piastował stanowisko zastępcy, a w latach 1968–1971 I (pierwszego) zastępcy Głównego Inspektora Obrony Terytorialnej, gen. Grzegorza Korczyńskiego. W październiku 1968 awansowany uchwałą Rady Państwa PRL do stopnia generała dywizji. Nominację wręczył mu 12 października 1968 w Belwederze przewodniczący Rady Państwa Marian Spychalski. W 1969 ukończył kurs operacyjno-strategiczny w Wojskowej Akademii Sztabu Generalnego Sił Zbrojnych ZSRR im. Klimenta J. Woroszyłowa w Moskwie. Był wyróżniany za organizację i kierowanie ćwiczeniami z udziałem Wojsk Obrony Wewnętrznej m.in. „Wrzos-69”, „Warmia-69” i „Ziemia Lubuska”.
Od lipca 1971 do sierpnia 1973 był przedstawicielem PRL w Międzynarodowej Komisji Kontroli i Nadzoru w Korei – w randze ministra pełnomocnego. W latach 1973–1976 zastępca pełnomocnika szefa Sztabu Generalnego WP ds. specjalnych. Następnie pozostawał w dyspozycji MON.
Członek PPR od 1947, następnie członek PZPR.
Na podstawie rozkazu personalnego MON z 31 grudnia 1979 został przeniesiony w stan spoczynku z dniem 15 stycznia 1980. 14 stycznia 1980 został pożegnany oficjalnie przez wiceministra obrony narodowej, zastępcę ministra do spraw ogólnych gen. broni Józefa Urbanowicza. W WP służył 36 lat, z czego 17 lat w stopniu generalskim.
Mieszkał w Warszawie, gdzie zmarł po długoletniej, ciężkiej chorobie. Pochowany na cmentarzu Powązki Wojskowe w Warszawie (kwatera EII-1-6).
Działalność agenturalna.
Według materiałów zgromadzonych w archiwum Instytutu Pamięci Narodowej był w latach 1946–1976 zarejestrowany jako tajny współpracownik (tajny informator) Informacji Wojskowej oraz Wojskowej Służby Wewnętrznej o pseudonimie „Młody”.
Życie prywatne.
Był synem Jana, rolnika i Feliksy z Rudnickich (zm. 1943). Mieszkał w Krakowie, a następnie w Waszawie. Od 1949 był żonaty z Łucją Wiktorią z domu Kozak (1928-2019). Małżeństwo miało dwóch synów – Andrzeja i Jerzego.

</doc>
<doc id="158253" url="https://pl.wikipedia.org/wiki?curid=158253" title="Dewoitine D.520">
Dewoitine D.520

Dewoitine D.520 – francuski samolot myśliwski zaprojektowany i zbudowany w 1938 roku w wytwórni lotniczej SNCA (Société nationale des constructions aéronautiques du Midi) na południu Francji.
Najnowocześniejszy francuski myśliwiec w czasie II wojny światowej.
Historia.
W 1936 roku francuski konstruktor Emil Dewoitine w państwowej wytwórni lotniczej SNCA zaprojektował samolot myśliwski, który został oznaczony jako Dewoitine D.520.
Pierwszy prototyp tego samolotu oznaczony jako D.520.01 został oblatany w dniu 1 października 1938 roku na lotnisku w Tuluzie przez francuskiego pilota akrobacyjnego Marcela Doret. Prototyp ten był napędzany silnikiem rzędowym Hispano-Suiza HS-12V-21 o mocy 860 KM, miał skrzydła ze skrzelami i drewniane śmigło. Ponieważ miał słabe osiągi zamontowano w nim mocniejszy silnik Hispano-Suiza HS-12V-29 i wówczas prototyp osiągnął prędkość 520 km/h, co było już prędkością zadowalającą. W styczniu 1939 roku oblatano drugi prototyp D.520.02, w którym usunięto usterki stwierdzone w pierwszym prototypie oraz zastosowano metalowe trójłopatowe śmigło. W prototypie tym zamontowano także uzbrojenie. Drugi prototyp w locie nurkowym osiągnął prędkość 825 km/h. Zbudowano jeszcze jeden prototyp oznaczony jako D.520.03, który poddano próbie w locie. 
Ponieważ wszystkie próby zakończyły się pomyślnie, w marcu 1939 roku samolot skierowano do produkcji seryjnej, oznaczając go jako "Dewoitine D.520C1". Początkowo w kwietniu 1939 roku zamówiono 200 samolotów tego typu, ale następnie zwiększano zamówienie i ostatecznie w kwietniu 1940 roku zamówienie opiewało na 2200 samolotów Dewoitine D.520 dla francuskiego lotnictwa lądowego i 120 samolotów dla lotnictwa marynarki wojennej. Pierwszy samolot seryjny oblatany został w dniu 2 listopada 1939 roku i od tego momentu samoloty te były wprowadzane do jednostek francuskich.
Po klęsce Francji w dniu 19 czerwca 1940 roku samoloty te nadal były produkowane dla potrzeb lotnictwa rządu Vichy, a nawet po zajęciu Paryża w 1942 roku nadal je produkowano, przy czym część z nich trafiła do jednostek treningowych Luftwaffe, a reszta do lotnictwa włoskiego, bułgarskiego i rumuńskiego. Ostatecznie produkcję tych samolotów przerwano w 1945 roku. Łącznie wyprodukowano 755 samolotów myśliwskich Dewoitine D.520C1.
Użycie w lotnictwie.
Samoloty myśliwskie Dewoitine D.520C1 zaczęto wprowadzać do lotnictwa francuskiego na początku 1940 roku. W chwili rozpoczęcia ataku Niemiec na Francję w dniu 10 maja 1940 roku, dysponował tymi samolotami tylko francuski I/3 dywizjon myśliwski, który posiadał 36 samolotów tego typu. Jeszcze w czasie kampanii francuskiej w samoloty tego typu kompletnie wyposażono cztery dalsze dywizjony myśliwskie. Dywizjony te miały dobre wyniki, gdyż ich piloci zestrzelili łącznie 114 samolotów niemieckich.
W czerwcu 1940 roku kilka francuskich jednostek wyposażonych w te samoloty przeleciało do Afryki Północnej, aby dalej walczyć z Niemcami. Natomiast w lotnictwie rządu Vichy w samoloty Dewoitine D.520C1 było wyposażonych dziewięć dywizjonów myśliwskich.
Po zajęciu w 1942 roku całej Francji przez Niemców, samoloty te zostały wprowadzone do dwóch jednostek treningowych Luftwaffe, a ok. 60 samolotów przekazano lotnictwu włoskiemu i ok. 100 siłom powietrznym Bułgarii i Rumunii.
W sierpniu 1944 roku, po zajęciu Tuluzy przez wojska alianckie, oblatywacz tego samolotu Marcel Doret zorganizował dywizjon myśliwski GC-I/B wyposażony w te samoloty, który walczył z Niemcami w końcowej fazie wojny.
Samoloty Dewoitine D.520 były używane w lotnictwie francuskim do 1953 roku.
Użycie w lotnictwie polskim.
Samoloty Dewoitine D.520C1 były używane przez polskich pilotów walczących we Francji, łącznie używali oni 26 samolotów tego typu. Piloci walczyli w ramach kluczy we francuskich dywizjonach myśliwskich oraz kluczy broniących fabryk. Taki klucz walczący w ramach francuskiego 3/2 dywizjonu francuskiego, dowodzony przez kpt. pil. Jana Pentza stoczył prawdopodobnie ostatnią walkę powietrzną w czasie kampanii francuskiej zestrzeliwując 18 czerwca 1940 roku niemiecki samolot bombowy Heinkel He 111.
Opis konstrukcji.
Samolot Dewoitine D.520C1 był jednomiejscowym samolotem myśliwskim, dolnopłatem wolnonośnym o konstrukcji całkowicie metalowej, półskorupowej. Podwozie klasyczne – chowane w locie, z kółkiem ogonowym stałym. Napęd – silnik rzędowy tłokowy, śmigło metalowe, trójłopatowe.

</doc>
<doc id="158255" url="https://pl.wikipedia.org/wiki?curid=158255" title="Wschodnia">
Wschodnia

Wschodnia – rzeka, prawobrzeżny dopływ Czarnej o długości 48,1 km i powierzchni dorzecza 630,3 km².
Rzeka płynie osią Niecki Połanieckiej na terenie województwa świętokrzyskiego. Jej źródła leżą na Pogórzu Szydłowskim. Jedno z nich znajduje się w Zreczach koło Chmielnika, drugie pod Drugnią. Płynie doliną, której szerokość waha się od 0,6 do 1,5 km. Przepływa przez teren siedmiu gmin województwa świętokrzyskiego: Chmielnik, Gnojno, Szydłów, Tuczępy, Oleśnica, Łubnice, Połaniec. W pobliżu wsi Sydzyna zlokalizowana jest śluza, co sprawia, że rzeka spowalnia swój nurt i koryto osiąga szerokość 7–10 metrów. Aż do wsi Wilkowa płynie zakolami. W dalszym biegu Wschodnia zasila stawy Tuż przed Połańcem wpada do Czarnej Kanałem Ulgi i Kanałem Młyńskim. Przy ujściu zlokalizowany jest zbiornik retencyjny o powierzchni 2,6 ha. Dopływami Wschodniej są Radna, Sanica, Potok od Nizin i Potok Koniemłocki.
Dolinę Wschodniej porastają głównie łąki i pastwiska oraz niewielkie skupiska leśne, najczęściej lasy łęgowe, czasem dochodzą do niej lasy sosnowe. 

</doc>
<doc id="158256" url="https://pl.wikipedia.org/wiki?curid=158256" title="Nowogrodziec">
Nowogrodziec

Nowogrodziec (tuż po wojnie "Nowimburk", niem. "Naumburg am Queis") – miasto leżące na Śląsku (Dolnym Śląsku), w województwie dolnośląskim, w powiecie bolesławieckim, siedziba władz gminy miejsko-wiejskiej Nowogrodziec. W latach 1975–1998 miasto administracyjnie należało do woj. jeleniogórskiego.
Według danych GUS z 31 grudnia 2021 r. miasto liczyło 4216 mieszkańców.
Położenie.
Nowogrodziec położony jest w południowo-zachodniej części województwa dolnośląskiego w powiecie bolesławieckim nad Kwisą i Iwnicą. Miasto liczące nieco ponad 4 tys. mieszkańców rozłożone jest w dolinie rzeki, na obszarze Borów Dolnośląskich oraz na skraju Niziny Śląskiej. Miasto leży przy drodze wojewódzkiej nr 357 relacji Osiecznica–Radomierzyce oraz w odległości 4,5 km od drogi krajowej nr 94 (Wrocław–Zgorzelec). Oprócz tego z Nowogrodźca wybiegają drogi lokalne do Gierałtowa, Lwówka Śląskiego, Brzeźnika i Zebrzydowej.
Przez miasto przebiega linia kolejowa Jelenia Góra–Żagań. W mieście znajduje się czynna stacja kolejowa.
Historia.
Nowogrodziec pomimo zniszczeń wojennych może poszczycić się wieloma zabytkami architektury.
Historia Nowogrodźca jest długa i zawiła. Pierwsi osadnicy – Bobrzanie dobrze wykorzystywali dogodne położenie grodu na wysokim wzniesieniu. Wzgórze, które opływają dwie rzeki Kwisa i Iwnica stanowiło dobry punkt kontrolny dla brodu, którym przeprawiali się kupcy zmierzający wzdłuż Kwisy w kierunku północnym. Stanowiło ono też świetny bastion obronny. Potwierdzeniem tego są znalezione stare monety i przedmioty rzymskie w mieście. Przez teren miasta i gminy przebiegał szlak "Via Regia" czyli "Królewska Droga". Był to szlak handlowy prowadzący z zachodu na wschód.
Nowogrodziec był związany w późniejszym okresie z dynastią Piastów Śląskich.
Miasto posiada długą tradycję miejską. W 2003 miasto obchodziło 770-lecie nadania praw miejskich, którymi cieszy się od 1233. Prawa miejskie miastu nadał książę Henryk Brodaty. Nowogrodziec był na przestrzeni wieków własnością książąt legnickich, głogowskich, świdnicko-jaworskich. Wraz z powstaniem na początku XIII wieku klasztoru nowogrodzieckiego, nastąpił dynamiczny rozwój kościoła jak i miasta. Mniszki z klasztoru dzięki swym staraniom doprowadziły do miasta wodę budując w 1500 wodociąg miejski. Najubożsi mieszkańcy Nowogrodźca mogli korzystać ze źródlanej wody za darmo. Współpraca klasztoru z miastem nie zawsze układała się dobrze. Dochodziło także do częstych niesnasek i kłótni, głównie o prawo połowu ryb w Kwisie, prawo do sądownictwa czy przywilej warzenia piwa.
Znaczenie miasta rosło w związku z obecnością na jego terenach złóż gliny. Znaczny rozwój miasta zapewniło także XV-wieczne prawo cechowe, które ustalało liczbę warsztatów jednego cechu w mieście. To tutaj przybyły z sąsiedniego Bolesławca Jonasz Anders założył swój warsztat. Nastąpiło to w 1547. Po tym okresie aż do XX wieku mieszkańcy utrzymywali się z produkcji wyrobów ceramicznych.
Nowogrodziec znajdował się najpierw pod panowaniem Polski, potem do śmierci księżnej Agnieszki w przyjaznym Polsce księstwie świdnicko-jaworskim.
Po wygaśnięciu piastowskiej linii książącej, miasto weszło pod panowanie korony Czeskiej. Właścicielami Nowogrodźca były rody von Landeskrone, von Rechenberg, von Haugwitz i von Warnsdorf. Od XVIII wieku miasto znajdowało się we władaniu Prus.
Nowogrodziec doświadczył w swej historii wielu katastrof i klęsk żywiołowych wśród których prym wiodły wielkie pożary i katastrofalne powodzie. Również zarazy i choroby nie omijały miasta. W 1527 dżuma zabiła niemal wszystkich mieszczan. Jedynymi ocalałymi z epidemii były trzy pary małżeńskie oraz mieszkańcy klasztoru. Wstrząśnięci nowi mieszkańcy miasta postanowili wybudować świątynię i nazwać ją Kościołem Ofiarowania. Kościół ten został ukończony dopiero w 1657, a do naszych czasów zachował się jedynie fragment fundamentów na cmentarzu komunalnym.
Nowogrodziec przez lata był też dewastowany przez działania wojenne. Miasto niszczone było przez Husytów w XV wieku, Szwedów w XVII wieku, także podczas wojen śląskich. Mimo to miasto szybko podnosiło się ze zniszczeń i odbudowywało.
W 1817 powstał pierwszy telegraf, a wkrótce potem przez Zebrzydową poprowadzono Dolnośląsko-Brandenburską Kolej Żelazną. Początek XX wieku zapisał się szybkim i dynamicznym rozwojem miasta, dużymi inwestycjami oraz znacznym poprawieniem standardu życiowego mieszkańców Nowogrodźca. Już w 1900 miasto otrzymało prąd elektryczny, a jako pierwsze zostały oświetlone główne arterie komunikacyjne miasta. Również w tym samym roku w mieście założono pierwsze linie telefoniczne. Równocześnie rozbudowywano się połączeń kolejowych. W 1903 ukończono linię z Lwówka Śląskiego przez Nowogrodziec do Żagania, a rok później, (1904), po dwóch latach budowy otwarto dworzec kolejowy.
Nowogrodziec przeszedł bez większych zniszczeń I wojnę światową, lecz olbrzymie zniszczenia przyniosła II wojna światowa. Większość zabytkowych domów i kamieniczek w centrum uległa zniszczeniu w wyniku zaciętych walk w lutym 1945. Te które ocalały wojenną pożogę w stanie nienaruszonym stoją do dzisiaj i są ozdobą nowogrodzieckiego rynku. Jednak te które były lekko zniszczone w wyniku działań wojennych zostały bezmyślnie wyburzone, a w ich miejsce postawiono nieciekawe, socjalistyczne bloki.
31 grudnia do Nowogrodźca włączono Ołdrzychów.
Po wojnie Nowogrodziec rozwijał się wolniej. Powstało kilka inwestycji, nowe zakłady przemysłowe, instytucje kultury i oświaty. Miasto najpierw należało do województwa wrocławskiego (najpierw z siedzibą w Legnicy a potem we Wrocławiu. Do 1975 leżał w powiecie bolesławieckim. Reforma administracyjna z 1975 r. umieściła Nowogrodziec w nowo powstałym województwie jeleniogórskim. Ponowna reforma administracyjna z 1998 ponownie umieściła miasto w powiecie bolesławieckim województwa dolnośląskiego.
W 2000 w podnowogrodzieckiej wsi Wykroty uruchomiono specjalną strefę ekonomiczną.
W 2003 miasto Nowogrodziec obchodziło uroczyście 770-lecie nadania praw miejskich. Obecnie miasto liczy nieco ponad 4 tys. mieszkańców i jest lokalnym ośrodkiem usługowym, przemysłowym, i administracyjnym.
Demografia.
Piramida wieku mieszkańców Nowogrodźca w 2014 roku.
Zabytki.
Do wojewódzkiego rejestru zabytków wpisane są:
inne zabytki:
Transport.
Drogi.
Przez Nowogrodziec przebiega droga wojewódzka nr 357 oraz drogi powiatowe w kierunku Bolesławca i Lwówka Ślaskiego.
Linie kolejowe.
W miasteczku zlokalizowana jest stacja kolejowa na linia kolejowej nr 283.
Gospodarka.
Nowogrodziec jest lokalnym ośrodkiem usługowo-handlowym, i przemysłowym. W mieście nie ma wielu zakładów przemysłowych. Mimo to istnieje kilka większych podmiotów gospodarczych:
W pobliskiej wsi Wykroty utworzono podstrefę Nowogrodziec Kamiennogórskiej Specjalnej Strefy Ekonomicznej Małej Przedsiębiorczości S.A. w której działa kilka podmiotów:
Oprócz tego w mieście istnieje szereg sklepów, punktów usługowych, kilka hurtowni, działają serwisy samochodowe. Istnieje poczta, ośrodek zdrowia, posterunek policji, stacja benzynowa.
Walory przyrodnicze.
Nowogrodziec jest terenem atrakcyjnym pod względem przyrodniczym. Na terenie gminy Nowogrodziec znajduje się 17 pomników przyrody, które umiejscowione są na terenach czterech zabytkowych parków w Wykrotach, Zebrzydowej, Gościszowie i Gierałtowie. Najbardziej znanym pomnikiem przyrody jest "bluszcz kolejarzy" który oplata jedną ze ścian stacji PKP w Zebrzydowej.
Edukacja.
W Nowogrodźcu istnieje możliwość zdobycia wykształcenia na poziomie przedszkolnym, podstawowym oraz gimnazjalnym. W mieście istnieje Szkoła Podstawowa im. Bolesława Chrobrego, Gimnazjum Miejskie w Nowogrodźcu oraz Przedszkole Samorządowe. Ogółem do tych szkół uczęszcza ponad 1100 uczniów. Nowogrodzieckie szkoły podstawowe i gimnazja realizują tzw. programy wychowawcze które maja na celu rozwijanie osobowości ucznia, jego poczucia silnej tożsamości. Oprócz tego w wielu szkołach prowadzone są liczne zajęcia pozalekcyjne, głównie sportowe ale także zajęcia z języka polskiego, matematyki czy plastyki. Ciekawe są zajęcia z informatyki czy prowadzone chóry dziecięce i młodzieżowe.
Kultura.
Główną instytucją kulturalną i animatorem życia kulturalnego w Nowogrodźcu jest Gminne Centrum Kultury i Sportu. Prowadzi ono zajęcia w kilku sekcjach i stowarzyszeniach. Są to: sekcja języków obcych, sekcja karate, aerobik, tenis stołowy, klub młodzieżowy, chór, sekcja taneczna, koło harcerskie, sekcja gier zespołowych. GCKiS prowadzi i utrzymuje także Bibliotekę Publiczna Miasta i Gminy w Nowogrodźcu. Instytucja ta jest także organizatorem wielu imprez sportowo-kulturalnych wśród których najważniejsze to NOWOgrodziec NA FOLKOWO, Gminny Konkurs na Pisankę-Kraszankę, Kwietniowe spotkania na planszy, Dni Gminy Nowogrodziec, Dożynki Gminne, Bal Mikołajkowy, Bieg Uliczny Nowogrodzka Dziesiątka oraz Pečenica czyli Święto Pieczonego Prosiaka.
Sport i rekreacja.
W Nowogrodźcu istnieje stadion miejski którym zarządza Gminne Centrum Kultury i Sportu. Centrum to organizuje także wiele imprez sportowych w mieście i gminie m.in. deblowy turniej tenisa stołowego, halowy turniej piłki nożnej o puchar Burmistrza Nowogrodźca, turniej szachowy, miniturniej koszykówki Kosz, turniej rzutek sportowych, halowa liga unihokeja. W Nowogrodźcu istnieje Miejski Klub Sportowy Chrobry Nowogrodziec, który został założony w 1948 roku.
Współpraca międzynarodowa.
Miasta partnerskie:

</doc>
<doc id="158258" url="https://pl.wikipedia.org/wiki?curid=158258" title="Jarosław Kukowski">
Jarosław Kukowski

Jarosław Kukowski (ur. 11 kwietnia 1972 w Tczewie) – polski malarz współczesny, juror międzynarodowych konkursów artystycznych (m.in. The World’s Greatest Erotic Art of Today). Jego prace wystawiane były m.in. w Oddziale Muzeum Narodowego-Królikarni, Salonach Domu Aukcyjnego Rempex, Muzeum Galicji, Bunkrze Sztuki, Voergaard Castle, Art Expo w Nowym Jorku i wielu innych galeriach i muzeach na świecie.
Jest uznawany za jednego z najbardziej wpływowych współczesnych twórców z kręgu surrealistów
O twórczości.
We wczesnym okresie twórczości klimat jego prac, uznawanych za symboliczne, przesycony jest dramatyzmem i smutkiem. Pełne bólu zdeformowane postacie ludzkie oraz mityczne stwory ukazane są na tle surrealistycznych pejzaży. Ten cykl prac zdefiniowany został przez autora jako nie-sny. W następnym okresie Kukowski zdecydowanie rozjaśnił swoją paletę. Dominującym tematem jego obrazów stały się akty, lecz nawet tu odczuwalne jest piętno rozpadu i upływającego czasu. Prace te zostały namalowane w formie fresków niszczonych przez czas i odsłaniających znajdujące się pod nimi zupełnie inne obrazy.
W kolejnej fazie twórczości Kukowski nawiązał do swoich pierwszych prac, lecz mimo jaśniejszych tonacji jego obrazy stawały się coraz bardziej ironiczne i prowokacyjne.
Artysta współpracuje również z muzykami i twórcami awangardowymi. Jego prace są wykorzystywane do form ilustracyjnych związanych z muzyką współczesną (współpracuje z Teatrem Tworzenia oraz alternatywną formacją Petera Murphego – Dali's Car – płyta – „InGladAloneness”).
Najważniejsze cykle prac.
Instalacje.
Jest również twórcą animacji dokumentujących proces twórczy malowanych przez niego obrazów.

</doc>
<doc id="158261" url="https://pl.wikipedia.org/wiki?curid=158261" title="Nagroda Pritzkera">
Nagroda Pritzkera

Nagroda Pritzkera (ang. "Pritzker Architecture Prize") – amerykańska nagroda architektoniczna przyznawana corocznie architektom, którzy mieli znaczący wkład w rozwój środowiska człowieka. Nagroda honoruje żyjącego architekta, który poprzez swoją sztukę, talent, wizjonerstwo oraz konsekwentne i znaczące zaangażowanie, wzbogaca otoczenie człowieka i jego środowisko budowlane poprzez swoją architekturę.
Laureat otrzymuje 100 tys. USD i brązowy medal.
Historia.
Nagrodę ufundował Jay A. Pritzker (1922–1999) wraz z żoną Cindy w 1979 roku. Rodzina Pritzkerów to właściciele międzynarodowego biznesu z siedzibą główną w Chicago, m.in. sieci hoteli Hyatt, zlokalizowanych na całym świecie. Pritzkerowie znani są również z wspierania aktywności edukacyjnych, naukowych, medycznych i kulturalnych.
Wiele procedur i forma Nagrody Pritzkera było wzorowanych na Nagrodzie Nobla. Laureaci Nagrody Architektonicznej Pritzkera otrzymują dotację w postaci 100 tys. dolarów, certyfikat oficjalnej pochwały i od 1987 roku brązowy medal, jak również limitowaną edycję rzeźby Henry’ego Moore’a, ofiarowaną każdemu laureatowi.
Oficjalna ceremonia wręczenia nagrody odbywa się każdego roku, zazwyczaj w maju, w architektonicznie ważnym miejscu na świecie.

</doc>
<doc id="158262" url="https://pl.wikipedia.org/wiki?curid=158262" title="Kleszcze (pajęczaki)">
Kleszcze (pajęczaki)

Kleszcze (Ixodida) – rząd (lub takson innej rangi) pajęczaków z podgromady roztoczy. Zalicza się tu około 900 opisanych gatunków, zgrupowanych w 3 rodzinach: obrzeżkowatych (kleszcze miękkie), kleszczowatych i Nuttalliellidae (dwie ostatnie znane jako kleszcze twarde). Mają gnatosomę wyposażoną w lancetowaty i ząbkowany hypostom oraz nożycowate szczękoczułki, a stopy pierwszej pary odnóży zaopatrzone w narząd Hallera. Wszystkie są obligatoryjnymi, czasowymi pasożytami zewnętrznymi kręgowców. W ich cyklu rozwojowym występują kolejno: jajo, larwa, 1–8 stadiów nimfalnych oraz osobnik dorosły. Są nosicielami wielu groźnych chorób, przez co mają duże znaczenie medyczne i weterynaryjne.
Budowa.
Długość ciała kleszczy wynosi od ułamków milimetra do 30 mm (większość nie przekracza 15 mm), a jego zarys jest owalny lub okrągławy. Osobniki głodne są spłaszczone grzbieto-brzusznie, najedzone stają się bardziej wypukłe. Ciało składa się z gnatosomy i idiosomy.
Gnatosoma składa się z pierścieniowatej podstawy i osadzonych na niej: nogogłaszczków, hypostomu i wsuwanych do pochowek szczękoczułków – dwie ostatnie części tworzą ryjek. Przystosowany do ssania krwi i płynów tkankowych hypostom jest lancetowaty i uzbrojony w liczne, skierowane ku tyłowi ząbki pomocne w utrzymywaniu się w skórze żywiciela. Szczękoczułki mają dwuczłonowy trzon i nożycowate szczypce. Szczękoczułki i nogogłaszczki wyposażone są w narządy zmysłowe. Gnatosoma zachowuje ruchomość względem idiosomy, dzięki osadzeniu w kamerostomie.
Na idiosomie znajdują się 4 pary (u nimf i dorosłych) lub 3 pary (u larw) odnóży, z których stopy pierwszej pary wyposażone są w narząd Hallera, służący wykrywaniu żywiciela. W rejonie trzeciej lub czwartej pary odnóży leży para przetchlinek. Oskórek idiosomy jest rozciągliwy, celem pomieszczenia znacznych ilości pokarmu, jednak, zwłaszcza u kleszczy twardych, wyposażony jest w ochronne tarczki. U wszystkich grup występują tarczki oddechowe (z przetchlinkami) i zawór analny (z odbytem). Na idiosomie często znajdują się także oczy lub inne fotoreceptory.
Biologia i ekologia.
Wszystkie kleszcze są obligatoryjnymi, czasowymi pasożytami zewnętrznymi kręgowców. W ich cyklu rozwojowym występują kolejno: larwa, stadia nimfalne (jedno u kleszczowatych, 2–8 u obrzeżkowatych) oraz osobnik dorosły. Składanie jaj i poszczególne linienia odbywają się najczęściej poza ciałem żywiciela. Wyjątkiem są nieliczne kleszcze pozagniazdowo-stacjonarne, u których wszystkie linienia odbywają się na ciele gospodarza.
Liczba żywicieli w cyklu może być różna. U obrzeżkowatych jest ich wielu, przy czym larwa żeruje kilka–kilkanaście dni, a nimfy i dorosłe góra 2 godziny, w dodatku samice mogą żerować wielokrotnie, po każdym żerowaniu składając nową porcję jaj. U kleszczowatych żywicieli jest od 1 do 3. W cyklu trójżywicielowym po jednym na każde stadium, a w dwużywicielowym wspólnego gospodarza mają larwa i nimfa.
Większość obrzeżkowatych to kleszcze gniazdowo-norowe, które cykl życiowy przechodzą w gnieździe gospodarza. Natomiast większość kleszczowatych to kleszcze pozagniazdowe, które występują w wolnym środowisku (np. na łąkach i w lasach) i aktywnie wyszukują przemieszczających się żywicieli.
Zasadniczo żaden z gatunków kleszczy nie jest pasożytem człowieka. Większość kleszczy z rodziny Ixodidae żyje na polach lub w lasach, niektóre, jak kleszcz psi "Rhipicephalus sanguineus" są pasożytami zwierząt domowych. Nacinają ciało żywiciela i ssąc krew wprowadzają do ciała neurotoksyny, niekiedy prowadząc do paraliżu i śmierci.
Kleszcze są wektorami dla wielu chorób bakteryjnych, wirusowych i pierwotniakowych, m.in. boreliozy, anaplazmozy, tularemii, gorączka Q, gorączki krwotocznej.
Rozprzestrzenienie.
Kleszcze są kosmopolityczne, ale najliczniej zamieszkują tropiki i subtropiki. W Europie występuje około 70 gatunków, z czego w Polsce na stałe 19 (zobacz: kleszcze Polski). W Polsce licznie występuje kleszcz pospolity ("Ixodes ricinus"), zwany też kleszczem pastwiskowym.
Systematyka i ewolucja.
Najstarsze znane szczątki kleszczy znalezione zostały w bursztynie i pochodzą sprzed około 99 milionów lat, z kredy. Należą do dwóch wymarłych rodzajów. Wszystkie pozostałe kopalne kleszcze, również kredowe, przypisane są do rodzajów współczesnych. Nie jest jasne kiedy i na jakim kontynencie kleszcze wyewoluowały. Współczesne hipotezy obejmują Gondwanę w permie, Afrykę Wschodnią w karbonie i Australię w dewonie. Jako ich żywicieli w mezozoiku rozważa się żółwie, gady ssakokształtne i opierzone dinozaury.
Dotychczas opisano około 900 gatunków współczesnych kleszczy (871 do 2011 roku). Klasyfikuje się je w trzech rodzinach:
Jedna z hipotez łączy kleszczowate z Nuttalliellidae w klad kleszczy właściwych Ixodina, a obrzeżkowate umieszcza w monotypowym Argasina. Wyniki badań molekularnych z 2014 wskazują jednak, że kleszczowate są bliżej spokrewnione z obrzeżkowatymi, a Nuttalliellidae stanowią klad bazalny.

</doc>
<doc id="158265" url="https://pl.wikipedia.org/wiki?curid=158265" title="Domowik">
Domowik

Domowik, domownik, domowy, domowoj – znany na Rusi duch opiekuńczy domu. Strzegł domu i obejścia, pomagał w codziennych pracach, troszczył się także o zwierzęta gospodarskie. Utożsamiano go z duchem dawnego gospodarza domu.
Domowik był traktowany przez mieszkańców domu jak członek rodziny, należało pamiętać o zostawieniu dla niego pożywienia. Podczas zmiany mieszkania proszono domowika, by przeniósł się wraz z gospodarzami do nowego domu. Domowik zaniedbany mścił się na gospodarzach (np. tłukąc talerze, strasząc mieszkańców, bijąc dzieci) lub wyprowadzając się z chałupy. Mógł też zesłać złe moce, zmory i strzygi.
Wierzono, że nocą przechadzał się po domu, a mieszkał za piecem, pod progiem, na strychu, w chlewiku lub stodole. Przybierał postać ubranego po chłopsku małego dziadka z długimi siwymi włosami i bujną brodą. Mógł też przybierać postaci kota, psa, węża lub szczura. Czasem przypisywano mu także towarzyszkę, "domowichę" lub "domachę", identyfikowaną najczęściej z kikimorą, która wychodziła nocą spod podłogi i przędła wełnę. Polskim odpowiednikiem domowika było uboże.

</doc>
<doc id="158266" url="https://pl.wikipedia.org/wiki?curid=158266" title="Ruch Solidarni w Wyborach">
Ruch Solidarni w Wyborach

Ruch Solidarni w Wyborach (SwW) – polskie ugrupowanie polityczne o profilu chadeckim (działające jako stowarzyszenie, a następnie jako partia polityczna), istniejące w latach 1996–2001.
Historia.
Ruch został założony 6 marca 1996 przez część szefów wojewódzkich sztabów wyborczych byłego prezydenta Lecha Wałęsy, w większości dotychczasowych działaczy Bezpartyjnego Bloku Wspierania Reform (BBWR). Prezesem SwW został Jerzy Gwiżdż.
Członkowie ruchu utworzyli w Sejmie II kadencji koło poselskie pod nazwą „BBWR – Solidarni w Wyborach”, następnie jego nazwę zmieniono na „Porozumienie Prawicy – Solidarni w Wyborach” (w skład Porozumienia Prawicy wchodziły m.in. SwW i Ruch dla Rzeczypospolitej – Obóz Patriotyczny). Członkami koła poselskiego pod koniec kadencji byli posłowie z listy BBWR: Jerzy Gwiżdż (przewodniczący), Andrzej Gołaś i Jerzy Wuttke oraz wybrany z listy KPN Tadeusz Gąsienica-Łuszczek.
W 1996 SwW wszedł w skład Akcji Wyborczej Solidarność. W wyborach parlamentarnych w 1997 jego przedstawiciele kandydowali z listy AWS. Z rekomendacji tego ugrupowania do Sejmu weszli Jerzy Gwiżdż, Władysław Skrzypek, Edward Daszkiewicz, Mirosław Kukliński, Marek Kolasiński, Szymon Niemiec i należący do PChD Maciej Rudnicki. W latach 1997–2001 stowarzyszenie popierało rząd Jerzego Buzka. W międzyczasie przekształcono je w partię polityczną, przy czym część działaczy już w 1998 zasiliła RS AWS. W 2001 SwW weszło w skład Porozumienia Polskich Chrześcijańskich Demokratów i zakończyło samodzielną działalność.

</doc>
<doc id="158271" url="https://pl.wikipedia.org/wiki?curid=158271" title="Abbas Sawwan">
Abbas Sawwan

Abbas Sawwan (ur. 27 stycznia 1976 w Sachninie) – izraelski piłkarz narodowości arabskiej.
Duży rozgłos, a w Izraelu pozycję niemal bohatera narodowego, przyniosła mu bramka strzelona Irlandii w meczu eliminacji Mundialu 2006 26 marca 2005 – gol w ostatniej minucie spotkania przedłużył szanse Izraela na awans do turnieju finałowego.
Był kapitanem drużyny Hapoel Bene Sachnin FC, jedynej drużyny arabskiej grającej w najwyższej klasie rozgrywkowej w Izraelu.

</doc>
<doc id="158283" url="https://pl.wikipedia.org/wiki?curid=158283" title="Free Lunch Design">
Free Lunch Design

Free Lunch Design – szwedzkie przedsiębiorstwo założone w 1998 roku przez Johana Peitza, zajmujące się tworzeniem bezpłatnych gier komputerowych. Znane jest przede wszystkim z gry zręcznościowej "Icy Tower", która zyskała znaczącą popularność wśród graczy. W 2008 roku zostało przejęte przez szwedzkie przedsiębiorstwo Muskedunder Interactive, które jednak w lutym 2012 roku zmieniło nazwę na Free Lunch Design. W marcu 2012 roku reaktywowane studio przejęło prawa do marki "Dark Nebula".

</doc>
<doc id="158284" url="https://pl.wikipedia.org/wiki?curid=158284" title="Ainowie">
Ainowie



</doc>
<doc id="158285" url="https://pl.wikipedia.org/wiki?curid=158285" title="Jean-Christophe Devaux">
Jean-Christophe Devaux

Jean-Christophe Devaux (ur. 16 maja 1975 w Lyonie) – były francuski piłkarz, reprezentant Francji w piłce plażowej, środkowy obrońca. Posiada także obywatelstwo polskie.
Pierwszym klubem piłkarza był Olympique Lyon, grał w nim od 1994 do 1999. Kolejne jego kluby to: Servette FC (1999-2000), Racing Strasbourg (2000-2007) i Stade de Reims. Z Racingiem w 2001 wygrał Puchar Francji, a w 2005 Puchar Ligi Francuskiej; po meczu finałowym tych rozgrywek Devaux został uznany za jego bohatera. W najwyższej klasie rozgrywkowej we Francji (Ligue 1) zadebiutował w 1995, podczas meczu Olympique z OGC Nice (0:1). W 2009 roku zakończył karierę.
Jego babka od strony matki była Polką, urodziła się pod Krakowem. Była więźniarką obozu koncentracyjnego w Niemczech, gdzie poznała swojego przyszłego męża Francuza; po wyzwoleniu obozu wyjechali do Lyonu. Piłkarz otrzymał już obywatelstwo polskie i wyraził chęć zagrania w reprezentacji Polski.
Linki zewnętrzne.
O piłkarzu na stronie klubu Racing Strasbourg (jęz. fran.)

</doc>
<doc id="158286" url="https://pl.wikipedia.org/wiki?curid=158286" title="Ludwik Bronarski">
Ludwik Bronarski

Ludwik Ryszard Marian Bronarski (ur. 13 kwietnia 1890 we Lwowie, zm. 9 listopada 1975 we Fryburgu) – polski muzykolog i pianista.
Życiorys.
Bronarski był synem radcy rządowego Juliusza i Marii Nikisch. Ukończył IV gimnazjum we Lwowie (1909), następnie studiował kompozycję, muzykologię i grę na fortepianie na uniwersytecie w Wiedniu (1909–1913) – wśród jego pedagogów był m.in. muzykolog austriacki Guido Adler. W 1914 osiadł na stałe we Fryburgu. Kontynuował na tamtejszym uniwersytecie studia muzykologiczne u Petera Wagnera, uwieńczone doktoratem w 1919 (na podstawie pracy "Die Lieder der heiligen Hildegard ein Beispiel zur Geschichte der geistlichen Musik der Mittelalters"). Jednocześnie od 1914 był profesorem Konserwatorium we Fryburgu, kierownikiem Zakładu Teorii i Historii Muzyki (wykładał historię muzyki polskiej oraz teorię muzyki); prowadził klasę fortepianu. Przeszedł na emeryturę w 1967. W 1948 został członkiem korespondentem PAU, od 1950 był członkiem Komisji Muzykologicznej akademii. Należał także m.in. do Związku Kompozytorów Polskich oraz Chopin-Gesellschaft w Wiedniu (członek honorowy). Członek Polskiego Towarzystwa Naukowego na Obczyźnie.
Działalność.
Prace Ludwika Bronarskiego przyczyniły się do rozwoju badań nad twórczością Chopina. Wraz z Ignacym Paderewskim i Józefem Turczyńskim zainicjował i zrealizował edycję "Dzieł wszystkich" Chopina w 21 tomach (1949–1961). Jako pierwszy opublikował pozostające wcześniej w rękopisie (w Bibliotece Konserwatorium w Paryżu) dzieła Chopina – "Nokturn c-moll", "Largo Es-dur" oraz (z rękopisu reprodukowanego) "Cantabile B-dur". Wyszukiwał ślady twórczości innych kompozytorów u Chopina, analizował jego styl – sformułował pojęcie tzw. akordu chopinowskiego. Jego obszerna monografia "Harmonika Chopina" (1935) stanowi fundamentalne opracowanie tematu, unikalne w skali europejskiej i wpisuje się do kanonu klasycznych pozycji dwudziestowiecznej chopinologii. Bronarski był popularyzatorem polskiej kultury w Szwajcarii, współpracował z redakcją genewskiego wydawnictwa "Publications Encyclopediques sur la Pologne" (1919–1923), pismami „Muzyka”, „Schweizerische Muzikzeitung”, „La Revue Musicale” (Paryż). Wygłaszał odczyty o Chopinie i Paderewskim we Fryburgu, Bernie, Genewie i Neuchâtel.

</doc>
<doc id="158287" url="https://pl.wikipedia.org/wiki?curid=158287" title="Benjamin Disraeli">
Benjamin Disraeli

Benjamin Disraeli, Benjamin D’Israeli (ur. 21 grudnia 1804 w Londynie, zm. 19 kwietnia 1881 tamże) – brytyjski polityk należący do Partii Konserwatywnej, premier Wielkiej Brytanii (w 1868 i w latach 1874–1880). Jego pierwsza kadencja była krótka, natomiast podczas drugiej kadencji znacznie umocnił swoją pozycję i wprowadził wiele znaczących reform. Prowadził imperialistyczną politykę zagraniczną - jego rząd wykupił większość udziałów w Kanale Sueskim i doprowadził do objęcia bezpośredniej władzy nad Indiami przez królową Wiktorię. W 1876 r. za swoje zasługi otrzymał tytuł 1. hrabiego Beaconsfield.
Był pierwszym premierem Wielkiej Brytanii pochodzenia żydowskiego. Zyskał rozgłos także jako autor wielu powieści, m.in. "Vivian Grey" (1827) i "Sybilla" (1845).
Wczesne lata życia.
Wywodził się z rodziny żydowskiej wypędzonej z Hiszpanii w XV w. i osiadłej w Republice Weneckiej. Jego dziadek Benjamin osiadł w Anglii w 1748 r. i handlował koralami. Był synem historyka i krytyka literackiego Isaaca D’Israeliego oraz Marii Basevi, której aszkenazyjska rodzina w 1748 r. wyemigrowała do Anglii z Werony. Ojciec nie zgadzał się, aby syn uczył się religii w chrześcijańskiej szkole, do której uczęszczał, i najął mu nauczyciela podstaw wyznania mojżeszowego. Po kłótni z synagogą Bevis Marks w 1817 r. ochrzcił jednak trzynastolatka w obrządku anglikańskim. W latach 20. zmienił nazwisko na Disraeli. Wykształcenie odebrał w szkole Johna Potticary’ego w Blackheat. W 1817 r. rozpoczął naukę w Higham Hall w Walthamstow. Ojciec przeznaczył Benjamina do kariery prawniczej i w 1821 r. Disraeli został radcą. Jednak już w 1825 r. porzucił pracę w zawodzie prawnika.
W 1824 r. wyruszył z ojcem w podróż po Europie. Po powrocie związał się z finansistą Johnem Distonem Powlesem, który zbił majątek na akcjach południowoamerykańskich kompanii górniczych. Disraeli zaczął pisać anonimowe pamflety, promujące te kompanie. W tym czasie poznał wydawcę Johna Murraya, który nakłonił go do pomysłu wydania gazety, "The Representative", która miała popierać kompanie górnicze. Pomysł okazał się fiaskiem, niedługo później akcje kompanii gwałtownie spadły, co zrujnowało Disraelego i wpędziło go w długi do końca życia.
Zła sytuacja finansowa skłoniła Disraelego do zajęcia się pisarstwem. W 1826 r. opublikował swoją pierwszą powieść "Vivian Grey". Następnie opublikował "Vindication of the English Constitution" oraz kilka pamfletów politycznych, po czym powrócił do pisania powieści. Napisał kolejno "Young Duke" (1831), "Contarini Fleming" (1832), "Alroy" (1833), "Venetia" oraz "Henrietta Temple" (1837). W tym czasie napisał również "The Revolutionary Epick" i trzy burleski – "Ixion", "The Infernal Marriage" i "Popanilla". W latach 40. napisał trzy powieści polityczne – "Sybil", "Coningsby" oraz "Tancred".
Deputowany.
W 1832 r. podjął pierwszą, nieudaną próbę uzyskania mandatu parlamentarnego jako kandydat radykałów z okręgu High Wycombe. Dopiero w 1837 r. dostał się do Izby Gmin z okręgu Maidstone, ale już jako reprezentant Partii Konserwatywnej. Rok później poślubił Mary Anne Lewis. Nie miał z nią potomstwa. W 1841 r. uzyskał mandat z okręgu Shrewsbury, a od 1847 r. reprezentował okręg wyborczy Buckinghamshire.
Pomimo swoich konserwatywnych przekonań Disraeli sympatyzował z niektórymi poglądami czartystów i nawoływał do sojuszu ziemskiej arystokracji z robotnikami, wymierzonego w klasę średnią. W 1842 r. został współzałożycielem grupy „Młoda Anglia”. Należał do grona krytyków premiera Roberta Peela, który nie włączył Disraelego do swojego gabinetu w 1841 r. W sporze, jaki rozgorzał na przełomie 1845 i 1846 r., kiedy rząd Peela zdecydował się znieść ustawy zbożowe, Disraeli związał się z przeciwnikami tego pomysłu.
Zniesienie ustaw zbożowych doprowadziło do rozłamu w Partii Konserwatywnej. Peel i jego stronnicy związali się ze stronnictwem wigów. Na czele Partii Konserwatywnej stanęli protekcjoniści – Disraeli, lord Derby i lord George Bentinck. Bentinck zrezygnował z przewodzenia partii w 1848 r., kiedy Izba Gmin odrzuciła głosami konserwatystów projekt ustawy o równouprawnieniu Żydów. Za przyjęciem tej ustawy głosował Disraeli.
Nowym liderem konserwatystów w Izbie Gmin został lord Granby, który jednak zrezygnował po miesiącu. Przez rok konserwatyści nie posiadali lidera w niższej izbie. Dopiero w 1849 r. na ich czele stanęli wspólnie Disraeli, Granby i John Charles Harries. Dwaj ostatni zrezygnowali w 1851 r., pozostawiając Disraelego samodzielnym liderem w Izbie Gmin.
W rządzie i opozycji.
W 1852 r. konserwatyści sformowali rząd, na czele którego stanął lord Derby. Disraeli otrzymał w nim stanowiska kanclerza skarbu i przewodniczącego Izby Gmin. W zaproponowanym przez siebie budżecie Disraeli zawarł wiele kontrowersyjnych propozycji, takich jak zwiększenie niektórych podatków, rozciągnięcie opodatkowania Irlandii oraz zwiększenie wydatków na obronę. Budżet nie znalazł uznania w parlamencie. Jego odrzucenie doprowadziło do dymisji gabinetu w grudniu 1852 r.
Po raz drugi na czele rządu lord Derby stanął w latach 1858–1859. Disraeli ponownie piastował swoje stanowiska z pierwszego gabinetu. W tym czasie wspólnie z premierem Disraeli koncentrował swoją uwagę na reformie zarządzania brytyjskimi Indiami. Ostatecznie uchwalono "East India Stock Dividend Redemption Act", który likwidował Kompanię Wschodnioindyjską i urząd gubernatora generalnego, wprowadzając w ich miejsce Radę Indii i urząd wicekróla. Westminsterska Rada Kontroli została zastąpiona Ministerstwem ds. Indii. Rząd Derby’ego podał się do dymisji po przegranych wyborach w 1859 r.
Kiedy Partia Konserwatywna powróciła do władzy w 1866 r., Disraeli po raz trzeci został kanclerzem skarbu i przewodniczącym Izby Gmin. W tym czasie odpowiadał przede wszystkim za przygotowanie projektu reformy wyborczej, która miała zjednać konserwatystom niższe warstwy społeczne, poprzez rozciągnięcie prawa głosu na wszystkich mężczyzn, który płacili co najmniej 10 funtów za mieszkanie. Zlikwidowano również okręgi wyborcze, w których mieszkało mniej niż 10 000 wyborców. Zwiększono reprezentację dużych miast, takich jak Liverpool i Manchester. Zmiany te zostały skrytykowane przez prawe skrzydło partii, a kilku ministrów odeszło z gabinetu. Ustawa została uchwalona 15 sierpnia 1867 r.
Na czele rządu brytyjskiego.
W tym czasie pogarszał się stan zdrowia lorda Derby’ego, który ostatecznie zrezygnował ze stanowiska premiera w lutym 1868 r. Nowym premierem został Disraeli. Ponieważ wciąż stał na czele mniejszościowego gabinetu, rozpisał przedterminowe wybory parlamentarne. W międzyczasie doszło do sporu o ustanowienie protestanckiego Kościoła Irlandii. Grudniowe wybory 1868 r. zakończyły się porażką konserwatystów i Disraeli podał gabinet do dymisji.
Partia Konserwatywna powróciła do władzy w 1874 r. Po raz pierwszy od lat 40. mogła sformować większościowy gabinet. Na jego czele stanął Disraeli. W okresie jego urzędowania przeprowadzono wiele reform. Uchwalono m.in. "Artisan’s and Labourers’ Dwellings Improvement Act" (1875), "Public Health Act" (1875), "Sale of Food and Drugs Act" (1875), "Conspiracy and Protection of Property Act" (1875), "Employers and Workmen Act" (1875), "Education Act" (1876) oraz "Factory Act" (1878). Ustawy te nałożyły na władze lokalne obowiązek zapewnienia robotnikom mieszkań i opieki zdrowotnej, obniżony został czas pracy, przyznano robotnikom prawo do pokojowych demonstracji oraz prawo do pozywania pracodawców, jeśli ci złamali zawarte kontrakty.
Disraeli dał się poznać jako gorący zwolennik rozbudowy imperium brytyjskiego, zwłaszcza na Bliskim Wschodzie i w Azji Środkowej. Pomimo wątpliwości ministrów i bez powiadomienia parlamentu zaciągnął pożyczkę u Lionela de Rothschilda na wykupienie 44% akcji Kompanii Kanału Sueskiego. W polityce bałkańskiej premier wspierał Turcję przeciwko Rosji. W 1876 r. doprowadził do przyznania królowej Wiktorii tytułu cesarzowej Indii. Był również inicjatorem brytyjskiej inwazji na Afganistan oraz doprowadził do przekazania Wielkiej Brytanii przez Turcję Cypru.
W 1878 r. Disraeli odniósł spory sukces dyplomatyczny na kongresie berlińskim, podczas którego udało mu się doprowadzić do przyznania Bułgarii jedynie częściowej niepodległości, co ograniczało rosyjskie wpływy na Bałkanach. Przedłużająca się wojna afgańska oraz porażki Brytyjczyków w wojnie z Zulusami doprowadziły jednak do porażki konserwatystów w wyborach 1880 r.
Jeszcze w 1876 r. królowa Wiktoria, do której ulubieńców zaliczał się Disraeli, kreowała go hrabią Beaconsfield i wicehrabią Hughenden, dzięki czemu premier zasiadł w Izbie Lordów.
Lord Beaconsfield zmarł bezpotomnie w kwietniu 1881 r. Został pochowany w kościele św. Michała w Hughenden Manor. Jego spadkobiercą został jego prywatny sekretarz, lord Rowton. Tytuły parowskie wygasły wraz ze śmiercią Disraelego.
Gabinety Disraelego.
Pierwszy gabinet, luty – grudzień 1868.
Zmiany
Drugi gabinet, luty 1874 – kwiecień 1880.
Zmiany

</doc>
<doc id="158290" url="https://pl.wikipedia.org/wiki?curid=158290" title="55 Pułk Przeciwlotniczy">
55 Pułk Przeciwlotniczy

55 Pułk Przeciwlotniczy – oddział Wojska Polskiego.
Historia i powstanie.
22 maja 1974 Szef Sztabu Generalnego wydał rozkaz nr 042/Org. dotyczący sformowania 55 pułku artylerii przeciwlotniczej. Grupa organizacyjna rozpoczęła tworzenie pułku w oparciu o wydzielone środki z jednostki przeciwlotniczej z Rogowa. Na miejsce stacjonowania jednostki wybrano garnizon Szczecin-Podjuchy, gdzie wysłano grupę przygotowawczą wraz z 30 żołnierzami, celem remontu po JW 2341. 55. paplot wraz ze środkami dotarł w nocy z 25 na 26 maja 1974 na nowe miejsce służby. Rozpoczęło się wówczas tworzenie struktur i infrastruktury oraz szkolenie żołnierzy.
17 stycznia 1977 Szef Sztabu Generalnego WP wydał rozkaz nr 05/Org. o przeformowaniu i przezbrojeniu pułku na nowocześniejszy sprzęt (przeciwlotnicze zestawy rakietowe KUB).
Rok 1993 był rokiem zmian etatowych i reorganizacji jednostki, która otrzymała nazwę 55 pułk przeciwlotniczy.
Pułk rozformowano w 2001 roku.
Jednostka przez cały okres swojego istnienia znajdowała się na ul. Metalowej 42.
Tradycje.
Jednostka przejęła tradycję po swoim poprzedniku oraz po 17 pułku przeciwlotniczym.
Święto 55 pplot: 22 maja.
55 paplot otrzymał sztandar w dniu 12 października 1982.
55 pplot otrzymał sztandar od społeczeństwa ziemi szczecińskiej i został nadany przez Prezydenta Rzeczypospolitej Polskiej w dniu 22 maja 1995.

</doc>
<doc id="158292" url="https://pl.wikipedia.org/wiki?curid=158292" title="Pasieka (ujednoznacznienie)">
Pasieka (ujednoznacznienie)



</doc>
<doc id="158293" url="https://pl.wikipedia.org/wiki?curid=158293" title="Europejskie referendum konstytucyjne w Polsce">
Europejskie referendum konstytucyjne w Polsce

Referendum nad traktatem ustanawiającym Konstytucję dla Europy w Polsce – niezrealizowany plan polityczny przeprowadzenia referendum nad przyjęciem Traktatu ustanawiającego Konstytucję dla Europy. Zapowiadane było na październik 2005.
Prezydent Aleksander Kwaśniewski zapowiadał, że referendum odbędzie się w październiku 2005 roku razem z wyborami prezydenckimi, ale w związku z odrzuceniem projektu traktatu w referendach we Francji i Holandii nie została podjęta decyzja o jego przeprowadzeniu.
Ogłoszony w czerwcu 2005 „okres refleksji” nad traktatem konstytucyjnym pokazał, że przyjęcie TKE w kształcie przyjętym w 2004 będzie praktycznie niemożliwe.
W 2007 prace w UE skupiły się na Traktacie reformującym, który został podpisany 13 grudnia 2007.

</doc>
<doc id="158294" url="https://pl.wikipedia.org/wiki?curid=158294" title="Referendum 2005">
Referendum 2005



</doc>
<doc id="158295" url="https://pl.wikipedia.org/wiki?curid=158295" title="Celia">
Celia

Celia – imię żeńskie pochodzenia łacińskiego, wywodzące się od rzymskiej nazwy rodowej "Caelius", która z kolei powstała z rzymskiego "caelum" – "niebo". Patronem tego imienia jest św. Celiusz, pustelnik z I w., który większość swojego życia spędził w toskańskiej grocie.
Celia imieniny obchodzi 27 lipca.
Zobacz też: (169) Zelia

</doc>
<doc id="158297" url="https://pl.wikipedia.org/wiki?curid=158297" title="Bierkowice (Opole)">
Bierkowice (Opole)

Bierkowice (niem. "Birkowitz") – dzielnica Opola, włączona do niego w 1975 roku, położona przy trasie w kierunku Wrocławia. W roku 2017 liczyła około 600 mieszkańców.
Nazwa.
Bierkowice były wcześniej wsią zanim w procesach urbanizacyjnych zostały wchłonięte przez miasto Opole w 1975 roku. W 1295 w księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest jako "Bircovicz" we fragmencie "Bircovicz solvitur decima more polonico" czyli jako wieś lokowana na prawie polskim.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod polską nazwą "Birkowic" oraz nazwą zgermanizowaną "Birkowitz". Ze względu na polskie pochodzenie w 1936 roku nazistowskie władze III Rzeszy zmieniły nazwę na całkowicie niemiecką "Birkental".
Południowo-zachodnią część Bierkowic, w pewnym oddaleniu od ulicy Wrocławskiej, stanowi tzw. "Kolonia", pozostałość po dwunastu domostwach, ufundowanych na przełomie wieków XVIII i XIX przez ówczesnego właściciela majątku w Półwsi Johanna Gottlieba Leopolda. Na cześć fundatora przysiółek ten nosił nazwę "Leopoldsberg". 
Zabytki.
Do wojewódzkiego rejestru zabytków wpisane są:
Zaludnienie.
Obecnie liczy ok. 600 mieszkańców. 
Bierkowice zostały jedną z pierwszych dzielnic Opola. Główną ulicą jest ul. Wrocławska; przez dzielnicę przebiega Obwodnica Opola (drogi krajowe nr 45 i nr 94); przepływa tędy Prószkowski Potok. Historyczna granica Bierkowic biegnie wzdłuż cieku wodnego (jego zachodniej odnogi o nazwie Ryjec) między ulicami: Wspólną i Żerkowicką aż granicy miasta na północy. Od Zachodu Bierkowice graniczą kolejną dzielnicą Opola Wrzoskami, od północy ze Sławicami
W Bierkowicach działają: Muzeum Wsi Opolskiej, klub jeździecki, stadnina koni i hipodrom, remiza OSP, oraz karczma. Dojazd autobusami linii nr 9.

</doc>
<doc id="158299" url="https://pl.wikipedia.org/wiki?curid=158299" title="Inteligencja społeczna">
Inteligencja społeczna

Inteligencja społeczna – pojęcie wprowadzone w 1920 przez Edwarda Thorndike’a, oznaczające zdolność rozumienia i kierowania ludźmi oraz rozumnego działania w stosunkach międzyludzkich. 
Inteligencja społeczna polega na stosownym doborze zachowania i sposobu komunikacji, co w sytuacjach związanych z negatywnymi emocjami bywa trudne. Stosowność w tym wypadku to nie tylko osiągnięcie celu, do jakiego komunikacja jest środkiem, ale przede wszystkim stopień, w jakim odbiorca komunikatu nie zniekształca intencji jego nadawcy. Inteligencja interpersonalna jest więc także umiejętnością radzenia sobie z konfliktami interpersonalnymi i łatwością współdziałania z innymi.
Inteligencja społeczna wiąże się z inteligencją emocjonalną, na którą, oprócz umiejętności społecznych, składają się zdolność samokontroli, samokreacji i wglądu we własne emocje.

</doc>
<doc id="158300" url="https://pl.wikipedia.org/wiki?curid=158300" title="Muzeum Wsi Opolskiej w Opolu">
Muzeum Wsi Opolskiej w Opolu

Muzeum Wsi Opolskiej – skansen, który został utworzony w 1961 roku; w 1965 rozpoczęto prace związane z budową ekspozycji stałej, a w 1970 roku udostępniono tereny muzeum zwiedzającym. Znajduje się w Opolu-Bierkowicach (ul. Wrocławska 174), dokąd można dotrzeć autobusami miejskimi linii nr 9.
Historia.
Za głównego inicjatora stworzenia muzeum uważa się Stanisława Bronicza, ówczesnego kierownika Działu Etnografii Muzeum Śląska Opolskiego w Opolu. W latach 1956–1958 przeprowadził on wraz z członkami Katedry Etnografii Uniwersytetu Jagiellońskiego w Krakowie badania terenowe na terenie całego województwa opolskiego, podczas których spośród około tysiąca drewnianych obiektów wybrano kilkadziesiąt, mających znaleźć swoje miejsce w przyszłym skansenie. Muzeum powołano 14 listopada 1961 r. na mocy zarządzenia nr 17 Prezydium Wojewódzkiej Rady Narodowej w Opolu. Od tej chwili nosiło ono tytuł specjalistycznej, wojewódzkiej placówki muzealnej. Pięć lat później, w kwietniu, otrzymało pełną samodzielność i statut. Było podległe Urzędowi Wojewódzkiemu, który także finansował jego działalność. Początkowo sądzono, iż nowa atrakcja powstanie na Wyspie Bolko. Ostatecznie na przyszłą lokację muzeum wybrano okolice wsi Bierkowice, obecnie dzielnicy Opola. Był to dziesięciohektarowy obszar dawnego poligonu, porośnięty małą ilością drzew, w dużej części pokryty betonem. W celu urozmaicenia i upiększenia tutejszego krajobrazu przeprowadzono szereg inicjatyw. W 1969 r. miały tu miejsce prace melioracyjne. Wykopano także długi na 700 metrów ciek wodny, okrążający cały skansen, nad którym umieszczono młyn wodny. Nad kanałem przerzucono również pięć mostów. W późniejszym terminie usypaniu tu także sztuczne wzgórze, na którym dziś stoi jeden z eksponowanych wiatraków.
W 1964 r. przez Joannę Kłopocką opracowany został projekt przyszłego muzeum, według którego do Bierkowic sprowadzonych miało zostać około siedemdziesiąt różnej wielkości i przeznaczenia obiektów, a całość ma obrazować układ tradycyjnej wsi. W kolejnych latach przeznaczony pod budowę obszar został ogrodzony, a na jego teren trafiło pierwszych sześć rozebranych obiektów. Dyrektorem muzeum był w tym okresie jego twórca, Stanisław Bronicz. W 1965 r. podjął on jednak decyzję o rezygnacji ze swojego stanowiska, a nowym zarządcą został Józef Kowalewski. W tym samym roku dyrekcja skansenu została przeniesiona do Bierkowic, co spowodowało intensywny rozwój nowo powstającej atrakcji.
W 1967 r. powstały dwa projekty wizji przyszłego skansenu. Założenie architekta Jana Matejuka polegało na skupieniu budowli w trzy osobne zespoły, przypominające wiejskie przysiółki. . Jerzy Gurawski zaproponował natomiast rozmieszczenie budynków nie tylko ze względu na położenie na mapie ówczesnego województwa, ale także biorąc pod uwagę warstwę społeczną mieszkańców gospodarstw. Ponadto, na terenie muzeum miały powstać betonowe rampy, służące do poruszania się po obiekcie, mające wysokość od 0 do 1,5 m ponad gruntem. Ostatecznie zatwierdzono bardziej nowatorski projekt Gurawskiego, ale budowę ramp przełożono na czas nieokreślony.
Pierwszym obiektem, który został wzniesiony w muzeum był stosunkowo mały spichlerz z II połowie XVIII w., przeniesiony ze wsi Sternalice w powiecie oleskim. Miało to miejsce w 1965 roku. Początkowo twórcy muzeum zmagali się z licznymi problemami. Po pierwsze, było to jedno z pierwszych muzeów na wolnym powietrzu w Polsce i pierwsze na Śląsku, pełniło więc rolę pionierską. Poza tym, ze względu na niedobór osób doświadczonych w tego typu projektach, dyrekcja była zmuszona zatrudniać specjalistów, którzy nigdy wcześniej nie spotkali się z rekonstrukcją drewnianych chałup. Zespoły te zdobywały podczas rozbudowy muzeum wiedzę i doświadczenie. Do roku 1970 wzniesiono tu jednak szereg zabytkowych obiektów, m.in.: spichlerz podworski ze Sławięcic, spichlerz z Ligoty Książęcej, chałupę z Kamieńca, chałupę z Nowych Karmonek, karczmę z Przewozu oraz chałupę z Radłowa
Kiedy muzeum zostało otwarte dla zwiedzających 23 września 1970 r. przy obecności przewodniczącego Rady Państwa, Henryka Jabłońskiego, na jego terenie znajdowało się 19 obiektów. Po otwarciu muzeum dla zwiedzających zaczęło stopniowo spadać tempo podejmowania kolejnych inwestycji. W 1971 r. wzniesiono chałupę z Kozub oraz rozpoczęto budowę młyna wodnego ze Starych Siołkowic. W 1973 r. robotnicy podjęli się odbudowy kościoła z Gręboszowa. W tym okresie rozpoczęto także zasiewanie pola różnymi gatunkami zbóż, tworzenie zagrodowych ogródków, a także sadzenie drzew owocowych. Wyposażono także chałupy oraz zakupiono sprzęt rolniczy, który obecnie stanowi część ekspozycji w stodołach. W 1975 r. ze stanowiska dyrektora ustąpił Kowalewski, a jego obowiązki przejęła Krystyna Wicher-Jesionowska.
W kolejnych latach na terenie skansenu powstały między innymi: chałupa z Nowych Karmonek, chałupa z Wichrowa, kuźnia z Ziemiełowic oraz wiatrak z Grotowic. W 1979 r. na sztucznym wzgórzu rozpoczęto odbudowę drugiego z wiatraków, tym razem z Dobrzenia Wielkiego. Rok później powstała chałupa ze Sternalic, a w 1989 r. piec do wypieku chleba z Rudziczki. Na dzień dzisiejszy w muzeum istnieje 49 obiektów. W 2009 r. ruszyła rekonstrukcja zagrody raciborsko-kozielskiej (w okresie powstawania muzeum Racibórz znajdował się na terenie województwa opolskiego), ostatniej z planowanych w pierwszym okresie działalności placówki. W celu zwiększenia autentyczności skansenu, w ostatnim dwudziestoleciu stworzono liczne rekonstrukcje gołębników, psich bud, uli, a także stworzono barwne kwietniki z licznymi odmianami ziół. Ponadto, w 2000 r. wzniesiono drewniane ogrodzenie wokół kościoła z Gręboszowa oraz stworzono krzyże, służące obecnie za atrapy grobów. W 2003 r. w północnej części obszaru powstały dwie wiaty, prezentujące stare maszyny rolnicze. W 2008 r. wzniesiono natomiast budynek administracyjny z nowoczesnym wnętrzem, przypominającym jednak z zewnątrz stodołę.
Ekspozycja.
Zasadniczą część ekspozycji stanowią przeniesione i odbudowane obiekty architektury wiejskiej ilustrujące warunki życia ludności wiejskiej w okresie od XVIII do początków XX wieku: budynki mieszkalne, stodoły, spichlerze, a także młyny i wiatraki, kuźnia, kościół, karczma i szkoła. Stworzona została również kolekcja prawie 7000 muzealiów z zakresu kultury materialnej obejmująca zabytkowe przedmioty z dziedziny gospodarki rolniczej, hodowlanej, rzemiosła i życia codziennego mieszkańców wsi opolskiej.
Poza sezonem muzeum udostępnia do zwiedzania jedynie tereny parkowe, bez wnętrz budynków i stałych wystaw.
Kościół z Gręboszowa.
Kościół z Gręboszowa, początkowo ewangelicki, został zbudowany z modrzewiowych bali w 1613 r., a jego fundatorem był właściciel wsi, Cyprian Kottuliński. Ma konstrukcję zrębową i jest jednym z czterech kościołów w województwie opolskim bez wydzielonego prezbiterium, co jest charakterystyczne dla świątyni ewangelickich. W 1653 r. stał się kościołem katolickim. W wieku XIX był kilkukrotnie przebudowywany (w 1816, 1854 i 1889 r.). Po zbudowaniu w ostatniej dekadzie XIX w. nowego, murowanego kościoła w Gręboszowie, stary, drewniany został przemieniony w kaplicę cmentarną, która stopniowo ulegała dewastacji. Do Muzeum Wsi Opolskiej trafił w częściach w 1973 r., a trzy lata później zakończono jego odbudowę.
Wystrój wnętrza kościoła łączy elementy katolickie oraz ewangelickie. Najważniejsze miejsce w świątyni zajmuje ołtarz pod wezwaniem św. Katarzyny Aleksandryjskiej, pochodzący z południowoopolskiej parafii w Groszowicach. Wykonał go nieznany artysta, stosując się do stylu manieryzmu niderlandzkiego. Jest wykonany z polichromowanego, złoconego i srebrzonego drewna, przedstawia sceny z życia Katarzyny Aleksandryjskiej, męczenniczki oraz świętej kościoła prawosławnego i katolickiego.
W okolicy ołtarza znajduje się rzeźba św. Jana Nepomucena z XVIII w. oraz loża kolatorska z XIX w., w której zasiadał opiekun i dobroczyńca kościoła. Na zachodniej ścianie świątyni umieszczono liczne epitafia chłopskie z przełomu XVIII i XIX w., poświęcone przedwcześnie zmarłym dzieciom, pochodzące z Ligoty Górnej koło Kluczborka. Całości dopełniają olejne obrazy, na których ukazana jest na przykład św. Katarzyna.
Młyn wodny z Siołkowic Starych.
Młyn wodny w Siołkowicach Starych istniał prawdopodobnie już w XVI w. Pierwsza wzmianka o nim pochodzi z 1566 r. Później jest on jednak wspominany dopiero w XVIII wieku. W 1832 r. został przeniesiony o 250 metrów w dół rzeki, aby lepiej wykorzystać spadek wody. W tym okresie dobudowano do niego także budynek mieszkalny. Jego wnętrze zmodernizowano na przełomie wieku XIX i XX wprowadzając do niego żelazne koła trybowe. Jego najbardziej charakterystycznym elementem jest drewniane koło o średnicy 4,7 m, napędzające cały mechanizm. W XIX wieku należał do rodziny Pogrzebów. W dwudziestoleciu międzywojennym przeszedł w ręce Pawła Boronowskiego. Zabytkowy budynek przestał być używany w połowie XX wieku ze względu na zakazy administracyjne. Młyn posiada mansardowy dach o konstrukcji krokwiowej. Po sprowadzeniu go do Muzeum Wsi Opolskiej wmontowano do niego wszystkie elementy starej konstrukcji, a brakujące części sprowadzono z nieużywanego młyna w Bierkowicach.
Wiatraki z Dobrzenia Wielkiego i Grotowic.
Wiatraki utrzymywane w Muzeum Wsi Opolskiej są jednymi z czterech w powiecie opolskim. Są to koźlaki. Starszy z nich, z Dobrzenia Wielkiego został wzniesiony w 1734 r. w Pokoju, skąd w 1885 został przeniesiony do podopolskiej miejscowości. Drugi z nich pochodzi z Grotowic, a w jego wnętrzu znajdują się oryginalne urządzenia. Jeden z wiatraków usytuowany jest na sztucznym wzgórzu, usypanym podczas tworzenia skansenu.
Chałupa ze Sternalic.
Chałupa ze Sternalic powstała na przełomie XVII i XVIII wieku i służyła prawdopodobnie jako dom starców ojców franciszkanów. Na jednej z belek stropowych podczas rozbiórki odkryto napis: „Fundator Strzelczok 1859”. co może świadczyć o przebudowie budynku. W sieni znajduje się arkadowy komin z paleniskiem i wędzarnią. Ponadto, chałupa podzielona została na dwie izby i dwie komory. Podobnie jak w okolicy innych zabudowań, przed budynkiem znajduje się odtworzony kwietnik. Obecnie wewnątrz chałupy ukazano dawną wiejską szkołę. W sali lekcyjnej zgromadzono stare ławki, katedrę nauczyciela, a w gablotach liczne przyrządy, pomagające w prowadzeniu lekcji, takie jak linijki, ciśnieniomierze, czy cyrkle. Na ścianach wiszą w dużej ilości mapy i tablice. W komorze, która przylega do sali lekcyjnej eksponowane są stare zeszyty, podręczniki, przybory szkolne. W drugiej części chałupy znajduje się mieszkanie nauczyciela, składające się z pokoju i niewielkiej kuchni. Dostrzegalna jest tutaj różnica w umeblowaniu w porównaniu z chatami chłopskimi.
Kuźnia z Ziemiełowic.
Kuźnia z Ziemiełowic powstała w 1726 roku, o czym świadczy napis na nadprożu drzwi wejściowych: „M P I W B Anno 1726 S F”. Ma ona konstrukcję zrębową, a jej kryty gontem dach jest wysunięty do przodu i oparty na trzech słupach. Najważniejszą częścią w budynku jest palenisko. Aby zapobiec ewentualnym pożarom zarówno ono, jak i ściany nad nim są wykonane z cegły. Charakterystyczne są także inne urządzenia: miech, dwa kowadła (bezrożne oraz jednorożne), wysoki na ok. 1,5 metra róg kowalski, służący do modyfikacji kształtu pierścieni i obręczy. Ponadto, w kuźni zgromadzona jest spora kolekcja młotów kowalskich oraz kleszczy.
Stodoła z Rudziczki.
Największa stodoła w Muzeum. Pochodzi z Rudziczki koło Prudnika. Została wzniesiona w 1830 roku w konstrukcji ryglowej. Składa się z trzech sąsieków i dwóch klepisk. Drewniana konstrukcja nośna została wypełniona gliną, a ściany pobielono wapnem. Dwuspadowy dach jest pokryty słomą. Wnętrze stodoły nie jest udostępniane turystom, pełni funkcje magazynu.
Chałupa z Dąbrówki Dolnej z otoczeniem.
Chałupa została wzniesiona w I połowie XIX w., co potwierdza napis na jednej z belek stropowych: „Budowano w imie Pańskie w imie troice Przenaiswietsei Oicza i syna i ducha S. Walek Welna dał budować RO. Pań. 1827 Budował Maciek Pośch z Libnej dnia 19 Lipnia”. Jest ona szerokofrontowa, dwutraktowa, a w jej centrum znajduje się komin, dawniej pełniący również rolę wędzarni. Budynek składa się z dwóch przestronnych izb oraz czterech mniejszych komór. Wnętrza urządzone są w stylu charakterystycznym dla XIX w., ozdabiane obrazami olejnymi, najczęściej przedstawiające postaci świętych. Izba czarna, która pełniła rolę dzisiejszej kuchni, najwięcej miejsca zajmuje piec kuchenny i piekarski, służący nie tylko do przygotowywania posiłków, ale też do ocieplania wnętrza, a nawet jako źródło światła. Poza tym, prezentowana jest tu spora kolekcja garnków i innych przyborów kuchennych, a także wielu przedmiotów, charakterystycznych dla mieszkania ówczesnej rodziny, takich jak piesek do zdejmowania butów, szklana muchołapka, wypełniana słodką cieczą, czy żelazko rozgrzewane rozżarzonym węglem. W izbie białej, przeznaczonej na święta rodzinne i wizyty gości, umieszczono krosno tkackie, ukazujące sposób tkania lnianego płótna. W komorze, znajdującej się za izbą przedstawiono narzędzia tkackie, m.in.: kołowrotki, przęślice do przędzenia nici, szpule tkackie, snowadła, używane podczas nawijania przędzy, a także oddzielające włókno od słomy lnianej cierlice i mędlice.
Drugim budynkiem, znajdującym się na terenie zagrody jest stodoła, również z Dąbrówki Dolnej, składająca się z dwóch sąsieków i jednego klepiska, z dwiema przybudówkami, w których przechowywano sprzęt rolniczy. Charakterystyczne są także wrota na biegunach. Wewnątrz prezentowane są narzędzia rolnicze, używane pod koniec XIX w. w gospodarstwach gburskich, np.: młocarnia o napędzie kieratowym z Otmuchowa, wialnia do wiania zboża (oddzielania ziarna od plew) z Lewina Brzeskiego oraz kosiarka konna.
Spichlerz z Murowa, znajdujący się naprzeciwko chałupy, wzniesiono w połowie XIX w. Ma dwa piętra, jego dach jest dwuspadowy, pokryty gontem, a we wnętrzu prezentowane są sprzęty używane podczas wyrobu produktów żywieniowych, takie jak duża maślnica klepkowa, czy stojak na kołacze. Na terenie zagrody znajduje się jeszcze mała piwnica, która nie została przeniesiona do muzeum, a jedynie skopiowana na podstawie obiektów w Dąbrówce Dolnej i Karmonkach. Ściany powstały z kamienia łamanego, a dach jest pokryty słomą.
Imprezy.
Na obszarze muzeum odbywa się wiele imprez propagujących kulturę ludową oraz folklor, m.in. "Żniwniok Opolski" i "Jarmark wielkanocny".

</doc>
<doc id="158304" url="https://pl.wikipedia.org/wiki?curid=158304" title="Zakrzów (Opole)">
Zakrzów (Opole)

Zakrzów (niem. "Sakrau") – część Opola, ok. 1600 mieszkańców.
Nazwa.
Niegdyś miejscowość była osobną wsią – przyłączona do miasta w 1899 roku. Po raz pierwszy wzmiankowana już w 1312 r. jako "Zachrow" lub "Zacrow". Nazwa wsi wskazuje na położenie osady za zaroślami, krzakami – "za krzem". Topograficzny podręcznik Górnego Śląska z 1865 roku notuje nazwę niemiecką jako "Koniglich Sackrau" podając również polską "Zakrzów Krolewsky".
Opis.
Głównymi ulicami są ul. Budowlanych (w ciągu drogi wojewódzkiej nr 454) oraz ul. Luboszycka, dojazd autobusami MZK linii nr 10 i 21.
Wschodnia część Zakrzowa ma charakter głównie przemysłowy, znajdują się tu m.in. firmy transportowe (Miejski Zakład Komunikacyjny), budowlane ("Bazaltex"), chemiczne ("Merida"), a także "Agroma" (maszyny rolnicze) i elektrociepłownia ECO. Również tutaj zlokalizowany jest port rzeczny, obecnie nieczynny. Powszechnie uważa się, że w Zakrzowie znajduje się Cementownia Odra (jedyna działająca jeszcze w Opolu) oraz market budowlany OBI, jednak formalnie znajdują się one poza Zakrzowem.
Przy ul. Luboszyckiej zlokalizowane są ogródki działkowe, a niedaleko skrzyżowania z ul. Kępską kamionka "Silesia" – dawne wyrobisko nieistniejącej już cementowni "Silesia". Po zachodniej stronie ul. Budowlanych istnieje osiedle domków robotniczych, wybudowanych w latach 30. XX wieku, natomiast przy ul. Harcerskiej zabytkowy cmentarz. Przy ul. Budowlanych działa Szkoła Podstawowa Nr 7.

</doc>
<doc id="158307" url="https://pl.wikipedia.org/wiki?curid=158307" title="Wilhelm Bruchnalski">
Wilhelm Bruchnalski

Wilhelm Adolf Bruchnalski (ur. 21 maja 1859 we Lwowie, zm. 6 grudnia 1938 tamże) – polski historyk literatury, profesor Uniwersytetu Jana Kazimierza we Lwowie, członek Towarzystwa Historycznego we Lwowie.
Życiorys.
Był synem rzemieślnika Antoniego Fabiana oraz Anny z Birtusów. Uczył się w C. K. Gimnazjum im. Franciszka Józefa we Lwowie, gdzie w 1878 zdał chlubnie egzamin dojrzałości (w jego klasie był m.in. Włodzimierz Łuczkiewicz). Następnie studiował prawo (1878–1882) i historię literatury (1882–1885) na Uniwersytecie Lwowskim (wśród jego wykładowców był Roman Pilat). W 1885 obronił na Uniwersytecie Lwowskim doktorat na podstawie pracy "Ślady wpływu literatury obcej na polską w XV i na początku XVI wieku". Po studiach podjął pracę nauczyciela języka polskiego w lwowskim Gimnazjum im. Franciszka Józefa (1885–1887), następnie pracował jako skryptor w Zakładzie Narodowym im. Ossolińskich pod kierunkiem Wojciecha Kętrzyńskiego. W 1900 został docentem w Katedrze Historii Literatury Polskiej Uniwersytetu Lwowskiego; od 1904 był profesorem nadzwyczajnym, od 1907 profesorem zwyczajnym. W latach 1907–1931 kierował II Katedrą Historii Literatury Polskiej, a pomiędzy 1912 a 1917 pełnił funkcję dziekana Wydziału Filozoficznego. Prowadził również wykłady z historii literatury na kursach uniwersyteckich dla kobiet oraz otwartych kursach.
Zajmował się literaturą polską późnego średniowiecza, Odrodzenia, oświecenia i romantyzmu, a także epistolografią oraz kulturą XIX-wiecznej Galicji. Wykazał m.in. związki polskiego humanizmu z Jakubem de Voragine i św. Tomaszem z Akwinu. Badał strofikę i rytmikę średniowieczną, sformułował hipotezę, że "Bogurodzica" była pierwotnie fragmentem wielozwrotkowej litanii do Wszystkich Świętych i powstała w krakowskim klasztorze franciszkańskim. Badał twórczość m.in. Reja (zwracając uwagę na jego rolę jako moralizatora), Kochanowskiego, Marcina Błażowskiego, Orzechowskiego, Krasińskiego, Fredry, Lenartowicza, Sienkiewicza. W 1922 wydał "Myszeidę" Krasickiego. Zajmował się również twórczością Mickiewicza; wraz z Romanem Pilatem rozpoczął edycję "Dzieł wszystkich", przygotowując tom II (obejmujący poezje z lat 1824–1855) i III ("Grażyna"). Przygotował objaśnienia do wydania "Pana Tadeusza" z 1888 (przez „Macierz Polską”), analizował wpływ Homera, Wergiliusza i Torquato Tasso na ten utwór. Zajmował się strukturą misteryjną "Dziadów". Stworzył podstawy naukowe badań dziejów polskiego czasopiśmiennictwa.
Wśród jego uczniów byli Stanisław Adamczewski, Karol Badecki, Wacław Borowy, Juliusz Kleiner, Stanisław Kot, Józef Stachowicz. W 1905 został członkiem korespondentem AU, w 1923 - członkiem czynnym PAU. Był również członkiem czynnym (1919) i zwyczajnym (1929) Towarzystwa Naukowego Warszawskiego. Pełnił funkcję prezesa Towarzystwa Literackiego im. Adama Mickiewicza (1900–1905, 1918–1934), wiceprezesa (1908–1917) i prezesa (1917–1926) Towarzystwa Ludoznawczego we Lwowie, przewodniczącego Towarzystwa Teatrów i Chórów Włościańskich (1909). Kierował Wydziałem I Towarzystwa Naukowego we Lwowie (był członkiem towarzystwa od 1920), należał do Zarządu „Macierzy Polskiej” oraz Polskiego Towarzystwa Historycznego. W 1907 był w gronie założycieli pisma „Lud”, redagował „Pamiętnik Literacki” (1902–1905, 1934–1938). 
Cieszył się uznaniem jako najwybitniejszy znawca Mickiewicza w Polsce międzywojennej. Uniwersytet Stefana Batorego w Wilnie nadał mu "doktorat honoris causa" (1929). W 1926 na jego cześć ukazała się księga pamiątkowa na 40-lecie pracy naukowej i 25-lecie pracy nauczycielskiej. Był znany z demonstracyjnego okazywania niechęci i antypatii, m.in. wobec twórczości Josepha Conrada.
Zmarł 6 grudnia 1938 we Lwowie. Został pochowany na Cmentarzu Łyczakowskim.
Jego żoną była Maria Bruchnalska badaczka historii kobiet w Polsce. Mieli synów Romana (1890–1899) i Gustawa Tadeusza (1894–1940) legionistę, mjr WP i znanego lwowskiego dentystę, zamordowanego przez Rosjan. 29 lutego 1940 został przez Rosjan aresztowany jako b działacz organizacji podziemnej, a następnie przez nich torturowany i zamordowany.
Publikacje.
Był encyklopedystą oraz edytorem Encyklopedii zbiór wiadomości z wszystkich gałęzi wiedzy - polskiej encyklopedii wydanej w latach 1898–1907 przez społeczną organizację edukacyjną Macierz Polska, która działała w Galicji w okresie zaboru austriackiego. Opisał w niej literaturę powszechną oraz polską gramatykę i stylistykę.

</doc>
<doc id="158309" url="https://pl.wikipedia.org/wiki?curid=158309" title="Home">
Home

Muzyka:
Miejscowości w USA:
Gminy w USA:

</doc>
<doc id="158311" url="https://pl.wikipedia.org/wiki?curid=158311" title="Wróblin (Opole)">
Wróblin (Opole)

Wróblin (niem. "Frauendorf") – dzielnica Opola, 943 mieszkańców, niegdyś wieś leżąca między Opolem a Czarnowąsami, wymieniana w dokumentach już w 1223 roku. W 1319 roku, po przejściu w ręce klasztoru cysterek, zmieniła nazwę na "Frauendorf", co oznaczało „wieś należąca do zakonnic, kobiet”. Tym samym z użycia wyszła pierwotna forma dzierżawcza od nazwy osobowej Wróbel ("Wrovindorf" 1319). W 1945 roku przywrócono pierwotną nazwę.
W 1975 roku wieś została przyłączona do Opola. W jej obrębie znajduje się most drogowy na Odrze, część obwodnicy północnej Opola oraz śluza „Opole-Wróblin”. Ulica Sobieskiego stanowi fragment trasy wojewódzkiej 454.
Dojazd autobusem miejskim linii nr 10 lub N2.
Zabytki.
Do wojewódzkiego rejestru zabytków wpisana jest:

</doc>
<doc id="158312" url="https://pl.wikipedia.org/wiki?curid=158312" title="Dreaming of Me">
Dreaming of Me

Dreaming of Me – singel grupy Depeche Mode. Jest to debiutancki singel tego zespołu, wydany 20 lutego 1981 roku w Wielkiej Brytanii, nie został on natomiast wydany w USA. Znalazł się on na zremasterowanej wersji albumu Speak &amp; Spell tuż po utworze Just Can't Get Enough. Strona B zawiera utwór "Ice Machine".

</doc>
<doc id="158313" url="https://pl.wikipedia.org/wiki?curid=158313" title="Kenkarta">
Kenkarta

Kenkarta (niem. "Kennkarte", karta rozpoznawcza) – dokument tożsamości wydawany obligatoryjnie przez okupacyjne władze niemieckie, na mocy rozporządzenia Hansa Franka z 26 października 1939 roku, wszystkim nieniemieckim mieszkańcom Generalnego Gubernatorstwa, którzy ukończyli piętnasty rok życia. W początkowym okresie okupacji poświadczeniem tożsamości były przedwojenne polskie dowody osobiste. Odpowiednie zarządzenia wykonawcze pojawiły się stosunkowo późno, bo dopiero 13 czerwca 1941. Władze postanowiły wydać kenkarty prawdopodobnie ze względu na duże rozpowszechnienie fałszywych polskich dowodów osobistych. Do końca roku 1942 nie udało się zaopatrzyć wszystkich obywateli w nowe dokumenty i akcję przedłużono do 1 kwietnia 1943. Ostatnie obowiązkowe kenkarty wydano w roku 1943.
Procedura i wygląd.
Kenkarta była arkuszem cienkiego kartonu o wymiarach około 29,4×14,0 cm złożonego w dwóch miejscach tak, że powstawała trzykartkowa „książeczka” o wymiarach 14,0×9,8 cm. Kenkarty Polaków miały kolor szary, Żydów i Cyganów żółty; Rosjan, Ukraińców, Białorusinów, Gruzinów i górali podhalanskich - niebieski. Dokumenty mniejszości oznaczone były dodatkowo literami: J (Żydzi), R (Rosjanie), W (Białorusini), K (Gruzini), G (Górale), Z (Cyganie).
Do wydania kenkarty niezbędne były:
Przy odbiorze pobierano odciski palców wskazujących obu rąk, umieszczane na karcie rozpoznawczej. W nowych dowodach tożsamości istniała też rubryka dotycząca zawodu. W związku z tym na przykład artyści, którzy nie zarejestrowali się w Urzędzie Propagandy, wpisywali tam zawód fikcyjny (Jan Parandowski wpisał „biuralista”). Ponadto – oprócz fotografii, rubryk na dane personalne i adres – umieszczano w kenkarcie informację o wyznaniu posiadacza.
Dzięki temu, że w procedurę wydawania nowych dokumentów zaangażowani byli polscy urzędnicy, można było wystawiać kenkarty z fałszywymi danymi. Umożliwiało to zalegalizowanie nowych tożsamości członków ruchu oporu lub, ukrywających się po aryjskiej stronie, Żydów.
W czasie okupacji, obok komórek Armii Krajowej i Delegatury Rządu na Kraj specjalizujących się w fałszerstwie, działały „przedsiębiorstwa” produkcji dokumentów. Kenkarty można było zakupić na straganach i placach targowych już od 500 zł. Po Warszawie krążył nawet dowcip, że pierwsza obława na Kercelaku została zorganizowana po tym, jak gubernatorowi Fischerowi w czasie inspekcji zaproponowano kupno jego „własnej” kenkarty. Gestapo w roku 1943 szacowało, że w samej stolicy około 150 tysięcy mieszkańców posługiwało się fałszywymi dokumentami. Podobnie Komenda Główna AK oceniała pod koniec 1942 roku, że co dziesiąty mieszkaniec ma podrobioną kenkartę.
Inne dokumenty w Generalnym Gubernatorstwie.
„Mocne papiery” pozwalały wydostać się z łapanki, uwolnić od obowiązku robót w Niemczech. Do innych niezbędnych dokumentów mieszkańca GG należały:

</doc>
<doc id="158317" url="https://pl.wikipedia.org/wiki?curid=158317" title="Raul Bravo">
Raul Bravo



</doc>
<doc id="158321" url="https://pl.wikipedia.org/wiki?curid=158321" title="Lecytyny">
Lecytyny

Lecytyny ("fosfatydylocholiny", "E322") – grupa organicznych związków chemicznych zaliczanych do fosfolipidów, w których reszta fosforanowa zestryfikowana jest z choliną. W ujęciu żywieniowym nazwa „lecytyna” może obejmować także inne fosfolipidy, np. kefaliny (fosfatydyloetanoloaminy) lub fosfatydyloinozytol.
Pochodzenie i pozyskiwanie.
Lecytyny po raz pierwszy wyekstrahowano z żółtek jaj kurzych (z gr. λεκιθος, "lekithos"). Ponadto jej obecność potwierdzono w rzepaku, słoneczniku, ziarnach soi i zwierzętach morskich (głównie rybach). Chociaż ze zwierząt można uzyskać znacznie więcej lecytyny, to z powodów wyższych kosztów produkcji do celów przemysłowych surowiec ten pozyskuje się z roślin jako produkt uboczny rafinacji olejów.
Jedna z metod bazuje na niskiej rozpuszczalności polarnych lipidów w acetonie. W wyniku ekstrakcji uzyskuje się frakcję zawierającą głównie triacyloglicerole i cholesterol oraz frakcję białkowo-fosfolipidową, którą poddaje się działaniu etanolu w celu uzyskania lecytyny o wysokiej czystości.
Lecytynę można także izolować za pomocą gazów i ich mieszanin w stanie nadkrytycznym, np. dwutlenku węgla w temperaturze 40 °C i pod ciśnieniem 300 barów. W dwutlenku węgla rozpuszczają się niepolarne lipidy, które mogą być następnie łatwo oddzielone od gazu, który jest zdatny do ponownego użycia.
Znaczenie biologiczne.
Jest niezbędna do funkcjonowania układu nerwowego organizmów zwierzęcych. Jest dostępna komercyjnie w postaci czystej i stosowana jako dodatek do żywności oraz w celach leczniczych.
W organizmie człowieka lecytyna jest obecna w każdej komórce ciała, zwłaszcza jako składnik błon komórkowych. Bierze udział w rozmaitych procesach przemiany materii, jest bardzo ważnym elementem składowym mózgu i tkanki nerwowej – chroni osłonkę mielinową, stanowi barierę ochronną ścian żołądka, bierze udział w gospodarce cholesterolem. W badaniach na szczurach wykazano, że lecytyna pochodząca z soi znacząco obniża poziom cholesterolu i triglicerydów, podwyższając jednocześnie poziom HDL. Wykazuje pozytywne działanie na funkcje poznawcze u osób z ich osłabieniem, jednakże nie ma znaczących dowodów na pozytywne działanie lecytyny u osób z demencją.

</doc>
<doc id="158324" url="https://pl.wikipedia.org/wiki?curid=158324" title="Pamięć długotrwała">
Pamięć długotrwała

Pamięć długotrwała (z ang. "long-term memory", LTM) – stanowi trwały magazyn śladów pamięciowych, o teoretycznie nieograniczonej pojemności i czasie przechowywania. 
LTM określa się jako pamięć trwałą.
Pamięć długotrwałą dzieli się na różne podsystemy (klastry), ze względu na sposób kodowania, funkcje, materiał, który zapamiętuje itd. Jeden z popularnych sposobów podziału pamięci długotrwałej przedstawia się następująco:
Z pamięci długotrwałej korzysta rozumowanie intuicyjne, podczas gdy rozumowanie racjonalne wykorzystuje pamięć krótkoterminową.
Odpowiednik w informatyce.
W informatyce odpowiednikiem pamięci długotrwałej jest:

</doc>
<doc id="158327" url="https://pl.wikipedia.org/wiki?curid=158327" title="Strzyżów">
Strzyżów

Strzyżów – miasto w województwie podkarpackim, w powiecie strzyżowskim, na Pogórzu Strzyżowskim, nad Wisłokiem, 30 km od Rzeszowa. Siedziba gminy miejsko-wiejskiej Strzyżów. W latach 1975–1998 miasto administracyjnie należało do woj. rzeszowskiego. Według danych GUS z 31 grudnia 2017 miasto liczyło 8893 mieszkańców. Strzyżów stanowi część dawnej ziemi sandomierskiej historycznej Małopolski; przed rozbiorami miasto było położone w powiecie pilzneńskim w województwie sandomierskim.
Historia.
Legendarne dzieje Strzyżowa sięgają IX wieku, czasów związku plemiennego Wiślan, kiedy to pogański książę wiślicki miał tu zbudować w widłach rzeki Stobnicy i Wisłoka strażnicę zwaną – Strzeżno – dla obrony wschodnich krańców swych ziem. W 1279 r. biskup firmański Filip de Casate, w latach 1278-1282 legat papieski na Węgrzech i w Polsce, w Budzie na Węgrzech potwierdził opatowi klasztoru Cystersów w Koprzywnicy prawo do pobierania dziesięciny m.in. z Czudca i Strzyżowa. Pierwsza lokacja miasta miała miejsce między 1373 a 1397 (druga w 1480). Miasto w XV–XVII w. miało dwa rynki, 3 kościoły, ratusz, łaźnię, szpital dla bezdomnych, 3 młyny, jatki, karczmę, gorzelnię, dwa browary i słodownie, szkołę parafialną, komorę celną, dwa mosty: godowski i gbiski, folusz, blech z maglem i staw rybny. Teren miejski otaczał ziemny wał obronny (do dziś zachowała się ul. Zawale). Były to czasy świetnego rozwoju miasta, rzemiosła, wytwórczości, hodowli i kontraktów handlowych z ośrodkami miejskimi w Polsce, na Węgrzech i Słowacji. 
Cysterski Strzyżów od 1373 stał się własnością rycerską (rycerza Wojtko, Pakosza – jego synów Jana i Mikołaja Strzeżowskich – XV w. później Świerczowskich, Wielopolskich – XVI w., Bączalskich i Bonerów, Szczepieckich i znów Wielopolskich – XVII w., Radziwiłłów – XVIII w., Starzeńskich, Skrzyńskich, Wołkowickich i Konopków – XIX i pocz. XX w.).
15 sierpnia 1769 odbyła się przysięga Konfederatów barskich przed obrazem Matki Bożej Niepokalanej w Strzyżowie, w obecności Kazimierza Pułaskiego i Franciszka Trzecieskiego. Obraz ten został zamieszczony na sztandarze Konfederatów.
W wyniku I rozbioru Polski w 1772 r. miasto stało się częścią Austrii, wchodząc w skład Galicji.
W historii Strzyżowa trawiło aż 10 pożarów – ostatni w 1895 spowodował, że powstało już w większości miasto murowane.
Rozwój miasta utrwaliło otwarcie szkoły świeckiej w 1796, a wcześniej w 1684 zezwolenie królewskie na organizację 4 jarmarków rocznie, wybudowanie w latach 1794-1798 drogi bitej Rzeszów-Strzyżów-Krosno, linii kolejowej Rzeszów-Strzyżów-Jasło w 1890.
W 1880 miasto liczyło 930 Polaków, 212 Żydów oraz 185 Niemców.
W czasie II wojny światowej w latach 1940–1941, w Strzyżowie powstał olbrzymi schron, przewidziany na sztabowe pociągi Hitlera, w związku z utworzoną nieopodal jedną z kwater głównych Führera.
W 1952 roku na rynku odsłonięto pomnik (w postaci popiersia) generała Karola Świerczewskiego.
W 1969 roku odsłonięto na komendzie milicji tablicę pamiątkową ku czci 6 funkcjonariuszy MO poległych w latach 1944–1953..
W latach 60. i 70. XX w. powstało w Strzyżowie szereg fabryk, zakładów, szkół i placówek upowszechniania kultury. Miasto powiatowe w latach 1896–1932, 1954–1975 i od 1999.
Klimat.
Klimat Strzyżowa kształtowany jest poprzez silne oddziaływanie rejonów górskich oraz kotlinne położenie miasta.
Powoduje to utrzymywanie się specyficznych warunków mikroklimatycznych wyróżniających okolice Strzyżowa na tle województwa Podkarpackiego. Charakterystyczną cechą klimatyczną Strzyżowa jest występowanie inwersji temperatury powietrza, podczas których temperatura w centrum miasta jest o kilka stopni niższa niż na szczytach okolicznych wzniesień. W skrajnych przypadkach różnica ta sięga nawet 10 °C. Występują one podczas bezchmurnych i bezwietrznych nocy. W tym przypadku dochodzi do spływu grawitacyjnego mas powietrza w kierunku Strzyżowa i do kumulacji zanieczyszczeń powietrza. Zjawisko to jest szczególnie niebezpieczne w okresie zimowym gdy występuje intensywna emisja pyłów (aerozoli) emitowanych podczas spalania węgla kamiennego i drzewa opałowego w piecach centralnego ogrzewania. Średnia roczna temperatura powietrza w Strzyżowie wynosi +7,4 °C
jednak wartość ta stale rośnie. Zmiany klimatyczne w Strzyżowie zachodzą szybciej niż globalne ocieplenie. Średnia temperatura powietrza w ciągu ostatnich 50 lat wzrosła o prawie 2 °C, przy czym największe ocieplenie obserwowane jest w okresie zimowym i wiosennym. Opady atmosferyczne w Strzyżowie występują podczas 157 dni w ciągu roku, z czego opady deszczu podczas 109 dni, opady śniegu podczas 41 oraz opady deszczu ze śniegiem podczas 7 dni. Pokrywa śnieżna utrzymuje się podczas 64 dni w roku a jej średnia grubość to 12 cm. Roczna suma opadu jest wysoka i wynosi 705 mm. Wysokie opady wyróżniają okolice Strzyżowa na tle Podkarpacia. Podobnie rzecz się ma z dominującym kierunek wiatru. W środkowej i północnej części województwa dominują wiatry z sektora zachodniego, podczas gdy w Strzyżowie z kierunku południowego. Średnie roczne zachmurzenie w Strzyżowie wynosi 60%. Miesiącem w którym występuje najwięcej chmur jest grudzień (średnie zachmurzenie wynosi 76%), zaś w lipcu zachmurzenie jest najniższe i wynosi 48%. Okolice Strzyżowa charakteryzują się wysokim nasłonecznieniem, które przekracza rocznie 1070 kWh na 1 m². Stawia to rejon Strzyżowa w obszarze o jednym z najlepszych w kraju o wysokim potencjale energetycznym związanych z energią promieniowania słonecznego. Relatywnie wysokie średnie roczne prędkości wiatru przekraczające 4 m/s na wysokości 10 m nad gruntem umożliwiają rozwój energetyki wiatrowej. Szczególnie dobre warunki wietrzne panują w chłodnej porze roku kiedy zapotrzebowanie na energię jest wysokie. Warunki klimatyczne Strzyżowa promują rozwój technik hybrydowych, które wykorzystują energię promieniowania słonecznego w okresie letnim a energię wiatru w okresie jesienno-zimowym.
Sport.
Strzyżów posiada bogate tradycje sportowe, które intensywnie rozwijały się już w latach 50. oraz 60. XX wieku. Zaliczyć do nich można następujące sekcje: podnoszenia ciężarów, strzelecką, lekkoatletyczną oraz narciarską.
Strzelectwo początkowo rozwijało się w ramach Ligi Przyjaciół Żołnierza, a od 1965 w ramach Ligi Obrony Kraju. Największym sukcesem tej sekcji było zdobycie drużynowego Mistrzostwa Polski w 1968 oraz liczne miejsca na podium w klasyfikacjach indywidualnych. W latach 90. Strzyżów był 2-krotnie gospodarzem centralnych zawodów O Srebrne Muszkiety. Zawody rozgrywane były na 50 m strzelnicy. Poza tym obiektem LOK posiadał strzelnicę do broni pneumatycznej, która w późniejszym czasie została przeniesiona do Miejskiego Zespołu Szkół. Duże zasługi w strzelectwie sportowym są zasługą Alfreda Kruczka, Józefa Szary oraz Andrzeja Markowicza, którzy przez wiele lat prowadzili oraz rozwijali sekcję.
W LOK w Strzyżowie działała również sekcja żeglarska, która głównie zajmowała się budową łodzi.
Sekcja lekkoatletyczna rozwijała się na stadionie piłkarskim, gdzie w każdy czwartek odbywały się treningi oraz zawody w ramach III ligi lekkiej atletyki.
Założycielem sekcji narciarskiej jest Roman Wilczak. W latach 50. XX wieku powstał ośrodek narciarski w Łętowni, gdzie wybudowano 30 m skocznię narciarską, trasy biegowe oraz stok narciarski. Na skoczni odbywał się podkarpacki turniej 4 skoczni, a zawodnicy sekcji odnosili sukcesy na arenie krajowej. W ostatnich latach sekcja ta przeżywa reaktywacje ze względu na rozwój infrastruktury narciarskiej w Łętowni.
W historii strzyżowskiego sportu odnotować należy działalność sekcji piłki koszykowej, która przez 2 lata uczestniczyła w rozgrywkach III ligi. Jednak największą popularnością w Strzyżowie cieszy się piłka siatkowa oraz piłka nożna. W mieście mieszczą się dwa kluby sportowe: Uczniowski Klub Sportowym Sokół Strzyżów z sekcją piłki siatkowej oraz Miejski Klub Sportowy Wisłok Strzyżów z sekcją piłki siatkowej i piłki nożnej. Siatkarze MKS Wisłoka Strzyżów przez wiele lat uczestniczyli w rozgrywkach III ligi, a od sezonu 2009/2010 występują w II lidze PZPS. Siatkarskie kluby ze Strzyżowa mają na swoim koncie liczne sukcesy w zespołach juniorskich na szczeblu wojewódzkim, makroregionalnym i centralnym. Wynikają one z intensywnego trybu szkolenia dzieci i młodzieży począwszy od szkoły podstawowej. Wielu zawodników stawiających pierwsze kroki w siatkówce w strzyżowskich szkołach zasiliło w późniejszym czasie pierwszoligowy zespół Resovii Rzeszów. Najbardziej znanym jest reprezentant kraju Łukasz Perłowski.
Stowarzyszenia.
Od 1967 roku w mieście działa Towarzystwo Miłośników Ziemi Strzyżowskiej (TMZS). Założycielami TMZS między innymi byli: Zygmunt Leśniak, nauczyciel Liceum Ogólnokształcącego w Strzyżowie – pierwszy przewodniczący, Tadeusz Szetela z Dobrzechowa – z-ca przewodniczącego, Mieczysław Cynarski, sekretarz Prezydium Powiatowej Rady Narodowej – sekretarz, Michał Jezierski, Kazimiera Hodór, Adam Patryn i Jan Zając.

</doc>
<doc id="158328" url="https://pl.wikipedia.org/wiki?curid=158328" title="BruLion">
BruLion



</doc>
<doc id="158336" url="https://pl.wikipedia.org/wiki?curid=158336" title="Free lunch design">
Free lunch design



</doc>
<doc id="158337" url="https://pl.wikipedia.org/wiki?curid=158337" title="Tadeusz Brzeski">
Tadeusz Brzeski

Tadeusz Brzeski (ur. 6 września 1884 w Dębicy, zm. 27 marca 1958 w Londynie) – polski ekonomista, profesor i rektor Uniwersytetu Warszawskiego.
Życiorys.
Był synem Bronisława i Józefy z Nikorowiczów. Ukończył szkołę średnią w Tarnowie (1902), następnie studiował prawo na Uniwersytecie Jagiellońskim i Lwowskim (do 1906) oraz ekonomię na uniwersytetach w Berlinie i Monachium (do 1909). Obronił doktorat praw na UJ (1907). 
W latach 1909–1916 pracował w Departamencie Rolniczym Wydziału Krajowego we Lwowie; po przedstawieniu pracy "O granicach ekonomii społecznej" został w roku 1916 docentem w Katedrze Ekonomii Politycznej Uniwersytetu Lwowskiego. W 1919 roku przeniósł się na Uniwersytet Poznański. Był tam profesorem nadzwyczajnym, kierował Katedrą Ekonomii Społecznej, zorganizował Sekcję Ekonomiczno-Polityczną na Wydziale Prawnym. Od 1922 roku był profesorem Uniwersytetu Warszawskiego, gdzie kierował II Katedrą Ekonomii. W roku akademickim 1928/1929 pełnił funkcję dziekana Wydziału Prawa, w latach 1930/1931 i 1933/1934 prorektora, a w 1929/1930 rektora. Sprawował opiekę nad kilkoma organizacjami studenckimi.
W roku 1928 został członkiem czynnym, rok później członkiem zwyczajnym Towarzystwa Naukowego Warszawskiego; był wiceprezesem towarzystwa w latach 1931–1937. W roku 1932 został także członkiem korespondentem PAU, należał ponadto do Poznańskiego Towarzystwa Przyjaciół Nauk (od 1920), na emigracji w Londynie w latach 1950–1958 pierwszy prezes Polskiego Towarzystwa Naukowego na Obczyźnie.
Po wybuchu II wojny światowej wyjechał do Lwowa, a potem został deportowany do Kazachstanu. Stamtąd przedostał się wraz z armią Andersa do Londynu, gdzie pozostał już do końca życia. Pracował w Katedrze Ekonomii Uniwersytetu w Oksfordzie, był dziekanem Polskiego Wydziału Prawa (1944–1947). Kierował Katedrą Ekonomii i pełnił funkcję rektora Polskiego Uniwersytetu na Obczyźnie (od 1951). Był także przewodniczącym Komisji Rewizyjnej Skarbu Narodowego. 21 grudnia 1953 został powołany przez prezydenta RP na uchodźstwie do składu Głównej Komisji Rozjemczej.
Dorobek naukowy.
Zajmował się teorią ekonomii, planowaniem gospodarczym i finansami. Ogłosił m.in.:

</doc>
<doc id="158339" url="https://pl.wikipedia.org/wiki?curid=158339" title="Estadio Mestalla">
Estadio Mestalla

Estadio Mestalla – stadion piłkarski w Walencji (w dzielnicy "Mestalla") z trybunami o pojemności 48 600 miejsc siedzących, wybudowany w latach 1922–1923 i otwarty 20 maja 1923 r. Nazwa obiektu pochodzi od nazwy dzielnicy, w której jest on zlokalizowany, zaś nazwa dzielnicy Mestalla pochodzi od jednego z ośmiu kanałów irygacyjnych z rzeki Turia, przepływającej przez Walencję. Od momentu oddania do użytku jest domowym stadionem Valencii CF, stanowiąc własność klubu.
Historia.
Obiekt został zaprojektowany przez architekta i zarazem członka klubu – Francisco Almenara Quinzę. Budowę stadionu rozpoczęto w 1922 r., a jego otwarcie nastąpiło 20 maja 1923 r. podczas derbowego meczu Valencii CF z Levante FC, wygranego przez gospodarzy 1:0, po bramce Arturo Montesinosa Cebriána. Trybuny mogły początkowo pomieścić 17 tys. widzów.
W latach 1969–1994 nosił nazwę Estadio Luis Casanova dla upamiętnienia honorowego prezesa klubu – Luisa Casanovy Ginera. Kilkakrotnie rozbudowywany (w latach 1927, 1940, 1945–1946, 1959, 1972, 1973, 1982, 1989, 2013–2014). Był miejscem rozgrywania trzech spotkań podczas Mistrzostwa Świata w 1982 r. oraz meczów finałowych Pucharu Króla Hiszpanii (1926, 1929, 1936, 1990, 1993, 1998, 2000, 2009, 2011, 2014).
Po oddaniu do użytkowania nowego stadionu Valencii CF – Nou Mestalla, dotychczasowy obiekt ma zostać zburzony, zaś w jego miejscu planowana jest budowa osiedla wielorodzinnych budynków mieszkalnych.

</doc>
<doc id="158341" url="https://pl.wikipedia.org/wiki?curid=158341" title="Heterodoksja">
Heterodoksja

Heterodoksja – (gr. "ἕτερος" i "δόξα"), nieprawowierność; uznawanie odmiennych poglądów, dogmatów, niezgodnych z obowiązującą w danej religii doktryną wiary.

</doc>
<doc id="158342" url="https://pl.wikipedia.org/wiki?curid=158342" title="Piramidion">
Piramidion

Piramidion – kamień wieńczący szczyt piramidy lub obelisku.
W starożytnym Egipcie piramidion symbolizował prawzgórze "benben", na którym, zgodnie z heliopolitańskim systemem kosmogoniczno-religijnym, objawił się pierwszy bóg – stwórca Atum-Ra. Kamień "benben" miał formę ostrosłupa, więc na jego cześć wznoszono piramidy o takim właśnie kształcie, będące jego powiększeniem.
W istocie piramidion był miniaturą piramidy właściwej z zachowaniem tych samych proporcji. W Starym Państwie był zwykle tworzony z granitu, diorytu lub wapienia i pokrywany złotem lub elektronem. W Średnim Państwie i przy końcu ery piramid był zwykle granitowy i pokryty inskrypcjami składającymi się z tekstów i symboli.
Piramidiony pojawiły się wraz z powstaniem „prawdziwych” piramid w kształcie ostrosłupa, z których pierwszą była Czerwona Piramida egipskiego władcy Snofru z IV dynastii. Piramidion tej piramidy był zbudowany z białego wapienia z Tura, mierzył około 0,75 m i nie zawierał żadnych napisów czy obrazków. Został odnaleziony w kawałkach i na ich podstawie zrekonstruowany. Obecnie stoi przy wschodnim brzegu Czerwonej Piramidy. Odnaleziono także piramidiony z kompleksów innych władców z tej dynastii: Chufu (Cheopsa) i Menkaure (Mykerinosa). Również zdobiły one piramidy władców z V, VI i późniejszych dynastii, przy czym wraz z pojawieniem się piramid królowych (zamiast wcześniejszych mastab) pojawiły się także piramidiony na ich szczytach, a następnie pojawiły się one na grobach prywatnych należących do wysokich dostojników i możnowładców.
Obecnie najbogatszą kolekcję piramidionów posiada Muzeum Egipskie w Kairze.

</doc>
<doc id="158345" url="https://pl.wikipedia.org/wiki?curid=158345" title="Przeminęło z wiatrem">
Przeminęło z wiatrem



</doc>
<doc id="158346" url="https://pl.wikipedia.org/wiki?curid=158346" title="AZERTY">
AZERTY

AZERTY – układ klawiatury używany w krajach francuskojęzycznych.
Oprócz niego stosowane są inne układy, takie jak:
Różnice w stosunku do QWERTY:
Poza tym na obu klawiaturach AZERTY tj. francuskiej i belgijskiej, klawisze - znajdują się wprawdzie na tych samych miejscach, jednak użytkownik musi nacisnąć , by mieć do nich dostęp. Podobny układ cyfr można znaleźć również na innych klawiaturach (np. czeskiej i słowackiej).
Po prawej stronie do 2017 roku był klawisz , służący do wpisania litery, która występuje tylko w jednym francuskim słowie: où (gdzie).

</doc>
<doc id="158347" url="https://pl.wikipedia.org/wiki?curid=158347" title="Piotr Burzyński">
Piotr Burzyński

Piotr Burzyński (ur. 14 października 1819 w Sanoku, zm. 19 kwietnia 1879 w Krakowie) – prawnik polski, profesor Uniwersytetu Jagiellońskiego.
Życiorys.
Ukończył gimnazjum w Krakowie (1837), następnie w latach 1837-1841 studiował prawo na UJ. W 1844 obronił na tej uczelni doktorat praw (po przedstawieniu pracy "O stosunkach majątkowych między osobami różnokrajowymi, zawierającymi związek małżeński bez intercyzy"). Pracował jako urzędnik w Wydziale Finansowym Wolnego miasta Krakowa (1841-1845), podpisarz w sądzie w Chrzanowie (1845-1846), zastępca sędziego Trybunału Wielkiego Księstwa Krakowskiego (1846-1851). W 1851 podjął pracę na UJ, w Katedrze Prawa Francuskiego; lata 1854-1860 spędził w Złoczowie jako podprokurator sądu. W 1860 powrócił na uczelnię, został profesorem i kierownikiem Katedry Prawa Polskiego i Francuskiego. Dwukrotnie pełnił funkcję dziekana Wydziału Prawa (1863/1864, 1869/1870).
Zajmował się prawem rodzinnym, prawem cywilnym francuskim oraz historią polskiego prawa cywilnego. Opracował pierwszą dużą syntezę polskiego prawa osobowego i rodzinnego ("Prawo polskie prywatne", 1867-1871, 2 tomy). Zajmował się historią Katedr Prawa UJ, występował na rzecz obsadzania stanowisk profesorskich przez Polaków i wykładania w języku polskim. Był autorem opracowania "Wykład prawa cywilnego francuskiego" (1852), które przez długi czas stanowiło jedyny polski podręcznik z tego przedmiotu. W latach 1863-1865 był jednym z redaktorów wydawnictw prawniczych UJ.
Niektóre inne prace:
Wśród jego uczniów byli m.in. Michał Bobrzyński i Kazimierz Chłędowski. W 1873 został członkiem czynnym AU, był również członkiem Towarzystwa Naukowego Krakowskiego.
Był mężem Emilii Kopff córki prawnika i sędziego Wiktora Kopffa, wnuczki Ambrożego Grabowskiego. Pochowany został na Cmentarzu Rakowickim w Krakowie, w kwaterze Kh.

</doc>
<doc id="158350" url="https://pl.wikipedia.org/wiki?curid=158350" title="Merenptah">
Merenptah

Merenptah – faraon, władca starożytnego Egiptu z XIX dynastii. Panował w latach 1213–1203 p.n.e.; trzynasty syn Ramzesa II i królowej Isetnofret. 
Za życia Ramzesa II, a po śmierci starszego brata Chaemuaseta, był zarządcą Delty. Praktycznie rządził Egiptem przez ostatnie dwanaście lat panowania Ramzesa II. Tron egipski objął jako sześćdziesięcioletni mężczyzna. Merenptah przeniósł stolicę swego państwa z Pi-Ramzes do Memfis, gdzie w pobliżu świątyni Ptaha zbudował pałac królewski. Prawdopodobnie ożenił się ze swoją rodzoną siostrą – Isetnofret II, ze związku z którą urodziła się ich córka – Isetnofret III.
Wojny.
Najważniejszym zadaniem w początkach jego panowania było zreorganizowanie armii. W drugim roku wyprawił się z armią do Kanaanu, gdzie po raz pierwszy Egipcjanie zetknęli się z ludem Izraela (o czym zaświadcza inskrypcja na tak zwanej Steli Merenptaha). Był to raczej pokaz siły niż prawdziwa wyprawa wojenna. Odniesiono kilka szybkich zwycięstw, zdobyto Gezer i Aszkelon. O zwycięstwie w Kanaanie przypomina stela ze świątyni Amenhotepa III w Tebach.
Jak ważnym i naglącym przedsięwzięciem była rozbudowa armii, miało się okazać w piątym roku panowania, kiedy to nastąpił najazd na tereny Delty, koalicji plemion libijskich i indoeuropejskich, zwanych Ludami Morza. Do decydującej bitwy doszło w 1208 r. p.n.e., prawdopodobnie na terenach położonych na północny zachód od Memfis. Bitwa zakończyła się całkowitym zwycięstwem Egipcjan, którzy zmusili wrogów do ucieczki z pola bitwy. Rozproszone resztki wrogiej armii dopadła i wycięła w pień egipska jazda. Libijczycy pozostawili na polu około 6000 zabitych. Przebieg bitwy znany jest dzięki inskrypcjom w Karnaku. 
Wkrótce po zwycięstwie na północy, Merenptah, kolejną wyprawę wojenną poprowadził przeciwko zbuntowanej Nubii. Zreorganizowane i zaprawione w boju wojska szybko i z bezwzględnością stłumiły wszelkie ogniska buntu. Do szóstego roku panowania Merenptah zdecydowanie, wręcz z bezwzględnością, utwierdził egipskie panowanie na obszarze całego Imperium. Ukarał zbuntowaną Nubię, odparł Libijczyków i Ludy Morza, utrwalił zależność Kanaanu i utrzymywał pokój, zawarty z Hetytami.
Budowle.
Ponieważ zdawał sobie sprawę, że jego panowanie nie będzie trwało równie długo jak jego ojca, jego działalność budowlana odznaczała się wyjątkowym pośpiechem. Wielki grobowiec zaprojektowano i wykuto w tempie wprost błyskawicznym. Podobnie wykonano jego dekoracje. Inspekcji budowy dokonał wezyr Panehsi w siódmym i ósmym roku. Przy budowie świątyni grobowej posuwano się nawet do uzurpacji materiału budowlanego, czerpiąc go z nieużywanych, bądź zawalonych części świątyni Amenhotepa III. W wielu miejscach król dopisywał swe imię na posągach lub budowlach swych poprzedników, pragnąc uchodzić za zasłużonego dla kraju i bogów.
Stela.
W 1896 r. William Flinders Petrie odnalazł w tebańskiej świątyni Merenptaha, trzymetrową stelę, wykonaną z czarnego granitu, na której znajduje się 28 linii hieroglificznego tekstu, zapisanego w formie poetyckiego hymnu. Stela datowana na piąty rok panowania, mówi o sytuacji wewnętrznej w Egipcie i wymienia tereny podległe lub znajdujące się pod kontrolą Egiptu. Znajdują się tam wzmianki o zwycięstwie nad Libijczykami oraz o sytuacji w Azji. Niezwykła waga tego tekstu polega na tym, że we fragmencie poświęconym Kanaan, po raz pierwszy i jedyny w języku egipskim użyta jest nazwa Izrael. Nazwa ta zapisana jest fonetycznie sześcioma znakami, zaś towarzyszące determinatywy oznaczają, iż nazwa Izrael odnosi się w tym przypadku do narodu, a nie do miasta czy rejonu geograficznego. Tekst Merenptaha zapisano na steli Amenhotepa III, pozostawiając jedynie awers w stanie nienaruszonym, na którym znajdują się teksty dotyczące Amenhotepa III.
Grobowiec.
Merenptah pochowany został w Królewskiej Nekropolii, w Dolinie Królów, w grobowcu KV 8, który został zniszczony i doszczętnie obrabowany w czasach XXI dynastii. Mumia króla została ukryta przez kapłanów w czasach Pinodżema I, w sekretnej części grobowca (KV35) Amenhotepa II i tamże została odnaleziona w 1898 r. przez Victora Loreta. W komorze grobowej, w Dolinie Królów (KV 8), znajdował się owalny sarkofag z czerwonego granitu, na którym widniały wizerunki króla rzeźbione w głębokim reliefie.
W 1940 r., w Tanis, Pierre Montet odkrył w grobowcu Psusennesa I, sarkofag z różowego granitu, w którym zapewne pochowano jego „właściciela”. Jak się okazało, sarkofag ten pierwotnie należał do Merenptaha i pochodził zapewne z jego cenotafu, znajdującego się gdzieś w pobliżu Tanis. Sarkofag ten został uzurpowany przez Psusennesa I. Kartusze prawowitego właściciela usunięto niedbale, pozostawiając w kilku miejscach fragmenty imienia Merenptaha, co pozwoliło ustalić do kogo pierwotnie należał. Wizerunek z pokrywy sarkofagu jest jednym z najlepiej zachowanych przedstawień króla. Mumię władcy przewieziono do Muzeum Egipskiego w Kairze w 1900 r. Została odwinięta z bandaży w lipcu 1907 r. Ciało króla zachowało się w złym stanie, głównie w wyniku zniszczeń, dokonanych przez starożytnych rabusiów, poszukujących złotych ozdób: amuletów i bransolet.

</doc>
<doc id="158351" url="https://pl.wikipedia.org/wiki?curid=158351" title="Bad Sulza">
Bad Sulza

Bad Sulza – miasto uzdrowiskowe i zarazem gmina (niem. "Landgemeinde") w Niemczech, w kraju związkowym Turyngia, w powiecie Weimarer Land. Liczy 7651 mieszkańców (31 grudnia 2018).
Miasto pełni funkcję "gminy realizującej" (niem. "erfüllende Gemeinde") dla sześciu gmin wiejskich: Eberstedt, Großheringen, Niedertrebra, Obertrebra, Rannstedt oraz Schmiedehausen. Do 31 grudnia 2018 również dla gminy Ködderitzsch, która dzień później została przyłączona do miasta i stała się jego dzielnicą. Podobnie było z gminą Saaleplatte, która od 31 grudnia 2019 jest dzielnicą miasta.
Historia.
Początkowo Sulza, od 1907 miasto Bad Sulza. Miasto położone w regionie, który nazywa się trójkąt weimarski (Weimar, Jena, Naumburg (Saale)).
W 1730 r. dr Gregor Gerhard odkrył gorące źródła w mieście. W 1847 r. zaproszono pierwszych kuracjuszy na kuracje do słonych kąpielisk.
W Bad Sulza można zażywać kąpieli solnych. Stężenie słonych basenów w połączeniu z promieniami UV daje właściwości podobne do Morza Martwego.
W latach 1933-1937 istniał tutaj autonomiczny niemiecki obóz koncentracyjny: KL Bad Sulza.
31 grudnia 2012 do miasta przyłączono pięć gmin: Auerstedt, Flurstedt, Gebstedt, Reisdorf oraz Wickerstedt, które stały się automatycznie jego dzielnicami.
Od 31 grudnia 2013 do 30 grudnia 2019 gmina realizująca dla gminy Saaleplatte.
Współpraca.
Miejscowości partnerskie:

</doc>
<doc id="158353" url="https://pl.wikipedia.org/wiki?curid=158353" title="Mogiła">
Mogiła

mogiła – miejsce, w którym jest chowany zmarły

</doc>
<doc id="158354" url="https://pl.wikipedia.org/wiki?curid=158354" title="Talita (imię)">
Talita (imię)

Talita ("ταλιθα", "Talitha"): imię pochodzenia biblijnego. Źródłem jest aramejskie słowo "'ţlîthâ'" – “dziewczyna”. Pochodzi od wypowiedzi Jezusa: "Talitha cum(i)!" (spolszczonej na: "Talita kum!") – "Dziewczynko, tobie mówię, wstań" – użytej podczas wskrzeszenia córki Jaira.
Mk 5, 21–24 oraz 35–43:
"… 22 Wtedy przyszedł jeden z przełożonych synagogi, imieniem Jair, i gdy Go zobaczył, upadł Mu do stóp. 23 I zaczął Go usilnie błagać: Moja córeczka kona. Przyjdź, włóż na nią ręce, aby ocalała i żyła. (…) 41 I ująwszy dziewczynkę za rękę, powiedział do niej: Talita kum! Co można przetłumaczyć: Dziewczynko, mówię ci, wstań. 42 I dziewczynka natychmiast wstała i zaczęła chodzić, miała bowiem dwanaście lat. I niemal osłupieli w ogromnym zachwycie. …"

</doc>
<doc id="158355" url="https://pl.wikipedia.org/wiki?curid=158355" title="Jota Ursae Majoris">
Jota Ursae Majoris

Jota Ursae Majoris ("ι UMa"; "Talitha") — gwiazda poczwórna w gwiazdozbiorze Wielkiej Niedźwiedzicy.
Nazwa.
Tradycyjna nazwa gwiazdy, Talitha, wywodzi się od arabskiego wyrażenia , co oznacza „trzeci skok (gazeli)”. Historycznie odnosiło się ono do tej gwiazdy oraz pobliskiej Kappa Ursae Majoris, ale przylgnęło tylko do pierwszej z nich. Jota Ursae Majoris ma też nowoczesną nazwę Dnoces, która została nadana przez astronautów z programu Apollo. Spośród 36 gwiazd wykorzystywanych przez nich w astronawigacji, trzy nie miały powszechnie używanych nazw własnych. Astronauci nazwali je na cześć kolegów, którzy zginęli w 1967 roku w pożarze podczas rutynowego testu na pokładzie statku Apollo 1. Czytana wspak nazwa „Dnoces” upamiętnia astronautę Edwarda White’a II (II – ). W 2016 roku Międzynarodowa Unia Astronomiczna formalnie zatwierdziła użycie nazwy Talitha dla określenia tej gwiazdy.
Charakterystyka.
Główny składnik układu (ι UMa A) to gwiazda typu widmowego A7 lub F0, klasyfikowana jako gwiazda ciągu głównego lub podolbrzym. Jej temperatura wynosi ok. 7260 K, masa , a świeci ona 9 razy jaśniej od Słońca. Wokół niej w odległości 5–6 au krąży mniejsza gwiazda, prawdopodobnie biały karzeł o masie . Tworzą one układ spektroskopowo podwójny. Okres orbitalny tej pary wynosi ok. 12,2 roku, a ekscentryczność orbity wynosi 0,6.
W odległości około 132 au od tej pary znajduje się para czerwonych karłów typu widmowego M3 V i M4 V (składniki B i C) o masach ok. 0,35 i 0,30 . Ich jasności wynoszą 10,8 i 11,1. Krążą one wokół wspólnego środka masy, dzieli je odległość 10 au, jeden obieg zajmuje im 40 lat. Z kolei obieg wspólnego środka masy całego układu zajmuje tej parze karłów 2084 lata (wcześniejsza praca podawała 818 lat), a ekscentryczność tej orbity to aż 0,9.
System ten wydaje się niestabilny w skali czasu poniżej miliona lat.

</doc>
<doc id="158356" url="https://pl.wikipedia.org/wiki?curid=158356" title="Skansen Pszczelarski w Swarzędzu">
Skansen Pszczelarski w Swarzędzu

Skansen Pszczelarski w Swarzędzu (właściwie Skansen i Muzeum Pszczelarstwa im. prof. Ryszarda Kosteckiego w Swarzędzu) – placówka muzealna prezentująca zbiory dotyczące bartnictwa, pszczelarstwa i jedwabnictwa, oddział Muzeum Narodowego Rolnictwa i Przemysłu Rolno-Spożywczego w Szreniawie. Zlokalizowana jest w zachodniej części Swarzędza, przy ul. Poznańskiej 35, pomiędzy drogą krajową nr 92 a linią kolejową nr 3. Zespół parkowy, obejmujący skansen wraz ze znajdującym się w jego obszarze pałacem, wpisany jest do rejestru zabytków.
Historia.
Skansen powstał na terenie zdewastowanego podczas II wojny światowej parku dworskiego w Nowej Wsi, na terenie Swarzędza, przy Zakładzie Chorób Pszczół, będącym jednostką Instytutu Weterynarii w Puławach. Za moment założenia przyjmuje się rok 1963, kiedy to ule z kolekcji zakładu po raz pierwszy wyeksponowano w parku. Istotną rolę w powstaniu skansenu odegrał prof. Ryszard Kostecki, ale znaczny był również udział kierownika Zakładu Badania Chorób Owadów Użytkowych prof. Stanisława Kirkora oraz dr. Mariana Jelińskiego.
Od stycznia 1996 skansen i muzeum stanowią oddział Muzeum Narodowego Rolnictwa i Przemysłu Rolno-Spożywczego w Szreniawie. W 2002 placówce nadano imię prof. Ryszarda Kosteckiego – twórcy skansenu i kolekcji uli, propagatora historii i tradycji pszczelarstwa.
Zbiory i ekspozycje.
Skansen stanowi unikatowy w skali europejskiej zbiór ponad 230 uli, ilustrujący w ramach ekspozycji plenerowej historię bartnictwa i pszczelarstwa na ziemiach polskich. Wśród eksponatów znajdują się ule figuralne (np. przedstawiające niedźwiedzie czy św. Ambrożego – patrona pszczelarzy), architektoniczne (od miniatur poznańskiej opery i ratusza w Poznaniu po góralskie chaty), skrzynkowe, słomiane (koszki), kadłubowe i kłodowe, w tym wydobyta z Wisły barć (wiślana) datowana na rok 1474. Część obiektów na terenie skansenu jest zamieszkana przez pszczoły. Ekspozycja prezentowana jest w parku obsadzonym w latach 50. i 60. XX w. lipami, klonami, kasztanowcami, dębami, robinią, wierzbami i rzadkim w Polsce ale bardzo miododajnym perełkowcem.
W 1999 w pofolwarcznym budynku gospodarczym utworzono ekspozycję muzealną dotyczącą owadów użytkowych, sprzętu pszczelarskiego, a przy budynku wydzielono poletko prezentujące rośliny miododajne.
20 sierpnia 1981 Poczta Polska wydała całostkę na 170-lecie urodzin Jana Dzierżona. Urząd Pocztowy Poznań 9 stemplował ją 5 grudnia 1981 okolicznościowym kasownikiem z wizerunkiem ula figuralnego z tutejszego skansenu (ul przedstawiający św. Ambrożego wykonany przez mnichów tynieckich w XVIII wieku).

</doc>
<doc id="158357" url="https://pl.wikipedia.org/wiki?curid=158357" title="Biochip">
Biochip

Biochip – element elektroniczny umieszczony w żywych organizmach ludzkich lub zwierzęcych, mający głównie na celu ich identyfikację (RFID), ewentualnie lokalizację drogą radiową (np. podczas migracji różnych gatunków zwierząt). Najnowsze nadajniki mają wielkość ziarna ryżu (11 mm długości / 2 mm szerokości).
W skład „implantu” RFID wchodzą 4 części: mikrochip, antena spiralna, kondensator i przezroczysta kapsuła zbudowana z polimeru polipropylenowego.
Budowa i działanie.
Biochipy o przeznaczeniu handlowym RFID są nadajnikami, które pod wpływem indukcji prądu elektrycznego wysyłają sygnał radiowy na odległość do kilkunastu metrów a tym samym dane/kod zawierający niezbędne informacje o osobach w których się znajdują i do których są przyporządkowane.
Mechanizm działania jest prawie taki sam jak w przypadku kodów kreskowych, tyle że osoba nabywająca dobra materialne nie musi już wyciągać portfela ani karty kredytowej w celu uiszczenia zapłaty, pieniądze są zabierane z elektronicznego konta za pomocą skanowania dłoni, w której znajduje się biochip.
Globalny patent.
W 2002 roku miliony widzów skupionych przed telewizorami w USA oglądały jak jednej z rodzin wszczepiono biochipy "ADS VeriChip" w programie "Today Show". Oba wynalazki wyprodukowała jedna firma Applied Digital Solutions z siedzibą na Florydzie, notowana na rynku pozagiełdowym NASDAQ (symbol ADSX).
Za autora metody uważa się Thomasa W. Heetera, który w marcu 1999 r. w Houston opatentował swój wynalazek (nr. 5.878.155) i nadał mu następujący opis: „Sposób weryfikacji ludzkiej tożsamości podczas uczestniczenia w elektronicznej transakcji handlowej”.
Metoda sprawdzania danych osobowych przy wykorzystaniu biochipów-implantów wszczepialnych w prawą rękę, polega na zeskanowaniu chipa znajdującego się pod skórą i tym samym obciążeniu elektronicznego konta kupującego daną kwotą.
Istnieje również metoda wytatuowania na ręce lub czole niewidzialnego znaku w formie kodu kreskowego. Taki tatuaż zawiera dane personalne potrzebne do ustalenia podmiotu nabywającego i numeru jego konta.
Każdy chip jest niepowtarzalnym egzemplarzem. Do wszczepienia implantu używa się bezpiecznych, hipodermicznych igieł. Żywotność urządzenia to 99 lat. Zabieg nie wymaga znieczulenia.
Zastosowanie.
Stacja ABC w znanym amerykańskim programie "Good Morning America" z 30 sierpnia 1998 pokazała pierwszego człowieka z wszczepionym biochipem. Tytuł programu brzmiał „Pół człowiek, pół maszyna”, a jego bohaterem był Kevin Warwick. Prowadzący Aaron Brown podsumował to spotkanie następująco:
„Wydaje mi się, że to czego ludzie boją się najbardziej to moment w jakim rząd pana, mój, jakikolwiek, może kontrolować nas wszystkich, gdy włożą nam te małe chipy”.
Dr Peter Zhou jest szefem naukowców firmy "ADS" i określa zastosowanie produktu m.in.: w tropieniu porwanych dzieci – (projekt KIDSCAN), monitorowaniu więźniów, kontrolowaniu funkcji witalnych organizmu, odnajdywaniu chorych na Alzheimera.
Chip byłby również substytutem dla kart kredytowych, paszportu, prawa jazdy, karty zdrowia itp.
Polska.
Mikrochipy dla zwierząt.
Identyfikacja zwierzęcia to proces, który ma umożliwić, poprzez powiadomienie właścicieli, szybki powrót zaginionych zwierząt domowych do miejsca zamieszkania. Ta identyfikacja polega na weryfikacji danych osobowych przypisanych w rejestrze do unikalnego numeru biochipa (15-cyfrowy numer niezawierąjacy danych kontaktowych) danego psa lub kota. Największym i najdłużej funkcjonującym w Polsce tego typu serwisem jest międzynarodowy rejestr zwierząt oznakowanych biochipem identyfikacja.pl (baza dostępna od 2000 r.), który współpracuje z lekarzami weterynarii, schroniskami oraz urzędami. Rejestr zapoczątkowano w 1997 roku, gdy na mocy porozumienia przedstawiciele Polskiego Towarzystwa Rejestracji i Identyfikacji Zwierząt wraz z .

</doc>
<doc id="158360" url="https://pl.wikipedia.org/wiki?curid=158360" title="Przeminęło z wiatrem (film)">
Przeminęło z wiatrem (film)

Przeminęło z wiatrem () – amerykański melodramat filmowy z 1939 roku produkcji Davida O. Selznicka, w reżyserii Victora Fleminga, George’a Cukora i Sama Wooda, ze scenariuszem Sidneya Howarda stworzonym na podstawie powieści Margaret Mitchell. Główne role w filmie zagrali Vivien Leigh i Clark Gable.
Fabuła.
Fabuła filmu jest osadzona w czasach wojny secesyjnej i jest przedstawiana z pozycji pięknej Scarlett O’Hary, córki plantatora z Południa, Geralda O’Hary. Przegrana wojna wystawia na ciężką próbę przyzwyczajoną do wygód Scarlett. Na tym tle rozgrywa się historia wielkiej miłości Rhetta Butlera do pięknej Scarlett.
Produkcja.
Scenariusz filmu został oparty na powieści "Przeminęło z wiatrem" Margaret Mitchell, do której prawa zakupił, za 50 tys. dolarów, producent David O. Selznick. Zdjęcia do filmu rozpoczęto 10 grudnia 1938 roku sceną pożaru Atlanty, a ukończono 11 listopada 1939. Premiera filmu odbyła się w Atlancie 15 grudnia 1939 roku. Jest to jeden z najsłynniejszych filmów w technikolorze.
Film zarobił na świecie ponad 400 mln dolarów amerykańskich, z czego połowę w Stanach Zjednoczonych. Według strony internetowej Box Office Mojo film ten do dziś pozostaje najbardziej dochodowym filmem w USA, jeśli brać pod uwagę inflację – przychód wyniósłby dzisiaj 1,8 mld dolarów (dla porównania, lider rankingu pod względem wartości bezwzględnej , według tych danych osiągnął przychód ponad 930 mln; stan na 10 stycznia 2020). Po polskiej premierze w 1963 roku miał 7 719 000 widzów, jako najbardziej udany film roku. Do 1989 roku zostało sprzedanych łącznie 12 mln biletów kinowych.
Nagrody.
Oscary.
Podczas 12. ceremonii wręczenia Oscarów film zdobył 9 Oscarów spośród 14 nominacji (w 13 kategoriach):
People’s Choice.
1989 wygrana "Kryształowa Statuetka" Ulubiony film wszech czasów
Stowarzyszenie Nowojorskich Krytyków Filmowych (NYFCC).
1939 wygrana "Najlepsza aktorka pierwszoplanowa Vivien Leigh"

</doc>
<doc id="158362" url="https://pl.wikipedia.org/wiki?curid=158362" title="Sum elektryczny">
Sum elektryczny

Sum elektryczny ("Malapterurus electricus") – gatunek ryby sumokształtnej (Siluriformes) z rodziny Malapteruridae, charakteryzującej się możliwością wytwarzania napięcia elektrycznego 300–400 V. Był znany już w starożytnym Egipcie.
Zasięg występowania.
Afryka – w Nilu i w jeziorze Czad. Preferuje wody stojące i wolno płynące o słabej przezroczystości. Spotykany wśród skał i korzeni.
Charakterystyka.
Ciało wydłużone, cylindryczne, obłe, o szarobrązowym ubarwieniu. Głowa masywna, nieznacznie spłaszczona grzbietobrzusznie, oczy małe, pysk zaokrąglony z szeroko rozstawionymi otworami nosowymi. Otwór gębowy zaopatrzony w trzy pary wąsików – dwie po bokach i jedna na podbródku. Brak płetwy grzbietowej, występuje natomiast przesunięta daleko w tył płetwa tłuszczowa. Pozostałe płetwy zaokrąglone, bez kolców. Sum elektryczny osiąga maksymalną długość 1,2 m i masę ciała do 25 kg. Od pozostałych przedstawicieli rodzaju "Malapterurus" różni się szerokością otworu gębowego i długością pyska.
Rozłożone wokół tułowia – od głowy do nasady ogona – narządy elektryczne mogą wytworzyć napięcie 300–400 V.
Tryb życia.
W ciągu dnia ukrywa się, żeruje nocą. Badania Mollera (1995) wykazały, że ryba stosuje różne taktyki posługiwania się narządami elektrycznymi w zależności od sytuacji. Inaczej zachowuje się atakując zdobycz, a inaczej w obronie i przy rozpoznawaniu otoczenia. Sumy elektryczne mają słaby wzrok. Podobnie jak u strętwy, starym osobnikom suma wzrok całkowicie zanika. Żywią się rybami paraliżowanymi impulsami elektrycznymi. Biologia rozrodu tego gatunku jest bardzo słabo poznana.
Zagrożenia dla człowieka.
Pomimo wysokiego napięcia jakie może wytworzyć sum elektryczny nie zanotowano przypadków śmiertelnego porażenia w kontakcie z człowiekiem.
Znaczenie gospodarcze.
Sumy elektryczne są poławiane lokalnie, w niektórych regionach uważane za przysmak. Młode osobniki są spotykane w dużych akwariach.

</doc>
<doc id="158364" url="https://pl.wikipedia.org/wiki?curid=158364" title="Bad Sulza (KL)">
Bad Sulza (KL)

Konzentrationslager Bad Sulza – niemiecki obóz koncentracyjny założony w 1933 w miasteczku wypoczynkowo-sanatoryjnym Bad Sulza, w Turyngii, w Niemczech. Funkcjonował do kwietnia 1937, a później ponownie od 1940 do 1945 jako Stalag.
Historia obozu.
Spośród głównych obozów KL Bad Sulza stanowi jeden z najmniej znanych i najsłabiej rozpoznanych obozów koncentracyjnych.
Obóz został założony w chwili dojścia nazistów do władzy, w oparciu o doświadczenia z obozu w Dachau. Funkcjonował przy sanatorium dla nazistów, w szczególności dla SS.
Więźniowie i ofiary.
Więźniami przed wojną byli w większości Niemcy (opozycja antyfaszystowska), Żydzi, Świadkowie Jehowy, homoseksualiści i inne grupy osób uznane za aspołeczne i „nieprzydatne” przez III Rzeszę. Więźniowie pracowali niewolniczo zwłaszcza przy konstrukcjach drogowych, w okolicznym kamieniołomie, jak i przy rozbudowie struktury sanatorium. Liczbę więźniów szacuje się na około tysiąc osób. Liczba ofiar nie jest oszacowana.
II wojna światowa.
Od 1940 do 1945 znajdował się tu obóz jeniecki Stalag IX C, w którym przebywało w całym okresie wojny ok. 50 tysięcy jeńców: żołnierzy polskich – jeńców po wrześniu 1939, żołnierzy powstania warszawskiego, a także jeńców rosyjskich, których część wymordowano.
Dzieje powojenne.
Na dawnym terenie obozu znajduje się obecnie basen kąpielowy a jego istnienie upamiętnia jedynie, niezbyt eksponowana, niewielka tablica informacyjna. Nie istnieje żadne muzeum poświęcone dziejom obozu.

</doc>
<doc id="158371" url="https://pl.wikipedia.org/wiki?curid=158371" title="Jerzy Szteliga">
Jerzy Szteliga

Jerzy Stanisław Szteliga (ur. 9 maja 1953 w Zebrzydowicach) – polski działacz partyjny i polityk, poseł na Sejm II, III i IV kadencji.
Życiorys.
Syn Edwarda i Janiny, posłanki na Sejm PRL. Ukończył w 1978 studia na Wydziale Filologicznym Leningradzkiego Uniwersytetu Państwowego, gdzie następnie w 1988 uzyskał doktorat. W 1977 wstąpił do Polskiej Zjednoczonej Partii Robotniczej. W komitecie wojewódzkim PZPR w Opolu pełnił funkcje starszego specjalisty w wydziale ideologii i informacji (1985–1987), inspektora wydziału nauki i oświaty (1988–1989) oraz I sekretarza (1989–1990).
W 1978 został zatrudniony na Politechnice Opolskiej. W 1990 został przewodniczącym rady wojewódzkiej Socjaldemokracji Rzeczypospolitej Polskiej, a w 1999 objął taką samą funkcję w Sojuszu Lewicy Demokratycznej.
Od 1993 do 2005 sprawował mandat posła na Sejm z okręgów opolskich: nr 30 i nr 21 z ramienia tej partii. Ponadto w latach 1998–2001 zasiadał w sejmiku województwa opolskiego. W 2001 został wiceprzewodniczącym klubu parlamentarnego SLD. W Sejmie IV kadencji był zastępcą przewodniczącego Komisji Mniejszości Narodowych i Etnicznych, członkiem Komisji Spraw Zagranicznych i komisji śledczej do zbadania tzw. afery Rywina. W 2005 wystąpił zarówno z partii, jak i klubu, następnie bez powodzenia kandydował do Senatu jako niezależny. Później na krótko powrócił do SLD.
W 2006 został zatrzymany, po czym prokurator przedstawił mu zarzuty przyjęcia korzyści majątkowej w wysokości 90 tys. zł w związku ze sprawą Elektrowni Opole. Zastosowano następnie wobec niego poręczenie majątkowe w wysokości 70 tys. zł. Akt oskarżenia w tej sprawie został skierowany do sądu w 2007, proces rozpoczął się faktycznie w 2009. W 2014 w pierwszej instancji Sąd Okręgowy w Opolu uniewinnił go od popełnienia zarzucanych mu czynów.

</doc>
<doc id="158373" url="https://pl.wikipedia.org/wiki?curid=158373" title="Joaquin Balaguer">
Joaquin Balaguer



</doc>
<doc id="158374" url="https://pl.wikipedia.org/wiki?curid=158374" title="Bitwa o wybrzuszenie">
Bitwa o wybrzuszenie



</doc>
<doc id="158379" url="https://pl.wikipedia.org/wiki?curid=158379" title="Roman May">
Roman May

Roman May (ur. 24 stycznia 1846 w Szamotułach, zm. 2 kwietnia 1887 w Poznaniu) – chemik, nauczyciel, działacz społeczny, przemysłowiec.
Życiorys.
Był synem szamotulskiego dekarza Jana Maya i Zuzanny z domu Werner. W 1858 rozpoczął naukę w poznańskim Gimnazjum św. Marii Magdaleny, jednak został z niego wydalony w 1863 za udział w powstaniu styczniowym. Maturę zdał w 1869 w Głogowie, po czym rozpoczął studia na Uniwersytecie Wrocławskim, które zakończył doktoratem w 1874. 
Następnie przez pewien okres był asystentem znanego biologa Ferdinanda Cohna. W roku szkolnym 1875/76 uczył chemii w gimnazjum realnym w Poznaniu. W roku 1873 zaborcze władze pruskie zwolniły go za nieodmawianie modlitwy w języku niemieckim
Po tym epizodzie wyjechał do Saksonii, w okolice Drezna, do fabryki chemicznej. Zapoznawszy się z tamtejszymi metodami wrócił do Poznania i dzięki pomocy finansowej teścia, Antoniego Kratochwila, zbudował dobrze prosperującą fabrykę nawozów fosforowych na Starołęce wytwarzającej superfosfat. W późniejszym okresie działalność zakładu została przeniesiona do Lubonia.
Roman May działał również w licznych towarzystwach, wśród których najważniejszym było Poznańskie Towarzystwo Przyjaciół Nauk, w którym od 1883 pełnił funkcję kierownika zbiorów przyrodniczych, a od 1886 był sekretarzem Wydziału Przyrodniczego. W ramach PTPN często prowadził bezpłatne wykłady z geologii, chemii i biologii. Poza tym w latach 1882-84 prowadził kursy gorzelniane przy Wyższej Szkole Rolniczej w Żabikowie. Brał również udział w pracach Towarzystwa Technicznego, Pożyczkowego i Przemysłowego, kierował Wydziałem Technicznym Centralnego Towarzystwa Gospodarczego i wielu innych.
Po śmierci pochowano go na cmentarzu świętomarcińskim w Poznaniu, a podczas II wojny światowej, gdy cmentarz zlikwidowano, jego szczątki przeniesiono do Lubonia, gdzie spoczywa do dziś. Jego córka, Stanisława, była żoną Cyryla Ratajskiego.

</doc>
<doc id="158381" url="https://pl.wikipedia.org/wiki?curid=158381" title="Giulio Caccini">
Giulio Caccini

Giulio Caccini (ur. ok. 1545 prawdopodobnie w Rzymie lub w Tivoli - pogrzebany 10 grudnia 1618 we Florencji) – włoski kompozytor i śpiewak, członek Cameraty Florenckiej; nazywany Giulio Romano. 
O wczesnych latach życia Cacciniego mało jest pewnych wiadomości. Około 1564 Caccini przybył na dwór wielkiego księcia toskańskiego Cosimo de' Medici, gdzie uczył się śpiewu i gry na lutni. Grał również biegle na chitarrone i klawesynie. 
Z okazji ślubu Francesco I de' Medici i Bianki Cappello, Caccini, znany dotychczas jako śpiewak i instrumentalista, wystąpił 1589 w roli kompozytora intermedium (krótkiego utworu muzyczno-scenicznego), skomponowanego w technice monodycznej do sztuki "La pellegrina" G. Barbagliego. W późniejszych latach osiągał także sukcesy na dworach w Ferrarze i Rzymie, komponując intermedia i madrygały. 
Brał czynny udział w posiedzeniach Cameraty i zainspirował się jej programem artystycznym, opartym na pismach Giovanniego Bardiego, jednego z mecenasów Cameraty. Sam Caccini wkrótce wyłożył własne założenia artystyczne dotyczące monodii akompaniowanej w ważnym dziele teoretycznym pt. "Le nuove musiche", wydane w 1602. Stanowi ono podwaliny nowożytnej sztuki operowej. Jako jeden z pierwszych stosował w niej recytatyw.
Za pierwszą zachowaną pełnospektaklową operę Cacciniego można uznać "Euridice" (napisana 1600 do tego samego libretta Ottavio Rinucciniego, do którego w tym samym roku skomponował muzykę Jacopo Peri, również kompozytor z Cameraty florenckiej). 
W późniejszych latach Caccini stworzył rodzinny zespół artystyczny "Concerto Caccini", w skład którego, oprócz niego samego, wchodziła jego żona Margherita (śpiewaczka), starsza córka Francesca (śpiewaczka, kompozytorka i lutnistka), młodsza córka Settimia oraz syn Pompeo. W 1604 Caccini wyjechał na prośbę królowej Francji, Marii Medycejskiej, do Paryża ze swoim rodzinnym zespołem i odnosił tam wielkie sukcesy. Po powrocie do Włoch został 1607 członkiem nowo założonej Accademia degli Elevati we Florencji.
Słynna pieśń Ave Maria, z którą się zwykło utożsamiać nazwisko Cacciniego, w rzeczywistości została skomponowana przez radzieckiego gitarzystę i lutnistę Władimira Wawiłowa w roku 1970.

</doc>
<doc id="158384" url="https://pl.wikipedia.org/wiki?curid=158384" title="Adam Didur">
Adam Didur

Adam Didur (ur. 24 grudnia 1874 w Woli Sękowej, zm. 7 stycznia 1946 w Katowicach) – polski śpiewak; jeden z najznakomitszych basów przełomu XIX i XX wieku.
Pochodzenie.
Urodził się 24 grudnia 1874 w Woli Sękowej. Był nieślubnym synem Wincenty Jasińskiej (1848–1924) i – według przekazu najstarszej córki – ziemianina Jakuba Wiktora h. Brochwicz (1814–1887), właściciela majątku dworskiego w Woli Sękowej. Jego matka była córką Józefa (leśniczego z Woli Sękowej k. Sanoka) i Karoliny Terleckiej, prawnuczki Barbary Potockiej z Wieliczki. Według różnych relacji dwa lata po urodzeniu syna, Jasińska wyszła za mąż (6 lutego 1876, w kościele św. Mikołaja w Nowotańcu) za miejscowego organistę wyznania greckokatolickiego Antoniego Didura (ur. 1852), syna Prokopa (Ukraińca ze wsi Siechów w powiecie stryjskim) i Anny z domu Melnik, który zgodził się usynowić chłopca. Po raz pierwszy Adama Jasińskiego ochrzczono w niemowlęctwie w miejscowej cerkwi greckokatolickiej pw. św. Michała Archanioła w Woli Sękowej. Po raz drugi, zgodnie z metryką odnalezioną przez córkę już po śmierci ojca, w kościele rzymskokatolickim w Stryju w wieku 11 lat, 1 stycznia 1885 r.
Życiorys.
Po ukończeniu gimnazjum wyjechał do Lwowa, rozpoczął naukę w Seminarium Nauczycielskim oraz wstąpił do chóru studenckiego na Uniwersytecie Lwowskim. W wieku 18 lat rozpoczął lekcje śpiewu u Walerego Wysockiego w Galicyjskim Towarzystwie Muzycznym we Lwowie. Dzięki stypendium miłośnika śpiewu zachwyconego jego głosem (ufundowanego przez skromnego urzędnika kolejowego Jana Raspa), wyjechał na dalsze studia muzyczne do Włoch. Karierę operową rozpoczął w 1894 r. na scenie teatru w Pinerolo koło Turynu w partii Ojca Gwardiana w "Mocy przeznaczenia" Giuseppe Verdiego. Występował często na scenie lwowskiego Teatru Wielkiego, we Lwowie nauczał także w Galicyjskim Towarzystwie Muzycznym. Śpiewał też na innych scenach włoskich, a następnie w Aleksandrii oraz w Kairze, gdzie odniósł sukcesy, m.in. w "Aidzie" Verdiego i "Hugenotach" Meyerbeera. Zaproszono go do udziału w wykonaniu IX Symfonii Beethovena z zespołem La Scali. Później śpiewał w Rio de Janeiro i Buenos Aires. W sezonie 1898/99 śpiewał na scenie teatru w Messynie. W latach 1899–1903 był stałym solistą Opery Warszawskiej, a w 1903–1906 ponownie śpiewał w mediolańskiej La Scali. 14 listopada 1908 r. zadebiutował tytułową rolą w operze Arriga Boita "Mefistofeles" na scenie nowojorskiej Manhattan Opera, a dwa dni później, na otwarciu sezonu w Metropolitan Opera (MET) w "Aidzie" Verdiego. Śpiewał tam partię Ramfisa w niezwykłym towarzystwie: partię tytułową śpiewała Emmy Destinn, w roli Amneris wystąpiła Louise Homer, Radamesem był Enrico Caruso, ojcem Aidy (Amonastro – król Etiopów) – Antonio Scotti, zaś całością przedstawienia dyrygował debiutujący również w Metropolitan Opera Arturo Toscanini. Zostawszy w 1914 r. solistą nowojorskiej Metropolitan Opera nie zrezygnował z europejskiej kariery. Na scenie MET występował 729 razy oraz miał 182 występy z zespołem MET w innych teatrach Ameryki.
Rozgłos zyskał także w Rosji, gdzie występował wielokrotnie. Sławy jego nie przyćmiły nawet występy wielkiego Fiodora Szalapina.
W latach 1922–1924 występował we Lwowie w "Tosce", "Fauscie", "Żydówce i Hugenotach," w roku 1926 w "Fauście" śpiewał wraz ze swoją córką Olgą Didurówną. 
W 1932 r. wycofał się ze sceny i powrócił do kraju poświęcając się pracy pedagogicznej. W latach 30. był profesorem klasy operowej w Lwowskim Konserwatorium Muzycznym im. Karola Szymanowskiego, prowadził też szkołę operową. W latach 1934–1939 mieszkał we Lwowie. W sezonie 1938–1939 był kierownikiem artystycznym i muzycznym Opery Lwowskiej. Był m.in. odkrywcą i opiekunem artystycznym Wiktorii Calma. W 1936 r. wcielił się w rolę Jerzego Gila w filmie fabularnym pt. "Amerykańska awantura" (wg scenariusza Światopełka Karpińskiego i w reżyserii Ryszarda Ordyńskiego), który nie zachował się do współczesności. W latach 30. odwiedzał rodzinną Wolę Sękową, gdzie w miejscowym dworze mieszkał jego ojciec i córka Olga, której mężem został przedstawiciel rodu Wiktorów. Jego uczniem był tenor Zdzisław Pręgowski.
W 1939 został dyrektorem opery w Warszawie. Podczas II wojny światowej w trakcie okupacji niemieckiej przebywał w stolicy i poświęcał się pracy pedagogicznej. Po zakończeniu wojny osiadł na Śląsku. Został mianowany dziekanem Wydziału Wokalnego w Konserwatorium Muzycznym w Katowicach. W 1945 zorganizował Państwową Operę Śląską w Bytomiu, gdzie był jej pierwszym dyrektorem. Zmarł nagle 7 stycznia 1946 w Katowicach w trakcie przerwy lekcyjnej. Został pochowany na cmentarzu przy ul. Francuskiej w Katowicach 9 stycznia 1946.
Miał wspaniały głos o rozległej skali, pozwalającej mu śpiewać niektóre partie barytonowe, oraz znakomitą technikę i temperament aktorski. Do historii przeszły jego kreacje Borysa Godunowa w operze Musorgskiego, Mefista w "Fauście" Gounoda i Don Basilia w "Cyruliku sewilskim" Rossiniego.
Adam Didur był dwukrotnie żonaty – po raz pierwszy z Angelą Arandą-Arelano (1874–1928), śpiewaczką meksykańską pochodzącą z Hiszpanii, z którą ożenił się w 1895 r. W 1929 poślubił francuską tancerkę Marguerite Vignon (związek trwał kilka lat). Z Angelą Arandą miał pięć córek: Ewę (ur. 1896, jej ojcem chrzestnym był Arturo Toscanini), Anielę (ur. 1898), Olgę (ur. 1900), Stanisławę (ur. 1902), Marię (1905, późniejsza tożsamość: Mary Didur-Załuska). Dwie z nich zmarły w dzieciństwie na chorobę płuc (Aniela w 1916, Stanisława w 1918). Trzy pozostałe (Ewa, Olga i Mary) były śpiewaczkami operowymi, m.in. występującymi w Metropolitan Opera. Adam Didur wspólnie z trzema córkami 16 kwietnia 1926 r. występował w operze "Faust" wystawianej we Lwowie (Adam Didur grał Mefistofelesa, Ewa grała rolę Małgorzaty, Olga – Martę, a Mary – Siebla). Córka Mary Didur-Załuska po latach ustaliła dane biograficzne dotyczące ojca, w tym kwestie związane z jego urodzeniem.

</doc>
<doc id="158386" url="https://pl.wikipedia.org/wiki?curid=158386" title="Gdańska Głowa">
Gdańska Głowa

Gdańska Głowa (niem. "Danziger Haupt") – miejsce rozwidlenia się Wisły w jej końcowym biegu na dwa ramiona: gdańską Wisłę (Martwa Wisła) i elbląską (Szkarpawa), w pobliżu wsi Drewnica (województwo pomorskie). W XVII wieku ważny posterunek obronny Gdańska. Była oddalona od centrum Gdańska o ok. 20 km. Forteca odegrała pewną rolę podczas wojen polsko-szwedzkich, jednak bardziej przysłużyła się atakującym Szwedom niż obrońcom, dlatego pod koniec XVII wieku zdecydowano o jej likwidacji.
Obecnie zabytkowa śluza jest jednym z elementów szlaku wodnego Pętla Żuławska.
Historia.
Forteca była położona pomiędzy ramionami Wisły i Szkarpawy, niedaleko ich ujścia do zatok Morza Bałtyckiego. Prawdopodobnie pierwsze stałe umocnienia powstały krótko przed 1626, jako szaniec z czterema bastionami.
W drugiej połowie lipca 1626 Gdańska Głowa została zajęta przez wojska szwedzkie i znacznie rozbudowana. Została obsadzona silną załogą, która odparła atak wojsk gdańskich w styczniu 1627 roku. Obsadzenie przez Szwedów twierdzy pozwoliło do 1635 kontrolować im handel wiślany Gdańska. Od spływających do Gdańska statków wiślanych i tratew z drewnem były pobierane opłaty, a towary potrzebne Szwedom były zatrzymywane i konfiskowane. Fortyfikacja wróciła pod zwierzchnictwo Gdańska po rozejmie w Sztumskiej Wsi (12 września 1635) i została ponownie obsadzona przez załogę wydzieloną z wojsk garnizonu miejskiego. W obliczu zagrożenia szwedzkiego w 1655 została obsadzona 200 żołnierzami, jednak została zdobyta przez Szwedów w lutym 1656. Szwedzi rozbudowali fortyfikacje i stworzyli potężną twierdzę wodno-ziemną typu holenderskiego, o szerokości ponad 500 m, z załogą liczącą około 600-800 osób i około 50 dział różnych kalibrów. Twierdza zapewniała Szwedom panowanie nad całą deltą Wisły, a ponadto stanowiła miejsce wypadowe przeciwko Gdańskowi. W czasie walk po 1655 kilkakrotnie nieskutecznie próbowano odzyskać Gdańską Głowę. Decydujące oblężenie rozpoczęło się 25 września 1659, siłami około 5500 zbrojnych, wyposażonych w blisko 40 dział i moździerzy. Wojska rozpoczęły bombardowanie twierdzy, a Szwedzi zdani jedynie na własne siły skapitulowali i na honorowych warunkach opuścili ją 22 grudnia 1659. Ponownie obsadziło ją 1500 żołnierzy gdańskich.
Planowana była rozbudowa fortyfikacji, w końcu jednak zdecydowano się je rozebrać w drugiej połowie XVII wieku, ponieważ koszt ich utrzymania przekraczał możliwości Gdańska. Poza tym obawiano się, że jeśli znowu zostanie zdobyta przez przeciwnika, ponownie może stać się miejscem blokady spływu wiślanego. W 1812 teren dawnej twierdzy został obsadzony przez Francuzów; być może istniały tam jeszcze resztki dawnych umocnień.
Resztki twierdzy rozebrano ostatecznie przy okazji wykonywania przekopu Wisły pod koniec XIX wieku (1890-1895); część terenu dawnej twierdzy została zajęta przez infrastrukturę przekopu. Pozostała część to obecnie płaski teren wykorzystywany rolniczo.
Obecna Gdańska Głowa to nazwa wybudowanej w 1895 roku śluzy na Szkarpawie. Śluza odcina wody Wisły od Szkarpawy i znajduje się na obszarze Żuław Wiślanych (Drewnica).

</doc>
<doc id="158387" url="https://pl.wikipedia.org/wiki?curid=158387" title="Miroslav Vlk">
Miroslav Vlk



</doc>
<doc id="158388" url="https://pl.wikipedia.org/wiki?curid=158388" title="Amenhotep II">
Amenhotep II

Amenhotep II – faraon, władca starożytnego Egiptu z XVIII dynastii, z okresu Nowego Państwa. Syn faraona Totmesa III i królowej Hatszepsut II Meritre, powołany przez ojca do współrządów, prawdopodobnie na dwa lata przed śmiercią. Panował prawdopodobnie w latach 1425–1397 p.n.e. lub 1427–1392 p.n.e. lub 1427–1401/1400 p.n.e. Według Manethona panował 25 lat i 10 miesięcy. W młodości znany z wyczynów sportowych i niezwykłej siły fizycznej. W czasie swych rządów, wyprawiał się kilkakrotnie do Syrii, o czym mówią stele w Karnaku, Memfis i Amadzie.
Panowanie.
W trzecim roku panowania poprowadził pierwszą wyprawę przeciwko powstaniu w Naharinie. Według przekazów, podczas tej kampanii, faraon własnoręcznie zabił siedmiu książąt, przywódców koalicji antyegipskiej, a po zdobyciu Kadesz wracając do Teb, rozkazał ich ciała powiesić na dziobie swego statku. Po powrocie zostały zawieszone na murach Teb, a jedno z nich zawieziono do Nubii i powieszono na murach twierdzy Napata, jako przestrogę, mającą zapobiec rebeliom, często wybuchającym na tych terenach. Sposób ten okazał się skuteczny, gdyż w czasie panowania Amenhotepa II w Nubii nie wybuchła żadna rebelia antyegipska.
W siódmym i dziewiątym roku Amenhotep znów poprowadził wyprawy do Syro-Palestyny aby stłumić rebelię wywołaną w Mitanni, której ośrodkiem było Karkemisz. W wyniku walk w okolicach Nija, Amenhotep utracił panowanie nad całym obszarem pomiędzy rzekami Orontesem i Eufratem, rekompensując sobie przegraną obfitymi łupami, zdobytymi w Reczenu oraz pojmaniem około 3500 jeńców Apiru – Hebrajczyków. Po zakończeniu trzeciej wyprawy do Syro-Palestyny, w wyniku wzrostu potęgi nowego państwa Hetyckiego, zagrożone Mitanni zaczęło dążyć do zbliżenia z Egiptem. W wyniku negocjacji, Mitanni oddało Egiptowi Palestynę i część wybrzeża Morza Śródziemnego w zamian za północną Syrię. Zbliżenie to kontynuował później Totmes IV. Zawiązano pewnego rodzaju sojusz, a jedna z córek władcy Mitanni, Artatamy I, została żoną faraona. 
Mając zapewnione stabilne stosunki z Mitanni, Amenhotep mógł skupić się na sprawach wewnątrz państwowych oraz utwierdzeniem egipskiego panowania w Kanaanie. Wykazał przy tym spore talenty dyplomatyczne budując przyjazne stosunki z Babilonem i państwem Hetytów.
W Nubii także zapanowała wieloletnia stabilizacja, a Amenhotep mianował tam wicekrólem, swego towarzysza broni – Usersateta.
Działalność budowlana.
Dla upamiętnienia porozumienia z Mitanni, Amenhotep II rozkazał wznieść dziedziniec kolumnowy pomiędzy czwartym i piątym pylonem w świątyni w Karnaku oraz rozbudował całą świątynię. Rozkazał również wykonać dekoracje w świątyni w Kalabaszy oraz ukończyć prace rozpoczęte przez Totmesa III w Amada w Nubii. Rozkazał także wznieść dla siebie świątynię grobową, która nie zachowała się do naszych czasów.
Umieścił również swą stelę po północno-zachodniej stronie Wielkiego Sfinksa w Gizie. Różne prace budowlane prowadzono również w Medamud, Tod i Armant.
Grobowiec.
Amenhotep II został pochowany w Królewskiej Nekropoli w Dolinie Królów w grobowcu (KV 35), który rozkazał dla siebie wykuć. Grobowiec ten został odnaleziony przez Victora Loreta 9 marca 1898 roku. Wewnątrz w kwarcytowym sarkofagu spoczywała w drewnianej, antropoidalnej trumnie, nietknięta mumia króla, z wieńcem kwiatów na szyi i bukiecikiem mimoz na piersi. Był to pierwszy przypadek odkrycia królewskiej mumii w miejscu pierwotnego pochówku. Mumia króla spoczywała na swoim miejscu do 1931 roku, kiedy przewieziono ją do Kairu.
W grobowcu odkryto również mumie kilku władców z XVIII, XIX i XX dynastii i ich rodzin. W jednej z bocznych komór, przylegających do komory grobowej, znajdowały się odwinięte z bandaży, ciała – dwóch kobiet i chłopca:
W jednym z kolejnych pomieszczeń, dokładnie zamurowanym i zamaskowanym znajdowało się dziesięć sarkofagów (w tym dziewięć królewskich).
Odnaleziono tam mumie:
LEGENDA:
Mumie zostały tam ukryte przed rabusiami z czasów XXI dynastii, przez arcykapłana Pinodżema I.
Grobowiec jest skromne dekorowany kilkoma scenami z udziałem bóstw oraz pełnym tekstem księgi Amduat. Sufit komory grobowej zdobią złote, pięcioramienne gwiazdy na ciemnoniebieskim tle.
Po zbadaniu grobowiec zamknięto. Jednakże w listopadzie 1901 roku, wdarli się złodzieje, będący prawdopodobnie w zmowie ze strażnikami, dokonali spustoszenia. Mumia Amenhotepa została wyrzucona z sarkofagu i w znacznym stopniu uszkodzona. Po tych wydarzeniach ponownie otwarto grobowiec i wykonano szczegółową dokumentację, znajdujących się w nim mumii. Ciała zostały opisane, sfotografowane i zmierzone, a inskrypcje dokładnie skopiowane.

</doc>
<doc id="158389" url="https://pl.wikipedia.org/wiki?curid=158389" title="Puszcza Sandomierska">
Puszcza Sandomierska

Puszcza Sandomierska – zwarty kompleks leśny ciągnący się południkowo na terenie Kotliny Sandomierskiej. W okresie średniowiecza była to naturalna granica pomiędzy Polską a księstwami ruskimi. Puszcza Sandomierska jest ważnym ekosystemem Polski południowo-wschodniej. Obecnie znaczna część znajduje się w granicach obszaru Natura 2000 Puszcza Sandomierska PLB180005.
Geografia.
Duży kompleks leśny rozciągający się od Tarnobrzega na północy po Rzeszów na południu. Przeważają gleby bielicowe. Przez puszczę przepływa rzeka Łęg, mająca także źródła na terenie puszczy. Rzeka ta jest prawobrzeżnym dopływem Wisły. W rejonie Budy Stalowskiej znajduje się duży kompleks znaturalizowanych stawów rybnych. Teren puszczy jest stosunkowo dobrze nawadniany, o czym świadczy duży udział olchy w drzewostanie – drzewa preferującego podmokłe tereny. Historyczne, zauważalne jeszcze, krańce Puszczy Sandomierskiej znajdują się zarówno pod Lwowem, jak i pod Krakowem, co wskazuje, że była to jedna z naszych największych puszcz. Do tej pory jest to jeden z większych zwartych (i niezbadanych) polskich kompleksów leśnych; z tego powodu brany jest pod uwagę jako potencjalny teren reintrodukcji wymarłych bądź ustępujących gatunków zwierząt, preferujących duże powierzchnie leśne, leśno-polne i łąkowe.
Flora.
Drzewa.
Podstawowym gatunkiem jest sosna zwyczajna i dąb szypułkowy. Domieszkę stanowią: olcha czarna, brzoza, świerk, klon, jesion i jarzębina.
Krzewy.
czeremcha, leszczyna, jałowiec, trzmielina europejska i trzmielina brodawkowata. Z chronionych – wawrzynek wilczełyko i wawrzynek główkowaty, jedna z najrzadszych roślin w Polsce.

</doc>
<doc id="158392" url="https://pl.wikipedia.org/wiki?curid=158392" title="Adolfo Antonio Suarez Rivera">
Adolfo Antonio Suarez Rivera



</doc>
<doc id="158393" url="https://pl.wikipedia.org/wiki?curid=158393" title="Architektura gotycka we Francji">
Architektura gotycka we Francji

Wbrew poglądom włoskich architektów epoki renesansu, którzy twierdzili, że styl gotycki powstał i rozwinął się w Niemczech, korzeni tej formy należy dopatrywać się w doskonaleniu szkoły burgundzkiej i dokonaniach budowniczych opactw cysterskich. Dojrzewająca już od połowy XII wieku forma bazyliki największą doskonałość zyskała w rejonie Normandii oraz w okolicach Paryża (rejon Île-de-France), gdzie mogła się rozwijać pod patronatem zyskującej na znaczeniu monarchii. Stąd upowszechniła się na inne kraje łacińskiej Europy.
Zapowiedzi nowej epoki widoczne były w romańskim kościele Cluny III w lekkim załamaniu łuków sklepienia kolebkowego, w ostrych łukach międzynawowych arkad, w zastosowaniu łuków przenoszących ponad dachami naw bocznych części ciężaru sklepienia na skarpy i odciążeniu niektórych ścian. Na proporcjach kościoła wzorowano gotycką katedrę w Reims.
W okresie przejściowym, w połowie XII wieku, zbudowano kilka kościołów romańskich o smukłych proporcjach i mocno podwyższonych sklepieniach. Do tych budowli zaliczane są kościoły opactwa w Caen (Saint-Ĕtienne i Sainte-Trinité). Za najstarszą gotycką budowlę uważa się kościół w St-Denis pod Paryżem, w którym po raz pierwszy zastosowano system przyporowy jeszcze nieco toporny, ale już konstrukcyjnie poprawny.
Do wczesnych budowli gotyckich zaliczane są także:
Gotyk francuski wypracował formę trójnawowej (czasem pięcionawowej) bazyliki z zazwyczaj półkolistym obejściem (niekiedy obejście rozplanowane jest wokół siedmiu boków dwunastokąta). Do obejścia przylega wieniec kaplic, z których środkowa z czasem staje się znacznie wydłużona. Jest to kaplica Mariacka, która pojawiła się wraz z rozwijającym się w tym czasie kultem NMP. Wnętrza uporządkowane zostają podziałem żeber schodzących ze sklepień po filarach w postaci wiązek żeber i służek niekiedy do samej posadzki. Znacznie wyższe od naw bocznych, nawy główne, siły rozporowe ze sklepień przekazują poprzez system przyporowy, łukami powyżej zadaszenia naw bocznych na wieże sił zwieńczonych sterczynami. Powyżej linii arkadowych łuków oddzielających nawę główną od naw bocznych, w ścianach naw głównych, często umieszczany jest rząd trójdzielnych arkadek. Olbrzymie otwory okienne dzielone są złożonym maswerkiem. Bogato rzeźbione, na ogół dwuwieżowe fasady, w dolnej części zdobią prowadzące do wnętrza trzy portale odpowiadające trzem nawom. Środkowy, główny portal, zazwyczaj jest najbardziej okazały. Często dzieli go filar z przedstawieniem Jezusa Chrystusa lub Matki Bożej albo posąg patrona miasta. Głębokie ościeża portali zdobią figury świętych, apostołów, proroków lub królów. Dekoracja rzeźbiarska występuje także na łukach archiwolt oraz w tympanonach. Częstym zwieńczeniem portali jest ozdobna wimperga. Pas powyżej portali stanowi fryz z postaciami królów. Wyżej umieszczano trzy rozety lub ogromne ostrołukowe okna. Pionowy podział fasad podkreślają dwie skarpy akcentujące wewnętrzny układ bazyliki i podtrzymujące fasadę.
Początek rozkwitu gotyku we Francji przypada na pierwsze lata XIII wieku. Listę najwspanialszych francuskich katedr otwiera budowla wzniesiona w latach ok. 1194–1260 w Chartres. Jest to trójnawowa bazylika (długość wnętrza 137,0 m) przecięta trójnawowym transeptem. Zakończone półkoliście prezbiterium otacza podwójne obejście, do którego przylegają od wschodu trzy duże kaplice. Boki fasady zamykają dwie masywne wieże. Katedra została zbudowana po pożarze wcześniejszego kościoła, którego część murów zachowała się w dolnej części budowli. Północną wieżę kościoła zaprojektował Jean Texier w stylu flamboyant w 1513.
Na początku XIII w. przebudowano prezbiterium romańskiej katedry w Le Mans (departament Sarthe). W latach 1217–1254 przedłużono je i dodano podwójne obejście. Do każdego przęsła obejścia dodano głębokie kaplice, z których środkowa (leżąca na osi głównej budowli), mariańska, jest najdłuższa.
Amiens (departament Somma) szczyci się uznawaną za najdoskonalszą pod względem proporcji katedrą zbudowaną w latach 1220 – 1288. Zaprojektował ją Robert de Luzarches, część prezbiterialną ukończyli Thomas de Cormont i jego syn Renard. Korpus trójnawowej bazyliki w połowie długości przecina potrójna nawa krzyżowa (wnętrze katedry ma długość 106,0 m). Pięcionawowe prezbiterium nawę główną ma zakończoną połową dwunastoboku, którego siedem boków okala podwójne obejście. Do niego otwiera się siedem kaplic, z których środkowa, najgłębsza, poświęcona jest Najświętszej Maryi Pannie. Od frontu budowlę flankują dwie masywne wieże. Cztery kolejne miały stanąć parami na zakończeniu ramion transeptu. Wieże te nigdy nie zostały zbudowane, nie ukończono też zwieńczenia wież zachodnich (miały otrzymać wysokie hełmy. Ukończona została tylko niewielka, smukła wieżyczka nad skrzyżowaniem nawy głównej z nawą krzyżową. Wysokość nawy głównej katedry w Amiens sięga 42,5 m. Jej smukłe proporcje (3:1) czynią z niej wzór budowli tego okresu. Kolejne próby zbudowania jeszcze smuklejszych obiektów kończyły się katastrofą (Katedra w Beauvais). Wrażenie lekkości wnętrza potęguje prześwietlony pas triforium w części prezbiterialnej. Przeszklenie tych otworów stało się możliwe po zastosowaniu dwuspadowych dachów nad obejściem. Od doskonałości wnętrza odbiegają proporcje fasady. Do 1236 ukończono ją na wysokości pasa z rozetą. Wyższe piętra wież dobudowano w latach 1366–1400 a w ok. 1500 pierwotny podział rozety zastąpiono płomienistym maswerkiem. Znaczna wysokość budowli spowodowała wprowadzenie dodatkowego pasa pomiędzy zwieńczeniem portali a fryzem królewskim.
Podobna w swoim planie do katedry w Amiens jest zbudowana w latach 1210–1300 katedra w Reims (departament Marna). Zaprojektował ją Jean d'Orbais. Trójnawowa bazylika z potrójną nawą poprzeczną i krótkim, pięcionawowym prezbiterium zamknięta jest w części wschodniej obejściem, do którego przylega pięć kaplic. Część wschodnia została ukończona już w 1241 r. Całe wnętrze (wraz z głębokością środkowej kaplicy) długość 141,0 m a wysokość trójkondygnacyjnej nawy głównej osiąga 38,0 m. Wnętrze silnie akcentują linie pionowe. Żebra sklepienia schodzą poprzez pas triforium na półkoliste kolumny. Otwory okienne obejścia i kaplic wzbogacono jednymi z pierwszych maswerków. Katedra słynie z witraży i bogatej rzeźbiarskiej kompozycji fasady.
W 1225 r. rozpoczęto budowlę katedry w Beauvais (departament Oise). Ta rozpoczęta z rozmachem konstrukcja nie została nigdy ukończona. Od ok. 1240 r. prace zostały mocno spowolnione, dopiero w 1272 r. ukończono prezbiterium. Założona smukłość najwyższej w ówczesnym świecie chrześcijańskim budowla (48,0 m) przekraczała możliwości wytrzymałości materiału. W 1284 runęły sklepienia. Przęsła nawy prezbiterium zostały podzielone przez wprowadzenie dodatkowych filarów. Budowlę zatrzymano na transepcie, ukończonym dopiero w XVI wieku.
Zapał budowniczych i sponsorów, który pozwolił na zbudowanie około 30 wspaniałych kościołów w okresie od połowy XII do połowy XIII wieku, znacznie osłabł. Kolejne lata, aż do ok. 1500 roku, to ledwie 10 nowych budowli. Jedną z ciekawszych budowli rozpoczętych po 1240 r. jest katedra w Tours, ukończona dopiero w okresie renesansu. Fasadę zdobi dekoracja w stylu gotyku płomienistego. W Paryżu na podziw zasługuje także kaplica pałacowa Ludwika IX Świętego zbudowana w latach 1241–1248. Pozbawione ścian wnętrze Sainte-Chapelle ma wysokość 20,5 m. Pomiędzy służkami schodzącymi z żeber sklepienia umieszczono olbrzymie okna, w których znajdują się najstarsze w Paryżu gotyckie witraże.
Geograficznie, znaczna ich większość powstała w środkowej i północnej części kraju. W Normandii powstają budowle projektowane na planie zbliżonym do kościołów środkowej Francji o wnętrzach mających cechy wspólne z budowlami angielskimi. Ściany naw głównych przecinają dwie kondygnacje arkad. Tak zaprojektowano katedrę w Rouen i w Coutance. Katedrę w Strasburgu, w Alzacji cechuje nagromadzenie linii pionowych na elewacji, przypominające fasady kościołów nadreńskich w Niemczech. Ludność rejonu południowo-wschodniego nie zaakceptowała tego stylu w tym samych stopniu. W Albi w departamencie Tarn w 1282 roku rozpoczęto budowę kościoła halowego. Chór ukończono ok. 1330 r., korpus pod koniec XIV w. a wieżę dopiero pod koniec XV w. Ta ceglana budowla nie przypomina innych budowli gotyckich. Jednonawowe wnętrze przykryte jest sklepieniami krzyżowymi. Na zewnątrz nie skonstruowano przypór a ciężar sklepienia przekazywany jest na umieszczone wewnątrz prostokątne filary, zaokrąglone po zewnętrznej stronie murów i zwieńczone powyżej gzymsu cylindrycznymi wieżyczkami strzelniczymi. Pomiędzy nimi umieszczono 23 kaplice zbudowane na planie kwadratu. Do zaokrąglonego planu chóru przylega 5 kolejnych kaplic na planie podkowy. Powyżej kaplic bocznych, do wnętrza świątyni otwierają się rzędy empor. Od strony zachodniej zbudowano potężną wieżę obronną na planie kwadratu z czterema narożnymi wieżycami w jej narożach. Podobne wieże umieszczono także w narożach zachodniej fasady kościoła. Obronny charakter budowli uzupełniają umieszczone pod gzymsem machikuły (pierwotnie mury świątyni wieńczył pełny krenelaż).
Oprócz kościołów budowano także nowe klasztory, często związane z katedrami. Większość z nich została zniszczona podczas Wielkiej Rewolucji. Wśród przynajmniej częściowo zachowanych ciekawe krużganki wokół wirydarza można zobaczyć w Fontfroide oraz w Laon. Na wyspie Mont Saint-Michel w latach 1204–1228 benedyktyni przebudowali swoją siedzibę wznosząc ufortyfikowany zespół zabudowań z kościołem ukończonym w drugiej połowie XV wieku.
Architektura gotyku nie ograniczała się do budownictwa sakralnego. Podczas budowy warowni, pałaców, zamków i budynków mieszkalnych przestrzegano zasad obowiązującego stylu. Jednym z pierwszych pałaców był Luwr przebudowany w latach późniejszych przez Franciszka I. Wygląd tej pierwszej budowli można ocenić tylko na podstawie zachowanej miniatury z XV wieku (miniatura przechowywana jest w zbiorach Muzeum Kondeuszy w Chantilly). Zbudowany na planie prostokąta o wymiarach 100 × 92 m z masywnym, cylindrycznym donżonem pośrodku wewnętrznego dziedzińca. Obronne wieże stanęły na narożach budowli i w jej środkowych partiach. Zamek obiegał mur obronny chroniony fosą. Wszystkie budowle wieńczył krenelaż.
W Awinion zachowane są mury obronne i papieski zamek zbudowany w latach 1349–1368 w miejscu wcześniejszej siedziby biskupiej. Nadal można oglądać przynajmniej fragmenty układów obronnych z zamkami w Arques, Councy, Pierrefonds.
We wczesnym gotyku zmodernizowano mury obronne twierdzy Carcassonne. W 1240 Ludwik Święty założył gotyckie miasto Aigues-Mortes. Zbudowano je na planie kwadratu i otoczono murami. Główne ulice prowadziły w kierunku rynku. W tej ciasnej zabudowie budynki mieszkalne miały wyższe kondygnacje wysunięte nad ulice, tak by powiększyć powierzchnię izb i jednocześnie pozwolić na swobodny przejazd jeźdźca na koniu. W tak utworzonych podcieniach odbywał się ruch pieszych i kwitł handel. W Compiegne, Dreux i Bourges zachowały się budynki ratusza. W miastach budowano niekiedy osobne budowle przeznaczone dla sądownictwa. Przykładem takiej budowli jest gmach sądu w Rouen zbudowany pod koniec XV wieku. W Paryżu zbudowano miejskie pałacyki: Hôtel de Cluny, siedzibę opatów z Cluny oraz Hôtel Tremoille. Ciekawym przykładem budownictwa tego okresu jest również rezydencja skarbnika królewskiego Jacques'a Coeur w Bourges.

</doc>
<doc id="158394" url="https://pl.wikipedia.org/wiki?curid=158394" title="Dom urodzin generała Władysława Sikorskiego w Tuszowie Narodowym">
Dom urodzin generała Władysława Sikorskiego w Tuszowie Narodowym

Dom urodzin generała Władysława Sikorskiego – izba pamięci upamiętniająca miejsce urodzenia się Władysława Sikorskiego w Tuszowie Narodowym.
Historia.
Dom, w którym urodził się generał Władysław Sikorski, został wybudowany w 1869 roku nakładem gromady Tuszów Narodowy z przeznaczeniem na szkołę i mieszkanie dla nauczyciela. W 1881 roku zamieszkał tutaj Tomasz Sikorski (zm. 1885) – ojciec przyszłego generała, z żoną i dwójką dzieci i objął posadę w miejscowej szkole. 20 maja 1881 roku w tym domu urodził się Władysław jako trzecie z kolei dziecko Tomasza i Emilii. Od 1904 roku, po wybudowaniu nowej szkoły w Tuszowie, do 1973 roku, budynek ten był siedzibą gminy, następnie mieścił się tutaj Bank Spółdzielczy, Urząd Pocztowy i Biblioteka. W 1987 roku budynek wraz z działką stał się własnością biblioteki i od 1988 roku rozpoczął się jego remont kapitalny, trwający do lipca 1990 roku. 26 sierpnia 1990 roku budynek został oficjalnie otwarty, poświęcony i oddany do użytkowania. Mieści się w nim Gminna Biblioteka Publiczna i utworzona przez bibliotekarzy Izba Pamięci Generała Sikorskiego.

</doc>
<doc id="158397" url="https://pl.wikipedia.org/wiki?curid=158397" title="Na krawędzi (film 1993)">
Na krawędzi (film 1993)

Na krawędzi (ang. "Cliffhanger") – amerykańsko-francusko-włoski film fabularny z 1993 roku w reżyserii Renny’ego Harlina.
Fabuła.
Gabe grany przez Sylvestra Stallone jest górskim ratownikiem, który po wypadku w akcji, w którym ginie dziewczyna jego przyjaciela, rezygnuje z pracy. Po kilku miesiącach, po katastrofie samolotu w górach jest potrzebny do akcji ratunkowej. Wpada w tarapaty, kiedy okazuje się, że rozbitkowie to grupa morderców i złodziei, którzy aby odnaleźć zaginione 100 mln dolarów skradzione rządowi USA, potrzebują przewodnika. Wiele osób ginie. Główny bohater imponuje sprytem, inteligencją i pomysłowością oraz znajomością gór.
Większość zdjęć była kręcona we włoskich Dolomitach, w okolicach Cortina d’Ampezzo.

</doc>
<doc id="158398" url="https://pl.wikipedia.org/wiki?curid=158398" title="Jaślany">
Jaślany

Jaślany – wieś w Polsce położona w województwie podkarpackim, w powiecie mieleckim, w gminie Tuszów Narodowy.
W latach 1954–1961 wieś należała i była siedzibą władz gromady Jaślany, po jej zniesieniu w gromadzie Tuszów Narodowy. W latach 1975–1998 miejscowość administracyjnie należała do województwa rzeszowskiego.
Wieś jest położona pomiędzy Mielcem a Tarnobrzegiem na trasie drogi wojewódzkiej nr 985 oraz przy linii kolejowej nr 25 Dębica - Łódź Kaliska. W Jaślanach znajduje się przystanek kolejowy.
Na terenie wsi znajduje symboliczna Góra św. Anny. Zgodnie z miejscową tradycją góra została usypana na grobie chana tatarskiego przez jeńców tatarskich. Inna wersja podaje, że została usypana wspólnym wysiłkiem mieszkańców po 1516 roku, aby sygnalizować najazdy tatarskie paleniem ognia na jej szczycie. Na Górze św. Anny znajdował się kościół,-1580-1886, który rozebrano w 1886. W 1988 w miejscu, w którym stał, postawiono drewniany, pamiątkowy krzyż.
W 1904 stanął obok góry św. Anny nowy neogotycki kościół pod wezwaniem Niepokalanego Poczęcia NMP, parafialny w parafii Niepokalanego Poczęcia NMP.
Historia.
Początki osadnictwa sięgają okresu rzymskiego II wieku n.e. Podczas badań archeologicznych znaleziono tu monety rzymskie, natknięto się też na ślady grobu wczesnośredniowiecznego.
W 1316 r. należała do rodu Bogoriów.
W XIV wzmiankowana jako Stawogóra – wieś częściowo królewska, częściowo w posiadaniu:
Pod koniec XVI wiek u były tu trzy młyny: na rzece w Studzieńcu, przy folwarku zwanym Czaków, oraz nad stawem.
Po I rozbiorze polski wieś znalazła się w zaborze austriackim. W 1863 roku z powodu zadłużenia majątek obejmujący Jaślany i Pluty sprzedaje Henryk Brodzki. Znajdują się w nim budynki murowane: dwór, oficyny, gorzelnia, browar piwny, likiernia, lodownia, wołownia na 120 wołów, stajnia na 40 koni, spichlerz, mieszkania dla służby i oficjalisty, słodownia, cegielnia, młyn koński murowany, wiatrak, dwie oberże murowane i dwie karczmy drewniane.
Sport.
W Jaślanach działa drużyna piłkarska Pitmark Jaślany. W sezonie 2019/2020 drużyna występuje w klasie A w grupie Rzeszów III - Mielec.
Ludzie związani z Jaślanami.
Jan Piechota

</doc>
<doc id="158399" url="https://pl.wikipedia.org/wiki?curid=158399" title="Rzeżucha ogrodowa">
Rzeżucha ogrodowa



</doc>
<doc id="158401" url="https://pl.wikipedia.org/wiki?curid=158401" title="Dymitriada">
Dymitriada



</doc>
<doc id="158405" url="https://pl.wikipedia.org/wiki?curid=158405" title="Tuszów Narodowy (gmina)">
Tuszów Narodowy (gmina)

Tuszów Narodowy — gmina wiejska w województwie podkarpackim, w powiecie mieleckim. W latach 1975–1998 gmina położona była w województwie rzeszowskim. Według danych z 30 czerwca 2004 gminę zamieszkiwało 7421 osób.
Gmina ma charakter rolniczo-przemysłowy, w rolnictwie przeważają małe gospodarstwa rolne. We wschodniej części gminy znajduje się duży kompleks leśny wchodzący w skład Puszczy Sandomierskiej. Dla ochrony najciekawszych miejsc utworzono Rezerwat przyrody Pateraki.
W Tuszowie Narodowym urodził się generał Władysław Sikorski. W swoim dzieciństwie bywała tu u swojego stryja, proboszcza parafii, Maria Koterbska.
Struktura powierzchni.
Według danych z roku 2002 gmina Tuszów Narodowy ma obszar 89,51 km², w tym:
Gmina stanowi 10,17% powierzchni powiatu.
Demografia.
Dane z 30 czerwca 2004:
Sołectwa.
Babicha, Borki Nizińskie, Czajkowa, Dębiaki, Grochowe I, Grochowe II, Jaślany, Józefów, Ławnica, Malinie, Pluty, Sarnów, Tuszów Mały, Tuszów Narodowy
Sąsiednie gminy.
Baranów Sandomierski, Cmolas, Gawłuszowice, Mielec, miasto Mielec, Padew Narodowa

</doc>
<doc id="158410" url="https://pl.wikipedia.org/wiki?curid=158410" title="Naftoport">
Naftoport

Naftoport Sp. z o.o. – przedsiębiorstwo z siedzibą w Gdańsku zajmujące się lądowo-morskim przeładunkiem produktów naftowych w bazie przeładunku paliw płynnych w porcie morskim w Gdańsku (część Portu Północnego).
Współczesny terminal powstał w 1992 roku celem zróżnicowania dostaw ropy naftowej do Polski jako rozwinięcie inwestycji zainicjowanej jeszcze w czasach rządów Edwarda Gierka, która pozwoliła dostarczać do Polski ropę zamawianą w Libii, Iranie oraz u koncernów zachodnich (kontrakt z BP od maja 1971). Jako konsument dostaw naftoportu do połowy lat 70. powstała w Gdańsku rafineria.
Naftoport posiada cztery mogące pracować jednocześnie stanowiska rozładunkowe w tym stanowisko „T” przystosowane do obsługi statków o nośności do 300 tys. ton. Roczna zdolność przeładunkową wynosi 40 mln ton.
Obsługuje dostawy surowej ropy naftowej dla rafinerii polskich i niemieckich (Leuna i Schwedt/Oder) realizując import zarówno ropy rosyjskiej jak i innych producentów.
Łączne przeładunki w mln ton:
Współwłaścicielami Naftoportu są:

</doc>
<doc id="158415" url="https://pl.wikipedia.org/wiki?curid=158415" title="Jean-Guenolé-Marie Daniélou">
Jean-Guenolé-Marie Daniélou



</doc>
<doc id="158416" url="https://pl.wikipedia.org/wiki?curid=158416" title="Harcerska specjalność wodna">
Harcerska specjalność wodna

Harcerska specjalność wodna i żeglarska - specjalistyczna działalność organizacji harcerskich, związana z:
Stanowi ofertę programową dla każdej grupy metodycznej w harcerstwie.
Harcerze-wodniacy posiadają umundurowanie zbliżone krojem i kolorem do umundurowania marynarzy oraz oznaczenia harcerskie, żeglarskie i środowiskowe (określające przynależność do konkretnej drużyny, szczepu, hufca).
Związek Harcerstwa Polskiego.
ZHP dysponuje kadrą, bazami wodniackimi i jednostkami pływającymi m.in. pełnomorskim jachtem Zawisza Czarny.
Koordynacją oraz wspieraniem działalności wodniackiej i żeglarskiej w ZHP zajmuje się Wydział Wychowania Wodnego (dawniej Kierownictwo Drużyn Wodnych i Żeglarskich) Głównej Kwatery ZHP. Na poziomie chorągwi rolę taką pełnią piloci chorągwi, a na poziomie hufca (o ile istnieje prężne środowisko wodniackie) sztorman lub retman.
Związek Harcerstwa Rzeczypospolitej.
W ZHR działa Wodny Ruch Programowo-Metodyczny.

</doc>
<doc id="158417" url="https://pl.wikipedia.org/wiki?curid=158417" title="Giacomo della Chiesa">
Giacomo della Chiesa



</doc>
<doc id="158418" url="https://pl.wikipedia.org/wiki?curid=158418" title="Rozrywka (wydawnictwo)">
Rozrywka (wydawnictwo)

Rozrywka Sp. z o.o. (dawniej Spółdzielnia "Rozrywka") – były wydawca czasopism szaradziarskich. 
Spółdzielnia „Rozrywka" powstała w 1957 roku – ukazał się wówczas pierwszy numer "Rozrywki", a historia pism szaradziarskich z Rozrywką w tytule sięga roku 1933. W 2009 roku zarejestrowano Rozrywkę Sp. z o.o., która przejęła wydawane przez spółdzielnię tytuły. W 2021 roku spółka sprzedała Wydawnictwu Bauer prawa do 13 tytułów za 15,8 mln zł.
Spółka wydawała: dwutygodnik "Rozrywka", miesięczniki "Rewia Rozrywki", "Rozrywka. Jolki", "Rozrywka Magazyn", "Rozrywka do Podróży", "Jolki na 102", "Rozrywka dla Każdego", "Rozrywka od A do Z. Rozwiąż" i "Rozrywka. Nie tylko Sudoku", kwartalniki "Rozrywka. Wydanie Specjalne" i "Jolki na Cały Rok" oraz roczniki "Rozrywka z Przymrużeniem Oka" i "Krzyżówki na Lato". Na łamach tych czasopism drukowane były przede wszystkim krzyżówki, jolki, rebusy, szarady, sudoku i inne zadania dla miłośników rozrywek umysłowych.

</doc>
<doc id="158421" url="https://pl.wikipedia.org/wiki?curid=158421" title="Léon-Etienne Duval">
Léon-Etienne Duval



</doc>
<doc id="158422" url="https://pl.wikipedia.org/wiki?curid=158422" title="Han'gŭl">
Han'gŭl



</doc>
<doc id="158423" url="https://pl.wikipedia.org/wiki?curid=158423" title="Hankul">
Hankul



</doc>
<doc id="158424" url="https://pl.wikipedia.org/wiki?curid=158424" title="Język agulski">
Język agulski

Język agulski (agulski агъул чIал, ros. агульский язык) – język Agulów, zamieszkujących południowo-wschodnią część Dagestanu. Należy do zespołu samurskiego, podgrupy dagestańskiej w grupie północno-wschodniej (nachsko-dagestańskiej) języków kaukaskich.
Według ocen językiem tym posługuje się ok. 15–17 tys. osób (2001), przede wszystkim w dwu rejonach Dagestanu, agulskim i kurachskim, ale także w większych miastach Dagestanu, Machaczkale, Derbencie oraz Kaspijsku.
Język agulski genetycznie najbliżej spokrewniony jest z językiem tabasarańskim. Jego unikatową cechą jest odróżnianie spółgłosek nagłośniowych i krtaniowych.
Wyróżnia się dwa główne dialekty języka agulskiego: kuszański i agulski właściwy oraz trzy drobniejsze gwary lokalne.
Od początku lat 90. prowadzi się próby stworzenia piśmiennictwa w oparciu o cyrylicę rosyjską. Powstały już pierwsze podręczniki do nauki języka dla dzieci, wydano także pierwsze zbiorki poezji w języku agulskim.
Studia nad językiem agulskim zapoczątkował niemiecki kaukazolog, Adolf Dirr (1867–1930), publikując w 1907 r. w Tbilisi pracę pt. Агульский язык.

</doc>
<doc id="158425" url="https://pl.wikipedia.org/wiki?curid=158425" title="Piramida potrzeb">
Piramida potrzeb



</doc>
<doc id="158427" url="https://pl.wikipedia.org/wiki?curid=158427" title="Jean Baptiste Perrin">
Jean Baptiste Perrin

Jean Baptiste Perrin (ur. 30 września 1870 w Lille, zm. 17 kwietnia 1942 w Nowym Jorku) – francuski fizyk, laureat Nagrody Nobla w dziedzinie fizyki w 1926 za prace dotyczące nieciągłej budowy materii, a szczególnie za odkrycie równowagi w procesach osadzania.
Życiorys.
Kariera.
Jean Perrin był absolwentem paryskiej École Normale Supérieure, w której uzyskał tytuł doktora nauk w 1897. W 1923 został wybrany do Francuskiej Akademii Nauk.
W 1895 wykazał, że promieniowanie katodowe składa się z ujemnie naładowanych cząstek, a w 1908 obliczył stałą Avogadra i wyjaśnił mechanizm zachodzącej na Słońcu reakcji termojądrowej.
Za szczególne zasługi na polu nauki został w 1948 uhonorowany pochówkiem w Panteonie. 
Życie prywatne.
Był ojcem Francisa Perrina, również fizyka, który zajmował się procesem rozszczepienia jądra atomowego.

</doc>
<doc id="158428" url="https://pl.wikipedia.org/wiki?curid=158428" title="Jean Perrin">
Jean Perrin



</doc>
<doc id="158430" url="https://pl.wikipedia.org/wiki?curid=158430" title="Dobra (powiat łobeski)">
Dobra (powiat łobeski)

Dobra ("Dobra koło Nowogardu", niem. "Daber") – miasto w północno-zachodniej Polsce, w województwie zachodniopomorskim, w powiecie łobeskim, siedziba władz gminy Dobra. Położone w pasie Pojezierza Zachodniopomorskiego, nad strugą Dobrzenicą.
Według danych z 31 grudnia 2010 r. miasto miało 2305 mieszkańców.
Położenie.
Miasto leży na pograniczu Wysoczyzny Łobeskiej i Pojezierza Ińskiego, czyli w pasie Pojezierza Zachodniopomorskiego.
Według danych z 1 stycznia 2009 powierzchnia miasta wynosi 2,37 km².
Dobra jest położona przy drodze wojewódzkiej nr 144 i nr 146, między Chociwlem na południu (14 km) i Nowogardem na północy (17 km).
W granicach administracyjnych miasta znajduje się jezioro Tuczno, w południowo-zachodniej części miasta. W Dobrej ma źródło struga Dobrzenica, która przepływa przez miasto i biegnie w kierunku północnym.
W latach 1946–1998 miasto administracyjnie należało do województwa szczecińskiego. Do 2001 roku w powiecie goleniowskim, a obecnie w powiecie łobeskim.
Historia.
W X-XIII był tu słowiański gród opolny na półwyspie jeziora, obok niego leżała osada palowa (fragmenty tych obiektów archeologowie odnaleźli w latach 60. XX wieku podczas upustu wód z jeziora w pobliżu miasta). W XIII w. treny te zostały zagarnięte przez Brandenburgię, jej lennicy Dziewiczowie rozpoczęli wówczas budowę zamku, wokół niego powstała osada. Prawa miejskie sprzed 1331 roku, pierwsza wzmianka o „civitas” w bulli papieskiej. W XIV w. Dobra i okolice jako lenno stały się na 470 lat własnością rodu von Dewiz. W roku 1647 na skutek epidemii dżumy liczba mieszkańców Dobrej zmniejszyła się z ponad 600 do 48 osób. W XVII i XVIII w mieście miały miejsce bunty przeciwko feudałom. W XVIII rozebrano mury miejskie i umocnienia. Przez Dobrą przechodziły dwie linie Stargardzkiej i Reskiej Kolei Wąskotorowej. Pierwsza z nich ze Stargardu została wybudowana w maju 1895 r., a zamknięta w 2001 r. Druga linia kolei biegała z Dobrej do Łobza, należała ona do Reskiej Kolej Wąskotorowej i została uruchomiona w lipcu 1896 r. Połączenie to funkcjonowało nieprzerwanie do roku 1991. 3 marca 1945 do miasta wkroczyły oddziały I Armii Wojska Polskiego.
W 1946 roku zmieniono urzędowo niemiecką nazwę miasta – "Daber", na polską nazwę – "Dobra".
W 2007 roku miasto powiększono o 4,38 ha.
Zabytki.
Cały obszar Starego Miasta Dobrej został wpisany do rejestru zabytków.
Lista zabytków w mieście:
Kultura i oświata.
W lipcu na Rynku ma miejsce dwudniowy Jarmark Doberski, będący imprezą o charakterze rodzinnym. Impreza odbywa się od 1999 roku i nawiązuje do średniowiecznych jarmarków w Dobrej. Towarzyszy mu inscenizacja bitwy o zamek i biesiady rycerskiej, konkurs w jedzeniu Kiełbasy Doberskiej, turnieje rycerskie, biegi uliczne, rowerowe wyścigi przełajowe Szlakiem Olbrzymów, warsztaty taneczne. Program imprezy jest kierowany zarówno dla dorosłych dzieci i młodzieży. W czasie jarmarku odbywają się występy sceniczne, gry i zabawy, warsztaty garncarskie, przejażdżki konne.
Od 2006 roku na przełomie stycznia i lutego organizowany jest Rycerski Zjazd Zimowy, na który przybywają bractwa rycerskie goszczące latem w czasie Jarmarku Doberskiego.
W mieście znajduje się szkoła podstawowa oraz Gimnazjum im. Unii Europejskiej.
W Bibliotece Publicznej w Dobrej znajduje się Muzeum Ziemi Doberskiej, które powstało w 2005 roku i mieści się w dwóch salach. Najstarszym eksponatem w muzeum jest neolityczny toporek, który został wykopany na polu niedaleko wsi Krzemienna. Inne ciekawe eksponaty to bardzo stary zestaw narzędzi stolarskich i z XIX w. maszyna do pisania. W drugiej sali są eksponaty związane z powojenną historią miasta. Znajduje się tutaj np. oryginalne wyposażenie biura organizacji przesiedleńczej (PUR), dokumenty i szczegółowe opisy gospodarstw w gminie Dobra, akty nadania ziemi, przedmioty użytku codziennego, wyposażenie zakładu kowalskiego, krawieckiego, fryzjerskiego i inne.
Sport.
W mieście istnieje działa Miejsko-Gminny Ludowy Klub Sportowy „Sarmata” Dobra. Obecnie występuje on w IV lidze zachodniopomorskiej. Klub został założony w 1946 roku i ma barwy klubowe czerwony, biały i czarny. Miasto posiada stadion piłkarski przy ulicach Sportowej i Wojska Polskiego o wymiarach płyty głównej 105 × 64 m i trybunach z 400 miejscami siedzącymi. Przy stadionie znajduje się także boisko boczne.
Demografia.
Struktura demograficzna mieszkańców Dobrej wg danych z 31 grudnia 2008:
Transport.
W mieście krzyżuje się droga wojewódzka nr 146 z drogą wojewódzką nr 144, która łączy Chociwel i Nowogard.
Miasto posiada nieczynną stację kolei wąskotorowej Dobra Nowogardzkie. Do 2001 roku łączyła kolej miasto ze Stargardem. Stargardzka Kolej Wąskotorowa została zbudowana w 1895 r. i do 1991 roku linia prowadziła dalej z Dobrej do Reska i do Łobza.
W latach 1902–1945 istniała także normalnotorowa linia kolejowa do Nowogardu.
Administracja.
Miasto jest siedzibą gminy miejsko-wiejskiej. W Radzie Miejskiej w Dobrej zasiada 15 radnych. Organem wykonawczym jest burmistrz. Siedzibą władz jest urząd miejski przy Rynku.
Burmistrzowie Dobrej:
Mieszkańcy Dobrej wybierają radnych do sejmiku województwa w okręgu II. Parlamentarzystów wybierają parlamentarzystów z okręgu wyborczego Szczecin, a posłów do Parlamentu Europejskiego z okręgu wyborczego nr 13.

</doc>
<doc id="158431" url="https://pl.wikipedia.org/wiki?curid=158431" title="Woświn">
Woświn

Woświn (niem. "Wotschwien See") – jezioro na Pojezierzu Ińskim, w woj. zachodniopomorskim, w powiecie łobeskim, w gminie Węgorzyno, w dorzeczu Uklei. Jezioro znajduje się na obszarze pomiędzy miastami Węgorzyno i Dobra.
Morfometria.
Jedno z największych jezior na Pojezierzu Ińskim i największe jezioro w dorzeczu Regi. Powierzchnia zwierciadła wody według różnych źródeł wynosi od 767,5 ha do 809,7 ha.
Zwierciadło wody położone jest na wysokości 78,5 m n.p.m. lub 78,9 m n.p.m. Średnia głębokość jeziora wynosi 9,4 m, natomiast głębokość maksymalna 28,1 m. 
Akwen osiąga długość ok. 9,5 km i szerokość ok. 2 km. Objętość wody w zbiorniku wynosi 75 840,8 tys. m³.
Powierzchnia najbliższej zlewni Woświna wynosi 31,8 km², a całkowitej zlewni – 56,3 km².
Czystość wody.
W 2000 roku dokonano badań czystości wody Woświna, gdzie oceniono stan wód na II klasę czystości, a jezioro otrzymało II kategorię podatności na degradację biologiczną.
Jezioro znajduje się w Ińskim Parku Krajobrazowym. Woświn został objęty obszarem specjalnej ochrony ptaków Ostoja Ińska.
Łagodne wybrzeża sprawiają, że jest ono przyjazne dla kąpieli i rekreacji wodnej.
Administratorem wód i gruntów pod wodami tego jeziora jest Marszałek Województwa Zachodniopomorskiego, w imieniu którego działa Zachodniopomorski Zarząd Melioracji i Urządzeń Wodnych w Szczecinie.
Uprawnienia Skarbu Państwa w zakresie rybactwa śródlądowego wód Woświna jest Regionalny Zarząd Gospodarki Wodnej w Szczecinie. Utworzył on obwód rybacki, który obejmuje wody Woświna wraz z odcinkiem Uklei od Woświna do jeziora Mielno, a także wody dopływu spod Wielenia do Woświna. Gospodarzem wód jeziora jest spółka "Gospodarstwo Rybackie w Ińsku", która prowadzi gospodarkę rybacką na obwodzie rybackim i pobiera opłaty za połów ryb.
Na Woświnie obowiązywał zakaz używania jednostek pływających z napędem spalinowym
Zgodnie z "Uchwałą Nr XXIX/173/2017 Rady Powiatu w Łobzie z dnia 24 lutego 2017 r. w sprawie zakazu używania jednostek pływających z napędem spalinowym na wodach jeziora Woświn" dopuszcza się używanie jednostek pływających służących do amatorskiego połowu ryb napędzanych silnikami spalinowymi o mocy do 5 KM, z wyłączeniem skuterów wodnych, od 16 czerwca do 15 września w godzinach od 10 do 22.
Hydronimia.
W poszczególnych latach nazwa jeziora została zapisana jako: "Woswin" (1284), "Wotschwin-See" (1780), "Wotschwin" (1789, 1895). Do końca II wojny światowej jezioro posiadało niemiecką nazwę "Wothschwien-See". W 1964 roku na polskiej mapie przedstawiono nazwę "Woswin".
Nazwie Woświn przypisywano pochodzenie bałtyckie wskazując na litewskie "ašvà" (pol. kobyła) z dobrą etymologią indoeuropejską. Nazwę zaliczano do warstwy przedsłowiańskiej. Próba etymologii słowiańskiej wskazuje na niepoświadczony apelatyw "*osy", "-ъve" (pol. osa, osika (drzewo)) lub derywat "*osъvina" o znaczeniu 'lasek osikowy', co nasuwa tezę iż nazwę terenową ponowiono na nazwę jeziora.

</doc>
<doc id="158433" url="https://pl.wikipedia.org/wiki?curid=158433" title="Zarząd II Sztabu Generalnego Wojska Polskiego">
Zarząd II Sztabu Generalnego Wojska Polskiego

Zarząd II Sztabu Generalnego WP – instytucja wywiadu wojskowego w latach 1951–1990, działająca w ramach struktury Sztabu Generalnego WP. Na mocy ustawy o Instytucie Pamięci Narodowej z 18 grudnia 1998 roku – Komisji Ścigania Zbrodni przeciwko Narodowi Polskiemu (art. 5 ust. 1 pkt 10) Zarząd II Sztabu Generalnego WP jest uznawany za organ bezpieczeństwa państwa.
Utworzenie i zmiany organizacyjne.
15 listopada 1951 rozkazem organizacyjnym numer 0088 Ministra Obrony Narodowej, marszałka Polski Konstantego Rokossowskiego, Oddział II Sztabu Generalnego przekształcono w Zarząd II Sztabu Generalnego Wojska Polskiego, a podstawowe wydziały podniesiono do rangi oddziałów. W chwili reorganizacji kadra liczyła 254 oficerów i 105 pracowników kadrowych. Zakres terytorialny rozpoznania wywiadowczego, obejmującego do tej pory podstawowe kraje ustroju kapitalistycznego, m.in. Stany Zjednoczone, Wielką Brytanię, Republikę Federalną Niemiec, Francję, Holandię, Belgię, oraz Szwajcarię i Austrię, rozszerzono na Norwegię, Hiszpanię, Portugalię, Grecję, Turcję i Izrael.
W 1957 Wydział Ogólny zmienił nazwę na Wydział Ogólnoorganizacyjny, Wydział Gospodarczy przekształcono w Administracyjno-Gospodarczy, a 16 Batalion Rozpoznania Radiopelengacyjnego przemianowano na 16 Batalion Rozpoznania Radiowego.
29 sierpnia 1957 Kursy Specjalne Zarządu II w Śródborowie zostały przeniesione do Warszawy.
28 lutego 1959 utworzono Wydział Operacyjno-Szkoleniowy i podporządkowano mu stacjonującą w Warszawie Jednostkę Wojskową 2000 wraz z Grupą Rezerwową Jednostki Wojskowej 2000.
23 stycznia 1960 dotychczasowe Kursy Specjalne Zarządu II w Warszawie przemianowano na Ośrodek Szkolenia Zarządu II.
5 grudnia 1961 rozformowano Grupę Rezerwową Jednostki Wojskowej 2000.
W związku ze zmianą ustroju politycznego w Polsce na przełomie lat 80 XX w. i 90 XX w. w polskich służbach specjalnych, cywilnych i wojskowych, zaszły generalne zmiany. 27 sierpnia 1990 Zarząd II Sztabu Generalnego WP został połączony z Wojskową Służbą Wewnętrzną w Zarząd II Wywiadu i Kontrwywiadu. Następnie 22 sierpnia 1991 został zastąpiony przez Wojskowe Służby Informacyjne (struktura ds. wywiadu zagranicznego Zarządu II SG WP stała się Zarządem Wywiadu WSI). Pierwszym szefem WSI został gen. Stanisław Żak.
Nowy Zarząd II SG WP wypełnia od tego czasu zadania związane z rozpoznaniem.
Struktura organizacyjna Zarządu II SG.
Struktura Zarządu II Sztabu Generalnego WP często się zmieniała. Było to m.in. rezultatem wielu ucieczek oficerów wywiadu wojskowego za granicę.
W grudniu 1955 struktura Zarządu II przedstawiała się następująco:
Struktura w latach sześćdziesiątych XX w.
Struktura w latach siedemdziesiątych XX w.
Struktura w latach osiemdziesiątych XX w.
Jednostka Wojskowa 2000 i „Kursy Specjalne”.
W latach 1952–1959 przy Zarządzie I (Operacyjnym), a w latach 1959–1961 przy Zarządzie II Sztabu Generalnego Wojska Polskiego działała Jednostka Wojskowa 2000, powołana rozkazem organizacyjnym Ministra Obrony Narodowej Marsz. Polski K. Rokossowskiego numer 0047 z 2 czerwca 1952. Jej zadaniem było przygotowanie pracowników służby dyplomatycznej i wojska do zadań w przyszłej misji obserwacyjnej w Korei, później w Wietnamie. Personel jednostki liczył 120 osób, z czego 40 to oficerowie Zarz. II, natomiast pozostali pochodzili z MSZ, MSW i Wojskowej Służby Wewnętrznej.
„Kursy Specjalne” Oddziału II (od 15 listopada 1951 roku Zarządu II) Sztabu Generalnego Wojska Polskiego utworzono na podstawie rozkazu organizacyjnego numer 00106 Ministra Obrony Narodowej z 8 września 1950. Początkowo funkcjonowały w Warszawie, następnie w Śródborowie. 29 sierpnia 1957 z powrotem przeniesiono je do Warszawy.
Jedną z osób pełniących służbę w JW 2000 był Julian Konty, ojciec Jolanty Kwaśniewskiej, żony Aleksandra Kwaśniewskiego.
Szefowie Zarządu II.
Byli nimi m.in.:
W wywiadzie wojskowym, podobnie jak w analogicznych służbach cywilnych, działali na zlecenie ZSRR „doradcy”. Do końca lat 40 XX w. w jednolitych strukturach wywiadu Departamentu VII/Oddziału II pracowało trzech radzieckich doradców. Jednak już w grudniu 1949 Prezydent RP Bolesław Bierut wystąpił z prośbą do Józefa Stalina o wyznaczenie dalszych czterech. Od marca 1950 dwóch z nich pełniło "de facto" funkcję zastępców Szefa Oddz. II SG WP. Byli wśród nich m.in. gen.bryg. Konstantin Kasznikow (przyszły Szef Oddziału II) oraz płk Andrzej Biełajew. Po ponownym wyodrębnieniu wywiadu wojskowego od cywilnego zatrudniono kolejnych piętnastu oficerów radzieckiego wywiadu wojskowego – GRU. Stali oni na kierowniczych stanowiskach Oddziału (następnie Zarządu II) aż do 1955. 14 listopada 1950 obowiązki Szefa Oddziału II ponownie objął Rosjanin – gen. bryg. Konstantin Kasznikow.
Do końca 1955 zwolniono większość Rosjan z wysokich stanowisk w Zarządzie II, trzech zachowało jeszcze status doradców do grudnia 1956. Od tego momentu kierownicze stanowiska w Zarządzie ponownie zajmowali oficerowie polscy. Radziecką obecność ograniczono do jednego oficera łącznikowego radzieckiego wywiadu wojskowego GRU w Ambasadzie ZSRR w Warszawie oraz przejściowo, do końca 1957, jednego na etacie Zarządu II. Od maja 1955 stanowiska doradców w Zarządzie II pełnili płk Sebastian Poljaszenko, płk Wasyl Konstantinow i płk Grzegorz Gołowoczenko.
Od 1956 funkcję oficera łącznikowego GRU przy Ambasadzie ZSRR sprawował wcześniejszy doradca szefa Oddziału II Sztabu Głównego Marynarki Wojennej komandor Igor Amosow.
Do końca grudnia 1957 na etacie polskiego wywiadu wojskowego pozostawał płk Lew Siergiejew – ostatni oficer radziecki.

</doc>
<doc id="158434" url="https://pl.wikipedia.org/wiki?curid=158434" title="Charles Thomson Rees Wilson">
Charles Thomson Rees Wilson

Charles Thomson Rees Wilson (ur. 14 lutego 1869 w Glencorse, zm. 15 listopada 1959 w Carlops) – szkocki fizyk, laureat Nagrody Nobla w dziedzinie fizyki w roku 1927 za wynalezienie metody uwidaczniania torów cząstek elementarnych promieniowania jonizującego, z wykorzystaniem kondensacji pary.
Życiorys.
Chciał zostać lekarzem, studiował biologię na uniwersytecie w Manchesterze, następnie rozpoczął studia w Sidney Sussex College na Uniwersytecie Cambridge, gdzie zainteresował się fizyką i chemią.
W późniejszym czasie jego uwagę przyciągnęła także meteorologia; w roku 1893 rozpoczął badania nad chmurami i ich właściwościami. Przez pewien czas pracował w obserwatorium na Ben Nevis, gdzie obserwował formacje chmur, a następnie w Cambridge próbował odtworzyć proces tworzenia chmur na mniejszą skalę, w zamkniętych komorach. Do swoich eksperymentów używał także jonów i promieniowania jądrowego, co doprowadziło do opracowania przez niego komory kondensacyjnej – nazwanej komorą Wilsona – umożliwiającej obserwację torów cząstek, za co otrzymał Nagrodę Nobla. Laureat Medalu Copleya.

</doc>
<doc id="158435" url="https://pl.wikipedia.org/wiki?curid=158435" title="Charles Wilson">
Charles Wilson



</doc>
<doc id="158439" url="https://pl.wikipedia.org/wiki?curid=158439" title="Arthur Compton">
Arthur Compton

Arthur Holly Compton (ur. 10 września 1892 w Wooster, Ohio, zm. 15 marca 1962 w Berkeley, Kalifornia) – amerykański fizyk, laureat Nagrody Nobla w dziedzinie fizyki.
Życiorys.
Urodził się w rodzinie z bardzo silnymi tradycjami akademickimi. Po ukończeniu studiów, około 1918 roku, rozpoczął eksperymenty z promieniowaniem rentgenowskim, które doprowadziły do odkrycia zjawiska nagrodzonego Nagrodą Nobla w roku 1927. Zostało ono nazwane jego nazwiskiem – zjawisko Comptona, efekt Comptona.
W roku 1941 A.H. Compton pomagał w pracach nad uzyskaniem wystarczających ilości uranu, potrzebnej do budowy bomby atomowej.
W czasie II wojny światowej był szefem Laboratorium Metalurgicznego w Uniwersytecie Chicagowskim. Wiele z osiągnięć kierowanej przez niego grupy naukowców wykorzystał Enrico Fermi do uruchomienia w roku 1942 pierwszego reaktora jądrowego.

</doc>
<doc id="158441" url="https://pl.wikipedia.org/wiki?curid=158441" title="NKB">
NKB



</doc>
<doc id="158442" url="https://pl.wikipedia.org/wiki?curid=158442" title="Zaduszniki (województwo podkarpackie)">
Zaduszniki (województwo podkarpackie)

Zaduszniki – wieś w Polsce położona w województwie podkarpackim, w powiecie mieleckim, w gminie Padew Narodowa.
Przez wieś przepływa Kanał Chorzelowski. Komunikację z Padwią Narodową umożliwiają jej drogi powiatowe nr 715 i 719. Obok wsi biegnie Linia Hutnicza Szerokotorowa.
W Zadusznikach znajduje się rzymskokatolicka kaplica dojazdowa Matki Bożej Częstochowskiej należąca do parafii Przemienienia Pańskiego w Domacynach w dekanacie Baranów Sandomierski w diecezji sandomierskiej.
We wsi urodził się Ignacy Łukasiewicz.
Historia wsi.
Kodeks dyplomatyczny Małopolski jest najstarszym źródłem pisanym, które wymienia wieś Zaduszniki. Występują one w dokumencie z 1191 r. w spisie wsi dających dziesięcinę kolegiacie sandomierskiej. Pierwszy zapis nazwy wsi to "Zadusnici".
W 1366 r. król Kazimierz pozwala Michałowi, dziekanowi kolegiaty, przenieść wieś zapisaną jako "Zaduszniki" wraz z innymi wsiami na prawo niemieckie. W wieku XV dziekan sandomierski Helias wymienił je z Mikołajem Gołębiowskim herbu Janina w zamian za Motycze Wielkie. Miały wówczas Zaduszniki 3 półłanki kmiece i predium szlacheckie. W roku 1508 posiadał je z częścią Rybitew i Szczyglicami Piotr Zaduski, a w 1581 r. Sebastian i Stanisław Zaduscy. W tym czasie było już we wsi 20 kmieci, 3 i 1/2 łana, 14 zagród z rolą, 7 komorników z bydłem, 7 komorników bez bydła i 4 rzemieślników wiejskich.
W 1629 roku właścicielem wsi położonej w powiecie sandomierskim województwa sandomierskiego był Rafał Leszczyński.
O wsi Zaduszniki pisze "Słownik geograficzny Królestwa Polskiego i innych krajów słowiańskich", według tego źródła w 1895 r. w Zadusznikach żyło 325 mieszkańców (285 religii rzymskokatolickiej i 40 Żydów).
W latach 1975–1998 miejscowość należała administracyjnie do województwa tarnobrzeskiego.

</doc>
<doc id="158444" url="https://pl.wikipedia.org/wiki?curid=158444" title="Rawicz">
Rawicz

Rawicz () – miasto w Polsce w województwie wielkopolskim, w powiecie rawickim (siedziba władz powiatu), siedziba gminy miejsko-wiejskiej Rawicz.
W okresie II Rzeczypospolitej oraz w latach 1945–1975 miejscowość administracyjnie należała do województwa poznańskiego, a od 1975 do 1998 do województwa leszczyńskiego.
Według danych z 31 marca 2019 roku miasto liczyło 19 624 mieszkańców.
Z dniem 1 stycznia 2021 na mocy Rozporządzenia Rady Ministrów Rawicz powiększył się o działki należące dotąd do wsi Szymanowo i Dębno Polskie. Powierzchnia miasta zwiększyła się o 113 hektarów.
Historia.
Miasto założone w 1638 r. przez Adama Olbrachta Przyjemskiego na terenie jego wsi Sierakowo na tzw. surowym korzeniu.
Początek XVIII w. to „czarny” okres w dziejach Rawicza. Najpierw pożar, który wybuchł w 1701 r., później wielka wojna północna, która przyniosła okupację szwedzką w latach 1704–1705 (przebywał wówczas tutaj przez kilka miesięcy król Karol XII) i przemarsze wojsk rosyjskich (1707). Kolejne straty przyniósł pobyt wojsk saskich w 1733. Ludność miasta zdziesiątkowała dodatkowo zaraza w latach 1710–1711.
Około połowy XVIII w. miasto zaczęło odradzać się. Ukończona została budowa pałacu (dziś nieistniejącego), a w latach 1753–1756 powstał okazały ratusz, na którym 1783 założono jeden z pierwszych piorunochronów na ziemiach polskich. Rozwój miasta w dużej mierze wiązał się z rozkwitem rzemiosła. Działało wówczas w mieście 1107 mistrzów w 83 zawodach. Skupiali się oni w cechach. Najważniejszym z nich był cech sukienniczy, założony w 1640 r. W ostatnich latach XVIII w. Rawicz zajmował pierwsze miejsce wśród wielkopolskich ośrodków tkactwa sukiennego. Rozwój rzemiosła oraz handlu przyczyniał się do bogacenia miasta i jego mieszkańców. Powstało wtedy wiele budynków mieszkalnych i zabudowań o charakterze przemysłowo-handlowym. Rawicz miał wówczas między innymi 74 wiatraki, 2 browary, gorzelnię, 3 farbiarnie, rzeźnię, cegielnię.
Okres zaborów.
W wyniku II rozbioru Polski w 1793 ziemia rawicka stała się częścią Prus. Wojska pruskie wkroczyły do miasta na początku 1793, zaś 17 października zatrzymał się tu król Fryderyk Wilhelm II. Władze pruskie przystąpiły do organizacji zajętych ziem. Mimo kolejnych kataklizmów – pożarów w 1794 i w 1801 r., kiedy to spłonęła trzecia część miasta – Rawicz pozostawał drugim po Poznaniu ośrodkiem w Wielkopolsce pod względem liczby mieszkańców. Sytuacja gospodarcza jednak pogarszała się i w 1805 r. Rawicz na skutek zadłużenia przeszedł z rąk prywatnych w ręce państwa pruskiego.
W wyniku zainicjowanego przez gen. Jana Henryka Dąbrowskiego zwycięskiego dla Polaków powstania wielkopolskiego 1806 roku oraz traktatu pokojowego w Tylży Rawicz włączony został w 1807 r. do Księstwa Warszawskiego. Nowe władze miasta skupiły się na przywróceniu jego dawnej świetności gospodarczej. W krótkim czasie wzrosła produkcja sukna. Miasto zaczęło odbudowywać się po pożarach. Rozwój Rawicza przerwała jednak wojna Napoleona z Rosją. W 1812 r. do miasta wkroczył ze swym wojskiem brat Napoleona, król Westfalii Hieronim.
Kongres wiedeński w 1815 r. włączył miasto do Wielkiego Księstwa Poznańskiego, które stanowić miało część Prus o ograniczonej autonomii. W następnych latach zaznaczył się napływ ludności śląskiej i niemieckiej, która począwszy od lat trzydziestych zaczęła w Rawiczu stanowić większość. Nowa sytuacja polityczna poważnie zmieniła także strukturę gospodarczą Rawicza. Odcięcie od rynków zbytu sukna na Wschodzie doprowadziło do stopniowego upadku najważniejszego rzemiosła – sukiennictwa. Wprawdzie w latach 1843–1845, dzięki dostawom dla garnizonów pruskich, Rawicz ponownie stał się największym ośrodkiem w Wielkopolsce, ale okres rozkwitu trwał krótko. Rawiccy sukiennicy zaczęli emigrować do powstających ośrodków włókienniczych w Królestwie Polskim – m.in. do Zgierza i Łodzi. Upadkowi rzemiosła towarzyszył natomiast szybki rozwój rolnictwa i hodowli. Wprowadzanie nowych maszyn i metod uprawy oraz uwłaszczenie chłopów to czynniki, które spowodowały, że na ziemi rawickiej zaczyna szybko rozwijać się rolnictwo. W pierwszej połowie XIX w. zauważyć można także początki kształtowania się w Rawiczu przemysłu. Najważniejszym zakładem była fabryka cygar i tytoniu, słynąca w całym Księstwie Poznańskim ze swoich wyrobów. W 1857 r. założono w Rawiczu drugą w Wielkopolsce gazownię miejską. Od lat 30. XIX w. w budynkach skasowanego klasztoru franciszkanów utworzone zostało więzienie. Od lat 40. XIX w. na miejscu zlikwidowanych wałów miejskich stworzono planty.
Okres romantyzmu to lata walki ludności polskiej o niepodległość. Wprawdzie powstanie listopadowe, Wiosna Ludów i powstanie styczniowe nie objęły swoim zasięgiem Rawicza, to jednak napływali tu z Królestwa Polacy zaangażowani w walkę narodowowyzwoleńczą. W 1831 i 1832 r. przebywał kilkakrotnie na ziemi rawickiej, goszcząc w Konarzewie, Adam Mickiewicz. W 1863 przybył tu przywódca powstania styczniowego, Stefan Bobrowski. Zginął on 12 kwietnia w lesie łaszczyńskim, w sprowokowanym przez przeciwników politycznych pojedynku. Grób Bobrowskiego znajduje się na cmentarzu w Łaszczynie.
W 1886 władze pruskie dokonały nowego podziału administracyjnego Wielkiego Księstwa Poznańskiego. Utworzono powiat rawicki, co miało duże znaczenie dla jego dalszego rozwoju społeczno-gospodarczego. Liczył on około 48 tysięcy mieszkańców i pod względem gęstości zaludnienia zajmował pierwsze miejsce w Wielkopolsce. Ziemia rawicka nadal miała głównie charakter rolniczy, przy czym przełom XIX i XX w. był szczytowym okresem rozwoju w gospodarce hodowlanej. Wzrastała hodowla bydła, trzody chlewnej, koni, powstały stowarzyszenia hodowców pszczół, gołębi pocztowych. Zmieniło się też oblicze wiejskiego przemysłu. Zniknęły zakłady związane z sukiennictwem, powstały natomiast mleczarnie, mączkarnie, torfiarnie. Pod koniec XIX w. Rawicz stał się ważnym ośrodkiem przemysłowym. Wybudowano nowe, wielkie zakłady przemysłowe. W mieście istniały fabryki cygar, tabaki, maszyn, wag, mebli, szczotek, papieru, torebek papierowych, drukarnie, browary, olejarnia, roszarnia, tartak. W 1891 rozpoczęto zakładanie wodociągów, zaś w 1911 – kanalizacji. Znacznie wzrosła liczba budynków mieszkalnych. Secesyjne kamienice są do dziś trwałym elementem pejzażu miasta.
I wojna światowa przerwała okres rozwoju gospodarczego. Jednocześnie dynamizacji uległ polski ruch niepodległościowy. Wielu polskich rawiczan wzięło udział w powstaniu wielkopolskim. Na ziemi rawickiej znajdowało się jedno z centrów powstania, tutaj też najdłużej trwały zacięte walki. Przywódcą powstania w Rawickiem był Ignacy Busza. Ostatecznie powiat rawicki znalazł się w obrębie państwa polskiego po prawie roku od zakończenia powstania – 17 stycznia 1920.
Dwudziestolecie międzywojenne.
W okresie międzywojennym Rawicz, mimo odpływu ludności niemieckiej, pozostawał miastem wielonarodowościowym i zróżnicowanym wyznaniowo. Najliczniejsza była społeczność katolicka, żyli tu też ewangelicy oraz wyznawcy judaizmu i prawosławia. Rawickie w latach międzywojnia było regionem rolniczym. Powodowało to rozwój głównie przemysłu spożywczego, wśród którego najważniejszą rolę odgrywała wytwórczość cukrownicza, spirytusowa i młynarska. W samym Rawiczu istniało kilkadziesiąt fabryk różnych branż. Początkowo trzy, następnie dwie fabryki wódek i likierów dawały produkcję, stawiającą Rawicz w gonie największych ośrodków w Poznańskiem. Miasto rozsławiły także rawickie kiełbaski z fabryki konserw mięsnych Scholza. Znaczącą rolę odgrywały cztery zakłady metalowe. Istniały też m.in. fabryki karmelków, fortepianów i pianin, szczotek i pędzli, wyrobów koszykowych. W mieście uruchomiono pierwszą w Polsce fabrykę papieru falistego i kartonów.
19 sierpnia 1921 doszło w Rawiczu do rozruchów głodowych zwanych "krwawym piątkiem", w wyniku których zginęło siedem osób.
26 czerwca 1928 przyjechał do Rawicza prezydent Ignacy Mościcki. Wiele innych znanych osobistości przebywało w tych latach w mieście, niestety, nie zawsze z własnej woli. Więzienie, utworzone przez Prusaków w 1827, stało się w okresie międzywojennym jednym z największych i najcięższych w Polsce. Rawicz był ważnym ośrodkiem oświatowym o znaczeniu ponadregionalnym. Oprócz szkół powszechnych istniały tu Państwowe Seminarium Nauczycielskie, Korpus Kadetów, dwa gimnazja. Szczególne znaczenie miał zwłaszcza Korpus Kadetów, utworzony w 1925 jako trzeci w Polsce. Był to elitarny zakład o charakterze gimnazjum i liceum wojskowego, kształcący przyszłą kadrę oficerską. Szybko powiększająca się liczba kadetów spowodowała, że miasto podjęło w 1927 r. inicjatywę budowy okazałego gmachu szkolnego (dziś mieści się w nim szpital). Wychowankami Korpusu Kadetów w Rawiczu byli późniejsi dowódcy i członkowie elit intelektualnych. Wybór granicznego Rawicza, stanowiącego zachodnią rubież Rzeczypospolitej, nie był przypadkowy.
II wojna światowa.
1 września 1939 r. wkroczył do Rawicza mały oddział niemiecki. W ratuszu nastąpiło przejęcie władzy przez okupanta i powołanie tymczasowego burmistrza. Jednak wobec nasilającej się strzelaniny, oddział wycofał się. Hitlerowcy zajęli ponownie miasto 5 września. Pierwsze egzekucje na ludności polskiej miały miejsce już w październiku 1939 r. W rawickim więzieniu w latach okupacji zamordowano około 1300 osób. W latach 1939–1941 z miasta wysiedlono większość Polaków do Generalnego Gubernatorstwa, a w zamian sprowadzono Niemców w ramach akcji przesiedleńczej Heim ins Reich.
22 stycznia 1945 r. niespodziewany atak czołgów 4 armii pancernej 1. Frontu Ukraińskiego Armii Czerwonej zaskoczył Niemców, którzy wycofali się z miasta.
Okres powojenny.
Władzę przejęła Komenda Wojenna Armii Czerwonej. W mieście przebywało do 1946 r. około 15 tysięcy Rosjan. Znowu ponurą sławę zyskało rawickie więzienie. Od wczesnego lata 1945 r. więziono tu byłych żołnierzy Armii Krajowej i działaczy opozycyjnych. Rawicz w latach 1945–1956 był jednym z największych i najcięższych więzień, przez które przewinęło się ponad 19 tysięcy więźniów politycznych, a liczba udokumentowanych ofiar reżimu wynosi 142 osoby. W Rawiczu byli więzieni liczni żołnierze Polski podziemnej, działacze niepodległościowi, prześladowani żołnierze PSZ na Zachodzie, m.in. Stanisław Skalski.
Po wyzwoleniu przystąpiono do usuwania śladów zniszczeń wojennych. Nacjonalizacja zakładów oraz reforma rolna nie przyniosły spodziewanych efektów. Dopiero od połowy lat 50. nastąpił stopniowy rozwój. Najbardziej dynamiczny okres przypadł na przełom lat 60. i 70. Powstało wówczas wiele nowych zakładów, zmodernizowano infrastrukturę miasta, gwałtownie wzrosło budownictwo mieszkaniowe. Po reformie administracyjnej w połowie 1975 r. Rawicz znalazł się w granicach województwa leszczyńskiego, stając się jednym z najważniejszych jego ośrodków. Po reorganizacji państwa od stycznia 1999 r. Rawicz ponownie stał się siedzibą powiatu w województwie wielkopolskim.
Zabytki.
Stare Miasto – do rejestru zabytków wpisany jest cały zespół, na który składają się
Do II wojny światowej znajdowała się tutaj okazała synagoga, która została zburzona przez Niemców w kwietniu 1941. Obecnie na jej miejscu znajduje się parking, na którym zaznaczono zarys fundamentów synagogi.
Gospodarka.
Historycznie ważną gałęzią przemysłu rawickiego był przemysł odzieżowy, np. Zakłady Modena (po 1990 roku) PPUH Aladan oraz zakłady odzieżowe „RAWI”. Przy Zakładzie Karnym nieprzerwanie od 1966 r. działa Gospodarstwo Pomocnicze Zakład Produkcyjny przy Zakładzie Karnym w Rawiczu, obecnie Zachodnia Instytucja Gospodarki Budżetowej PIAST. Przedmiotem działalności ZIGB PIAST jest produkcja mebli biurowych, sądowych, wyrobów metalowych i kwaterunkowych, kartonów oraz świadczenie usług introligatorskich. Ponadto w podrawickich miejscowościach swe siedziby znalazły: spółka z Grąbkowa – Gobarto S.A., zakład produkcji kostki brukowej ZPB „Kaczmarek” oraz Fermy Drobiu Woźniak Sp. z o.o. z Żylic – największe tego typu przedsiębiorstwo w kraju. Do liczących się przedstawicieli branży przetwórstwa spożywczego należą również: Zakłady Mięsne Gobarto S.A. oraz należąca do koncernu Pfeiffer und Langen Cukrownia Miejska Górka SA.
W związku z faktem, iż pomiędzy Rawiczem a Gostyniem zalegają jedne z największych, perspektywicznych pokładów węgla brunatnego (wielkość złoża szacowana jest na 1,7 mld ton), istnieje możliwość rozwoju w przyszłości przemysłu wydobywczego. Prace w tym kierunku prowadzi między innymi Kopalnia Węgla Brunatnego Konin SA.
Dodatkowo w gminie Rawicz zakończono pomiary wietrzności, które potwierdziły bardzo dobre warunki panujące w gminie i powiecie do rozwoju Energetyki Odnawialnej. Pierwsze zespoły farm wiatrowych na terenie powiatu rawickiego powstały w roku 2012.
Transport.
Dwie linie Rawickiej Komunikacji Miejskiej – regulowane przez lokalny magistrat. Bilety można zakupić bezpośrednio u kierowcy w cenach: 1 zł – normalny, 50 gr – ulgowy. Z opłaty zwolnieni są m.in.: osoby po 70. roku życia, oraz dzieci przed wiekiem szkolnym. Autobusy komunikacji miejskiej kursują od poniedziałku do piątku w dni powszednie, oraz w wybrane święta i dni wolne.
PKS, stacja PKP przy linii E59 Poznań – Wrocław (w 1996 zamknięto dla ruchu pasażerskiego linię Rawicz – Kobylin, a w 1991 Rawicz – Legnica). Krzyżują się tu drogi krajowe:
Wspólnoty wyznaniowe.
Na terenie miasta działalność religijną prowadzą następujące Kościoły i związki wyznaniowe:

</doc>
<doc id="158446" url="https://pl.wikipedia.org/wiki?curid=158446" title="Rożniaty (województwo podkarpackie)">
Rożniaty (województwo podkarpackie)

Rożniaty – wieś w Polsce, położona w województwie podkarpackim, w powiecie mieleckim, w gminie Padew Narodowa.
W latach 1975–1998 miejscowość administracyjnie należała do województwa tarnobrzeskiego.
Przez wieś przepływa Kanał Chorzelowski. Na terenie miejscowości znajduje się Kaplica pw. Św. Józefa będąca jedną z dwóch kaplic Parafii pw. św. Wojciecha w Gawłuszowicach.
We wsi znajdują się dwa pomniki przyrody.

</doc>
<doc id="158448" url="https://pl.wikipedia.org/wiki?curid=158448" title="Stochastyka">
Stochastyka



</doc>
<doc id="158452" url="https://pl.wikipedia.org/wiki?curid=158452" title="Chorzelów">
Chorzelów

Chorzelów – wieś w Polsce południowo-wschodniej, na obszarze Kotliny Sandomierskiej. Administracyjnie należy do województwa podkarpackiego. Znajduje się w powiecie mieleckim w gminie Mielec. Liczy około 2,7 tys. (2006) mieszkańców.
Przez wieś przepływa Kanał Chorzelowski.
W latach 1954–1972 wieś należała i była siedzibą władz gromady Chorzelów. 
Historia.
Na terenie Chorzelowa i dzisiejszej Gminy Mielec osadnictwo sięgało swymi początkami neolitu i epoki brązu w latach 1850–1750 p.n.e.. Chorzelów powstał na łożysku dawnej Wisłoki. Między starym, a nowym korytem rzeki. Na terenie Chorzelowa bagna znajdowały się do końca XVIII wieku. W roku około 1340 Chorzelów liczył 264 mieszkańców i zajmował 67,3 km².
Miejscowość po raz pierwszy wzmiankowana jest w roku w kronikach w 1326. Wieś od około 1470 r. stała się własnością rodu Mieleckich, w XVII wieku przeszła w posiadanie Morsztynów, należących najpierw do wspólnoty braci polskich, a potem wyznania kalwińskiego. Ostatecznie trafiła w ręce hrabiów Tarnowskich, którzy posiadali tutaj majątek do 1944 roku. Wieś leżąca w powiecie sandomierskim województwa sandomierskiego wchodziła w XVII wieku w skład kompleksu mieleckiego dóbr Zbigniewa Ossolińskiego. W 1629 roku właścicielem wsi położonej w powiecie sandomierskim województwa sandomierskiego był Maksymilian Ossoliński.
Za czasów Morsztynów w Chorzelowie istniał zbór kalwiński łączący się z drewnianym dworem. W roku 1658 z inicjatywy Morsztyna w Chorzelowie odbył się zjazd Kalwinów. Za sprawą Stanisława Morsztyna w Chorzelowie od 29 lipca 1704 roku istniał dom dla ubogich, który został rozebrany w 1976 roku. W okresie międzywojennym Chorzelów słynął z wzorcowo prowadzonej hodowli koni.
Początki edukacji w Chorzelowie sięgają drugiej połowy XII wieku, kiedy to została utworzona szkoła parafialna. 7 listopada 1526 roku biskup wyznaczył specjalne uposażenie dla rektora szkoły parafialnej, a w XVI wieku właściciel wsi Stanisław Mielecki zrobił zapis dla nauczyciela chorzelowskiego.
Przez Chorzelów prowadził "Szlak Sandomierski". Kupcy wędrujący przez Chorzelów korzystali z usług rzemieślników, zatrzymywali się na piwo, które tu warzono już w XVII w. Na terenie Chorzelowa znajdowały się gorzelnie, tartak, karczma, młyn parowy a nawet kopalnia rudy darniowej. W Chorzelowie otworzono pierwszą w Galicji serownię. W 1909 roku otwarto spółdzielnię oszczędnościowo-pożyczkową zwaną Kasą Stefczyka. W 1927 roku wybudowano młyn Chorzelów i tartak.
Dzisiejszy Chorzelów to podmiejska wieś, zwiedzana ze względu na znajdujące się w niej obiekty zabytkowe.
Kult religijny.
Kościół.
W Chorzelowie znajduje się sanktuarium maryjne, ustanowione w 2008 roku. Czczony jest obraz przedstawiający Świętą Rodzinę namalowany prawdopodobnie w okresie renesansu lub wczesnego baroku przez nieznanego malarza. W listopadzie 1975 roku ówczesny proboszcz parafii ksiądz Jerzy Grabiec znalazł obraz Matki Bożej Dzikowskiej w przydrożnej kapliczce, który obecnie znajduje się w kościele w ołtarzu głównym. Natomiast w kapliczce na przysiółku Górki znajduje się tam kopia obrazu Matki Bożej Częstochowskiej przywiezionego w 1939 roku przez właścicielkę parceli Marię Kamińską, a w 1942 roku Adam Kamiński wybudował podstawę pod figurę.
Pierwsza wzmianka o miejscowym kościele pochodzi z 1326 roku. W 1526 r. bp krakowski Piotr Tomicki przeniósł parafię do Mielca. Przed rokiem 1566 w Chorzelowie został zbudowany nowy kościół drewniany z wieżą oraz murowaną kaplicą i zakrystią przez Tomasza Oborskiego biskupa sufragana krakowskiego. Wcześniej bo w 1637 r. zbudowany został drugi lub trzeci już kościół drewniany w Chorzelowie. Został on rozebrany po wzniesieniu obecnego kościoła. Ołtarze barokowe, przerabiane zostały wzniesione ok. 1630 roku, a główny został konsekrowany w 1637 roku. Biskup tarnowski Alojzy Pukalski przywrócił kościołowi w Chorzelowie prawa parafialne w 1854 roku. Do parafii należały wtedy miejscowości: Chorzelów. Chrząstów, Tuszów Narodowy, Trześń, Malinie, Grochowe, Hyki-Dębiaki, Wola Chorzelowska. Następnie w roku 1907 roku, w okresie kiedy proboszczem w parafii był ks. Stanisław Grochowski, został zbudowany ceglano-kamienny kościół w stylu neogotyckim na planie krzyża łacińskiego. Trójnawowy, pseudobazylikowy z transeptem i wieżą przy fasadzie. Nad wejściem do krypty, w której pochowana jest rodzina hrabiów Tarnowskich, wmurowana jest płyta kamienna z napisem łacińskim "Cogita Aeternitatem", herbem i literami AO i datą 1566. Na ścianie frontowej wieży znajduje się rzeźba Pana Jezusa Ukrzyżowanego. Na nach kościoła, w miejscu gdzie przecinają się nawy, znajduje się neogotycka wieżyczka. W czasie II wojny światowej kościół został ostrzelany pociskami artyleryjskimi. Dziury po pociskach znaleziono na wieży i na wieżyczce.
Polichromię figuralną i ornamentalną w latach 1951–1956 wykonał malarz polski Ludwik Czaykowski. Wyposażenie obecnego murowanego kościoła częściowo pochodzi z poprzedniego drewnianego kościoła:
Plebania.
Plebania została wybudowana w 1855 roku. Jest to budynek parterowy wybudowany na rzucie prostokąta. Na plebanii znajdują się zbiory muzealne stanowiące dawne wyposażenie kościoła m.in. Feretron z I połowy XIX w, obrazy z wieku XV-XX, gotycka rzeźba Matki Boskiej z Dzieciątkiem z XIV, rzeźby z XVII w, relikwiarze z I połowy XIX w, ornaty z XVIII-XX w, makaty z XVIII w, dzwon gotycki (średnica 52 cm) z 1485 roku z napisem łacińskim i trzema plakietkami przedstawiającymi ukrzyżowanie, drugi dzwon większy z XVI wieku. Na plebanii przechowywane są również dokumenty: akt konsekracji ołtarza głównego z 1637 roku, potwierdzenie uposażenia kościoła przez Andrzeja Morsztyna z 1654 roku, akt fundacyjny dla domu dla ubogich z 1704 roku Stanisława Morsztyna.
Cmentarz.
Cmentarz parafialny - początkowo cmentarz znajdował się wokół starego kościoła. Nie wiadomo, kiedy dokładnie został założony cmentarz poza kościołem. Na cmentarzu znajduje się kapliczka - neogotycka wzniesiona ok. 1850 roku. Na fasadzie kaplicy znajduje polichromia Pana Jezusa Zmartwychwstałego. W 1986 roku została wybudowana kaplica cmentarna z cegły w stylu neogotyckim. Kamień węgielny do kaplicy cmentarnej został poświęcony przez biskupa pomocniczego z Łomży Edwarda Samsela 6 września 1986 roku. W krypcie grobowej pod kaplicą pochowani są kapłani pochodzący z parafii.
Cmentarz wojskowy - na cmentarzu znajdują się mogiły z okresu I wojny światowej. Na początku był to cmentarz parafialny, a został nazwany wojskowym kiedy w 1932 roku wybudowano kapliczkę ku czci poległych. 11 listopada 1931 roku zostały umieszczone tablice pamiątkowe z nazwiskami poległych z lat 1914-1921, które obecnie znajdują się w archiwum szkoły podstawowej w Chorzelowie. Na froncie kaplicy zostały w 1997 roku wmurowane nowe tablice z listami poległych w latach 1914-1945 mieszkańców Chorzelowa i okolic.
Sport rekreacja.
W Chorzelowie działa klub sportowy LKS SOKiS Chorzelów założony w 1993 roku. W sezonie 2019/2020 klub gra w klasie okręgowej w grupie Dębica. Klub ten kultywuje tradycje zespołu Burza Chorzelów.
Klub Jeździecki Przedświt Chorzelów mieszczący się w chorzelowskiej stadninie koni.
Transport.
Przez Chorzelów przebiega linia kolejowa nr 25, przy której w miejscowości znajduje się stacja kolejowa. Przed 1 stycznia 1999 roku przez miejscowość przebiegała droga krajowa, a następnie od 1 stycznia 1999 roku do 5 października 2015 roku droga wojewódzka 985, ale w wyniku zakończenia budowy obwodnicy miasta Mielca, która została fragmentem drogi wojewódzkiej z mocy ustawy o drogach publicznych dawny odcinek drogi wojewódzkiej przebiegający przez miejscowość otrzymał status drogi powiatowej.

</doc>
<doc id="158453" url="https://pl.wikipedia.org/wiki?curid=158453" title="Babicha">
Babicha

Babicha – wieś w Polsce położona w województwie podkarpackim, w powiecie mieleckim, w gminie Tuszów Narodowy, położona nad Kanałem Chorzelowskim.
Wieś leżąca w powiecie sandomierskim województwa sandomierskiego wchodziła w XVII wieku w skład kompleksu mieleckiego dóbr Zbigniewa Ossolińskiego.
Dobra tabularne Samuela Biegeleisena, położone w 1905 roku w powiecie mieleckim Królestwa Galicji i Lodomerii.
W latach 1975–1998 miejscowość administracyjnie należała do województwa rzeszowskiego.
Rzymskokatoliccy mieszkańcy wsi podlegają parafii w Borkach Nizińskich.

</doc>
<doc id="158454" url="https://pl.wikipedia.org/wiki?curid=158454" title="Valandil z Arnoru">
Valandil z Arnoru



</doc>
<doc id="158455" url="https://pl.wikipedia.org/wiki?curid=158455" title="Zygmunt Zimowski">
Zygmunt Zimowski

Zygmunt Zimowski (ur. 7 kwietnia 1949 w Kupieninie, zm. 12 lipca 2016 w Dąbrowie Tarnowskiej) – polski duchowny rzymskokatolicki, doktor teologii dogmatycznej, arcybiskup ad personam, biskup diecezjalny radomski w latach 2002–2009, przewodniczący Papieskiej Rady ds. Duszpasterstwa Służby Zdrowia w latach 2009–2016.
Życiorys.
Urodził się 7 kwietnia 1949 w Kupieninie. Kształcił się w Liceum Ogólnokształcącym im. Tadeusza Kościuszki w Dąbrowie Tarnowskiej, które ukończył w 1967. W latach 1967–1973 odbył studia filozoficzno-teologiczne w Wyższym Seminarium Duchownym w Tarnowie. Święceń prezbiteratu udzielił mu 27 maja 1973 w katedrze tarnowskiej miejscowy biskup diecezjalny Jerzy Ablewicz. W 1975 rozpoczął studia specjalistyczne w zakresie teologii dogmatycznej na Wydziale Teologicznym Katolickiego Uniwersytetu Lubelskiego, które ukończył w 1978 z licencjatem z teologii. W latach 1978–1982 kontynuował studia na fakultecie teologicznym Uniwersytetu Leopolda Franciszka w Innsbrucku, gdzie uzyskał doktorat z teologii dogmatycznej na podstawie dysertacji "Einfluβ der östlichen Bischöfen auf Theologie der „Lumen gentium”" ("Wpływ biskupów Kościołów wschodnich na teologię „Lumen gentium”").
W latach 1973–1975 był wikariuszem w parafii św. Elżbiety w Starym Sączu. Od 1983 pracował w Kongregacji Nauki Wiary Stolicy Apostolskiej. W tym czasie uczestniczył w pracach nad przygotowaniem "Katechizmu Kościoła katolickiego" (szczególnie polskiego wydania), pełnił funkcję postulatora w Kongregacji ds. Kanonizacyjnych, prowadząc procesy beatyfikacyjne Karoliny Kózki, ks. Romana Sitki i Marii Julitty Ritz, a także współpracował z Radiem Watykańskim. Równocześnie w latach 1983–1990 pełnił posługę duszpasterską w parafii Matki Bożej Dobrej Rady w Rzymie, a od 1991 był kapelanem w Domu Macierzystym Sióstr Benedyktynek Wynagradzających Najświętszemu Obliczu Chrystusa Pana w Bassano Romano. Przyczynił się do powstania w Kupieninie Domu Radosnej Starości im. Jana Pawła II i kaplicy Świętych Apostołów Piotra i Pawła. W 1988 otrzymał godność kapelana Jego Świątobliwości, a w 1999 prałata honorowego.
28 marca 2002 papież Jan Paweł II mianował go biskupem diecezjalnym diecezji radomskiej. 25 maja 2002 otrzymał święcenia biskupie i odbył ingres do katedry Opieki Najświętszej Maryi Panny w Radomiu. Konsekrował go kardynał Joseph Ratzinger, prefekt Kongregacji Nauki Wiary (późniejszy papież Benedykt XVI), w asyście arcybiskupa Józefa Kowalczyka, nuncjusza apostolskiego w Polsce, i Edwarda Materskiego, emerytowanego biskupa diecezjalnego radomskiego. Na swoje zawołanie biskupie przyjął słowa: „"Non ministrari sed ministrare"” ("Nie przyszedłem, aby mi służono, lecz aby służyć").
Jako ordynariusz radomski w 2005 przeprowadził I diecezjalny kongres eucharystyczny, a w 2008 rozpoczął II synod diecezjalny. Przyczynił się do uzyskania tytułu bazyliki mniejszej dla kościoła św. Kazimierza w Radomiu w 2003, a także koronacji obrazów Matki Bożej Ostrobramskiej w Skarżysku-Kamiennej w 2005 i Matki Bożej Bolesnej w Kałkowie-Godowie w 2007. Zorganizował, trwającą w latach 2006–2007, peregrynację kopii obrazu Matki Bożej Częstochowskiej po obszarze diecezji. W 2005 ustanowił w diecezji instytucję nadzwyczajnych szafarzy Komunii Świętej. W 2003 założył Fundację „Dać Sercom Nadzieję”, w ramach której powstało Centrum Psychoterapii Rodzin. Z jego inicjatywy wybudowano w 2007 Ośrodek Edukacyjno-Charytatywny Diecezji Radomskiej „Emaus” w Turnie, będący miejscem wypoczynku dla dzieci i młodzieży z rodzin wielodzietnych i ubogich. Był pomysłodawcą powstałego w 2004 Diecezjalnego Ośrodka Duszpasterstwa Akademickiego w Radomiu, a także założonego w 2008 przy Instytucie Teologicznym w Radomiu Centrum Myśli Benedykta XVI, zajmującego się oprócz prowadzenia działalności edukacyjnej gromadzeniem i promowaniem publikacji teologicznych Josepha Ratzingera. Podjął decyzje o włączeniu diecezjalnej rozgłośni radiowej do ogólnopolskiej sieci Radia Plus, a „Tygodnika Ave” do „Gościa Niedzielnego”.
W ramach prac Konferencji Episkopatu Polski był przewodniczącym Komisji Nauki Wiary (2002–2009), delegatem ds. Duszpasterstwa Emigracyjnego (2008–2009). W 2007 został członkiem Rady Stałej. Objął też funkcję przewodniczącego Komisji ds. Polonii i Polaków za granicą, a także wszedł w skład Zespołu ds. Kontaktów z Polską Radą Ekumeniczną, Zespołu Biskupów ds. Duszpasterskiej Troski o Radio Maryja i Rady ds. Ekumenizmu. Z ramienia Episkopatu Polski w 2005 uczestniczył w sesji Synodu Biskupów poświęconej Eucharystii i w 48. Międzynarodowym Kongresie Eucharystycznym w Guadalajarze w 2004. Brał udział w Światowych Dniach Młodzieży w Toronto w 2002 i w Kolonii w 2005, gdzie wygłaszał katechezy.
18 kwietnia 2009 papież Benedykt XVI mianował go przewodniczącym Papieskiej Rady ds. Duszpasterstwa Służby Zdrowia i wyniósł do godności arcybiskupa, jednocześnie zwalniając go z posługi biskupiej w Radomiu. Urząd w Watykanie objął 21 kwietnia 2009, a do 30 czerwca 2009 kierował diecezją radomską jako administrator apostolski. 4 maja 2011 Benedykt XVI ustanowił go członkiem Kongregacji Spraw Kanonizacyjnych, a 28 lipca 2012 Kongregacji ds. Biskupów.
Był współkonsekratorem podczas sakr biskupa diecezjalnego zamojsko-lubaczowskiego Wacława Depy (2006) i biskupa diecezjalnego Umzimkulu Stanisława Dziuby (2009).
Zmarł 12 lipca 2016 w szpitalu w Dąbrowie Tarnowskiej. 19 lipca 2016 został pochowany w katedrze radomskiej.
Odznaczenia i wyróżnienia.
Prezydent RP Lech Kaczyński nadał mu w 2008 Krzyż Kawalerski Orderu Odrodzenia Polski, natomiast w 2015 prezydent RP Andrzej Duda odznaczył go Krzyżem Komandorskim z Gwiazdą tego samego orderu.
W 2009 nadano mu honorowe obywatelstwa Radomia i gminy Odrzywół. W tym samym roku wyróżniono go Medalem Pamiątkowym „Pro Masovia”.
W 2008 otrzymał tytuł doktora honoris causa Chrześcijańskiej Akademii Teologicznej w Warszawie.
W 2007 otrzymał Medal „Pro Memoria”, w 2012 medal Bene Merenti, przyznany przez Polskie Towarzystwo Teologiczne, a w 2005 medal Jordana, nadany przez Towarzystwo Przyjaciół Dzieci. W 2007 został włączony do konfraterni zakonu paulinów, został honorowym członkiem Zakonu Rycerzy Kolumba, a także został przyjęty do Zakonu Kawalerów Maltańskich jako kapelan konwentualny ad honorem, natomiast w 2014 został członkiem zakonu bożogrobców w randze komandora z gwiazdą.

</doc>
<doc id="158458" url="https://pl.wikipedia.org/wiki?curid=158458" title="Młodochów">
Młodochów

Młodochów – wieś w Polsce położona w województwie podkarpackim, w powiecie mieleckim, w gminie Gawłuszowice}.
Wieś leżąca w powiecie sandomierskim województwa sandomierskiego wchodziła w XVII wieku w skład kompleksu mieleckiego dóbr Zbigniewa Ossolińskiego. W latach 1975–1998 miejscowość administracyjnie należała do województwa rzeszowskiego.
Miejscowość leży w obrębie parafii Borki Nizińskie.
Przez wieś przepływa Kanał Chorzelowski.
W 1629 roku właścicielem wsi w powiecie sandomierskim województwa sandomierskiego był Piotr Aleksander Tarło.

</doc>
<doc id="158459" url="https://pl.wikipedia.org/wiki?curid=158459" title="Krzemienica">
Krzemienica



</doc>
<doc id="158460" url="https://pl.wikipedia.org/wiki?curid=158460" title="Robert Metcalfe">
Robert Metcalfe

Robert Melancton Metcalfe (ur. 7 kwietnia 1946 w Nowym Jorku) – amerykański informatyk, twórca Ethernetu, współzałożyciel firmy 3Com, autor prawa Metcalfe’a.
Życiorys.
W Massachusetts Institute of Technology uzyskał bakalaureaty z inżynierii elektrycznej i zarządzania, na uniwersytecie Harvarda uzyskał stopień doktorski, prezentując pracę na temat przełączania pakietów, napisaną jeszcze w czasie pracy w MIT nad projektem MAC.
W 1973 r., w chwili opracowania Ethernetu – standardu łączenia komputerów na krótkie dystanse – Bob Metcalfe pracował dla laboratorium Xerox PARC. W 1979 r. opuścił PARC i założył firmę 3Com, producenta wyposażenia dla sieci LAN.
W 1990 Metcalfe odszedł z 3Com i przez 10 lat był wydawcą i publicystą, prowadząc własną kolumnę dotyczącą Internetu w InfoWorld. W 2001 został inwestorem i partnerem w Polaris Venture Partners.
Wyróżnienia.
W 1980 r. został wyróżniony nagrodą Association for Computing Machinery, Grace Murray Hopper Award, za wkład w rozwój sieci lokalnych, szczególnie opracowanie Ethernetu.
14 marca 2003 został uhonorowany przez prez. George'a Busha medalem National Medal of Technology za wkład w wynalezienie, standaryzację i komercjalizację Ethernetu – według badań IDC w 2004 na świecie sprzedano 200 mln nowych portów ethernetowych.
W 2022 został nagrodzony Nagrodą Turinga.

</doc>
<doc id="158461" url="https://pl.wikipedia.org/wiki?curid=158461" title="Pomnik Bohaterów Getta w Warszawie">
Pomnik Bohaterów Getta w Warszawie

Pomnik Bohaterów Getta – pomnik na warszawskim Muranowie upamiętniający mieszkańców getta warszawskiego, wzniesiony w pobliżu miejsca pierwszych walk bojowców żydowskich z hitlerowcami w czasie powstania w getcie warszawskim w kwietniu 1943. 
Historia miejsca.
W latach 1784–1792 po zachodniej stronie placu przed pomnikiem, w miejscu, w którym obecnie znajduje się gmach Muzeum Historii Żydów Polskich, wzniesiono zabudowania Koszar Artylerii Koronnej (nazwane później Koszarami Wołyńskimi). Od 1918 do czasów II wojny światowej mieściło się tam więzienie wojskowe. 
Od sierpnia 1942 do końca funkcjonowania getta w budynku dawnych Koszar przy ul. Zamenhofa 19 swoją drugą i ostatnią siedzibę miał warszawski Judenrat. Po wojnie znajdowały się tutaj symboliczne groby bojowników getta.
Pierwszy pomnik.
Decyzję o budowie pierwszego, skromnego upamiętnienia powstania w warszawskim getcie podjął Centralny Komitet Żydów w Polsce, mający wówczas swoją siedzibę w Lublinie. W 1946 zwrócono się do Leona Suzina z prośbą o wykonanie projektu architektonicznego. Monument został odsłonięty 16 kwietnia 1946.
Pomnik składa się z dwóch części. Pierwsza z nich to okrągła tablica z napisem w językach polskim, hebrajskim i jidysz: „"Tym, którzy polegli w bezprzykładnej bohaterskiej walce o Godność i Wolność narodu żydowskiego, o Wolną Polskę, o wyzwolenie człowieka – Żydzi Polscy"”. Tablicę otacza kamienne obrzeże z czerwonego piaskowca. Kolor kamienia i wysypane wokół fragmenty cegieł symbolizują krew przelaną w walce. 
Niższa część pomnika to płyta w kształcie koła, na której został umieszczony odlany z metalu liść palmowy – symbol męczeństwa – oraz hebrajska litera „bet” czyli „B”. Litera „B” pochodzi od słowa "berejszys" lub "brejszes" w języku jidysz, a "bereszit" w języku hebrajskim. Jest to pierwsze słowo Księgi Rodzaju − pierwszej i najważniejszej księgi Tory, o wielkim znaczeniu dla teologii judaistycznej. Kształt obydwu części symbolizuje włazy do kanałów, które były wykorzystywane przez żydowskich bojowców w czasie powstania w getcie.
W tym samym roku podjęto decyzję o budowie w pobliżu drugiego, większego pomnika.
Drugi pomnik.
W lipcu 1946 utworzono Komisję Budowy Pomnika, w skład której weszli: Adolf Berman, Icchak Cukierman i Bernard Falk. Wykonanie projektu zlecono rzeźbiarzowi Natanowi Rapaportowi. Prace rozpoczęto w 1947. Budowę prowadziła firma budowlana Mariana Pliszczyńskiego. Firma „"inż J. Fedorowicz"” wykonała prace kamieniarskie, a odlewem rzeźby zajęła się paryska gisernia Eugene Didiera. Autorem oprawy architektonicznej pomnika był Leon Suzin.
Odsłonięcie monumentu nastąpiło 19 kwietnia 1948, w piątą rocznicę wybuchu powstania w getcie warszawskim. Pomnik wzniesiono ze składek organizacji żydowskich.
Monument w swojej ogólnej kompozycji nawiązuje do formy muru getta warszawskiego, Ściany Płaczu w Jerozolimie oraz do ściany komunardów na cmentarzu Père-Lachaise w Paryżu. Ma formę trapezoidalnego kamiennego bloku o wysokości ok. 11 metrów. Centralną część pomnika stanowi umieszczona od strony zachodniej płaskorzeźba z brązu o wymiarach 5,4 x 2,5 m, która przedstawia grupę żydowskich bojowców. Płaskorzeźba nosi tytuł "Walka" i symbolizuje bohaterski zryw w kwietniu 1943. Powstańcy w pełnych ekspresji pozach trzymają w dłoniach butelki z benzyną, pistolety i granaty. Młoda kobieta trzyma na ręku dziecko. Grupę otaczają płomienie symbolizujące podpalone przez Niemców getto.
Druga płaskorzeźba, umieszczona od strony wschodniej, została wykonana z kamienia. Przedstawia cierpienia i męczeństwo żydowskich kobiet, dzieci i starców pędzonych na śmierć. Płaskorzeźba nosi tytuł "Pochód na zagładę". W jej prawym górnym narożu widoczne są charakterystyczne niemieckie hełmy, wskazujące sprawców zbrodni. 
Kamienną płytę przed pomnikiem zdobią dwie siedmioramienne menory wykonane z brązu, pełniące jednocześnie funkcję zniczy zapalanych w czasie uroczystości rocznicowych. Na pomniku pod płaskorzeźbą na płycie z czarnego marmuru widnieje napis w języku polskim, jidysz i hebrajskim: „"Naród żydowski swym bojownikom i męczennikom"”. 
Pomnik został wykonany z szarego bazaltu skandynawskiego, pochodzącego z okolic Hunnebostrand w Szwecji (inne źródło podaje, że był to granit). Kamień zamówił minister gospodarki III Rzeszy Albert Speer w 1942, jako materiał do budowy pomników zwycięstwa Adolfa Hitlera. Po wojnie zamówiony przez Niemców bazalt został odkupiony przez szwedzkie organizacje żydowskie.
Praca Natana Rapaporta uzyskała wysoką ocenę wśród znawców sztuki, którzy uznali ją za jeden z najciekawszych monumentów wzniesionych w powojennej Europie.
7 grudnia 1970 w trakcie swojej oficjalnej wizyty w Polsce kanclerz Niemiec Willy Brandt niespodziewanie ukląkł na schodach pomnika po złożeniu wieńca, co zinterpretowano jako żal za zbrodnie popełnione przez naród niemiecki na narodzie żydowskim. Historyczny gest Brandta upamiętnia jego pomnik, odsłonięty w 2000 na skwerze Willy’ego Brandta u zbiegu ulic Karmelickiej i Lewartowskiego.
18 czerwca 1983 w czasie swojej drugiej podróży do Polski pod pomnikiem Bohaterów Getta hołd ofiarom Zagłady oddał Jan Paweł II. 9 października 2009 odbyły się tutaj uroczystości pogrzebowe Marka Edelmana.
W latach 2011–2012 pomnik został poddany remontowi konserwatorskiemu. 
W 2013 zakończyła się budowa gmachu Muzeum Historii Żydów Polskich zlokalizowanego po zachodniej stronie monumentu.
W 2019 Rada m.st. Warszawy nadała placowi wokół pomnika, między ulicą Ludwika Zamenhofa a aleją Ireny Sendlerowej, nazwę "plac Bohaterów Getta Warszawskiego".

</doc>
<doc id="158463" url="https://pl.wikipedia.org/wiki?curid=158463" title="Stobnica">
Stobnica



</doc>
<doc id="158465" url="https://pl.wikipedia.org/wiki?curid=158465" title="Stobnica (dopływ Wisłoka)">
Stobnica (dopływ Wisłoka)

Stobnica ("Stopnica") – rzeka, prawy dopływ Wisłoka o długości 45,75 km i powierzchni zlewni 336,06 km². 
Źródła rzeki znajdują się na północnym zboczu Wroczenia (497 m n.p.m.). Przepływa m.in. przez Grabownicę Starzeńską, Humniska, Brzozów, Starą Wieś, Godową, Blizne, Domaradz, Lutczę. Wpada do Wisłoka w Strzyżowie.

</doc>
<doc id="158468" url="https://pl.wikipedia.org/wiki?curid=158468" title="Nagroda Grace Murray Hopper">
Nagroda Grace Murray Hopper

Grace Murray Hopper Award – nagroda przyznawana od 1971 przez Association for Computing Machinery za wybitny wkład w dziedzinie informatyki.
Istnieje też szereg innych nagród, które przyjęły w nazwie nazwisko Grace Hopper po jej śmierci w 1992.
Laureaci.
Nagród nie przyznano w latach 1977, 1983, 1992, 1994, 1995, 1997 i 1998.

</doc>
<doc id="158470" url="https://pl.wikipedia.org/wiki?curid=158470" title="Mleczka">
Mleczka

Mleczka – rzeka w województwie podkarpackim, prawy dopływ Wisłoka.
Mleczka powstaje z połączenia się dwóch znacznych strumieni, Mleczki wschodniej i zachodniej, wypływających ze wzgórz Pogórza Dynowskiego.
Mleczka wschodnia powstaje ze zlewu dwóch potoków, z których wschodni spływa z północnych stoków Bukowego Garbu (426 m n.p.m.) i innych wzgórz otaczających Wolę Węgierską, zachodni zaś z powstaje z licznych strumieni we wsi Kramarzówka. Oba te potoki łączą się w Tyniowicach. Oba potoki nazywane są przez mieszkańców Mleczkami, choć na mapach wschodni potok opisany jest jako Węgierka. Przepływa ona przez Pruchnik.
Potoki źródliskowe Mleczki zachodniej wypływają ze stoków wzgórz otaczających Hadle Szklarskie (przysiółek Grzegorzówka) i Jawornik Polski. W Manasterzu uchodzi do niej potok Husówka.
Mleczka wschodnia i zachodnia łączą się w Urzejowicach i płyną dalej jako Mleczka, która uchodzi do Wisłoka na północ od Przeworska, w Gniewczynie.
W powiatach jarosławskim i przeworskim wiele mniejszych potoków nazywanych jest przez mieszkańców "mleczkami". Intuicyjnie słowo "mleczka" kojarzy się z mlekiem, nasuwając przypuszczenia, że dawniej woda w rzece była biała jak mleko i stąd nazwa. Językoznawcy wiążą nazwę Mleczka ze słowem ""młaka" oznaczającym mokradła, które ciągną się wzdłuż koryta rzeki. Historycy, badający początki osadnictwa na terenie Pogórza twierdzą natomiast, że nazwa związana jest ze słowem "mleć"" i pochodzi od licznych młynów wodnych, które napędzane były przez wody potoków. Najprawdopodobniej jednak nazwa rzeki wywodzi się od białego osadu, który dawnymi czasy pokrywał jej powierzchnię. Osad ten pochodził z wymywania wapiennych skał znajdujących się w jej górnym biegu. Obecnie z powodu zanieczyszczenia rzeki osad ten nie jest widoczny. Z okresu lokacji na prawie magdeburskim Przeworska i Jarosławia odnotowano niemiecką nazwę rzeki jako "Milchbach", czyli Mleczny Potok.

</doc>
<doc id="158471" url="https://pl.wikipedia.org/wiki?curid=158471" title="Karabin M14">
Karabin M14

US Rifle 7,62 mm M14 – amerykański karabin samopowtarzalny produkowany w latach 60 XX wieku, jako następca karabinu M1 Garand. Produkcję M14 dla armii przerwano po zaledwie 5 latach produkcji, od 1968 r. zastępując go karabinem M16. Mimo to, karabiny M14 w ograniczonym stopniu nadal wykorzystywane są przez amerykańskie siły zbrojne.
Historia.
Po zakończeniu II wojny światowej podstawowym karabinem amerykańskiej piechoty nadal pozostawał M1 Garand. Był to solidny karabin samopowtarzalny, ale o dużej masie i z nietypowym zasilaniem z ośmionabojowych ładowników obniżającym szybkostrzelność praktyczną. Już w czasie II wojny światowej podejmowano próby opracowania wersji karabinu M1 Garand zasilanej z magazynków wymiennych, ale prace zakończyły się na etapie prototypu. Do prac nad nowym karabinem powrócono wraz z wprowadzeniem do uzbrojenia nowej amunicji T65E3 (7,62 × 51 mm), którą wkrótce standaryzowano we wszystkich państwach NATO, jako nabój karabinowy 7,62 mm NATO (.308 NATO). Prace nad nową bronią toczyły się wraz z pracami nad nowym nabojem. Do pierwszego etapu prób dopuszczono:
W trakcie prób odpadły karabiny T28 i T31, a następnie T47 (przeprojektowany T25). W 1950 roku prowadzono też próby karabinów EM2 i FN FAL (kalibru 7 × 43 mm Mk1Z), jednak brak zaufania amerykańskich wojskowych do amunicji pośredniej spowodował odrzucenie obu konstrukcji.
Próby rozpoczęto od początku. Tym razem uczestniczyły w nich:
Obydwa karabiny były już zasilane nabojem T65E3, a celem prób było wyłonienie karabinu, który miał się stać standardową bronią piechoty wszystkich armii paktu. Jednak kiedy wyniki prób zaczęły wskazywać na FN FAL jako prawdopodobnego zwycięzcę konkursu, Amerykanie ze względów prestiżowych zdecydowali się wprowadzić do uzbrojenia T44E4 jako „US Rifle 7,62 mm M14”. T44 został zaprojektowany jako udoskonalenie karabinu T20E2 (eksperymentalna wersja karabinu M1 Garand). Miał lżejszą lufę, a po wprowadzeniu nowej amunicji zaadaptowano go do zasilania nabojami T65E3. Produkcję rozpoczęto w 1957 roku.
Wersję karabinu T44E5 wyposażoną w lufę ciężką, grubsze łoże i dwójnóg przyjęto do uzbrojenia jako M15 (miała pełnić funkcję ręcznego karabinu maszynowego). Wkrótce produkcję karabinu maszynowego M15 wstrzymano, wprowadzając w jego miejsce skonstruowaną przez kpt. D. Gosneya z US Infantry Bard odmianę M14A1.
Karabin M14 był bronią solidną i niezawodną, ale poza zasilaniem magazynkowym właściwie pod żadnym względem nie przewyższał karabinu M1 Garand. Niewiele lżejszy i dłuższy, nie sprawdzał się jako karabin strzelający seriami. Zbyt silny nabój powodował, że broni nie dało się opanować i utrzymać na celu. W rezultacie większość karabinów używanych w armii amerykańskiej była pozbawiona możliwości strzelania seriami (w drużynie piechoty były tylko dwa samoczynne karabiny M14A1, reszta była w wersji samopowtarzalnej).
W rezultacie już w 1963 roku, po zaledwie pięciu latach od rozpoczęcia produkcji, decyzją sekretarza obrony Roberta S. McNamary produkcję wstrzymano. Do tego czasu wyprodukowano 1 380 346 sztuk karabinu M14. Po wprowadzeniu do uzbrojenia karabinu M16, karabiny M14 wycofano z uzbrojenia. Nieliczne pozostałe egzemplarze są używane przez niektóre oddziały specjalne.
Opis konstrukcji.
Karabin M14 był indywidualną bronią samoczynno-samopowtarzalną. Zasada działania oparta na wykorzystaniu energii gazów prochowych odprowadzanych przez boczny otwór lufy. Ryglowanie przez obrót zamka. Mechanizm spustowy umożliwiał strzelanie ogniem pojedynczym i seriami. Przełącznik rodzaju ognia po prawej stronie komory zamkowej (większość egzemplarzy została pozbawiona możliwości strzelania seriami). Oddzielny bezpiecznik znajdujący się przed spustem. Zasilanie z dwurzędowych magazynków pudełkowych o pojemności 20 naboi. Mechaniczne przyrządy celownicze składają się z muszki w osłonie i celownika przeziernikowego.

</doc>
<doc id="158481" url="https://pl.wikipedia.org/wiki?curid=158481" title="Dan Bricklin">
Dan Bricklin

Daniel S. Bricklin (ur. 16 lipca 1951 w Filadelfii, USA) – współautor, razem z Bobem Frankstonem, arkusza kalkulacyjnego VisiCalc, założyciel Software Garden Inc., gdzie jest prezesem, i Trellix Corporation.
Otrzymał bakalaureat na wydziale inżynierii elektrycznej i nauk komputerowych w MIT oraz w 1979 r. tytuł MBA na Uniwersytecie Harvarda.
W 1979 Bricklin i Franston założyli Software Arts, Inc. i rozpoczęli sprzedawanie arkusza VisiCalc, pierwszego programu tej kategorii dla komputerów osobistych. Za stworzenie VisiCalca Bricklin otrzymał w 1981 r. Grace Murray Hopper Award.
Bricklin był prezesem Software Arts do 1985 r., kiedy to opuścił firmę i założył Software Garden, w której pozostawał do 1990 r. Następnie założył Slate Corporation, jednak w 1994 r. zamknął firmę i powrócił do Software Garden. W 1995 założył Trellix Corporation, która w 2003 r. została zakupiona przez Interland, Inc., a Bricklin został w niej prezesem do spraw technologii.
11 sierpnia 2000 Bricklin wprowadził termin "friend-to-friend networking" – Bricklin.com.
Bricklin jest obecnie (2005) prezesem Software Garden, produkującą oprogramowanie narzędziowe (w tym 'Dan Bricklin's Demo Program'), jak również świadczącą usługi konsultingowe.

</doc>
<doc id="158486" url="https://pl.wikipedia.org/wiki?curid=158486" title="Jan Bystroń (1860–1902)">
Jan Bystroń (1860–1902)

Jan Bystroń, pseud. Marian Czeszewski (ur. 13 czerwca 1860 w Dolnych Datyniach, zm. 30 czerwca 1902 w Krakowie) – polski językoznawca.
Życiorys.
Pochodził z rodziny chłopskiej, był synem Jana i Anny Klimszy. Uczęszczał do szkoły ludowej w Błędowicach Dolnych, następnie do gimnazjum niemieckiego w Cieszynie (ukończył je w 1881). W latach 1881–1886 studiował slawistykę, germanistykę i filologię klasyczną na Uniwersytecie Jagiellońskim (m.in. pod kierunkiem Kazimierza Morawskiego i Wilhelma Creizenacha); w 1886 obronił doktorat na podstawie pracy "O mowie polskiej w dorzeczu Stonawki i Łucyny w Księstwie Cieszyńskim", przygotowanej pod kierunkiem Lucjana Malinowskiego. Uzupełniał studia w Lipsku (1886–1887). Od 1888 pracował jako nauczyciel gimnazjalny, uczył języka polskiego i niemieckiego w III gimnazjum w Krakowie (1888–1889 i 1891–1902) oraz języka niemieckiego i języków klasycznych w C. K. Gimnazjum w Stryju (1889–1891).
Zajmował się historią języka polskiego, etnografią, lituanistyką. Szczególnym jego zainteresowaniem cieszyły się dialekty polskie na Śląsku Cieszyńskim; jego prace poświęcone tej tematyce miały później znaczenie w debacie o polskości tych ziem. Zbierał pieśni ludowe ze Śląska Cieszyńskiego, badał także gwary słoweńskie oraz zabytki języka niemieckiego. W 1894 przygotował wydanie dzieła "Historye rzymskie" ("Gesta Romanorum"). Współpracował z pismami „Gwiazdka Cieszyńska” i „Slovansky Sbornik”.
W 1894 został członkiem korespondentem AU; należał także do Poznańskiego Towarzystwa Przyjaciół Nauk (1887 członek korespondent) oraz Towarzystwa Literackiego w Tylży. Ożenił się z Marią, córką Andrzeja Cinciały, etnografa i śląskiego działacza społecznego; z tego małżeństwa urodził się syn Jan Stanisław (1892–1964), socjolog, historyk kultury i literatury, folklorysta.
Pochowany został na Cmentarzu Rakowickim w Krakowie, w kwaterze 40.

</doc>
<doc id="158487" url="https://pl.wikipedia.org/wiki?curid=158487" title="Jan Bystroń">
Jan Bystroń



</doc>
<doc id="158490" url="https://pl.wikipedia.org/wiki?curid=158490" title="Maska podsieci">
Maska podsieci

Maska podsieci, maska adresu () – liczba służąca do wyodrębnienia w adresie IP części będącej adresem podsieci i części, która jest adresem hosta w tej podsieci.
Pola adresu IP, dla których w masce znajduje się bit równy 1, należą do adresu podsieci, a pozostałe bity do adresu urządzenia w tej podsieci. Po wykonaniu iloczynu bitowego (funkcja AND) maski i adresu IP, otrzymuje się adres IP całej podsieci, do której należy urządzenie z tym adresem IP.
Model adresowania w oparciu o maski adresów wprowadzono w odpowiedzi na początkowo sztywny, lecz w rezultacie niewystarczający podział adresów na klasy A, B i C. Pozwala on w elastyczny sposób dowolnie dzielić duże sieci (zwłaszcza te o ograniczonej puli adresów IP) na mniejsze podsieci.
Maska adresu jest takiej samej długości jak adres IP i składa się z ciągu bitów o wartości 1, po których następuje ciąg zer – dla IPv4 maska ma 32 bity, dla IPv6 ma 128 bitów. W przypadku IPv4 podawana jest najczęściej w postaci czterech liczb 8-bitowych zapisanych zazwyczaj dziesiętnie i oddzielonych kropkami (na przykład 255.255.255.224). Wartość maski musi być znana wszystkim routerom i komputerom znajdującym się w danej podsieci. W wyniku porównywania maski adresu (np. 255.255.255.0) z konkretnym adresem IP (np. 192.180.5.22) router otrzymuje informację o tym, która część adresu identyfikuje podsieć (w tym przypadku 192.180.5), a która urządzenie mające przypisany ten adres IP (.22).
Często można spotkać się ze skróconym zapisem maski w postaci określającej liczbę początkowych bitów mających wartość 1 (zob. CIDR). Najczęściej spotykany jest zapis, w którym podawany jest adres podsieci, a następnie po rozdzielającym ukośniku skrócony zapis maski. Dla powyższego przykładu byłoby to:
 192.180.5.0/24
W przypadku IPv6 najczęściej nie mówi się o masce podsieci, lecz o prefiksie podsieci, ponieważ skrócony zapis maski jest niejako koniecznością:
 2001:0db8::/32
Pełny zapis maski, ze względu na jej długość, jest całkowicie niepraktyczny i mało przejrzysty. Dla powyższego przykładu maska ta mogłaby przyjąć jedną z postaci, które są oczywiście tożsame, a różnią się tylko sposobem zapisu:
 ffff:ffff:0000:0000:0000:0000:0000:0000
 ffff:ffff:0:0:0:0:0:0
 ffff:ffff::
Przykład.
Podstawową funkcją maski podsieci jest określenie ile kolejnych bitów w adresie IP stanowi adres podsieci, czyli adres jednoznacznie identyfikujący daną podsieć. Pozostałe bity określają już adresy konkretnego hosta w tej podsieci (adres urządzenia końcowego). Tam gdzie w masce bit ustawiony jest na 1, odpowiadający mu bit adresu IP należy do adresu podsieci, natomiast tam gdzie bit jest równy 0 – odpowiadający mu bit adresu IP należy do adresu hosta. Bity maski podsieci zawsze są ustawiane na 1 poczynając od bitu najbardziej znaczącego ("pot." najstarszego), przykładowo:
 adres IPv4 = 128.10.2.3 = 10000000 00001010 00000010 00000011
 maska podsieci = 255.255.255.0 = 11111111 11111111 11111111 00000000
W tym przypadku adresem podsieci są trzy pierwsze oktety (8 × 3 = 24 bity) adresu IP, ponieważ 24 najstarsze bity maski podsieci są jedynkami. Zgodnie z tą zasadą, dodając jeszcze jedną jedynkę do maski, przydziela się dodatkowy bit do adresu podsieci:
 maska podsieci = 255.255.255.128 = 11111111 11111111 11111111 10000000
Na podstawie takiej maski można stwierdzić, że 25 najstarszych bitów adresu IP odpowiada za identyfikację podsieci, a pozostałe 7 pozwala określić adres urządzenia w niej działającego, jak np:
 adres IPv4 = 128.10.2.3 = 10000000 00001010 00000010 00000011
Uzyskiwanie adresu sieci z adresu IPv4 i maski.
Mając do dyspozycji adres IP urządzenia oraz maskę, można obliczyć adres całej podsieci przy użyciu operacji AND
Otrzymany wynik jest adresem podsieci, po przekształceniu go na zapis dziesiętny ma on postać 192.168.1.128.
Mając adres podsieci można także prosto obliczyć adres rozgłoszeniowy. W tym celu stosuje się negację bitów maski, a powstałą liczbę dodaje do adresu podsieci:
Uzyskany adres to 0.0.0.127. Teraz każdy z oktetów należy dodać do odpowiadającego mu oktetu adresu podsieci. Jako że 3 pierwsze oktety są równe zero, wystarczy dodać ostatni: 128+127=255. Szukanym adresem rozgłoszeniowym w tej podsieci jest więc 192.168.1.255.
Przeliczanie masek w IPv4.
Liczba dostępnych adresów hostów w danej podsieci jest o 2 mniejsza (zarezerwowany jest adres podsieci i adres broadcastu) od liczby możliwych unikalnych adresów w tej podsieci:
Numer CIDR oznacza ile bitów odpowiada za określenie adresu podsieci. Innymi słowy, informuje ile bitów ustawionych na 1 znajduje się w masce podsieci:

</doc>
<doc id="158492" url="https://pl.wikipedia.org/wiki?curid=158492" title="HT">
HT

Skrót HT może odnosić się do poniższych zagadnień:

</doc>
<doc id="158493" url="https://pl.wikipedia.org/wiki?curid=158493" title="Abd al-Aziz Buteflika">
Abd al-Aziz Buteflika

Abd al-Aziz Buteflika (Butaflika) (arab. عبد العزيز بوتفليقة, "ʿAbd al-ʿAzīz Būtaflīqah"; ur. 2 marca 1937 w Wadżdzie, zm. 17 września 2021 w Algierze) – algierski polityk, minister spraw zagranicznych w latach 1963–1979, prezydent Algierii w latach 1999–2019.
Życiorys.
Brał udział w wojnie o niepodległość Algierii. Od 5 września 1963 do 8 marca 1979 sprawował funkcję ministra spraw zagranicznych podczas prezydentury Ahmada Ben Belli i Huari Bumediena. W 1974 roku był przewodniczącym 29. Sesji Zgromadzenia Ogólnego Organizacji Narodów Zjednoczonych. Rok później brał udział w mediacjach pomiędzy skonfliktowanym ze sobą Irakiem i Iranem, które zaowocowały podpisaniem porozumienia w Algierze. Jeszcze w tym samym roku negocjował z terrorystą Ilichem Ramírezem Sánchezem znanym jako „Carlos-Szakal”. Terrorysta po negocjacjach z Butefliką wypuścił na wolność wszystkich uczestników zebrania OPEC, których porwał w trakcie spotkania w Wiedniu. Po śmierci Bumediena był typowany jako jeden z potencjalnych następców. Przedstawił wówczas program opierający się na założeniach wolnego rynku. Walkę o władzę przegrał z Szadlim Bendżedidem, który po skonsolidowaniu władzy wykluczył go z partyjnego kierownictwa. W 1981 roku wyemigrował z kraju. Do Algierii powrócił w 1987 roku. W latach 90. powrócił do czynnej polityki krajowej stając się jednym z liderów Frontu Wyzwolenia Narodowego.
Z poparciem wojska i związków zawodowych wystartował w wyborach 15 kwietnia 1999. W kampanii wyborczej obiecywał doprowadzenie do zakończenia trwającej wojny domowej. Zwyciężył w pierwszej turze wyborów prezydenckich uzyskując 73,8% głosów. 27 kwietnia 1999 oficjalnie objął urząd zastępując prezydenta Liamine Zérouala. Głównym zadaniem początków prezydencji Buteflika było przywrócenie pokoju i zwalczenie terrorystycznego fundamentalizmu islamskiego. Nowo wybrany prezydent postanowił zaprowadzić porządek metodami pokojowymi. Świeżo po wyborach ogłosił on chęć przeprowadzenia amnestii dla rebeliantów którzy dobrowolnie złożą broń. Propozycja prezydenta została poddana pod głosowanie w referendum, program pojednania narodowego poparło 98% wyborców. Amnestia przyczyniła się do wygaśnięcia konfliktu i rozpuszczenia się grup rebelianckich. W 2000 roku doszło do samorozwiązania partyzanckich armii. Walkę z rządem kontynuowała zaledwie garstka najbardziej radykalnych islamistów oraz powstała później lokalna siatka Al-Ka’idy. Po zakończeniu konfliktu funkcjonowanie partii fundamentalistycznych w dalszym ciągu pozostało zakazane a wojsko pozostawiło w swoich rękach duży stopień władzy. W 2006 roku z inicjatywy prezydenta doszło do powszechnej amnestii bojowników odsiadujących wyroki. Amnestia odbyła się w ramach programu Karta Pokoju i Narodowego Pojednania (uchwalonej w referendum w 2005 roku).
Po rozwiązaniu kwestii wojny domowej, uregulował sytuację mniejszości berberyjskiej. Za jego rządów, 9 kwietnia 2002 wprowadzono poprawkę konstytucji, wedle której język berberyjski stał się drugim językiem urzędowym kraju. Zmiana zahamowała widoczne w poprzednich latach napięcia pomiędzy rządem a Berberami. Prezydent odstąpił tym samym od prowadzonej przez poprzednie rządy polityki arabizacji.
Rządy Butefliki związane są z liberalizacją gospodarki. Polityka ta w połączeniu z podwyższeniem cen ropy naftowej przyczyniła się do poprawy sytuacji ekonomicznej. Napływające do kasy państwa pieniądze prezydent wykorzystał do inwestycji w obiekty i infrastrukturę użyteczności publicznej, w tym mieszkania komunalne.
Ważnym elementem aktywności politycznej Butefliki jest polityka zagraniczna. W lipcu 1999 roku zorganizował w Algierze szczyt Organizacji Jedności Afrykańskiej. Brał udział jako mediator w konflikcie konflikcie erytrejsko-etiopskim.
8 kwietnia 2004 uzyskał reelekcję zdobywając 84,9% głosów. Wybory w 2004 roku były pierwszymi w pełni demokratycznymi wyborami w historii kraju. W 2007 roku prezydent potwierdził swoją władzę po tym gdy w wyborach parlamentarnych większość zdobył sprzyjający mu blok partyjny. 11 kwietnia 2009 został wybrany na trzecią kadencję z poparciem 90,2% głosów.
Od grudnia 2010 do kwietnia 2011 roku przez kraj przetoczyła się fala protestów antyrządowych na fali arabskiej wiosny. W rezultacie wystąpień, władze ogłosiły zniesienie obowiązującego od 1992 roku stanu wyjątkowego i obniżenie cen żywności. Wystąpienia w porównaniu z krajami regionu miały niewielki wymiar. Wybory parlamentarne przeprowadzone 10 maja 2012 wygrał prezydencki Front Wyzwolenia Narodowego. Prezydencka formacja zwiększyła w wyborach stan posiadania miejsc w parlamencie o siedem miejsc. Drugie miejsce zajęło z kolei sympatyzujące z prezydentem Zgromadzenie Narodowo-Demokratyczne. Nowym premierem został Abd al-Malik Sallal.
W ostatnich wyborach prezydenckich przeprowadzonych 17 kwietnia 2014 zdobył 81,53% głosów. Tym samym zapewnił sobie czwartą, pięcioletnią kadencję na stanowisku. Jego główny kontrkandydat, były premier Ali Benflis zdobył 12,18% głosów.
2 kwietnia 2019 Buteflika zrezygnował ze sprawowania urzędu prezydenta Algierii, na co wpływ miały trwające od lutego masowe protesty przeciwko jego rządom. Pod presją ze strony protestujących, 11 marca prezydent zrezygnował z ubiegania się o reelekcję w wyborach prezydenckich przewidzianych na 18 kwietnia i nakazał ich przełożenie.

</doc>
<doc id="158494" url="https://pl.wikipedia.org/wiki?curid=158494" title="Faramir z Gondoru">
Faramir z Gondoru



</doc>
<doc id="158497" url="https://pl.wikipedia.org/wiki?curid=158497" title="Baldwin I Koburg">
Baldwin I Koburg

Baldwin I, franc. "Baudouin Albert Charles Leopold Axel Marie-Gustave", flam. "Boudewijn Albert Karel Leopold Axel Marie Gustaaf" (ur. 7 września 1930 w Laeken, zm. 31 lipca 1993 w Motril) – król Belgów, a przed objęciem tronu książę Brabancji.
Życiorys.
Panował od 1951, od czasu abdykacji jego ojca – króla Leopolda III. 15 grudnia 1960 w katedrze św. Michała i św. Guduli ożenił się z Fabiolą de Mora. Para nie doczekała się dzieci (Fabiola wielokrotnie poroniła i nie mogła więcej zajść w ciążę), więc król stopniowo przygotowywał do objęcia tronu swego bratanka – Filipa, którego traktował jak własnego syna.
Baldwin, wzorując się na Albercie I, rządził państwem w sposób modelowy: z taktem radził sobie z kolejnymi kryzysami ministerialnymi i rozstrzygał spory między Walonami i Flamandami. W 1990 jako katolik odmówił podpisania ustawy liberalizującej zasady przerywania ciąży; zgodził się jednak na przejściowe, dwudniowe złożenie urzędu, aby ustawę mogli podpisać zastępujący go członkowie rządu.
31 lipca 1993, po 42 latach panowania, zmarł nagle na serce w swej willi w Motril w Hiszpanii. Jego następcą został młodszy brat Albert II.

</doc>
<doc id="158499" url="https://pl.wikipedia.org/wiki?curid=158499" title="Pipelining (procesory)">
Pipelining (procesory)



</doc>
<doc id="158500" url="https://pl.wikipedia.org/wiki?curid=158500" title="Trybun">
Trybun



</doc>
<doc id="158503" url="https://pl.wikipedia.org/wiki?curid=158503" title="Stanisław Edward Grodzki">
Stanisław Edward Grodzki

Stanisław Edward Grodzki, ps. „Edward”, „doktor Edward”, „Sadowski”, „Leszczyński” (ur. 19 października 1895 w Zieleniewicach, zm. 2 grudnia 1946 w Warszawie) – generał brygady Wojska Polskiego.
Życiorys.
Syn Kazimierza i Heleny z Hermanowiczów. W 1912 r. ukończył szkołę realną w Pińsku, następnie Szkołę Nauk Politycznych w Warszawie.
W latach 1914–1917 oficer armii rosyjskiej, potem wstąpił do Armii Polskiej we Francji. Od 1918 w Wojsku Polskim. 19 sierpnia 1920 roku został zatwierdzony z dniem 1 kwietnia 1920 roku w stopniu kapitana, w piechocie, w grupie oficerów byłej armii generała Hallera. 5 stycznia 1921 Minister Spraw Wojskowych zezwolił mu korzystać tytularnie ze stopnia majora. W czasie wojny polsko–bolszewickiej dowodził batalionem i pułkiem.
Po wojnie pełnił służbę w Departamencie Piechoty Ministerstwa Spraw Wojskowych, a od 1923 w Oddziale II Sztabu Głównego. W maju 1925 mianowany został attaché wojskowym przy Poselstwie RP w Belgradzie. W 1928 uzyskał stopień podpułkownika. Z dniem 1 kwietnia 1929 przeniesiony został do 8 pułku piechoty Legionów w Lublinie na stanowisko zastępcy dowódcy. W sierpniu 1929 został zwolniony z zajmowanego stanowiska i powołany do Wyższej Szkoły Wojennej w Warszawie, w charakterze słuchacza II rocznika Kursu Normalnego 1928–1930. Z dniem 1 listopada 1930, po ukończeniu kursu i uzyskaniu dyplomu naukowego oficera dyplomowanego, został mianowany zastępcą dowódcy 71 pułku piechoty w Zambrowie. W grudniu 1934 objął dowództwo 57 pułku piechoty wielkopolskiej w Poznaniu. W 1938 został awansowany do stopnia pułkownika, ukończył kurs dla szefów sztabów przy Wyższej Szkole Wojennej. W czasie kampanii wrześniowej szef sztabu Armii „Modlin”.
W latach 1941–1942 komendant Organizacji Wojskowej „Unia”, 1943–1945 komendant Obszaru Zachód AK, następnie w LWP m.in. dowódca 16 Dywizji Piechoty i 5 Saskiej Dywizji Piechoty (7 VIII – 16 XI 1946).
Rodziny nie założył. Zmarł wskutek pooperacyjnego porażenia jelit i niedomogi krążenia. Pochowany w Alei Zasłużonych na Cmentarzu Wojskowym na Powązkach (kwatera A26-tuje-22).

</doc>
<doc id="158504" url="https://pl.wikipedia.org/wiki?curid=158504" title="Bob Frankston">
Bob Frankston

Bob Frankston (ur. 1949 w Nowym Jorku) - informatyk amerykański, współtwórca, razem Danem Bricklinem, arkusza kalkulacyjnego VisiCalc. 
W 1966 ukończył Stuyvesant High School w Nowym Jorku, w 1976 otrzymał stopień inżyniera w MIT. Uczestniczył w Project MAC, w latach 1979-1985 współtworzył Software Arts, firmę produkującą VisiCalc. W latach 1985-1990 pracował w Lotus Development Corporation, gdzie tworzył Lotus Express. W okresie 1990-1992 pracował w Slate Corporation nad systemami mobilnymi, w latach 1993-1998 był zatrudniony w Microsofcie, gdzie zajmował się m.in. sieciami domowymi.
Jest członkiem Association for Computing Machinery i Computer History Museum, laureatem kilku wyróżnień branżowych.

</doc>
<doc id="158505" url="https://pl.wikipedia.org/wiki?curid=158505" title="V wyprawa krzyżowa">
V wyprawa krzyżowa

V wyprawa krzyżowa – wyprawa wojenna podjęta w 1217 roku. Wydarzenia towarzyszące czwartej wyprawie krzyżowej nie zraziły papieża Innocentego III do idei krucjat i w 1215 roku proklamował on nową krucjatę na IV soborze laterańskim. Udział w niej wzięło rycerstwo francuskie, włoskie, węgierskie, niemieckie. Tym razem na wezwanie papieża odpowiedziało wielu możnych. Nowa wyprawa miała zostać skierowana do Egiptu.
W 1215 roku krzyż przyjął przyszły cesarz Fryderyk II Hohenstauf. Do wyprawy przyłączyło się też wielu francuskich możnych, chociaż konflikt zbrojny z Anglią spowodował pewne opóźnienie ich wyjazdu. Pod koniec lata 1217 roku w Akce zaczęły się gromadzić pierwsze oddziały krzyżowców. W listopadzie znaczące siły krzyżowców pod wodzą króla Węgier Andrzeja II, księcia Antiochii Boemunda IV Jednookiego oraz króla Cypru Hugona I Cypryjskiego podjęły działania na terenie Zajordanii. Muzułmanie wycofali się do Damaszku. W tej sytuacji krzyżowcy zdecydowali się również na odwrót, nie przystępując zimą do oblężenia miasta.
Rozczarowany przebiegiem dotychczasowych działań król węgierski postanowił wracać do domu. Jego nagły wyjazd wywołał konsternację wśród baronów Outremer. Sytuację poprawiło jednak w pewnym stopniu przybycie do Akki w kwietniu 1218 roku nowych oddziałów krzyżowców francuskich i niemieckich. Niemniej sam cesarz pozostawał nadal w Europie.
W maju 1218 roku silna flota krzyżowców, pozostawiając w Ziemi Świętej kontyngent niemiecki, wypłynęła z Akki w kierunku Damietty. Dowodzone przez króla jerozolimskiego Jana z Brienne wojska krzyżowców zdobyły położoną w pobliżu Damietty twierdzę i przystąpiły do oblężenia miasta. W imieniu papieża dowództwo nad wyprawą sprawował jego legat, kardynał Pelagio Galvani.
Wśród oblegających Damiettę krzyżowców zaczęły się wkrótce szerzyć choroby. Muzułmanie gotowi byli na podjęcie z krzyżowcami rokowań pokojowych. W zamian za wycofanie się z Egiptu zaproponowali im zwrot Jerozolimy i relikwii Krzyża Świętego. Pelagio Galvani odrzucił jednak tę propozycję. Prawdopodobnie papież i kupcy włoscy przekonali go, iż prawdziwym celem wyprawy jest podbój Egiptu.
W listopadzie 1219 roku krzyżowcom udało się w końcu zdobyć Damiettę. Droga do Kairu stanęła przed nimi otworem.
W lipcu 1220 roku wojska krzyżowe zaczęły posuwać się w górę Nilu. Opieszałość krzyżowców pozwoliła jednak Al-Kamilowi na przygotowanie się do obrony. Wojska egipskie okrążyły armię krzyżowców, a jednocześnie flota sułtana odcięła ich od Damietty. Kardynałowi Galvaniemu udało się wyrwać z oblężenia, jednak większość armii zmuszona została do kapitulacji. W następnym roku krzyżowcy opuścili Damiettę i powrócili do Akki. Sny o łatwym podboju Egiptu się rozwiały.
Nawiązania w kulturze.
Krucjata została opisana przez Zofię Kossak w powieści pt. "Bez oręża".

</doc>
<doc id="158507" url="https://pl.wikipedia.org/wiki?curid=158507" title="Diego Lopez">
Diego Lopez



</doc>
<doc id="158508" url="https://pl.wikipedia.org/wiki?curid=158508" title="Agraryzacja miast">
Agraryzacja miast

Agraryzacja miast – proces polegający na traceniu przez mniejsze miasta polskie w XVII i na początku XVIII w. charakteru ośrodków handlowo-rzemieślniczych i przekształcania ich w osady typu wiejskiego.
Zjawisko było wynikiem upadku gospodarczego I Rzeczypospolitej, do którego przyczyniły się długoletnie wojny m.in. z Rosją i Szwecją, a także zubożenie chłopów i przerwanie przez nich kontaktów z rynkiem miejskim, przez co mieszczanie tracąc dochody zmuszeni byli uprawiać ziemię, by przeżyć.

</doc>
<doc id="158509" url="https://pl.wikipedia.org/wiki?curid=158509" title="Demokracja szlachecka">
Demokracja szlachecka

Demokracja szlachecka – system panujący w XV i XVI wieku w Królestwie Polskim, a następnie Rzeczypospolitej Obojga Narodów. W założeniu gwarantował masom szlacheckim prawo głosowania i decydowania o sprawach państwa, a także miał być przykładem tolerancji i formalnej równości praw w łonie samego stanu szlacheckiego.
Szlachta zbierała się na sejmikach ziemskich, wybierając przedstawicieli, którzy mieli reprezentować daną ziemię (powiat itp.) na sejmie walnym. Otrzymywali tzw. instrukcje sejmikowe, w których określano, jak powinni głosować w sprawach istotnych z punktu widzenia szlachty danej ziemi. Po zakończeniu sejmu walnego ponownie zbierały się sejmiki, a posłowie zdawali relacje z obrad (sejmiki relacyjne).
Za początek demokracji szlacheckiej najczęściej przyjmuje się – co do zasady – rok 1454, w którym sejmiki szlacheckie na mocy przywilejów nieszawskich uzyskały szerokie kompetencje w sprawach ogólnopaństwowych. W skład sejmu wchodził król oraz członkowie izby poselskiej i senatu. , czyli przedstawicieli szlachty wybranych na sejmikach ziemskich – przedsejmowych. Senat stanowili członkowie dawnej rady królewskiej, tj. dostojnicy duchowni i świeccy oraz najwyżsi urzędnicy królewscy, tj. Kanclerz Wielki, Kanclerz Nadworny, Marszałek Wielki, Marszałek Nadworny oraz Podskarbi Wielki. Członkiem senatu zostawało się z racji sprawowania wyższego urzędu, a nie na skutek wyboru. Króla uważano za jednoosobowy trzeci stan sejmujący, który zwoływał posiedzenia. Sejm walny zbierał się co dwa lata na okres 6 tygodni.
Do Konstytucji 3 maja został załączony aneks „Prawo o sejmikach”, który wykluczał z życia obywatelskiego szlachtę bez własnej ziemi tzw. gołotę – nieposesjonatów.
Termin „demokracja szlachecka” powstał w połowie XIX wieku.
Główne cechy demokracji szlacheckiej to:
Występował podział władzy:

</doc>
<doc id="158510" url="https://pl.wikipedia.org/wiki?curid=158510" title="Adolf (wielki książę Luksemburga)">
Adolf (wielki książę Luksemburga)

Adolf, właśc. Adolf Wilhelm August Karl Friedrich z Nassau-Weilburga (ur. 24 lipca 1817, zm. 17 listopada 1905) – pierwszy wielki książę Luksemburga z niemieckiej dynastii Nassau od 1890, książę Nassau w latach 1839–1866.
Życiorys.
Adolf był synem Wilhelma, księcia Nassau (1792–1839) i jego pierwszej żony Luizy z Saksonii-Hildburghausen. Jego przyrodnią siostrą była królowa Szwecji, Zofia Wilhelmina Nassau. Adolf został księciem niemieckiego Nassau w 1839, po śmierci swego ojca. W czasie wojny prusko-austriackiej w 1866 (bitwa pod Sadową) poparł cesarza Austrii, w wyniku czego Prusacy zajęli i anektowali Nassau, jego samego detronizując.
W 1890 królowa Holandii, Wilhelmina, musiała zrezygnować z tronu Luksemburga, gdzie obowiązywało wówczas prawo salickie, wykluczające kobiety od następstwa tronu, kończąc tym samym unię personalną łączącą Holandię z księstwem, i przekazała Luksemburg księciu Adolfowi.
Małżeństwa.
31 stycznia 1844 Adolf poślubił Elżbietę Romanową, wielką księżną Rosji, wnuczkę cara Pawła I. Jego żona zmarła w połogu niecały rok po ślubie.
23 kwietnia 1851 Adolf ożenił się po raz drugi, z Adelajdą Marią z Anhaltu-Dessau, najstarszą córką Fryderyka, księcia Anhaltu-Dessau. Para miała pięcioro dzieci, z których tylko dwoje dożyło pełnoletniości:

</doc>
<doc id="158511" url="https://pl.wikipedia.org/wiki?curid=158511" title="Smak identyczny z naturalnym">
Smak identyczny z naturalnym



</doc>
<doc id="158513" url="https://pl.wikipedia.org/wiki?curid=158513" title="Robert George Sands">
Robert George Sands

Robert Gerard Sands (irl. Roibeard Gearóid Ó Seachnasaigh), również Bobby Sands (ur. 9 marca 1954, zm. 5 maja 1981) – irlandzki republikanin, lider IRA.
Napisał w więzieniu Maze (Irlandia Północna) książkę pt. "One day in my life" (Jeden dzień w moim życiu). Więziony wraz z innymi członkami organizacji jako kryminalista głodował, żądając uznania ich za więźniów politycznych. W czasie strajku został wybrany na posła do Izby Gmin. Zmarł po 66 dniach. Oprócz Sandsa – zanim strajk został przerwany – zmarło także 9 innych głodujących więźniów. Wśród ofiar strajku było 6 członków IRA oraz 4 INLA.
Na podstawie tych wydarzeń w 2008 powstał wielokrotnie nagradzany film "Głód" ("Hunger") w reżyserii Steve’a McQueena.

</doc>
<doc id="158514" url="https://pl.wikipedia.org/wiki?curid=158514" title="Fernandez Borja">
Fernandez Borja



</doc>
<doc id="158516" url="https://pl.wikipedia.org/wiki?curid=158516" title="Prowincja Mendoza">
Prowincja Mendoza



</doc>
<doc id="158517" url="https://pl.wikipedia.org/wiki?curid=158517" title="Trier">
Trier

Niemcy
Osoby:
Inne:
Zobacz też:

</doc>
<doc id="158523" url="https://pl.wikipedia.org/wiki?curid=158523" title="Gotyk płomienisty">
Gotyk płomienisty



</doc>
<doc id="158524" url="https://pl.wikipedia.org/wiki?curid=158524" title="Sztuczne dodatki do żywności">
Sztuczne dodatki do żywności



</doc>
<doc id="158526" url="https://pl.wikipedia.org/wiki?curid=158526" title="SPAD S.VII">
SPAD S.VII

SPAD VIIC1 – francuski samolot myśliwski zaprojektowany i zbudowany w 1916 roku w wytwórni lotniczej Société (anonyme) Pour L'Aviation et ses Dérivés (SPAD)
Historia.
Samolot "SPAD VII" został skonstruowany na początku 1916 roku przez inż. Louisa Béchereau we francuskiej wytwórni lotniczej Société (anonyme) Pour L'Aviation et ses Dérivés (SPAD). Konstruktor zaprojektował samolot myśliwski w układzie dwupłata o mocnej konstrukcji, przystosowany do mającego go napędzać silnika tłokowego rzędowego wytwarzającego większą moc od stosowanych dotychczas silników rotacyjnych. Taki lekki silnik (nazywany widlastym) udało się zbudować szwajcarskiemu inż. Markowi Birkigtowi w 1915 roku we własnych zakładach Hispano-Suiza w Barcelonie, a filia tego zakładu znajdowała się we Francji. W silniku tym cylindry umieszczono w dwóch rzędach po cztery w układzie litery „V”, dzięki czemu uzyskano małą długość wału korbowego. Wszystkie przewody wykonano jako integralne części odlanego bloku silnika. Masa silnika po tych zabiegach wynosiła tylko 150 kg, a moc 140 KM (103 kW), pracowano więc dalszym jego udoskonaleniem. 
Prototyp samolotu wyposażonego właśnie w taki silnik oblatano w maju 1916 roku i otrzymał on nazwę "SPAD VIIC1". Okrągła obudowa chłodnicy czołowej nadawała mu wygląd samolotu z silnikiem gwiazdowym. Płaty były o kształcie prostokątnym a usztywniono je słupkami i cięgnami stalowymi. W czasie prób prototyp osiągnął prędkość 190 km/h w locie poziomym oraz przekroczył prędkość 200 km/h w locie nurkowym. Jedyną wadą jaka stwierdzono była mniejsza od oczekiwanej zwrotność (zwłaszcza w porównaniu do maszyny takiej jak Nieuport 17), lecz łatwość pilotażu i duża wytrzymałość konstrukcji przeważyła i skierowano go do produkcji seryjnej.
Pierwszy samolot seryjny dostarczono na front 2 września 1916 roku, do francuskiej eskadry myśliwskiej N.3. Łącznie wyprodukowano ok. 5000 samolotów tego typu, przy czym część z doskonalszym silnikiem Hispano-Suiza 8Ba o mocy 180 KM (132 (kW). Z uwagi na swoje walory samoloty SPAD VII zakupiła Wielka Brytania – 118 sztuk, Belgia – 15 sztuk, Włochy i Rosja – 43 sztuki. Ponadto produkowane one były na licencji w Wielkiej Brytanii – 100 sztuk i w Rosji, gdzie w zakładach DUKS w Moskwie wyprodukowano 100 sztuk. Bezpośrednim następcą był szybszy i lepiej uzbrojony SPAD XIII. 
Użycie w lotnictwie.
Samoloty myśliwskie SPAD VIIC1 był od września 1916 roku systematycznie wprowadzany na uzbrojenie lotnictwa francuskiego, pierwsze egzemplarze otrzymała francuska eskadra myśliwska N.3, gdzie latali na nim najlepsi francuscy piloci sierż. Paul Sauvage i por. Georges Guynemer. Ten ostatni na samolocie tym zestrzeli w czasie I wojny światowej 19 samolotów przeciwnika. 
Na samolotach tych latali w czasie I wojny światowej również piloci amerykańscy, brytyjscy, belgijscy, włoscy, rosyjscy i polscy.
Użycie w lotnictwie polskim.
Na samolotach "SPAD VIIC1" latali polscy piloci jeszcze przed odzyskaniem niepodległości przez Polskę, w okresie od grudnia 1917 do maja 1918 roku dwa samoloty tego typu używane były w I Polskim Oddziale Awiacyjnym Bojowym II Korpusu. Potem w dniu 2 listopada 1918 roku zdobyto na lotnisku we Lwowie jeszcze jeden samolot tego typu.
W 1919 roku polska misja gen. Romera zakupiła we Francji 18 samolotów "SPAD VIIC1" dla lotnictwa polskiego. Samoloty te przetransportowano do Polski drogą morską, a po zmontowaniu otrzymała je 19. eskadra myśliwska, natomiast zdobyczny samolot był użytkowany w 7. eskadrze myśliwskiej. Samoloty te zostały użyte w trakcie wojny polsko-bolszewickiej, oraz na frontach południowo-wschodnim i wschodnim. Potem 6 samolotów SPAD VIIC1 z 19. eskadry skierowano do Wyższej Szkoły Pilotów na lotnisku Ławica w Poznaniu. Na samolocie tym latał m.in. por. pil. Ludomił Rayski – późniejszy dowódca lotnictwa polskiego.
Opis konstrukcji.
Samolot "SPAD VIIC1" był jednomiejscowym samolotem myśliwskim, dwupłatem o konstrukcji drewnianej, kabina odkryta. Podwozie klasyczne – stałe. Napęd: silnik widlasty, śmigło dwułopatowe, drewniane.

</doc>
<doc id="158528" url="https://pl.wikipedia.org/wiki?curid=158528" title="International Data Group">
International Data Group

International Data Group, Inc. (IDG) – amerykańskie wydawnictwo komputerowe z siedzibą w Bostonie, założone w 1964 r. przez Patricka McGoverna, który był do śmierci (2014) prezesem przedsiębiorstwa i jednym z amerykańskich miliarderów.
IDG zatrudnia ponad 12 tys. osób i publikuje ponad 300 magazynów w 85 krajach (także w Polsce, gdzie pracuje ok. 200 osób) – jego pięć głównych linii produktowych: Computerworld/InfoWorld, CIO, Macworld, Network World i PC World, to obecnie 175 tytułów (wersje narodowe) prasy informatycznej IDG na świecie.
Od IDG oddzieliło się wydawnictwo IDG Books znane m.in. z serii „…For Dummies” („…dla bystrzaków”), obecnie wydawanej przez John Wiley &amp; Sons.

</doc>
<doc id="158529" url="https://pl.wikipedia.org/wiki?curid=158529" title="Paul van Dyk">
Paul van Dyk

Paul van Dyk, właściwie Matthias Paul (ur. 16 grudnia 1971 w Eisenhüttenstadt) – niemiecki DJ i producent muzyczny. Jedna z największych gwiazd muzyki elektronicznej i utytułowany DJ na świecie. W zestawieniu DJ Mag Top 100 uzyskał pierwsze miejsce w latach 2005–2006, drugie w 2003 i 2004, trzecie w 2008, czwarte w latach 2000–2002 i 2007, piąte w 1999 i 2009, szóste 1998 i 2010.
Życiorys.
Wczesne życie.
Paul van Dyk urodził się w Eisenhüttenstadt, we wschodnich Niemczech. Jego rodzice rozwiedli się, gdy miał 3 lata. Opiekowała się nim wyłącznie matka. Nigdy nie poznał swojego ojca. W filmie dokumentalnym pt. „God is a Dj” van Dyk powiedział „"Ojca właściwie nie znałem. Porzucił nas wcześnie, dlatego mi go nie brakuje, bo nie można tęsknić za czymś czego się nie zna. Matka wzięła na siebie obie funkcje i wykonała to bardzo dobrze”". Paul słuchał zachodniej muzyki takich wykonawców jak The Smiths i New Order w rozgłośniach radiowych.
Kariera.
Po upadku Muru Berlińskiego i otwarcia się nowych wyzwań muzycznych rozpoczął działalność artystyczną. W marcu 1991 roku Paul zaprezentował się w berlińskim klubie „Tresor”. Przed tym wydarzeniem, korzystając z dwóch przestarzałych i rozsypujących się gramofonów stworzył swoje pierwsze kasety demo. W tym samym czasie zaczął tworzyć własne utwory. Jego debiutancka produkcja powstała razem z innym niemieckim twórcą, Cosmic Baby, pod szyldem „The Visions of Shiva”. Ich pierwszy singiel nosił nazwę „Perfect Day” i został wydany w jednej z undergroundowych berlińskich wytwórni płytowych - MFS Records, dzięki czemu Paul van Dyk zdobył uznanie wśród fanów muzyki trance i systematycznie występował na imprezach m.in. w Meksyku, Londynie, Tokio oraz Sydney. W 2003 roku nagrał ścieżkę dźwiękową do meksykańskiego filmu „El Manuel Del Zurdo”, za którą został nominowany do nagrody Meksykańskiej Akademii Filmowej. W roku 2005 i 2006 został uznany za najpopularniejszego DJ-a przez DJ Magazine.
W 1993 roku van Dyk zmiksował utwór Humate'a pt. „Love Stimulation”, który zyskał uznanie w środowisku klubowym. W tym samym roku nagrał swój pierwszy album zatytułowany „45 RPM (Remixes Per Minute)” oraz regularnie występował w berlińskim klubie „E-Werk”. W późniejszym okresie Paul zrealizował remiksy do utworów takich wykonawców jak Sven Väth, Curve czy New Order. Następne wydawnictwo van Dyka pt. "Seven Ways" otrzymało tytuł albumu roku przyznany przez czytelników DJ Magazine. Album ten znalazł się również na liście stu najlepiej sprzedających się płyt.
W 1999 roku, po 8-letniej współpracy, Paul opuścił swoją pierwotną wytwórnię i w 2001 roku założył własną firmę fonograficzną Vandit Records. Na rynku brytyjskim jego produkcje ukazywały się nakładem Deviant Records. W 1998 roku został wydany trójpłytowy album „Vorsprung Dyk Technik” zawierający 33 remiksy z lat 1992-98. W Wielkiej Brytanii kompilacja ta otrzymała status srebrnej płyty, osiągając sprzedaż 60 tys. egzemplarzy. Dopiero w 1998 roku w Anglii został wydany pierwszy album – „45 RPM”, a singel „For An Angel” spotkał się z ciepłym przyjęciem publiczności m.in. w Polsce, Anglii i Niemczech, gdzie przez cztery tygodnie utrzymywał się na pierwszej pozycji, a także plasował się na amerykańskich, australijskich, duńskich, belgijskich oraz skandynawskich listach muzyki dance. Paul był rezydentem w wielu klubach, m.in. w nowojorskim Twilo, w klubie Gatecrasher w Sheffield oraz Turbine w Berlinie. W późniejszym okresie rozpoczął realizację własnej audycji radiowej Vonyc Sessions.
W 2004 roku jego utwór „Nothing But You” zremiksowany przez Cirrus został wykorzystany w ścieżce dźwiękowej do gry .
4 sierpnia 2007 Paul wystąpił w Poznaniu na Stadionie Miejskim na imprezie Stadium of Sound organizowanej przez My Music. 5 czerwca 2010 zagrał na Torze Poznań w Poznaniu na 3 edycji Global Gathering organizowanej przez MSM EVENTS, natomiast 23 lutego 2013 wystąpił w Poznańskiej Hali Arena na imprezie Electik Music Festival organizowanej przez Electik Records.
Życie prywatne.
W 2000 roku Paul poślubił Nataschę Seidel, poznaną w 1994 roku na Love Parade. Pobrali się w Cancún. Swojej partnerce zadedykował utwór „For An Angel” z 1994 roku, który 4 lata później ukazał się w odświeżonej wersji. Mieszka w Berlinie. Zajmuje się również hodowlą zwierząt, m.in. psów rasy Beagle oraz koni. Rozwiedziony w 2015 roku. Od marca 2017 roku w związku małżeńskim z kolumbijskiego pochodzenia Margaritą Morello.

</doc>
<doc id="158531" url="https://pl.wikipedia.org/wiki?curid=158531" title="Jan z Wildeshausen">
Jan z Wildeshausen

Jan z Wildeshausen, niem. "Johannes von Wildeshausen", także Jan Teutonik łac. "Johannes Teutonicus" (ur. ok. 1180 w Wildeshausen koło Oldenburga, zm. 4 listopada 1252 w Strasburgu) – dominikanin, generał zakonu w latach 1241-1252.
Studiował w Paryżu i w Bolonii, gdzie poznał się m.in. z późniejszym cesarzem Fryderykiem II. Tam również, już jako wykładowca, przyjął dominikański habit z rąk samego św. Dominika, twórcy zakonu. Prawdopodobnie Jan wstąpił do zakonu w dojrzałym wieku – ok. 1220 r. Źródła z epoki wspominają, że był bardzo pobożnym człowiekiem, a także wyśmienitym kaznodzieją. Ze swobodą prawił kazania po niemiecku, francusku, włosku i łacinie.
Dwukrotnie był wysyłany do Niemiec (najpierw przez Honoriusza III, później przez Grzegorza IX), gdzie nakłaniał wiernych do udziału w wyprawach krzyżowych. Później był prowincjałem na Węgrzech, zaś na przełomie 1233 i 1234 r. został mianowany biskupem Bośni. Poprzedni biskup Vladimir uległ herezji i został odwołany ze stanowiska. Jan niechętnie przyjął stanowisko i przez cały czas biskupiej posługi prosił papieża o zwolnienie go z tego obowiązku. Grzegorz IX w końcu uległ i odwołał Jana z biskupstwa w 1237 r. Rok później, w Zielone Świątki 1238 r. bolońska kapituła zakonu mianowała go prowincjałem Lombardii.
Po rezygnacji Rajmunda z Penyafort w Paryżu zebrała się kapituła z zamiarem wybrania nowego generała zakonu. 19 maja 1241 bracia wybrali Jana z Wildeshausen na swojego nowego zwierzchnika. Jan miał początkowo odmówić. Dopiero przemowa Hugona z Saint Cher miała go przekonać do przyjęcia stanowiska.
Jednym z najważniejszych wyzwań stojących wówczas przed dominikanami, był konflikt pomiędzy cesarzem i papieżem. Osobista znajomość z Fryderykiem II z czasów studenckich niewątpliwie pomagała Janowi w trudnej sztuce lawirowania pomiędzy dwoma potężnymi władcami. Mimo szacunku i przyjaźni, jaką darzył cesarza, generał nie miał jednak wątpliwości, komu powinien być podporządkowany – kolejne kapituły generalne potwierdzały, że dominikanie podlegają papieżowi i słuchają jego poleceń, choć powinni powstrzymywać się od krytyki władzy świeckiej.
Jan z Wildeshausen przełamał monopol Paryża i Bolonii na kapituły generalne dominikanów. Dopiero za jego rządów zaczęto je zwoływać także w innych miastach: Montpellier, Trewirze i Londynie. Sprzeciwiał się obejmowaniu przez dominikanów wysokich godności w Kościele (kiedy objął urząd, ok. trzydziestu współbraci nosiło biskupią mitrę). Miał raz powiedzieć do Innocentego IV: "Święty Dominik nie założył Zakonu Biskupów, ale Zakon Kaznodziejów. Piotr dał mu nie klucze, ale laskę, a Paweł księgę zamiast paliusza. Nie pomaga nam, gdy nasi konfratrzy zostają biskupami. Chcemy, by byli świętymi, kaznodziejami, doktorami, apostołami, męczennikami – tak, prałatami – nie!". Położył też podwaliny do dalszego rozwoju intelektualnego zakonników, zakładając szkoły w Montpellier, Bolonii, Kolonii i Oksfordzie. Zunifikował dominikańską liturgię i przepisy zakonu.

</doc>
<doc id="158534" url="https://pl.wikipedia.org/wiki?curid=158534" title="Komunikacja">
Komunikacja



</doc>
<doc id="158535" url="https://pl.wikipedia.org/wiki?curid=158535" title="Baudoin I">
Baudoin I



</doc>
<doc id="158536" url="https://pl.wikipedia.org/wiki?curid=158536" title="Ivan Helguera">
Ivan Helguera



</doc>
<doc id="158539" url="https://pl.wikipedia.org/wiki?curid=158539" title="Gyeongsang Północny">
Gyeongsang Północny

Gyeongsang Północny (kor. 경상북도) – prowincja położona we wschodniej części Korei Południowej. Została utworzona w 1896 roku z północnej części dawnej prowincji Gyeongsan. Największym miastem i zarazem stolicą jest Daegu, miasto metropolia z odrębnymi władzami.
Geografia.
Prowincja jest częścią regionu Yeongnam. Od strony wschodniej granicą są wybrzeża Morza Wschodniego, od południa graniczy z prowincją Gyeongsang Południowy, od zachodu z prowincjami Jeolla Północna oraz Chungcheong Północny, od północy zaś z Gangwon.
Prowincja jest w dużej mierze otoczona przez góry Taebaek na wschodzie i Sobaek na zachodzie, co wpływa na warunki klimatyczne, latem jest to najcieplejsza część Korei Południowej.
Produkty.
Produkty rolnicze prowincji to przede wszystkim: ryż, fasola, ziemniaki oraz jęczmień. Specjalnością prowincji są jabłka. Produkty morskie to głównie mątwy, skorupiaki oraz trawy morskie. Produkuje się tu także mleko.
Podział administracyjny.
Prowincja Gyeongsang Północny podzielona jest na 10 miast (kor. "si") oraz 13 powiatów (kor. "gun").

</doc>
<doc id="158540" url="https://pl.wikipedia.org/wiki?curid=158540" title="Niceto Alcalá-Zamora">
Niceto Alcalá-Zamora

Niceto Alcalá-Zamora (ur. 6 lipca 1877 w Priego de Córdoba, zm. 18 lutego 1949 w Buenos Aires) – pierwszy prezydent Drugiej Republiki Hiszpańskiej od 1931 do 1936.
Z zawodu prawnik, od młodości działał w Partii Liberalnej, szybko zauważony jako wybijający się parlamentarzysta. Już w 1917 roku powierzono mu tekę ministra, a w 1922 kierował resortem obrony. Przez pewien czas służył również jako reprezentant Hiszpanii w Lidze Narodów.
Rozczarowany poparciem przez króla Alfonsa XIII puczu generała Rivery odsunął się na bok życia politycznego. W 1930 roku podczas spotkania z wyborcami w Walencji zadeklarował się jako zwolennik republiki.
Był jednym z akuszerów paktu z San Sebastián. W latach 1930–1931 więziony z powodu rzekomego udziału w antykrólewskiej rebelii. Po wyborach samorządowych w 1931 roku przewodniczył nielegalnemu rządowi tymczasowemu, który dokonał proklamacji II Republiki.
W grudniu 1931 roku wybrany przez Kortezy na prezydenta miażdżącą większością głosów, a 7 kwietnia 1936 roku zdjęty z urzędu przez parlament. Krok ten uzasadniano faktem, że Alcalá-Zamora podczas pełnienia swego urzędu dwukrotnie rozwiązał parlament, co w myśl konstytucji dawało deputowanym prawo do odwołania prezydenta.
Podczas wybuchu wojny domowej w lipcu 1936 roku przebywał w Skandynawii. Nie wrócił do kraju po tym, jak dowiedział się o splądrowaniu jego mieszkania i opróżnieniu konta bankowego przez przedstawicieli Frontu Ludowego. W międzyczasie pozbawiono go urzędu, wybierając na szefa państwa Manuela Diaza de Azañę.
Zamora osiadł we Francji, w której pozostał aż do 1940 roku. W tym samym roku udał się w czternastostomiesięczną podróż do Argentyny. Do Buenos Aires przybył w styczniu 1942 roku. Poświęcił się tam pisaniu pamiętników, książek oraz uczestnictwu w spotkaniach politycznych.
Nie skorzystał w ponawianych pod jego adresem ofert powrotu do Hiszpanii, mimo skoligacenia z generałem de Llano będącym stronnikiem reżimu.
Zmarł w Buenos Aires. W 1979 roku jego ciało przeniesiono do Madrytu, gdzie został pochowany na Cmentarzu Almudena.

</doc>
<doc id="158541" url="https://pl.wikipedia.org/wiki?curid=158541" title="Robert Koczarian">
Robert Koczarian

Robert Sedraki Koczarian (orm. Ռոբերտ Սեդրակի Քոչարյան, ur. 31 sierpnia 1954 w Stepanakercie) – ormiański polityk, działacz społeczności ormiańskiej w Górskim Karabachu, w latach 1994–1996 pełnił funkcję prezydenta Górskiego Karabachu, a w latach 1996–1997 był premierem Armenii; od 2 maja 2000 do 12 maja 2000 był p.o. premiera Armenii; od 1998 do 2008 prezydent Republiki Armenii.
Życiorys.
Urodził się, wychowywał się i mieszkał w Górskim Karabachu. W latach 1971–1972 studiował w Moskiewskim Instytucie Energetycznym, a następnie pracował jako monter w Zakładach Elektrotechnicznych w Stepanakercie. W latach 1972–1973 odbył służbę wojskową, po czym rozpoczął studia zaoczne na Wydziale Elektrotechnicznym Instytutu Politechnicznego w Erywaniu. Studia ukończył w 1982. W latach 1980–1981 był inżynierem-mechanikiem w Zakładach Elektrotechnicznych w Stepanakercie.
Od 1981 pracował jako działacz partyjny. Do 1985 pełnił funkcję II sekretarza stepanakerckiego Komitetu Miejskiego Komsomołu, a przez kolejne pięć lat stał na czele organizacji partyjnej Karabachskiego Kombinatu Jedwabniczego.
Pod koniec lat 80. zaangażował się w działalność ruchu narodowego Ormian zamieszkujących Górski Karabach (który od ormiańskiej nazwy tej krainy – "Arcach" nosił nazwę ruchu arcachskiego). W tym samym czasie coraz częściej zaczęło dochodzić do napięć etnicznych pomiędzy mieszkającymi w tym rejonie Ormianami i Azerami. Ormianie dążyli do przyłączenia Nagorno-Karabachskiego Obwodu Autonomicznego (wchodzącego w skład Azerbejdżańskiej SRR) do Armeńskiej SRR.
W marcu 1988 Koczarian wstąpił do nowo założonej grupy politycznej „Krunk”, w której objął funkcję kierownika sekcji ideologicznej. W grudniu 1988 grupa została rozwiązana decyzją władz radzieckich, a jej kierownictwo zostało poddane represjom (podobnie jak liderzy innej ormiańskiej organizacji narodowej – Ormiańskiego Ruchu Narodowego, dawnego Komitetu „Karabach”). W miejsce „Krunk” Koczarian powołał nową grupę pod nazwą „Miacum”, opowiadającą się za przyłączeniem Karabachu do Armenii.
W 1989 i 1990 Koczarian wybierany był deputowanym Rady Najwyższej Armenii oraz członkiem Prezydium Rady. W 1990 wystąpił z KPZR. We wrześniu 1991 poparł deklarację niepodległości Republiki Górskiego Karabachu. Jesienią tego samego roku został wybrany deputowanym Rady Najwyższej Górskiego Karabachu, a w grudniu objął funkcję przewodniczącego Rady.
W 1992 doszło do eskalacji konfliktu pomiędzy Azerbejdżanem a samozwańczą republiką. W sierpniu tego roku Koczarian stanął na czele Komitetu Obrony Republiki Górskiego Karabachu, pełniącego faktyczną władzę polityczną i militarną na terytorium zajmowanym przez karabachskich Ormian. 12 maja 1994 pod auspicjami Rosji i OBWE pomiędzy walczącymi stronami zawarte zostało zawieszenie broni. 24 grudnia 1994 parlament Górskiego Karabachu wybrał Koczariana na stanowisko prezydenta. W listopadzie 1996 jego pełnomocnictwa zostały potwierdzone w wyborach powszechnych, w których Koczarian uzyskał ponad 80% poparcia.
20 marca 1997 prezydent Armenii Lewon Ter-Petrosjan mianował Koczariana na stanowisko szefa rządu republiki Armenii. Także w samej Armenii Koczarian cieszył się dużą popularnością. Po rezygnacji Ter-Petrosjana w lutym 1998 został pełniącym obowiązki prezydenta, a w marcu 1998 wystartował w wyborach, w których uzyskał blisko 60% głosów. Na stanowisku głowy państwa został zaprzysiężony 10 kwietnia 1998. "Od 2 maja 2000" "do 12 maja 2000 jako prezydent był też p.o. premiera Armenii". 5 marca 2003 Koczarian ponownie został wybrany prezydentem, uzyskując ponad 67% głosów. Opozycja zarzuciła Koczarianowi fałszerstwa wyborcze, a na nadużycia ze strony władz zwracali uwagę międzynarodowi obserwatorzy.
Za rządów Koczariana w Armenii przeprowadzone zostały reformy systemu prawnego, m.in. dokonano zmian w konstytucji oraz zniesiono karę śmierci. Armenia wstąpiła do Rady Europy oraz Światowej Organizacji Handlu. Podjęta została współpraca armeńskich sił zbrojnych z NATO. Jednocześnie zacieśniła się współpraca gospodarcza i paliwowo-energetyczna z Rosją, która stała się głównym zagranicznym inwestorem na terenie Armenii.
Jesienią 2007 udzielił poparcia premierowi Serżowi Sarkisjanowi w zaplanowanych na luty 2008 wyborach prezydenckich. Gdy wynik wyborów, dający wygraną Sarkisjanowi, został zakwestionowany przez opozycję, a w Erywaniu doszło do demonstracji, 2 marca wprowadził w kraju stan wyjątkowy, aby nie dopuścić do dalszych zamieszek. 9 kwietnia 2008 oficjalnie jego następcą został Serż Sarkisjan.
W 2018 wspólnie z generałem Jurijem Chaczaturowem został aresztowany przez władze Armenii pod zarzutem złamania konstytucji w związku ze stłumieniem demonstracji w Erywaniu.

</doc>
<doc id="158543" url="https://pl.wikipedia.org/wiki?curid=158543" title="Alfons XIII">
Alfons XIII

Alfons XIII (ur. 17 maja 1886 w Madrycie, zm. 28 lutego 1941 w Rzymie) – król Hiszpanii, syn (pogrobowiec) króla Alfonsa XII i jego żony, królowej Marii Krystyny. Panował formalnie od urodzenia do ustanowienia Drugiej Republiki Hiszpańskiej w 1931. Był także w latach 1936–1941 legitymistycznym pretendentem do tronu Francji (jako Alfons I).
Życiorys.
Alfons XIII oficjalnie objął tron 17 maja 1902 w wieku szesnastu lat. Nowy król był zapalonym miłośnikiem automobilizmu. Uwielbiał armię. Przez cały okres jego panowania oficerowie stanowili najbliższy krąg przyjaciół i doradców. Alfons XIII przejawiał silne ambicje polityczne. Nie chciał zadowalać się rolą obserwatora i mediatora. Z przekonań liberał (mimo konserwatywnego wychowania) i zwolennik reform konstytucyjnych, mających przybliżyć Hiszpanię do standardów europejskich. Mimo to, co najmniej dwukrotnie podejmowano próby zamachu na jego osobę – w 1905 w Paryżu i rok później w Madrycie (ocaliła go kareta wyłożona materiałem kuloodpornym opracowanym przez polskiego wynalazcę Jana Szczepanika). Zwalczany zarówno przez tradycjonalistów, jak i lewicę (anarchistów i socjalistów).
Panowanie.
Obejmował państwo od lat pogrążone w kryzysie. System polityczny stworzony w 1876 uległ załamaniu. Przyczynami kryzysu były: erozja systemu dwupartyjnego, kataloński regionalizm i rozwój masowych ruchów rewolucyjnych. Król za pomocą kolejnych rządów podejmował próby przeprowadzenia reform. W dobie rządów Antonio Maury opracowano projekt reformy administracji, zwiększono zakres niezależności sądownictwa, podjęto pierwsze próby państwowej regulacji rent agrarnych, podjęto działania w celu stworzenia komisji arbitrażowych ustalających płace robotnicze. Z kolei za czasów kolejnego premiera, Joségo Canalejasa, pracowano nad kwestiami socjalnymi, przeprowadzono modyfikacje systemu podatkowego, zmieniono system poboru do wojska. Premier Canalejas uregulował też kwestię marokańską. Doprowadził do układu francusko-hiszpańskiego, na mocy którego z części sułtanatu marokańskiego utworzono protektorat hiszpański. Był ostatnim politykiem czasów Alfonsa XIII, który był obdarzony szerszą wizją polityczną.
Lata dyktatury.
Kolejne lata rządów Alfonsa XIII to czas narastających protestów społecznych, strajków, konfliktów politycznych. Nie pomógł powołany przez króla liberalny rząd zgody narodowej. Nie cieszył się on szerszym zaufaniem społecznym. Nie wspierał go także sam Alfons XIII, który pochłonięty był bardziej sprawami Maroka. 13 września 1923 Primo de Rivera przeprowadził zamach stanu. Był to początek dyktatury. Parlament próbował stawiać opór, ale generał zyskał sojusznika w królu Alfonsie XIII, który miał nadzieję, że sytuacja ta ochroni go przed odpowiedzialnością za klęskę pod Annual. Król sam zresztą rozważał wcześniej pomysł zamachu stanu i ustanowienia systemu autorytarnego. Powierzył misję tworzenia rządu Primo de Rivierze. Zawieszona została konstytucja. Przestały działać dotychczasowe struktury rządowe. Gubernatorów cywilnych zastąpiono wojskowymi.
Oprócz niezaprzeczalnych sukcesów lata rządów Primo de Rivery przyniosły też niekorzystne zmiany. Rosnące stale wydatki doprowadziły do dużej inflacji. Nie przeprowadzono wielu ważnych reform społecznych. Różnice pomiędzy poszczególnymi warstwami społecznymi stale rosły. Kryzys się wzmagał. Dyktator bał się utraty poparcia. Alfons XIII wyczuwał narastający sprzeciw wobec dyktatora. Aby ratować sytuację, mianował premierem Damaso Berenguera. Było już jednak za późno. Król był zdyskredytowany wieloletnią współpracą z dyktaturą, a kraj był zdezorganizowany politycznie po siedmiu latach represji. Rząd Berenguera upadł. Następny także. W 1931 po przegranych przez monarchistów wyborach samorządowych Alfons XIII zmuszony został do wyjazdu z kraju. Osiedlił się pierwotnie w Paryżu, gdzie przebywały już jego małżonka i córki, później przeniósł się do Włoch. Latem 1931 przebywał w sopockim Grand Hotelu, a także w Gdyni.
Śmierć.
Król był namiętnym palaczem. Od 1940 jego stan zdrowia stale się pogarszał. Cierpiał na dusznicę bolesną. Przed śmiercią przekazał prawa dynastyczne i prawo do objęcia tronu trzeciemu synowi Janowi. Dwaj pierwsi zrzekli się swoich pretensji do tronu. Zmarł 28 lutego 1941 w Rzymie.
Małżeństwo i potomstwo.
Alfons był żonaty z Wiktorią Eugenią – córką Henryka Battenberga, która niestety przekazała najstarszemu i najmłodszemu synowi hemofilię, pojawiającą się co drugie pokolenie u męskich potomków królowej Wiktorii. Pozostawił po sobie sześcioro dzieci (dwie córki i czterech synów):
Alfons XIII miał również kilkoro dzieci ze związków pozamałżeńskich:
Życie prywatne.
Był miłośnikiem wszelakich sportów (głównie polo) i – co zarzucali mu przeciwnicy – sybarytą i rozpustnikiem. W 1920 nadał stołecznemu klubowi piłkarskiemu, któremu gorąco kibicował, tytuł „Królewskiego” ("Real"). W 1922 odznaczony Orderem Orła Białego.

</doc>
<doc id="158544" url="https://pl.wikipedia.org/wiki?curid=158544" title="Jeolla Północna">
Jeolla Północna

Jeolla Północna (kor. 전라 북도) – jest prowincją położoną w południowo-zachodniej części Korei Południowej. Została utworzona w 1896 roku z północnej części dawnej prowincji Jeolla. Stolica znajduje się w Jeonju, które było także stolicą całej prowincji sprzed 1896 roku.
Geografia.
Prowincja ta jest częścią regionu Honam. Od zachodu granicę wyznacza Morze Żółte, od północy graniczy z prowincją Chungcheong Południowy, od południa z prowincją Jeolla Południowa, a od zachodu z prowincjami Gyeongsang Północny i Gyeongsang Południowy. Góry Noryeong przedzielają prowincję. W części zachodniej dominuje pogórze, w części wschodniej niziny, przez które przepływają cztery rzeki: Somjin, Mankyong, Tongjin, Geum.
Produkty.
Produktami powstające w prowincji Jeolla Północna, to: ryż, jęczmień, bawełna, konopie oraz papier morwowy, używany w tradycyjnych drzwiach przesuwanych. Na pogórzu ważną rolę odgrywa chów bydła.
Podział administracyjny.
Jeolla Północna podzielona jest na 6 miast (kor. "si") oraz 8 powiatów (kor. "gun").

</doc>
<doc id="158546" url="https://pl.wikipedia.org/wiki?curid=158546" title="Paul Keating">
Paul Keating

Paul John Keating (ur. 18 stycznia 1944 w Sydney) – australijski polityk.
Syn irlandzkiego emigranta. W 1959 został członkiem Australijskiej Partii Pracy. Od 1983 minister skarbu w rządzie Boba Hawke’a, w latach 1991–1996 premier Australii.
Wychodząc z założenia, że w kształtowaniu tożsamości narodów ekonomia ma prymat nad kulturą podjął próbę „wplecenia” Australii w Azję.

</doc>
<doc id="158547" url="https://pl.wikipedia.org/wiki?curid=158547" title="Grand Prix na żużlu">
Grand Prix na żużlu

Grand Prix na żużlu – coroczny cykl turniejów, organizowany przez Międzynarodową Federację Motocyklową (FIM) od 1995 roku, wyłaniający indywidualnego mistrza świata. Zastąpił on rozgrywane w latach 1936–1994 finały jednodniowe.
Zasady.
Zasady turniejów cyklu Grand Prix zmieniają się na przestrzeni lat. W latach 1995-1997 rozgrywano tradycyjny turniej dwudziestobiegowy, w którym każdy z szesnastu zawodników spotykał się z każdym, następnie według klasyfikacji przejściowej zawodnicy przydzielani byli do czterech biegów finałowych – od tzw. finału D (o miejsca 13-16) odpowiednio do finału A (o miejsca 1-4). Za każde miejsce zajęte w finałowych biegach przyznawano odpowiednią liczbę punktów do klasyfikacji generalnej cyklu według odgórnie ustalonego klucza.
W roku 1998 wprowadzono formułę wzorowaną na systemach "knock-out", w której po dwóch słabych biegach (trzecie lub czwarte miejsce) zawodnik kończył rywalizację. Turniej składał się z 24 biegów, w tym dziesięciobiegowego turnieju eliminacyjnego, dziesięciobiegowego turnieju głównego, dwóch biegów półfinałowych oraz dwóch finałowych, a brało w nim udział 24 zawodników. W turnieju głównym rozstawiano ośmiu najlepszych żużlowców z poprzednich zawodów (w przypadku pierwszej rundy w danym roku była to czołowa ósemka ubiegłorocznej końcowej klasyfikacji Grand Prix), pozostała czternastka rywalizowała o awans do tej fazy zawodów w biegach eliminacyjnych. Końcową kolejność ustalano w biegach finałowych: tzw. finale pocieszenia (o miejsca 5-8, dla zawodników, którzy odpadli w półfinale) oraz wielkim finale (o miejsca 1-4). System ten poddano drobnej modyfikacji w 2002 roku, rezygnując m.in. z finału pocieszenia i wprowadzając dwa tzw. biegi zapoznawcze z udziałem rozstawionej ósemki w fazie eliminacyjnej – tabela biegowa składała się z 25 wyścigów.
Od sezonu 2005 powrócono do tradycyjnej formuły – turnieju dwudziestobiegowego, dla 16 zawodników, znanego z lat 1995-1997. Zamiast finałów A-D organizowało się dwa półfinały dla zawodników zajmujących w klasyfikacji przejściowej miejsca 1-8, z których po dwóch najlepszych zawodników awansowało do wielkiego finału. System punktacji poddano zmianie: czołowa czwórka była premiowana z góry ustaloną liczbą punktów (25, 20, 18 i 16), pozostali zawodnicy otrzymywali tyle punktów ile zdobyli podczas pierwszych pięciu swoich startów (biegi 1-20; bez biegów półfinałowych).
Choć w sezonie 2007 całkowicie zmieniono system punktowania, same zasady przeprowadzania turnieju pozostały niezmienione. Zrezygnowano z premiowania czołowej czwórki punktami za samo miejsce w końcowej klasyfikacji poszczególnego turnieju. Odtąd do klasyfikacji generalnej były zaliczane punkty ze wszystkich biegów, w których zawodnik wziął udział, również z biegów półfinałowych i wielkiego finału. W latach 2007-2012 punkty zdobyte przez zawodników biorących udział w biegu finałowym były mnożone dwukrotnie (6, 4, 2 i 0 punktów). Od sezonu 2014 wprowadzono na wzór Formuły 1 stałe numery startowe dla uczestników cyklu (wcześniej numery były przyznawane zawodnikom odgórnie w zależności od miejsca zajętego w poprzednim sezonie), jednak aktualny mistrz świata może używać numeru 1.
W sezonie 2020 po raz kolejny zmieniono system punktacji, lecz sposób rozgrywania turnieju pozostał taki sam jak dotychczas. Powrócono do zasad opartych na systemie znanym z lat 1995-2004 - do klasyfikacji łącznej nie jest zaliczana suma punktów zdobytych w poszczególnych wyścigach, lecz odgórnie określona ich liczba, uzależniona od końcowej pozycji w danym turnieju. Miało to w założeniu zapobiec sytuacjom, w których zawodnik z drugiego lub trzeciego miejsca miał w swoim dorobku więcej punktów niż zwycięzca całej rundy.
Niezależnie od systemu, w którym rozgrywano turnieje Grand Prix, punkty zdobyte w turnieju przekłada się na punkty do klasyfikacji ogólnej cyklu. Suma punktów w klasyfikacji generalnej ze wszystkich turniejów Grand Prix, których liczba co roku waha się od 6 do 12, decyduje o medalach i tytule indywidualnego mistrza świata.
Zawodnicy.
Stawka zawodników, którzy uczestniczą w turniejach cyklu w danym roku jest stała, choć zmieniała się na przestrzenie lat.
W latach 1995-1997 ścigano się według dwudziestobiegówki: stałych uczestników cyklu było 17, w tym 15 pełnoprawnych i 2 rezerwowych. Obowiązywał system rotacyjny: dwóch ostatnich zawodników w klasyfikacji generalnej po danym turnieju zajmowało pozycje rezerwowych w następnym, a na ich miejsce wchodzili dotychczasowi rezerwowi. Stawkę uzupełniał jeden zawodnik z dziką kartą (zwykle był nim zawodnik z kraju organizatora, choć w turniejach, gdzie ów kraj miał już swojego reprezentanta w gronie pełnoprawnych uczestników zawodów nie zawsze przestrzegano tej zasady).
W 1998 program zawodów był nowatorski, oparty na zasadzie "knock-out". Ten system pozwalał na uczestniczenie w turnieju aż 24 zawodników (21 stałych uczestników i trzy dzikie karty). Już w następnym roku jednak zwiększono liczbę stałych uczestników do 22, jednocześnie zmniejszając liczbę dzikich kart do 2. Mimo modyfikacji programu zawodów w 2002 (dodatkowe biegi eliminacyjne) liczba uczestników nie zmieniała się.
W 2005 ponownie powrócono do sprawdzonej dwudziestobiegówki (modyfikując jednak w porównaniu do lat 1995-1997 biegi finałowe). Liczba stałych uczestników wynosiła 15, stawkę uzupełniał jeden zawodnik z dziką kartą oraz dwóch rezerwowych (rezerwy toru; także z kraju organizatora). System ten funkcjonuje do dziś.
Klasyfikacja medalowa.
Według zawodników.
Pogrubioną czcionką – zostali zaznaczeni zawodnicy, którzy kontynuują karierę żużlową. Dodatkowo przy uczestnikach cyklu Grand Prix w sezonie 2023 postawiono "gwiazdkę" (*).
Turnieje.
Turnieje Grand Prix na żużlu organizowane są głównie w Europie, w państwach, gdzie sport żużlowy jest popularny. Dotychczas rozegrano 7 turniejów poza Europą – 4 w Australii i 3 w Nowej Zelandii. 
Pogrubioną czcionką – zostały zaznaczone turnieje, które odbędą się w 2023 roku.
Miejsca rozgrywania.
Pogrubioną czcionką – zostały zaznaczone miejscowości, w których odbędą się zawody w 2023 roku.

</doc>
<doc id="158550" url="https://pl.wikipedia.org/wiki?curid=158550" title="Bobby Sands">
Bobby Sands



</doc>
<doc id="158554" url="https://pl.wikipedia.org/wiki?curid=158554" title="Jeolla Południowa">
Jeolla Południowa

Jeolla Południowa (kor. 전라남도) – jest prowincją w południowo-zachodniej części Korei Południowej. Została założona w 1896 roku z południowej części dawnej prowincji Jeolla. Stolicą i zarazem największym miastem jest Gwangju, miasto-metropolia z odrębnymi władzami.
Geografia.
Prowincja Jeolla Południowa jest częścią regionu Honam. Od zachodu granicę wyznacza Morze Żółte, od południa Cieśnina Jeju od północy graniczy z prowincją Jeolla Północna a od wschodu z prowincją Gyeongsang Południowy. Na terytorium prowincji składa się prawie 2000 wysp, z czego trzy czwarte są niezamieszkane. Linia brzegowa wynosi 6100 km.
Produkty.
Produkty rolnicze to przede wszystkim: ryż, pszenica, jęczmień, ziemniaki, rośliny strączkowe, warzywa i owoce, bawełna. Produkty morskie to przede wszystkim ostrygi oraz trawa morska. Wydobywa się niewielkie ilości złota oraz węgla.
Podział administracyjny.
Jeolla Południowa podzielona jest na 5 miast (kor. "si") oraz 17 powiatów (kor. "gun").

</doc>
<doc id="158557" url="https://pl.wikipedia.org/wiki?curid=158557" title="Numer E">
Numer E

Numer E – kod dodatku do żywności uznanego przez wyspecjalizowane instytucje Unii Europejskiej za bezpieczny i dozwolony do użycia. Nazwa pochodzi od kontynentu (Europy).
Wykaz tych numerów (zwany listą E) jest sporządzany przez Europejski Urząd ds. Bezpieczeństwa Żywności (wcześniej przez Komitet Naukowy ds. Żywności, "Scientific Committee on Food") i następnie dołączany do odpowiedniej dyrektywy Komisji Europejskiej, która podlega zaaprobowaniu przez Parlament Europejski. Zgodnie z definicją użytą w tej dyrektywie dodatek do żywności może być dopisany do listy, gdy:
Chociaż wszystkie dodatki na liście są zasadniczo bezpieczne, istnieją na ten temat liczne kontrowersje. Obowiązek umieszczania na etykietach numerów E umożliwia konsumentom unikanie produktów, w których są niechciane dodatki do żywności.
Lista E nie obejmuje dodatków smakowo-zapachowych identycznych z naturalnymi, których zgodnie z prawem unijnym nie trzeba specyfikować, gdy ich stężenie nie przekracza 1% masy produktu.
Dopuszczalne w Polsce ilości dodatków do żywności określają rozporządzenia Ministra Zdrowia z dnia 22 listopada 2010 w sprawie dozwolonych substancji dodatkowych oraz z dnia 22 kwietnia 2011 zmieniające rozporządzenie w sprawie dozwolonych substancji dodatkowych.

</doc>
<doc id="158559" url="https://pl.wikipedia.org/wiki?curid=158559" title="Faktura (muzyka)">
Faktura (muzyka)

Faktura – w muzyce to rodzaj użytych przez kompozytora środków właściwych danej technice instrumentalnej lub wokalnej.
Faktura muzyczna to przede wszystkim relacja między poszczególnymi głosami utworu (wokalnymi, instrumentalnymi). Rodzaje faktur łączą się ściśle z liczbą głosów i znaczeniem jakie poszczególne partie odgrywają w utworze muzycznym lub jego fragmencie.
Rodzaje faktur

</doc>
<doc id="158560" url="https://pl.wikipedia.org/wiki?curid=158560" title="Kolej linowa na Kasprowy Wierch">
Kolej linowa na Kasprowy Wierch

Kolej linowa na Kasprowy Wierch – całoroczna kolej linowa z Kuźnic na szczyt Kasprowego Wierchu w Tatrach. W całości przebiega przez teren Tatrzańskiego Parku Narodowego. Operatorem kolei są Polskie Koleje Linowe S.A.
Historia.
Inicjatorem budowy kolei był ówczesny prezes Polskiego Związku Narciarskiego i wiceminister komunikacji inż. Aleksander Bobkowski. Studia terenowe i pomiary, mające ustalić przebieg trasy kolei, rozpoczęło Centralne Biuro Studiów i Projektów PKP na zlecenie Ministerstwa Komunikacji wiosną 1934. Decyzja budowy zapadła w lipcu 1935. Inwestorem była specjalnie powołana spółka z o.o. pod nazwą "Towarzystwo Budowy i Eksploatacji Kolei Linowej Zakopane (Kuźnice) - Kasprowy Wierch" z siedzibą w Warszawie. Udziałowcami były: Polskie Koleje Państwowe, Liga Popierania Turystyki, Polskie Biuro Podróży "Orbis", Towarzystwo Krzewienia Narciarstwa oraz gdańska stocznia. Prezesem i dyrektorem technicznym spółki został inż. arch. Aleksander Kodelski, a dyrektorem finansowym dr Wacław Lewicki.
24 lipca 1935 powołano kierownictwo budowy z siedzibą w zakopiańskich Kuźnicach. Kierownikiem budowy został inż. M. Stadnicki, zastępcą inż. B. Lange. Harmonogram prac przewidywał rekordowo krótki czas budowy: 7 miesięcy. Ponieważ żadne przedsiębiorstwo nie było w stanie przyjąć takich warunków postanowiono prowadzić budowę systemem gospodarczym. Stan załogi, który wynosił początkowo ok. 600 osób, w dwóch ostatnich miesiącach zwiększono do 1000. Robotników werbowano nie tylko z Podhala, ale i Sądecczyzny, Krakowa, Tarnowa, a nawet z Wileńszczyzny. Zatrudniono wykwalifikowanych kamieniarzy z Brasławia oraz traczy i cieśli z Polesia. Roboty w terenie rozpoczęto 1 sierpnia 1935.
Budowa kolei wywołała żywą dyskusję społeczną, protestowali przeciwko niej, zaraz po ujawnieniu projektów w marcu 1934, głównie działacze ochrony przyrody, choć oprócz Państwowej Rady Ochrony Przyrody przeciwne budowie były też 94 towarzystwa i instytucje naukowe i turystyczne. W odpowiedzi na rozpoczęcie budowy kolei i równoczesnego łamania obowiązującego wtedy prawa (rozporządzenia Prezydenta RP o ochronie lasów, o prawie budowlanym, ustawie o ochronie przyrody, ustawie o koncesjach na koleje i inne) do dymisji podała się cała ówczesna Państwowa Rada Ochrony Przyrody wraz z przewodniczącym Komitetu Ochrony Przyrody w Krakowie – prof. Władysławem Szaferem. Dymisja nie została przyjęta. Budowa kolei pociągnęła za sobą kolejne inwestycje: obserwatorium na Kasprowym Wierchu, tzw. ceprostradę (znad Morskiego Oka na Szpiglasową Przełęcz), hotel na Kalatówkach.
Była to pierwsza inwestycja tego typu w Polsce, a sześćdziesiąta na świecie. Składa się ona z dwóch niezależnych od siebie odcinków: z Kuźnic na Myślenickie Turnie (uruchomiony 26 lutego 1936; przejazd próbny jednego wagonu na tym odcinku wykonał monter firmy Bleichert 17 lutego 1936) i z Myślenickich Turni na Kasprowy Wierch. Na każdym odcinku na jednej linie zawieszone były dwa wagony – jeden poruszający się do góry, a drugi na dół. Maszyny wybudowała stocznia w Gdańsku, natomiast liny – fabryka w Sosnowcu. Inwestycja powstawała w rekordowym tempie 7 miesięcy. Prace zakończono już 29 lutego 1936, a pierwsi pasażerowie wjechali na Kasprowy Wierch 15 marca 1936, po 227 dniach od rozpoczęcia budowy. Budową kierowali Medard Stadnicki i Borys Lange. Dla wwożenia materiałów zbudowano drogę na Myślenickie Turnie, gdzie następował przeładunek z samochodów na zaprzężone w koniki huculskie furmanki, które następnie przewoziły materiały budowlane na Halę Gąsienicową. Stamtąd materiały (cement, liny, wodę) transportowano na plecach robotników. Prace toczyły się na 2-3 zmiany (po 16 godzin dziennie). Budynki stacji dolnej w Kuźnicach, środkowej na Myślenickich Turniach i końcowej na szczycie Kasprowego Wierchu zaprojektowali Anna i Aleksander Kodelscy. Kolej linowa na Kasprowym Wierchu była inwestycją prestiżową i propagandową II Rzeczypospolitej Polskiej oraz prezentowała ówczesną nowatorską polską technikę i architekturę. Koszt budowy kolei wyniósł przeszło 3,5 mln zł i zwrócił się jeszcze przed 1939. Na górnej stacji umieszczono w 1936 polskie godło w stylu art déco (zachowane do dzisiaj). W tym samym roku architekt kolei Aleksander Kodelski w celu uczczenia budowy kolei stworzył w Warszawie modernistyczną willę (aktualnie zabytkową, ul. Czarnieckiego 53), będącą kopią dolnej stacji kolei linowej na Kasprowy Wierch. W 1961 zmodernizowano kolej, poprzez wymianę wagonów na nowe.
W 1985 z okazji jubileuszu 40-lecia istnienia kolejki linowej na Kasprowy Wierch nakręcono film przypominający jej historię budowy, film "Ku Szczytom Tatrzańskim" został zrealizowany przez Wytwórnię Filmów Dokumentalnych.
Współcześnie.
Długość trasy wynosi 4252,81 metra. Kolej pokonuje 936 m różnicy poziomów przy średnim pochyleniu 22%, poruszając się po 6 podporach. Od roku 2007 wagon ma prędkość 8 m/s (podczas pokonywania podpór zwalnia do 6 m/s), wcześniej jego prędkość wynosiła 5 m/s, przewożąc jednorazowo maksymalnie 60 osób. W zależności od pory roku dziennie może wywieźć ponad 3 tys. osób, rocznie – ponad 600 tys. Co roku okresowe przeglądy wyłączają kolej z eksploatacji w maju i listopadzie, nie funkcjonuje ona także podczas silnego wiatru (powyżej 20 m/s), oblodzenia i temperatury spadającej poniżej −28 °C.
Na Myślenickich Turniach następuje przesiadka do drugiego wagonu. Następny odcinek trasy jest bardziej stromy – największe przewyższenie wagonu nad terenem wynosi 180 metrów. Z prawej strony widać Goryczkowy Kocioł – zimą użytkowany jako stok narciarski. Wagon jedzie nad Doliną Suchą Kasprową i dobija do górnej stacji kolei, znajdującej się na wysokości 1959 m n.p.m., 26 metrów poniżej wierzchołka Kasprowego Wierchu.
W budynku górnej stacji kolei są: restauracja, kiosk, warsztat narciarski, przechowalnia sprzętu i niewielki hotelik z 11 miejscami do przenocowania. Zimą w Kotle Gąsienicowym kursuje czteroosobowy Wyciąg Gąsienicowy. Ma on długość 1180 m, różnicę poziomów 352 m, zdolność przewozową 2,4 tys. osób na godzinę. Po drugiej stronie szczytu Kasprowego Wierchu leży oglądany już z kolei Kocioł Goryczkowy. Tam także zimą kursuje Wyciąg Goryczkowy, dwuosobowy, z dolną stacją w Dolinie Goryczkowej. Długość wyciągu 1624 m, różnica poziomów 602 m, zdolność przewozowa 730 osób na godzinę.
31 marca 2006 Polskie Koleje Linowe obchodziły 70-lecie istnienia kolei linowej na Kasprowy Wierch.
6 maja 2007 odbył się ostatni kurs tej najstarszej w Europie kolei linowej przed jej gruntownym remontem. Plany rozbudowy kolei i zwiększenia jej przepustowości, analogicznie do planów budowy samej kolei w 1934, wywołały protesty naukowców (w tym przyrodników), ekologów i sprzeciw części społeczeństwa.
Przez ponad 70 lat kolej przewiozła ponad 38 milionów pasażerów. Zgodnie z ustaleniami modernizację zakończono 15 grudnia 2007. Oficjalnego otwarcia nowej kolei linowej po jej gruntownej przebudowie dokonał 18 stycznia 2008 prezydent Rzeczypospolitej Polskiej Lech Kaczyński.
Widocznymi efektami modernizacji są:
Obecnie sterowanie koleją prowadzone jest komputerowo, poprzednio wagony uruchamiało dwóch maszynistów.
W 2021 Tatrzański Park Narodowy wyraził zgodę na wydłużenie czasu funkcjonowania kolei oraz zwiększenie limitów przewozowych z 30 na 60 osób na wagon i ze 180 na 360 osób na godzinę.

</doc>
<doc id="158564" url="https://pl.wikipedia.org/wiki?curid=158564" title="Faktura (dokument)">
Faktura (dokument)

Faktura – dokument sprzedaży potwierdzający zaistniałą transakcję pośredniczących ze sobą stron. Faktura może być wystawiana w formie elektronicznej (e-faktura), jak i papierowej. Wystawienie i przekazanie faktury powoduje powstanie obowiązku podatkowego.
Faktury w Polsce.
Faktura VAT – szczególny rodzaj rachunku wystawiany przez podatników podatku VAT, podlegający osobnym przepisom. Faktura VAT nie musi posiadać określenia rodzaju faktury: „faktura VAT”, wystarczy samo określenie „faktura”.
Faktura powinna być wystawiona przynajmniej w dwóch egzemplarzach. Przy czym nie obowiązuje już rozróżnienie na „oryginał” i „kopię” faktury.
Faktura musi posiadać niezbędne elementy danych, aby mogła być uznana za fakturę. Obowiązek umieszczenia na fakturze szczegółowych danych jest wymagany przez Ustawę o podatku od towarów i usług, co oznacza, że niespełnienie tego wymogu wiąże się z konsekwencją prawną.
Faktura musi posiadać szczegółowe dane o transakcji:
Obowiązkowe elementy na fakturze.
Zgodnie z ustawą o VAT faktura powinna zawierać:
Data wystawienia i data sprzedaży.
W obecnie obowiązujących przepisach prawa opatrzenie faktury datami wygląda następująco:
Obowiązkowe oznaczenia na fakturze.
Oprócz obowiązkowych elementów danych na fakturze muszą znaleźć się także oznaczenia typowe dla określonego rodzaju statusu podatnika. Oznaczenia powinny być dodane w formie adnotacji i są to między innymi:
Nieobowiązkowe określenia na fakturze.
Wprowadzone zmiany w VAT zniosły obowiązki dotyczące umieszczania niektórych określeń na fakturach. Używanie starych określeń nie jest błędne, ale nie jest też wymagane przez przepisy prawa. Zmiany w ustawie o VAT przyniosły znaczne ułatwienia dla przedsiębiorców w wystawianiu faktur, z których mogą swobodnie korzystać. Między innymi:
Anulowanie faktury.
Faktura może zostać anulowana poprzez przekreślenie jej treści na obu egzemplarzach oraz dodanie do niej adnotacji o jej anulowaniu, zawierającej datę i podpis. Można to zrobić jedynie w przypadku, gdy faktura dotyczy transakcji niedokonanej i nie została jeszcze dostarczona do kontrahenta oraz nie została wprowadzona do obrotu prawnego. W każdym innym przypadku anulowanie faktury jest niemożliwe i jedynym rozwiązaniem prawnego umocowania zmian w kontrakcie lub transakcji, jest wystawienie korekty do faktury.
Faktura elektroniczna.
Faktura elektroniczna (e-faktura) jest dokumentem zrównanym z fakturą papierową. Do końca 2013 r. obowiązywało Rozporządzenie Ministra Finansów z dnia 20 grudnia 2012 w sprawie przesyłania faktur w formie elektronicznej, zasad ich przechowywania oraz trybu udostępniania organowi podatkowemu lub organowi kontroli skarbowej (). Od 2014 przepisy o fakturze elektronicznej zawiera ustawa o VAT.
Za pomocą e-faktury można rozliczać się z fiskusem tak samo jak przy użyciu faktury tradycyjnej. Zgodnie z wyrokiem Naczelnego Sądu Administracyjnego faktura przesłana w formie elektronicznej, a następnie wydrukowana u odbiorcy nadal może być traktowana jako faktura tradycyjna (papierowa) i nie musi spełniać wymagań dla faktury elektronicznej.
Akceptacja fakturowania elektronicznego.
Podstawowym warunkiem stosowania faktur w formie elektronicznej jest uzyskanie wcześniejszej akceptacji od kontrahentów. Akceptacja nie musi być zawarta w dokumentacji firmy, nie trzeba też o niej informować urzędu skarbowego. Opłacenie pierwszej e-faktury przez kontrahenta uznawane jest za wyrażenie zgody na elektroniczną wersję faktur. Wystawianie i przesyłanie e-faktur można rozpocząć następnego dnia po dokonaniu akceptacji przez odbiorcę. Z akceptacją e-faktur ściśle wiąże się też utrata prawa do ich wystawiania. Podatnik traci prawo do stosowania faktur elektronicznych (w przypadku cofnięcia akceptacji przez odbiorcę faktury) od dnia następującego po dniu, w którym otrzymał powiadomienie od odbiorcy o wycofaniu akceptacji.
Faktura pro forma.
Faktura pro forma – dokument będący zapowiedzią lub propozycją faktury (zwykle faktury VAT). Nie jest dokumentem księgowym.
Podstawa prawna.
Obowiązek dokumentacji operacji gospodarczych przy pomocy faktur definiuje ustawa z dnia 11 marca 2004 o podatku od towarów i usług (, ze zm.), która popularnie zwana jest ustawą o VAT.
Zasady wystawiania faktur reguluje rozporządzenie Ministra Finansów z dnia 29 października 2021 w sprawie wystawiania faktur (). Wcześniej zasady te regulowało rozporządzenie Ministra Finansów z dnia 3 grudnia 2013 w sprawie wystawiania faktur (). Jeszcze wcześniej zasady te zawierały przepisy rozporządzenia Ministra Finansów z dnia 28 marca 2011 w sprawie zwrotu podatku niektórym podatnikom, wystawiania faktur, sposobu ich przechowywania oraz listy towarów i usług, do których nie mają zastosowania zwolnienia od podatku od towarów i usług (). Jeszcze wcześniej obowiązywało rozporządzenie Ministra Finansów z 28 listopada 2008 w sprawie zwrotu podatku niektórym podatnikom, wystawiania faktur, sposobu ich przechowywania oraz listy towarów i usług, do których nie mają zastosowania zwolnienia od podatku od towarów i usług (), które zastąpiło poprzednie, z dnia 25 maja 2005 (). Rozporządzenie z 2005 r. bylo poprzedzone rozporządzeniem Ministra Finansów z dnia 27 kwietnia 2004 r. w sprawie zwrotu podatku niektórym podatnikom, zaliczkowego zwrotu podatku, zasad wystawiania faktur, sposobu ich przechowywania oraz listy towarów i usług, do których nie mają zastosowania zwolnienia od podatku od towarów i usług ().
Duplikat faktury.
Jest to dokument wystawiany na podstawie faktury pierwotnej, w przypadku zaginięcia lub zniszczenia dokumentu pierwotnego.
Duplikat faktury wystawiany jest na podstawie drugiego egzemplarza przekazanego do nabywcy lub za pośrednictwem programu online do wystawiania faktur. W przypadku rejestrowania faktur w programie online do wystawiania faktur istnieje możliwość pobrania duplikatu wystawionej faktury.
Podmioty wystawiające.
Duplikat faktury wystawiany jest przez następujące podmioty:
1) podatnik lub upoważniona przez niego do wystawiania faktur osoba trzecia, wystawia ponownie fakturę:
2) nabywca, o którym mowa w art. 106d ust. 1 lub art. 106k ust. 1, wystawia ponownie fakturę:
3) podmiot, o którym mowa w art. 106c, wystawia ponownie fakturę:
Elementy danych.
Według ustawy o podatku od towarów i usług duplikat faktury obowiązkowo zawiera:
"“Faktura wystawiona ponownie powinna zawierać wyraz „DUPLIKAT” oraz datę jej wystawienia.”"

</doc>
<doc id="158567" url="https://pl.wikipedia.org/wiki?curid=158567" title="Macworld">
Macworld

Macworld – miesięcznik komputerowy poświęcony komputerom Apple Macintosh, wydawany przez Mac Publishing (własność IDG) w San Francisco; wydawany od 1984 r., jest najpopularniejszym magazynem dla użytkowników Macintoshy w Ameryce Północnej.
W 1997 r. miesięcznik został przemianowany na "Macworld, incorporating MacUser", aby podkreślić połączenie z MacUser, wydawnictwa Ziff-Davis, w "joint-venture" Mac Publishing firm IDG i Ziff-Davis. W tym samym roku nowe wydawnictwo zakupiło serwis MacCentral Online, a pod koniec 2001 International Data Group wykupiła akcje Ziff-Davis, stając się wyłącznym właścicielem Mac Publishing.
Magazyn jest publikowany w wielu krajach, przez oddziały IDG lub zewnętrzne firmy, które wykupiły licencję na nazwę i zawartość Macworld. Edycje są dostępne w Australii, Niemczech, Włoszech, Hiszpanii, Szwecji, Turcji, Wielkiej Brytanii.
Wydawca magazynu udziela też licencji IDG World Expo, na Macworld Conference &amp; Expo, która ma miejsce dwa razy w roku w Stanach Zjednoczonych.
Na stronie macworld.pl znajdują się newsy po polsku o firmie Apple Inc. wydawane przez firmę IDG.

</doc>
<doc id="158568" url="https://pl.wikipedia.org/wiki?curid=158568" title="Główna Kwatera Szarych Szeregów „Pasieka”">
Główna Kwatera Szarych Szeregów „Pasieka”

Pasieka - kryptonim Komendy Głównej Szarych Szeregów. Odpowiednik Głównej Kwatery przedwojennego ZHP. Na jej czele stał naczelnik Szarych Szeregów. 
Pierwsza ścisła "Pasieka" składała się z:
Od jesieni 1943 roku składała się z:
Po akcji scalenia, aż do wybuchu powstania warszawskiego:
latem 1944 uzupełniony o Edwarda Zürna nowego szefa GK.

</doc>
<doc id="158569" url="https://pl.wikipedia.org/wiki?curid=158569" title="Wyspa Pasieka">
Wyspa Pasieka

Pasieka (niem. "Pascheke") – wyspa w Opolu, ograniczona od zachodu rzeką Odrą, od wschodu Młynówką; ponad 1900 mieszkańców, dojazd autobusami MZK linii nr 5, 9, 13, 15 i N. Z Zaodrzem połączona Mostem Piastowskim, natomiast z Wyspą Bolko pieszym mostem nad śluzą „Bolko”; ze Śródmieściem połączona mostami nad Młynówką: przy ul. Katedralnej, ul. Zamkowej oraz ul. Wojciecha Korfantego, a także pieszą kładką (tzw. „Most Groszowy”) wychodzącą na ul. Wolfganga Amadeusa Mozarta.
Pasieka powstała w 1600 roku, gdy Odra zmieniła swój bieg po powodzi. W 1824 r. powstała na Pasiece kolonia Wilhelmsthal, która później stała się częścią Opola. Nazwa kolonii upamiętnia rejencyjnego rzeczoznawcę budowlanego (niem. "Regierungsbaurat") Wilhelma Krausego. W czerwcu 1858 r. z inicjatywy prezydenta rejencji opolskiej von Pücklera założone zostało Towarzystwo Upiększania Opola ("Oppelner Verschönerungsverein"), którego działalnością energicznie kierował radca rejencyjny Ludwig Sack. Zaczęto od urządzania parku na Pasiece, a w następnym etapie stała się ona miejscem budownictwa willowego.
Pasieka, wraz ze starym miastem, stanowi historyczną część Opola, jednak w granicach miasta znajduje się dopiero od 1891 roku. Na Pasiece znajduje się wiele instytucji, urzędów i obiektów, m.in.:
Północna i środkowa część Pasieki objęte są strefą płatnego parkowania. Główną ulicą dzielnicy jest ul. Piastowska. Północny kraniec Wyspy, Ostrówek, jest kolebką opolskiego osadnictwa – tam w średniowieczu istniał gród obronny Opolan.

</doc>
<doc id="158570" url="https://pl.wikipedia.org/wiki?curid=158570" title="Mac Publishing">
Mac Publishing

Mac Publishing – utworzone w 1997 r. wydawnictwo ("joint venture") przedsiębiorstw International Data Group i Ziff-Davis, dotychczasowych wydawców największych magazynów poświęconych maszynom Apple Macintosh – Macworld i MacUser; w rezultacie powstał magazyn "Macworld, incorporating MacUser".
Przedsiębiorstwo przejęła także wydawany przez Ziff-Davis MacWEEK, który został zamieniony na serwis online i wydawany przez krótki czas drukowany magazyn eMediaWeekly. Później zakupiony został serwis MacCentral Online.
Pod koniec 2001 r. wydawnictwo stało się wyłączną własnością IDG, po wykupieniu przez IDG akcji Ziff-Davis.

</doc>
<doc id="158571" url="https://pl.wikipedia.org/wiki?curid=158571" title="Ivan i Delfin">
Ivan i Delfin

Ivan i Delfin, następnie Aisha i Delfin – polsko-rosyjski zespół muzyczny, założony w 2002 w Warszawie przez Wojciecha Olszewskiego i Łukasza Lazera, rozwiązany w 2007.
Do najpopularniejszych utworów należą piosenki „Jej czarne oczy”, który został okrzyknięty przebojem lata 2004, oraz „Czarna dziewczyna”, z którą grupa reprezentowała Polskę w 50. Konkursie Piosenki Eurowizji w 2005.
Historia zespołu.
Zespół został założony w połowie 2002 w Warszawie przez Wojciecha Olszewskiego i Łukasza Lazera, którzy zaczęli występować pod nazwą Delfin. Po poznaniu rosyjskiego piosenkarza Iwana Komarenki zaproponowali mu funkcję wokalisty zespołu i pisanie tekstów do piosenek. Na początku współpracy grali covery utworów innych wykonawców, a po jednym z koncertów zdecydowali się na występowanie pod nazwą Ivan i Delfin. W 2003 wydali pierwszy wspólny singiel „Matczyna pieśń na dobranoc”. W lutym 2004 wydali singiel „Jej czarne oczy”, który zdobył popularność w Polsce, zostając okrzykniętym przebojem lata. W marcu ukazał się ich pierwszy album studyjny, wydany przez niezależną firmę TeamDesign, której właścicielem był Sebastian Sereda, będący zarazem pierwszym menedżerem zespołu. Albumowi nie nadano odrębnego tytułu, a na jego okładce znajdowała się jedynie nazwa zespołu. Krążek zawierał 12 kompozycji, w tym przebój „Jej czarne oczy”. Oficjalna premiera albumu była połączona z koncertem zespołu, który odbył się w Hotelu Marriott w Warszawie. Pod koniec roku wydali piosenkę „Sto lat (niech żyje miłość)”.
W grudniu 2004 Krzysztof Bogucki, ówczesny menedżer zespołu, poinformował, że zespół napisał utwór, który mogliby zaśpiewać w Konkursie Piosenki Eurowizji. 29 stycznia 2005 podczas programu TVP "Stratosfera" ogłoszono, że zespół został wybrany wewnętrznie na reprezentanta Polski z utworem „Czarna dziewczyna” w 50. Konkursie Piosenki Eurowizji organizowanym w Kijowie. Decyzję podjęła komisja jurorska powołana przez TVP, w której skład weszło 28 jurorów. W lutym zespół wydał reedycję pierwszego albumu, nadając mu nazwę "Czarne oczy". W ramach promocji płyty wyruszyli w trasę koncertową po Polsce, która trwała od końca marca do początku maja. 19 maja wystąpili z ostatnim, 25. numerem startowym w półfinale Eurowizji i zajęli 11. miejsce z 81 punktami na koncie, przez co nie awansowali do finału. Do awansu zabrakło im czterech punktów. Podczas występu na scenie towarzyszyły im tancerki Radosława Bogusławka i Aneta Bocwińska-Bartoszuk oraz piosenkarka Gosia Andrzejewicz, która grała na akordeonie i śpiewała w chórkach.
Przed wyborami parlamentarnymi oraz wyborami prezydenckimi w 2005 zespół w składzie Łukasz Lazer i Ivan Komarenko wzięli udział w kampanii wyborczej Samoobrony RP oraz Andrzeja Leppera, odbywając trasę koncertową w ramach spotkań przedwyborczych, co stało się powodem konfliktu wewnątrz grupy z Wojciechem Olszewskim, który nie wziął udziału w tej inicjatywie. W 2006 wydali drugi album studyjny pt. "Dwa żywioły". W lutym 2007 zakończyli działalność zespołu z powodu nieporozumień między Komarenką a Olszewskim i Lazerem, którzy po rozpadzie grupy zaprosili do składu Joannę „Aishę” Czarnecką. Po roszadach personalnych zmienili nazwę zespołu na Aisha i Delfin, pod którym nagrali single „Słodka landrynka” i „Czarne oczy dwa”. W 2008 zaczęli występować jako zespół Energy, po którego rozpadzie w 2010 Czarnecka i Lazer założyli grupę Red Lips.

</doc>
<doc id="158572" url="https://pl.wikipedia.org/wiki?curid=158572" title="Pasieka">
Pasieka

Pasieka – w pszczelarstwie teren z ustawionymi ulami. Jako pasiekę określa się też wszystkie ule danego właściciela – pszczelarza, wraz z jego budowlami i urządzeniami pasiecznymi, ułatwiającymi pracę w pasiece.
O istnieniu na ziemiach polskich pasieki już w czasach piastowskich świadczą liczne nazwy miejscowe, pierwsza zaś wzmianka pisemna o pasiece pochodzi z 1238 roku.
Ewolucja od barci do pasiek naziemnych prowadziła przez pasieki nadziemne. Powszechnie ustawiano wówczas na drzewach pnie stojaki i przez długi czas przypuszczano, że jest to jedyna możliwa forma pasieki. Drzewo, na którym stały ule, zwano "stołem", a ul – "stawką". W innych rodzajach pasiek nadziemnych ule ustawiano na rusztowaniu z desek na słupach wkopanych wokół drzewa, zwanym "stanem" lub "odrą".
Pasieki naziemne lokalizowano w pobliżu bieżącej wody, w zacisznym miejscu. W okolicach bezleśnych, wokół uli ustawiano płoty obłożone trzciną, słomą lub gliną. W XIX w. na Podolu ogradzano pasiekę dębowym parkanem o wysokości 2 m.
Najokazalej był urządzony pszczelnik, czyli pasieka, w której pszczoły były zabezpieczone nie tylko przed zwierzętami i złodziejami, ale także przed opadami atmosferycznymi. Miał on kształt koła lub czworoboku, przeciętnie o wymiarach 50x50 m. Otaczał go drewniany płot, oblepiony od wewnątrz gliną i zadaszony (z wyjątkiem strony południowej). Ule stały pod dachem przy płocie lub pod zbudowaną na środku placu wiatą.
Ze względu na swoją wartość i umiejscowienie w odludnych miejscach pasieki stanowią łatwy cel kradzieży. W celu ich zabezpieczenia, oprócz stosowania ogrodzeń i psów stróżujących wykorzystywane są m.in. fotopułapki.
Znane skanseny i pasieki.
Duży skansen pszczelarski, z bogatą kolekcją uli, znajduje się na terenie Swarzędza, miejscowości położonej niedaleko Poznania. 
W 2007 roku w okolicy moszawu Rechow w Izraelu odkryto trzy rzędy glinianych, cylindrycznych uli z przełomu XI i X wieku p.n.e. Ustawione były piętrowo na wysokości co najmniej trzech kondygnacji. Są to najstarsze znane ule z tego obszaru.

</doc>
<doc id="158578" url="https://pl.wikipedia.org/wiki?curid=158578" title="Diagram fazowy (fizyka)">
Diagram fazowy (fizyka)

Diagram fazowy, portret fazowy – zbiór punktów w przestrzeni fazowej reprezentujący możliwe ruchy dla zadanego hamiltonianu lub lagranżjanu. W pierwszym wypadku przestrzeń fazowa zawiera formula_1 wymiarów przestrzennych i formula_1 wymiarów pędowych, gdzie formula_1 jest stopniem swobody układu opisywanego hamiltonianem. W przypadku mechaniki Lagrange'a wymiary pędowe są zastąpione przez wymiary prędkościowe.
Wobec tego każdy punkt na diagramie fazowym odpowiada pewnemu położeniu w przestrzeni składowych układu (współrzędne przestrzenne punktu) i odpowiadającym im pędom (prędkościom).
Dla układu, w którym położenia i pędy (prędkości) mogą przyjmować wartości ciągłe, diagram fazowy składa się zwykle z krzywych (zwanych krzywymi fazowymi). Niekiedy krzywe tworzą krzywą przełączeń, czyli krzywą względem której rozpatrywane jest badane zagadnienie. Diagram fazowy może jednak zawierać również odseparowane punkty.
Z diagramu fazowego można łatwo odczytać charakter ruchu układu:
Podprzestrzeń przestrzeni fazowej zawierająca tylko współrzędne przestrzenne jest nazywana przestrzenią konfiguracyjną, krzywe w tej przestrzeni to trajektorie.

</doc>
<doc id="158580" url="https://pl.wikipedia.org/wiki?curid=158580" title="Euzebiusz Smolarek">
Euzebiusz Smolarek

Euzebiusz Łukasz Smolarek znany również jako Ebi (ur. 9 stycznia 1981 w Łodzi) – polski piłkarz, który występował na pozycji pomocnika lub napastnika i działacz piłkarski. Syn Włodzimierza Smolarka.
W latach 2002–2010 reprezentant Polski w piłce nożnej. Uczestnik Mistrzostw Świata 2006 oraz Mistrzostw Europy 2008.
Wychowanek Feyenoordu, z którym w sezonie 2001/02 sięgnął po Puchar UEFA. Następnie zawodnik takich klubów jak: Borussia Dortmund, Racing Santander, Bolton Wanderers, AO Kawala, Polonia Warszawa, Al-Khor, ADO Den Haag czy Jagiellonia.
W latach 2005, 2006 i 2007 zwycięzca plebiscytu tygodnika „Piłka Nożna” w kategorii "Piłkarz Roku" (jako pierwszy polski piłkarz w historii, uczynił to trzy razy z rzędu). Laureat Wiktora 2007 w kategorii "Najpopularniejszy sportowiec". Od 4 kwietnia 2019 roku pełni funkcję Prezesa Zarządu Polskiego Związku Piłkarzy.
Kariera klubowa.
Życiorys Euzebiusza Smolarka został w głównej mierze ukształtowany przez sportową karierę jego ojca, Włodzimierza, który w lipcu 1986 – po zakończeniu turnieju finałowego Mistrzostw Świata – przeszedł z Widzewa Łódź do Eintrachtu Frankfurt. Do Niemiec wyemigrował z żoną oraz obydwoma synami – starszym Mariuszem oraz pięcioletnim Euzebiuszem. We Frankfurcie rozpoczęła się przygoda z piłką nożną młodego Euzebiusza, bowiem podjął on treningi w dziecięcym zespole klubu ojca.
Feyenoord.
Jego pasja nabrała rozpędu w czerwcu 1988, gdy Smolarek senior przeprowadził się do Holandii, by reprezentować barwy Feyenoordu. Do jego szkółki piłkarskiej rodzice zapisali również Ebiego, który z racji odziedziczonego talentu czynił regularne postępy. Dlatego też został on dość wcześnie wypożyczony do filialnego zespołu Feyenoordu – "Spirit uit Ouderkerk aan den IJssel". Również tam szybko zwrócił na siebie uwagę trenerów i w sezonie 2000/2001 znalazł się w kadrze I drużyny seniorskiej Feyenoordu Rotterdam, zdobywając z nim wicemistrzostwo kraju. Ceniony za wyszkolenie techniczne i waleczność, jako szesnastolatek dostał propozycję gry w holenderskiej młodzieżówce, ale ostatecznie zdecydował się reprezentować barwy Polski.
Po niezwykle udanym premierowym sezonie w profesjonalnym futbolu – w którym dodatkowo zadebiutował w europejskich pucharach (zarówno w Lidze Mistrzów, jak i Pucharze UEFA) – nieźle rozpoczął również kolejny, stale umacniając swą pozycję w zespole. Jednak w marcu 2002 nieszczęśliwie doznał skomplikowanej kontuzji kolana, która wyeliminowała go z gry przez 15 miesięcy. Z tego powodu nie dane mu było wystąpić w zwycięskim (3:2) dla Feyenoordu finale Pucharu UEFA sezonu 2001/2002 na De Kuip przeciwko Borussii Dortmund, jednak swój wkład w ów sukces niewątpliwie posiadał. Dodatkowo, w kwietniu 2002 został zdyskwalifikowany na 6 miesięcy przez UEFA za rzekome zażywanie marihuany (winy mu jednak nigdy nie udowodniono). Absencja spowodowana karnym zawieszeniem pokryła się z niemożnością gry z racji urazu, jednak po powrocie na boisko nie udało mu się odzyskać formy. Z tego powodu cały sezon 2002/2003 może uznać za najbardziej nieudany w swej karierze.
Kolejne kluby.
W kolejnym sezonie wiodło mu się o wiele lepiej, Ebi okazał się bowiem jednym z najlepszych strzelców w swojej drużynie. Odejście Berta van Marwijka ze stanowiska szkoleniowca Feyenoordu oznaczało jednak dla Smolarka początek kryzysu. Dlatego 18 stycznia 2005 został bezgotówkowo wypożyczony na pół roku (do końca sezonu 2004/2005) do Borussii Dortmund (ściągnął go tam van Marwijk). 24 sierpnia 2007 został za 4,8 mln euro wytransferowany z Borussii do Racingu Santander. Zadebiutował w nim już 26 sierpnia 2007 bezbramkowo zremisowanym meczem z FC Barcelona (wszedł na boisko w 55 min. zmieniając Ivana Bolado, a już w 67 min. ujrzał czerwoną kartkę). 7 października 2007 zdobył swego pierwszego gola w barwach tego klubu, w spotkaniu przeciwko Real Valladolid (na 1:0) i był to pierwszy gol Polaka w lidze hiszpańskiej od czasu trafienia Wojciecha Kowalczyka – 22 czerwca 1997.
W wyniku zmian personalnych w hiszpańskim klubie w lecie 2008 roku Ebi, musiał szukać nowego klubu. Początkowo krążyły plotki o jego transferze do Wisły Kraków, także klubów z Francji, Rosji, Grecji, Portugalii czy Anglii, a w tym takie zespoły jak SL Benfica czy Olympiakos SFP. Podjął on jednak rozmowy z francuskim klubem Toulouse FC, której warunki nie zostały zaakceptowane przez polskiego zawodnika. 30 sierpnia 2008 roku Ebi został wypożyczony na 12 miesięcy do angielskiego klubu Bolton Wanderers. Początkowo do Racingu w zamian za Smolarka miał trafić Portugalczyk Ricardo Vaz Tê, jednak pozostał on w angielskim klubie. Sezon 2008/2009 był bez wątpienia jednym z najgorszych sezonów Ebiego w całej karierze. W Boltonie grał bardzo mało, tylko raz wystąpił w podstawowej jedenastce, większość meczów rozpoczynał z ławki rezerwowych, a nawet na niej często brakowało dla niego miejsca. 10 sierpnia 2009 roku klub doszedł do porozumienia z piłkarzem w sprawie rozwiązania kontraktu.
Po odejściu Polaka z Racingu pojawiły się oferty m.in. z niemieckiego Hamburgera SV. 14 grudnia związał się dwuipółletnią umową z greckim AO Kawala. W AO Kawala zadebiutował 5 stycznia 2010 roku w zremisowanym meczu z Levadiakosem. Pierwsze bramki dla „Niebieskich Argonautów” strzelił 14 lutego w meczu z Panathinaikosem Ateny. W dniu 25 lipca 2010 roku rozwiązał kontrakt.
Polonia Warszawa.
27 lipca 2010 Smolarek po przejściu badań medycznych podpisał dwuletni kontrakt z Polonią Warszawa. 6 sierpnia 2010 roku Smolarek zadebiutował w wygranym przez Polonię meczu z górnikiem Zabrze (2:0), zmieniając w 75 minucie meczu Daniela Gołębiewskiego. 13 sierpnia 2010 roku w spotkaniu derbowym z Legią Warszawa Smolarek strzelił swojego pierwszego gola w polskiej Ekstraklasie. Potem zdobywał jeszcze bramki w spotkaniach z Zagłębiem Lubin i Ruchem Chorzów. Po obiecującym początku Ebiego dopadł kryzys formy. Trzy gole zdobyte w rundzie jesiennej Ekstraklasy nie satysfakcjonowały prezesa Polonii Warszawa Józefa Wojciechowskiego. Okres przygotowawczy do rundy wiosennej piłkarz przepracował solidnie. Zdobywał bramki w meczach sparingowych, jednak po słabym początku rundy rewanżowej nowy trener zespołu Piotr Stokowiec zdecydował o przeniesieniu piłkarza do juniorskiej drużyny klubu, występującej w rozgrywkach Młodej Ekstraklasy. Jednakże po krótkim pobycie na ławce trenerskiej Piotra Stokowca nowym trenerem Polonii został Jacek Zieliński, który z powrotem przywrócił Euzebiusza Smolarka do seniorskiej drużyny. Po sezonie 2010/2011 nie porozumiał się z prezesem Józefem Wojciechowskim co do zarobków, dlatego został zesłany do tzw. „Klubu Kokosa”. Pod koniec lipca 2011 rozwiązał kontrakt z warszawskim klubem.
Al-Khor.
Tydzień po opuszczeniu Polonii, Smolarek podpisał dwuletni kontrakt z katarskim Al-Khor. W 10 meczach rundy jesiennej zdobył trzy bramki. Na początku stycznia kontrakt Smolarka został rozwiązany za porozumieniem stron. Piłkarz rozpoczął poszukiwania nowego klubu. Wyjechał do Turcji na zgrupowanie Uralu Swierdłowska Oblast, jednak strony nie doszły do porozumienia w sprawie długości ewentualnej umowy.
ADO Den Haag.
31 stycznia 2012 w ostatnim dniu zimowego okna transferowego piłkarz podpisał kontrakt z holenderskim ADO Den Haag. Był to tym samym powrót Smolarka do ligi holenderskiej po 7 latach. Zadebiutował w nim 8 lutego 2012 roku – w przegranym 0:6 meczu z AZ Alkmaar wszedł na boisko w 68 minucie. 7 marca za porozumieniem stron Smolarek rozwiązał kontrakt z klubem z siedzibą w Hadze. W letnim okienku transferowym brał udział w testach w kolejnym holenderskim zespole NAC Breda.
Jagiellonia Białystok.
12 września 2012 Euzebiusz Smolarek związał się rocznym kontraktem z Jagiellonią Białystok. W czerwcu 2013 poinformowano o odejściu zawodnika z klubu.
Kariera reprezentacyjna.
Już od najwcześniejszego dzieciństwa Smolarek junior marzył o grze w reprezentacji Polski, na co wpływ miała przede wszystkim gra jego ojca w narodowych barwach i liczne sukcesy, które odnosił wraz z kadrą. By mieć szanse zrealizowania swych pragnień Ebi jako nastolatek odmówił KNVB występów w reprezentacji Holandii.
Swe pierwsze powołanie do zespołu "biało-czerwonych" otrzymał od Jerzego Engela na towarzyskie spotkanie przeciwko Irlandii Północnej w cypryjskim Limassol. Debiut w kadrze udało się zaliczyć już za pierwszym razem, bowiem 13 lutego 2002 na stadionie "Tsirion Athlitiko Kentro" wszedł na boisko w wygranym 4:1 meczu właśnie przeciwko popularnym "Norn Iron" (35 dni po 21 urodzinach). Mimo sporej hermetyczności ówczesnej drużyny narodowej i zaledwie jednego w niej występu miał szanse znalezienia się w 23-osobowej kadrze na finały Mistrzostw Świata 2002, jednak uniemożliwiła to – doznana w marcu – przewlekła kontuzja kolana.
Na kolejne powołanie przyszło mu czekać ponad 2 lata – do 31 marca 2004, gdy obowiązki selekcjonera pełnił już Paweł Janas. To właśnie dzięki niemu dostał możliwość udziału w swej pierwszej wielkiej imprezie, otrzymując nominację na finały Mistrzostw Świata 2006, będąc zarazem jednym z liderów ekipy. Wcześniej zdobył dla "biało-czerwonych" swego premierowego gola – 3 września 2005 na chorzowskim Stadionie Śląskim w meczu eliminacji MŚ'2006 przeciwko Austrii.
Podczas mundialu zagrał we wszystkich 3 meczach, jednak Polacy odpadli już po fazie grupowej. W związku z tym Janasa na stanowisku trenera zastąpił Leo Beenhakker, którego Smolarek doskonale znał z Feyenoordu. 11 października 2006 w wygranym 2:1 spotkaniu eliminacji Mistrzostw Europy 2008 z Portugalią strzelił 2 gole, stając się „ojcem triumfu”, ulubieńcem polskich kibiców i niekwestionowaną gwiazdą zespołu. Swój kunszt potwierdził 13 października 2007, zaliczając w przeciągu zaledwie 9 minut pierwszy klasyczny hat-trick dla reprezentacji i dając jej wygraną 3:1 w niezwykle ważnym pojedynku z Kazachstanem. 17 listopada 2007 dwie bramki Ebiego dały Polsce zwycięstwo 2:0 nad Belgią i przypieczętowały pierwszy w historii awans do finałów Mistrzostw Europy.
Podczas finałów Euro 2008 Ebi zagrał we wszystkich trzech meczach, lecz nie zdobył żadnej bramki, a Polska odpadła już w fazie grupowej zdobywając tylko jeden punkt w meczu z Austrią (1:1). Po meczu ze Słowenią 9 września 2009 Ebi długo nie występował w kadrze przez swoje problemy klubowe. Po kilku występach w polskiej ekstraklasie Franciszek Smuda 23 sierpnia 2010 roku znowu powołał Smolarka do kadry narodowej na mecze towarzyskie z Ukrainą i Australią.
Kariera trenerska.
W 2014 roku przez kilka miesięcy był trenerem jednej z grup młodzieżowych Feyenoordu.
Statystyki.
Kariera klubowa.
"Stan na 12 sierpnia 2013."
Sukcesy.
Klubowe.
Feyenoord
Życie prywatne.
Jest jednym z dwóch synów Zdzisławy i Włodzimierza Smolarka. Ma brata Mariusza. Jest żonaty z Holenderką Thirzą van Giessen. Mają dwóch synów: Meesa i Faasa.

</doc>
<doc id="158584" url="https://pl.wikipedia.org/wiki?curid=158584" title="Myślenickie Turnie">
Myślenickie Turnie

Myślenickie Turnie – zbudowana ze skał osadowych czuba na północnym grzbiecie Kasprowego Wierchu, o wysokości 1354 m n.p.m., w Tatrach Zachodnich. Pochodzenie nazwy jest nieznane. Niektórzy twierdzili, że jest to przekształcona nazwa „Myśliwieckie Turnie”, jednakże jest to tylko domysł, na niczym nie oparty.
Opis.
Szczyt, stoki południowe i najwyższa część stoków północnych zbudowana jest z dolomitów z wkładkami wapieni wieku wczesnoanizyckiego. Środkowe partie zboczy północnych tworzą wapienie jury środkowej, a niżej górnej, najniższe partie zboczy budują wapienie kredy dolnej. W skałach wapiennych Myślenickich Turni znajdują się jaskinie (nieudostępnione turystycznie), m.in.: Jaskinia Zwolińskiego, Jaskinia Goryczkowa, Myślenicka Dziura, Schron z Nietoperzami, Myślenicki Korytarzyk, Grota u podnóża Myślenickich Turni, i Myślenicka Szczelina.
Na Myślenickich Turniach znajduje się stacja pośrednia kolei linowej z Kuźnic na Kasprowy Wierch, na której następuje przesiadka do innego wagonika górnego odcinka. W budynku stacji znajdują się silniki napędzające górny i dolny odcinek kolei linowej. Podczas budowy kolei w 1935 r. wybudowano także drogę z Kuźnic na Myślenickie Turnie. Prowadzi nią szlak turystyki pieszej. Myślenickie Turnie otoczone są lasem regla górnego. Widoczny Giewont, Kasprowy Wierch, Sucha Czuba i otoczenie Doliny Bystrej: Dolina Goryczkowa, w dole polana Kalatówki i Dolina Kondratowa oraz dolna i górna stacja kolei. Obok budynku niewielka polanka, ławki dla turystów. Na wapiennych skałkach przy polance interesująca roślinność tatrzańska, m.in.: skalnica gronkowa i tatrzańska, lepnica bezłodygowa, dzwonek jednostronny.

</doc>
<doc id="158587" url="https://pl.wikipedia.org/wiki?curid=158587" title="HMS Prince of Wales (1939)">
HMS Prince of Wales (1939)

HMS Prince of Wales – brytyjski pancernik z okresu II wojny światowej, jeden z pięciu okrętów typu "King George V".
Został zbudowany w stoczni Cammell Laird w Birkenhead. Banderę Royal Navy podniesiono na nim 19 stycznia 1941 roku, chociaż formalnie został przyjęty do służby dopiero 31 marca, po zakończeniu prac stoczniowych. Z uwagi na toczące się działania wojenne pancernik nie odbył całego programu prób morskich i szkolenia załogi. Jego pierwszą akcją bojową był udział w pościgu za niemieckim pancernikiem „Bismarck” wraz z bitwą w Cieśninie Duńskiej 24 maja 1941 roku. W jej trakcie zatonął brytyjski krążownik liniowy „Hood”, a „Prince of Wales” odniósł poważne uszkodzenia i stracił 13 zabitych marynarzy.
Po remoncie w Rosyth okręt powrócił do służby w Home Fleet. Od 4 do 18 sierpnia gościł na pokładzie premiera Winstona Churchilla w jego podróży dyplomatycznej do Ameryki Północnej. W Zatoce Placentia u wybrzeży Nowej Fundlandii doszło do spotkania z prezydentem Stanów Zjednoczonych Franklinem D. Rooseveltem, podczas którego uchwalono Kartę Atlantycką. Na przełomie września i października wziął udział w operacji Halberd na Morzu Śródziemnym – osłonie konwoju z zaopatrzeniem dla Malty.
W październiku 1941 roku, w związku z zaostrzającą się sytuacją polityczno-militarną na Dalekim Wschodzie, zapadła decyzja o wysłaniu do Singapuru dwóch ciężkich okrętów brytyjskich, które miałyby szachować siły japońskie w Azji Południowo-Wschodniej. Wybór padł na „Prince of Wales” i krążownik liniowy „Repulse”. Utworzyły one Zespół Z ("Force Z") pod dowództwem admirała Thomasa Philipsa. Okręty dotarły do Singapuru 2 grudnia, sześć dni przed japońską agresją. 8 grudnia wyszły w morze, by zaatakować desanty przeciwnika. Po fiasku operacji, w drodze powrotnej, 10 grudnia zostały zaatakowane przez japońskie samoloty bombowo-torpedowe w pobliżu miejscowości Kuantan. W bitwie powietrzno-morskiej zatopione zostały „Repulse” i „Prince of Wales” wraz z 840 marynarzami obu jednostek, w tym admirałem Philipsem i dowódcą pancernika, komandorem Johnem C. Leachem.
Wrak „Prince of Wales” pozostał na dnie Morza Południowochińskiego i jest chroniony jako grób 327 członków jego załogi.
Zamówienie i budowa.
Podpisany w 1922 roku traktat waszyngtoński wprowadził między innymi 10-letni zakaz budowy pancerników przez pięć państw-sygnatariuszy. Jednym z nielicznych wyjątków od tej zasady było zezwolenie udzielone Wielkiej Brytanii na budowę dwóch okrętów tej klasy typu "Nelson". Traktat londyński z 1930 roku przedłużył „wakacje” w budowie pancerników do końca 1936 roku. Jednak wkrótce jasnym się stało, że dalsze ich obowiązywanie nie będzie możliwe. Wobec rozpoczęcia budowy nowych okrętów liniowych przez Francję, Włochy i Niemcy, także Royal Navy zgłosiła zapotrzebowanie na powiększenie swego stanu posiadania. Wstępne prace koncepcyjne nad przyszłymi pancernikami typu "King George V" rozpoczęły się w 1933 roku. Z rozmów nad kolejnym traktatem rozbrojeniowym w 1936 roku wycofały się Włochy i Japonia. Ustalenia II traktatu londyńskiego podtrzymały limit wyporności standardowej pancerników wynoszący 35 000 ts i określiły maksymalny kaliber dział na 14 cali (356 mm). Pomimo świadomości faktu, iż zobowiązania traktatowe pozostają w dużej mierze na papierze, labourzystowski rząd, silnie opowiadający się za redukcją wydatków na zbrojenia, zdecydował się zastosować podobne ograniczenia przy opracowywaniu założeń projektowych nowych okrętów tej klasy dla Royal Navy.
Finanse na budowę dwóch pierwszych jednostek zostały przyznane przez Parlament 21 kwietnia 1936 roku. 29 lipca tegoż roku przyszłe „King George V” i „Prince of Wales” zostały zamówione przez Admiralicję w ramach programu rozbudowy i modernizacji floty na rok 1936. Stępki pod budowy obu okrętów położono tego samego dnia: 1 stycznia 1937 roku. Kontrakt na budowę „Prince of Wales” otrzymała stocznia Cammell Laird &amp; Co. Ltd. w Birkenhead. 3 maja 1939 roku odbyła się ceremonia wodowania, matką chrzestną pancernika była królowa Elżbieta, zaś wśród członków rodziny królewskiej i zaproszonych notabli znajdowała się między innymi jej córka Elżbieta. Nazwa „Prince of Wales” została nadana po raz siódmy w historii Royal Navy.
Na początku sierpnia 1940 roku, w trakcie prac wyposażeniowych, okręt został poważnie uszkodzony podczas nalotu Luftwaffe. Bomba lotnicza eksplodowała pod stępką, pomiędzy nabrzeżem a kadłubem, mniej niż dwa metry od lewej burty na wysokości rufowych wież artylerii kal. 133 mm. Wybuch spowodował wgięcie blach poszycia do wewnątrz kadłuba i rozerwanie połączeń na długości ponad 9 metrów. Ponieważ grodzie wodoszczelne nie były jeszcze ukończone, wlewająca się woda spowodowała przechył okrętu o około 10°. Do jej wypompowania użyto pomp strażackich – system drenażu był jeszcze nieczynny. Dla wykonania niezbędnych napraw dna kadłuba konieczne było ponowne zadokowanie pancernika. W związku z zagrożeniem kolejnymi nalotami ograniczono maksymalnie program prób stoczniowych i 19 stycznia 1941 roku oficjalnie zakończono prace wyposażeniowe. Następnego dnia, już pod banderą wojenną, z komandorem Louisem K. Hamiltonem jako dowódcą, „Prince of Wales” został wysłany do Rosyth. Podczas wypływania na holu z basenu portowego okręt otarł się dnem o piaszczystą mieliznę, szczęśliwie bez uszkodzeń kadłuba. Podczas rejsu pancernik dysponował jedynie dwiema z czterech śrub napędowych, dwie pozostałe miały być zainstalowane dopiero w trakcie następnego dokowania. W czasie cumowania po przybyciu do celu, doszło do przypadkowego wystrzelenia dwóch pocisków z dział przeciwlotniczych. Rozerwały się one ponad pracownikami stoczni w Rosyth, powodując niegroźne rany u dwóch z nich. Z kolei w komorze pocisków wieży artyleryjskiej „B” wybuchły małe pożary, a w akcji ratowniczej obrażenia odniosło dwóch członków załogi okrętu.
Po wykonaniu pozostałych prac wyposażeniowych przez stocznię w Rosyth, w marcu przeprowadzono ostateczne próby zdawczo-odbiorcze. 31 marca 1941 roku „Prince of Wales” został formalnie przejęty i wcielony do służby w Royal Navy, chociaż jeszcze w pierwszych dniach maja powrócił do stoczni w celu naprawienia wykrytych podczas eksploatacji usterek i montażu dodatkowego wyposażenia. W lutym nowym dowódcą okrętu (po awansie L.K. Hamiltona do stopnia admiralskiego) został mianowany komandor John C. Leach.
Opis konstrukcji.
Długość całkowita „Prince of Wales” wynosiła 227,12 m, długość między pionami 213,39 m, zaś na konstrukcyjnej linii wodnej (KLW) 225,58 m, szerokość na KLW 31,45 m. Wyporność standardowa według projektu miała wynosić 35 990 ton angielskich (ts), w trakcie prób w marcu 1941 roku uzyskano wartość dla wyporności pełnej równą 42 100 ts. Kadłub został podzielony na 19 przedziałów wodoszczelnych, co miało mu zapewnić dwuprzedziałową niezatapialność. Dno podwójne ciągnęło się na całej długości pancernika w najbardziej newralgicznych miejscach: rejonie urządzeń napędowych oraz komór amunicyjnych, było wypełnione paliwem dla lepszego pochłaniania energii wybuchów podwodnych. Charakterystyczną cechą sylwetki okrętu była wysoka, siedmiokondygnacyjna nadbudówka dziobowa, mieszcząca główne pomieszczenia dowodzenia, nawigacji, łączności i kierowania uzbrojeniem.
Napęd stanowiły cztery zespoły turbin parowych systemu Parsonsa, każdy składający się z turbiny wysokiego i niskiego ciśnienia, o łącznej mocy 110 000 shp, z możliwością przeciążenia łącznie o dodatkowe 15 000 shp. Poruszały one za pośrednictwem jednostopniowych przekładni redukcyjnych cztery wały napędowe z czterołopatowymi śrubami o średnicy 4,42 m i powierzchni łopat 34,14 m², wykonanymi ze stopu brązu manganowego. Zespoły turbin były umieszczone w czterech pomieszczeniach maszynowni, przy czym turbiny z dwóch przednich maszynowni napędzały wały zewnętrzne, zaś z tylnych wewnętrzne. Dodatkowo okręt posiadał dwie turbiny marszowe, każda o mocy 10 000 shp (z możliwością przeciążenia do 14 000 shp), połączone z tylnymi turbinami wysokociśnieniowymi i poruszające wały wewnętrzne. Parę do turbin dostarczało osiem dziewięciopaleniskowych, wysokociśnieniowych kotłów wodnorurkowych typu Admiralicji, trójwalczakowych, z opłomkami o cienkim przekroju, wstępnymi podgrzewaczami paliwa i wody kotłowej. Ich ciśnienie robocze wynosiło 28,12 at (24,6 at na turbinach) przy temperaturze 371 °C. Były one rozmieszczone po dwa w czterech kotłowniach, które dzięki systemowi połączeń krzyżowych mogły zasilać dowolny zespół turbin. Na próbach „Prince of Wales” uzyskał prędkość maksymalną 27,62 węzła przy 228 obrotach śrub na minutę. Zapas paliwa płynnego, wynoszący maksymalnie 3600 ts, miał według projektu zapewnić zasięg 14 000 mil morskich przy ekonomicznej prędkości 10 węzłów. Instalacja elektryczna pancernika, prądu stałego o napięciu 220 V, była zasilana przez sześć turbogeneratorów i dwa generatory napędzane silnikami wysokoprężnymi o łącznej mocy 2400 kW.
Głównym uzbrojeniem pancernika było dziesięć dział L/45 Mk VII kal. 356 mm (14 cali), umieszczonych w dwóch czterodziałowych wieżach Mk III, na dziobie i rufie, oraz jednej dwudziałowej wieży Mk II na dziobie, w superpozycji. Wieże były oznaczone kolejno „A”, „B” i „Y”, każda dysponowała własnym dalmierzem, czterodziałowe o bazie 12,5 m (41 stóp), dwudziałowa o bazie 9,14 m (30 stóp). Działa te były zaprojektowane specjalnie dla pancerników typu "King George V" i weszły do uzbrojenia w 1940 roku. Przy faktycznym kalibrze 355,6 mm i długości lufy równej 45 kalibrom, miały szybkostrzelność 1,5 strzału na minutę i donośność 35 260 m przy maksymalnym kącie podniesienia 40°. Masa obrotowa wieży poczwórnej wynosiła 1550 ts, podwójnej 898 ts. Do kierowania ogniem służyły dwa dalocelowniki z dalmierzami o bazie 4,57 m (15 stóp), jeden na szczycie dziobowej nadbudówki, drugi na nadbudówce rufowej za tylnym masztem. Ciężką artylerię przeciwlotniczą stanowiło 16 dział uniwersalnych L/50 QF Mk I kal. 133 mm (5,25 cala), rozmieszczonych po dwa w ośmiu wieżach artyleryjskich Mk I. Tworzyły one na każdej burcie dwuwieżowe baterie: dziobową i rufową, w których wieże bliższe śródokręciu znajdowały się w superpozycji. Działa Mk I miały lufy długości 50 kalibrów, maksymalny kąt podniesienia 70° i szybkostrzelność praktyczną do 8 strzałów na minutę. Wystrzeliwały pocisk o masie 37,2 kg na odległość 21 400 m w poziomie i 14 200 m w pionie. Ich ogień kierowany był za pomocą stanowisk systemów HACS (High Angle Control System), wykorzystujących dalocelowniki Mk IV HA/LA z dalmierzami o bazie 4,57 m (15 stóp). Lekkie uzbrojenie przeciwlotnicze składało się początkowo z czterech ośmiolufowych zestawów Mk VI dla armat automatycznych QF 2 pdr Mk VIII, tzw. pom-pomów, umieszczonych po dwa po bokach pierwszego komina na dachu hangaru; pojedynczego działa przeciwlotniczego Bofors Mk NI kal. 40 mm L/56, typu armijnego, na podstawie Mk III („Prince of Wales” był pierwszym brytyjskim pancernikiem, który otrzymał działo 40 mm Boforsa) zainstalowanego na rufie oraz trzech wyrzutni niekierowanych pocisków rakietowych UP (Unrotated Projectile): jednego na dachu wieży „B” i dwóch na wieży „Y”. Każda z nich składała się z 20 prowadnic dla 7-calowych (178 mm) rakiet stabilizowanych brzechwami. Po eksplozji z rakiety uwalniał się cienki drut, opadający na spadochronach i zakończony ładunkiem wybuchowym. Ideą działania broni było utworzenie salwą rakiet zapory z drutów, które miały oplątywać nadlatujące samoloty przeciwnika, niszczone następnie wybuchem ładunku.
Podczas pobytu w stoczni w Rosyth w czerwcu i lipcu 1941 roku zdemontowano uznane za nieskuteczne wyrzutnie rakietowe, instalując w zamian na dachach wież „B” i „Y” po jednym ośmiolufowym zestawie pom-pomów (według jednego ze źródeł na wieży „B” umieszczono czterolufowy pom-pom), których liczba wzrosła w ten sposób do 48, oraz dodatkowe stanowiska kierowania ich ogniem. Już w drodze na Daleki Wschód, w listopadzie, w stoczni w Simonstown zamontowano na okręcie siedem (nie zostało wyjaśnione, czy w ostatnich dniach przed zatopieniem nie dodano ich więcej) pojedynczych stanowisk dział automatycznych Oerlikon kal. 20 mm, po dwa na bocznych pomostach nadbudówki dziobowej oraz trzy na pokładzie rufowym.
„Prince of Wales” w momencie wejścia do służby dysponował następującymi radarami: typu 279 służącym do obserwacji przestrzeni powietrznej oraz typu 284, artyleryjskim dla dział kal. 356 mm. W maju 1941 roku dodano cztery radary typu 285, artyleryjskie dla dział kal. 133 mm oraz cztery radary typu 282 dla pom-pomów. Pancernik stał się w ten sposób pierwszym w Royal Navy okrętem mającym tak różnorodne wyposażenie radarowe. Podczas remontu w Rosyth zainstalowano dodatkowo radar typu 271, obserwacji powierzchni wody. Ponadto pancernik posiadał radionamiernik kierunkowy wysokiej częstotliwości typu FC-2.
Na wyposażenie lotnicze okrętu składały się: stała katapulta typu DIIH, umieszczona poprzecznie na śródokręciu oraz dwie (pierwotnie planowano cztery, ale w praktyce zrezygnowano z dwóch, stacjonujących na katapulcie) łodzie latające Supermarine Walrus, przechowywane w hangarach po bokach przedniego komina.
System ochrony biernej okrętu opierał się na wprowadzonej przez Amerykanów zasadzie „wszystko albo nic” ("all-or-nothing"). Jego podstawę stanowiła cytadela pancerna, chroniąca najbardziej wrażliwe części okrętu i obejmująca 56% długości kadłuba. Główny burtowy pas pancerny miał maksymalną grubość 381 mm w rejonie komór amunicyjnych oraz 356 mm w rejonie siłowni. Pokład pancerny składał się z płyt o maksymalnej grubości 152 mm w rejonie wież artyleryjskich i komór amunicyjnych oraz 127 mm w rejonie urządzeń napędowych. Komory amunicyjne posiadały dodatkowe zabezpieczenie w postaci pancerza przeciwodłamkowego grubości 38 mm. Na dziobie i rufie cytadelę zamykały poprzeczne grodzie grubości 254 do 305 mm. Poza obszarem cytadeli opancerzone zostały między innymi: stanowiska dowodzenia w nadbudówce dziobowej i na rufie, dalocelowniki i maszynka sterowa. Wieże artyleryjskie miały pancerz czołowy grubości do 330 mm, boczny 178 mm i strop do 152 mm. Barbety były wykonane jako cylindry ze stali pancernej grubości do 356 mm. Wieże armat uniwersalnych miały pancerz grubości do 25 mm, zaś ich podstawy były chronione osłonami grubości do 51 mm. Pozostałe stanowiska artyleryjskie miały jedynie osłony przeciwodłamkowe. Ochronę przeciwtorpedową części podwodnej stanowiły trzy wzdłużne grodzie, z których trzecia, główna, miała grubość 22 mm.
Projektowana załoga pancernika wynosiła 70 oficerów oraz 1339 podoficerów i marynarzy, w rzeczywistości była liczniejsza. W czasie ostatniej bitwy na okręcie znajdowało się 85 oficerów oraz 1436 podoficerów i marynarzy. Do ich dyspozycji pozostawała cała gama środków ratunkowych, obejmujących łodzie ratunkowe różnych typów, zgromadzone na dachu nadbudówki rufowej, pomiędzy masztem a drugim kominem.
Przebieg służby.
Pościg za „Bismarckiem”.
10 maja 1941 roku „Prince of Wales” dołączył do Home Fleet w Scapa Flow, rozpoczynając tam szkolenie artyleryjskie i zgrywanie załogi. Na okręcie cały czas przebywali stoczniowcy z Cammell Laird, przeprowadzający próby szczelności przedziałów wodoszczelnych oraz technicy z Vickersa, pracujący przy powtarzających się wciąż usterkach głównego uzbrojenia. W nocy z 18 na 19 maja 1941 roku Kriegsmarine rozpoczęła operację Rheinübung: z portu Gotenhafen wyszły w morze pancernik „Bismarck” i ciężki krążownik „Prinz Eugen”, kierując się w stronę Cieśnin Duńskich, by po przejściu na Ocean Atlantycki podjąć działalność rajderską. Gdy wczesnym popołudniem 19 maja zespół niemiecki płynął wzdłuż granicy szwedzkich wód terytorialnych, został zauważony przez obserwatorów na patrolujących tam szwedzkich okrętach, a wiadomość o tym dotarła wkrótce nie tylko do dowództwa szwedzkiej marynarki, ale, za pośrednictwem brytyjskiego attaché wojskowego w Sztokholmie, komandora Henry’ego Denhama, także do Admiralicji. 21 maja okręty niemieckie zawinęły do Grimstadfjordu koło Bergen. Tego samego dnia dowodzący Home Fleet admirał John C. Tovey zdecydował o dołączeniu pancernika do zespołu wiceadmirała Lancelota Hollanda na krążowniku liniowym „Hood”. Opuściły one Scapa Flow godzinę po północy 22 maja. Miały dotrzeć do Islandii, tam uzupełnić paliwo i zająć pozycję dogodną do przechwycenia niemieckich okrętów podczas ich przedzierania się przez Cieśninę Duńską, pomiędzy brzegami Islandii a Grenlandii. Komandor Leach, który zdawał sobie sprawę z nazbyt częstych usterek artylerii swojego okrętu oraz braków w wyszkoleniu załogi, osobiście poprosił cywilnych pracowników Vickersa o pozostanie na pokładzie.
23 maja wieczorem płynące przez Cieśninę Duńską „Bismarck” i „Prinz Eugen” zostały wykryte przez patrolujący tam ciężki krążownik „Suffolk”, do którego w nocy dołączył drugi krążownik, „Norfolk”. Ruszyły one za niemieckimi okrętami, utrzymując kontakt radarowy i wzrokowy. Na wieść o wykryciu odległego o około 300 mil morskich przeciwnika, admirał Holland na „Hoodzie” nakazał swemu zespołowi zwiększenie prędkości i obranie kursu spotkaniowego. Do starcia doszło wczesnym rankiem 24 maja. Brytyjczycy pierwsi wykryli przeciwnika i ruszyli niemal równoległym kursem, powoli zbliżając się do „Bismarcka” i „Prinz Eugena”. O godzinie 5.10 admirał Holland ogłosił alarm bojowy, wkrótce potem zmienił kurs na zbliżenie. Jako pierwszy, o 5.53, otworzył ogień „Hood”, omyłkowo biorąc na cel krążownik „Prinz Eugen”, który był wówczas pierwszym okrętem w szyku niemieckim. Artylerzyści „Prince of Wales” od początku ostrzeliwali „Bismarcka”. Już po pierwszej salwie uszkodzeniu uległa wieża artyleryjska A, innym problemem było zalewanie dalmierzy w wieżach dziobowych przez rozbryzgi fal przelewających się ponad pokładem przy dużej prędkości okrętu. Jednak w trzeciej i czwartej salwie uzyskano obramowanie celu i jeden z pocisków trafił w dziób niemieckiego pancernika, niszcząc grodzie i powodując zanieczyszczenie znajdujących się tam zbiorników paliwa wodą zaburtową. W ciągu całego starcia, znanego jako bitwa w Cieśninie Duńskiej, artyleria „Prince of Wales” uzyskała jeszcze dwa trafienia: w burtę na śródokręciu poniżej linii wodnej, które zniszczyło lewoburtowe dziobowe generatory i spowodowało stopniowe zalewanie kotłowni nr 2 oraz w jedną z szalup na pokładzie, które uszkodziło mechanizm hydrauliczny katapulty. Efektem tych trafień była utrata części paliwa oraz mocy układu napędowego, co w konsekwencji zmusiło Niemców do przerwania operacji i skierowania „Bismarcka” do St. Nazaire.
Po zniszczeniu „Hooda” oba niemieckie okręty przeniosły ogień na „Prince of Wales”, który wkrótce zaczął otrzymywać trafienia pociskami kal. 380, 203 i 150 mm. Omijając miejsce eksplozji „Hooda”, pancernik niebezpiecznie zbliżył się do przeciwników i pierwszy celny pocisk głównej artylerii „Bismarcka” uderzył o 6.02 w prawoburtową platformę kompasową. Odłamki czepca balistycznego oraz fragmenty zniszczonej konstrukcji spadły na górną część pomostu dowodzenia. Zginęła lub odniosła rany większość jego obsady, raniony został między innymi oficer nawigacyjny, jedynie komandor Leach i podoficer sygnalizacyjny szczęśliwie uniknęli obrażeń. W dalszej drodze pocisk przeszedł na ukos przez kolejne pomieszczenia, nie eksplodując, lecz niszcząc wszystko na swej drodze i wychodząc po przeciwległej burcie. Drugi pocisk, który trafił niemal w tym samym czasie, pochodził prawdopodobnie z działa kal. 203 mm z „Prinz Eugena”. On także nie eksplodował, ale spowodował zniszczenia w strukturze nadbudówki i dalocelowników artylerii uniwersalnej. Kolejny, kal. 380 mm, uszkodził bom do obsługi wodnosamolotów i eksplodował na płaszczu osłaniającym rufowy komin, a jego odłamki uszkodziły pokład łodziowy i znajdujące się tam szalupy, wentylatory oraz elementy wyposażenia. Wybuch spowodował także zniszczenie znajdującej się na katapulcie łodzi latającej Walrus, która musiała być wyrzucona za burtę. Wydobywające się z przebitego komina spaliny zostały zassane systemem wentylacyjnym do kotłowni. Czwarty pocisk, kal. 203 mm, nie eksplodował i po kilku rykoszetach wewnątrz kadłuba upadł na pokład w pomieszczeniu obsługi jednej z wież artylerii uniwersalnej, z którego został później zrzucony do morza. Piąty, kal. 380 mm, przebił burtę poniżej linii wodnej i zatrzymał się na pancernej grodzi przeciwtorpedowej, nie eksplodując. Został usunięty z kadłuba podczas pobytu w stoczni w Rosyth, przez wycięty otwór w poszyciu dna. Także następny pocisk, kal. 203 mm, uderzył poniżej linii wodnej poza obszarem pancernej cytadeli na rufie. Jego eksplozja spowodowała uszkodzenia poszycia, grodzi i pomieszczeń znajdujących się w tym rejonie. Poprzez powstałe przebicia do wnętrza kadłuba zaczęła dostawać się woda, która wypełniła także uszkodzony tunel jednego z wałów napędowych. Inny pocisk tego samego kalibru eksplodował w pobliżu pomieszczenia maszynki sterowej, a jego odłamki rykoszetowały na chroniącym ją pancerzu i zostały w większości wyrzucone na zewnątrz kadłuba. Naruszeniu uległa konstrukcja pokładu dolnego i średniego na rufie. W okręt uderzył też przynajmniej jeden pocisk kal. 150 mm, z artylerii średniej którejś z niemieckich jednostek.
Komandor Leach zdecydował się na zwrot na lewą burtę, aby oddalić się od celnie strzelających okrętów przeciwnika. Jednocześnie pancernik postawił zasłonę dymną. Około godziny 6.13, w trakcie wykonywania skrętu, jeden z pocisków w rufowej wieży artyleryjskiej zsunął się z podajnika i zablokował mechanizm obrotu wieży, która stała się niezdatna do użytku. W obliczu faktów: uszkodzonych wież artylerii głównej, słabo wyszkolonej załogi i widocznej przewagi Niemców, dowódca okrętu podjął decyzję o przerwaniu pojedynku i wycofaniu się na bezpieczną odległość. Pancernik zajął pozycję kilkanaście mil morskich za rufami jednostek przeciwnika i przyłączył się do śledzących je „Norfolka” i „Suffolka”. W ciągu kolejnych godzin połączone siły załogi i techników cywilnych doprowadziły do usunięcia znacznej części usterek i przywrócenia sprawności bojowej większości mechanizmów okrętu. Podczas bitwy w Cieśninie Duńskiej zginęło dwóch oficerów oraz 11 marynarzy, oficer i dalszych ośmiu marynarzy zostało rannych. W kadłubie pancernika znajdowało się około 600 ton wody, prędkość i zasięg były nieznacznie zmniejszone.
„Prince of Wales” jeszcze dwukrotnie w ciągu kolejnych godzin prowadził krótkie pojedynki artyleryjskie z „Bismarckiem”. Po raz pierwszy 24 maja około 18.45, oddając kilkanaście salw z odległości 27 500 m, po raz drugi w nocy z 24 na 25 maja, około 1.30. Tym razem starcie było krótsze: obie strony oddały jedynie po dwie-trzy niecelne salwy na dystansie około 15 000 m. Wkrótce potem Brytyjczycy utracili kontakt radarowy z „Bismarckiem”, a po południu 25 maja, z powodu gwałtownie malejącego zapasu paliwa, „Prince of Wales” został odwołany z poszukiwań i skierowany do islandzkiego Hvalfjörður. 26 maja odbył się w morzu pogrzeb poległych.
Konferencja atlantycka.
Przez następne sześć tygodni pancernik przebywał w stoczni w Rosyth, gdzie naprawiano uszkodzenia powstałe podczas operacji przeciwko „Bismarckowi”, usunięto również znajdujący się w kadłubie niewybuch. Jednocześnie dokonano zmian w uzbrojeniu przeciwlotniczym, zastępując nieefektywne wyrzutnie rakiet UP dwoma ośmiolufowymi pom-pomami. 16 lipca okręt powrócił w skład Home Fleet i podjął na nowo szkolenie załogi. W tym czasie sytuacja na frontach II wojny światowej uległa znaczącej zmianie: III Rzesza dokonała agresji na Związek Radziecki. Pod koniec lipca premier Winston Churchill uzgodnił z wysłannikiem prezydenta Stanów Zjednoczonych, Harrym Hopkinsem, szczegóły spotkania z Franklinem D. Rooseveltem na Nowej Fundlandii. 4 sierpnia Churchill przybył do Scapa Flow na pokładzie niszczyciela „Oribi” i przeszedł na „Prince of Wales”, na którym, z zachowaniem całkowitej tajemnicy, miał odbyć podróż przez Atlantyk. Towarzyszył mu powracający z rozmów ze Stalinem Harry Hopkins, oraz cały sztab doradców, z pierwszym lordem Admiralicji, admirałem sir Dudleyem Poundem.
Pancernik wypłynął ze Scapa Flow w eskorcie czterech niszczycieli 4 sierpnia. Następnego dnia, w rocznicę rozpoczęcia przez Niemcy działań wojennych w 1914 roku, Churchill wysłał z jego pokładu specjalną depeszę do Roosevelta. W związku ze sztormową pogodą na Atlantyku, admirał Pound podjął decyzję o samotnym rejsie do Nowej Fundlandii, tj. o rezygnacji z eskorty niszczycieli, które nie mogły w tych warunkach rozwinąć odpowiedniej prędkości. „Prince of Wales” dotarł bezpiecznie do Zatoki Palcentia rankiem 9 sierpnia. Tego samego dnia na miejsce spotkania przypłynął, ciężkim krążownikiem „Augusta”, prezydent Stanów Zjednoczonych. 10 sierpnia, po uroczystym nabożeństwie, na „Prince of Wales” nastąpiło pierwsze od 1919 roku spotkanie głów obu państw.
Podczas dwudniowych rozmów, toczonych w pomieszczeniach obu okrętów, ustalono zapis wspólnej deklaracji, ustalającej sposób działań sprzymierzonych podczas toczącej się wojny, proklamowanej 11 sierpnia i nazwanej później Kartą Atlantycką. 12 sierpnia, po uroczystym pożegnaniu, „Prince of Wales” z premierem i jego doradcami na pokładzie, wyruszył w drogę powrotną. 15 sierpnia dołączył na krótki czas do jednego z transatlantyckich konwojów, następnego dnia zawinął do Hvalfjörður, gdzie uzupełniono zapasy paliwa i 18 sierpnia dopłynął bezpiecznie do Scapa Flow.
Operacja Halberd.
W połowie września 1941 roku Admiralicja przygotowała dużą operację konwojową, mającą na celu dostarczenie zaopatrzenia dla obrońców Malty. Otrzymała ona kryptonim „Halberd”. 17 września konwój WS-11X, składający się z dziewięciu statków, wypłynął z Firth of Clyde. Jego eskortę stanowił „Prince of Wales” jako okręt flagowy wiceadmirała Albana T.B. Curteisa, cztery krążowniki lekkie i dwanaście niszczycieli. W dniach od 21 do 24 września dołączyły do eskorty: lotniskowiec „Ark Royal”, pancerniki „Nelson” i „Rodney”, krążownik przeciwlotniczy i sześć niszczycieli. Pancerniki, lotniskowiec i część niszczycieli utworzyła osobny zespół, mający interweniować w razie zagrożenia konwoju przez włoskie okręty nawodne.
27 września, po jednym z ataków lotniczych, uszkodzenie po trafieniu torpedą odniósł „Nelson”, który przez pewien czas towarzyszył jeszcze konwojowi, a później zawrócił do Gibraltaru. Po południu tego samego dnia brytyjski samolot rozpoznawczy zlokalizował silny zespół floty włoskiej, przeciwko któremu wysłano pozostałe dwa pancerniki i „Ark Royal”. Jednak do spotkania okrętów nie doszło, ponieważ Włosi po utracie elementu zaskoczenia powrócili do baz. W związku z tym brytyjskie jednostki dołączyły ponownie do eskorty konwoju, biorąc udział w odpieraniu ataków lotniczych. W ich trakcie artylerzyści „Prince of Wales” zestrzelili dwa włoskie samoloty torpedowe i, omyłkowo, trzy (według innego źródła jeden) własne myśliwce. Wieczorem tego samego dnia ciężkie okręty zawróciły do Gibraltaru, skąd „Prince of Wales” wyruszył w powrotną drogę do Scapa Flow. Dotarł tam 6 października.
Operacja Halberd zakończyła się sukcesem: osiem z dziewięciu transportowców dotarło z zaopatrzeniem na Maltę, strona brytyjska straciła jeden statek („Imperial Star”) i miała poważnie uszkodzonego „Nelsona”.
Bitwa pod Kuantanem.
W związku z zaostrzającą się sytuacją polityczną w Azji, w październiku 1941 roku premier Winston Churchill zdecydował o wzmocnieniu brytyjskiej obecności wojskowej na Malajach. Zgodnie z jego decyzją, a wbrew opinii lordów Admiralicji i admirała Toveya, do Singapuru, który był główną twierdzą w brytyjskich posiadłościach w Azji Południowo-Wschodniej, został wysłany silny zespół floty. W jego skład miały wchodzić pancernik „Prince of Wales”, krążownik liniowy „Repulse” oraz lotniskowiec „Indomitable”. Ten ostatni wszedł jednak 3 listopada, na skutek błędu nawigacyjnego, na rafę koralową w rejonie Kingston na Jamajce i uszkodził dno, w wyniku czego został odesłany na remont do Stanów Zjednoczonych. Dowództwo nad pozostałymi dwoma okrętami i równocześnie nad całością brytyjskiej Floty Wschodniej ("Eastern Fleet") objął admirał Thomas Philips.
„Prince of Wales” wypłynął ze Scapa Flow 23 października w eskorcie niszczycieli „Express” i „Electra”, by następnego dnia zawinąć do Greenock, gdzie na pokład wszedł admirał Philips z oficerami sztabu. 25 października okręty opuściły Wielką Brytanię, biorąc kurs na Daleki Wschód, przez Freetown i Kapsztad (Simonstown), trasą dookoła Przylądka Dobrej Nadziei. W Kapsztadzie admirał Philips spotkał się z premierem Janem Smutsem. 28 listopada pancernik dotarł do Kolombo na Cejlonie, gdzie dołączył do niego krążownik liniowy „Repulse”. Stamtąd, w eskorcie niszczycieli „Express”, „Electra”, „Encounter” i „Jupiter” wypłynęły do Singapuru. W rejsie zespołem dowodził z racji starszeństwa komandor William Tennant, dowódca „Repulse”, ponieważ admirał Philips odleciał wcześniej łodzią latającą, wyprzedzając podległe sobie okręty, które dotarły do celu 2 grudnia. Tam formacja otrzymała nazwę Zespołu Z ("Force Z"), a jej okrętem flagowym został „Prince of Wales”.
4 grudnia admirał Philips poleciał do Manili na Filipinach, gdzie spotkał się z amerykańskim admirałem Thomasen C. Hartem, dowódcą Floty Azjatyckiej oraz generałem MacArthurem. W trakcie rozmów usiłował skłonić admirała Harta do przekazania pod swoje dowództwo dwóch dywizjonów amerykańskich niszczycieli. 6 grudnia wieczorem australijski samolot rozpoznawczy wykrył japoński konwój w silnej eskorcie, płynący w kierunku Syjamu. Na wieść o tym admirał Philips przerwał wizytę w Manili i rozkazał swojemu zastępcy i szefowi sztabu, kontradmirałowi Arthurowi Palliserowi przygotować cały zespół do wyjścia w morze. 8 grudnia tuż po północy czasu lokalnego Japończycy rozpoczęli desant na plażach Malajów i Syjamu. Także 8 grudnia, około 4.40 rano, rozpoczął się pierwszy nalot na Singapur. Japońskie samoloty zrzuciły bomby na kotwicowisko marynarki i pobliskie lotniska, nie wyrządzając jednak poważniejszych szkód. Jeszcze tego samego dnia admirał Philips podjął decyzję o wyjściu w morze przeciwko japońskim zespołom inwazyjnym. Według jego planu obydwa ciężkie okręty w osłonie czterech nadających się aktualnie do akcji niszczycieli („Electra”, „Express”, „Vampire” i „Tenedos”) miały popłynąć na północ i 10 grudnia nad ranem zaskoczyć przeciwnika w Zatoce Syjamskiej, w rejonie desantów pod Kota Bharu, Singorą i Patani. Ochronę z powietrza miały zapewnić myśliwce RAF. Zespół opuścił Singapur wkrótce po godzinie 17.00 8 grudnia i skierował się na północny wschód, omijając w ten sposób japońskie pola minowe. Następnie podążył w kierunku Zatoki Syjamskiej. Na czas operacji zarządzono całkowitą ciszę radiową. Nocą okręty zespołu odebrały sygnał od pozostałego w Singapurze kontradmirała Pallisera, który informował, że osłona myśliwska w rejonie planowanej 10 grudnia akcji nie będzie możliwa.
9 grudnia około 13.40, w odległości 300 mil morskich na północ od Singapuru, zespół został dostrzeżony przez japoński okręt podwodny I-65, komandora Hakuo Harady. Przed wieczorem okręty zostały odnalezione także przez japońskie samoloty rozpoznawcze. Admirał Philips, mając świadomość, że stracił atut zaskoczenia i dalsze pozostawanie na dotychczasowym kursie naraża jego okręty na niebezpieczeństwo ataków lotniczych, postanowił zawrócić do Singapuru. Najpierw jednak (po 18.30) odesłał w drogę powrotną stary niszczyciel „Tenedos”. Pozostałe okręty skręciły najpierw na zachód, ze zwiększoną do 26 węzłów prędkością, by około 20.30 położyć się na kurs prowadzący do Singapuru. Po północy 10 grudnia admirał Philips otrzymał wiadomość radiową, że w rejonie miejscowości Kuantan, w połowie odległości pomiędzy Kota Bharu a Singapurem, rozpoczął się kolejny japoński desant. Podjął wówczas decyzję o kolejnej zmianie kursu, by zaskoczyć i zniszczyć flotę inwazyjną. Wciąż zachowując bezwzględną ciszę radiową, nie poinformował o swojej decyzji nikogo w bazie. 50 minut po północy okręty ruszyły pełną prędkością na południowy zachód, w kierunku Kuantanu. Nieco wcześniej Zespół Z został wykryty przez kolejny japoński okręt podwodny I-58, którego dowódca, komandor Sohichi Kitamura, przeprowadził nieudany atak torpedowy i zameldował o sytuacji swojemu dowództwu. Na skutek kłopotów z łącznością część jego raportów dotarła z opóźnieniem lub nie została odczytana, tworząc w efekcie błędny obraz sytuacji. Tym niemniej Japończycy odkryli wówczas, że przeciwnik zawrócił w kierunku Singapuru i poznali jego aktualną pozycję.
Po dotarciu w pobliże Kuantanu admirał Philips rozkazał katapultować jedną z rozpoznawczych amfibii Supermarine Walrus, której załoga miała wykonać lot nad rejonem domniemanego desantu. Jej pilot C.R. Bateson wykonał zadanie, nie zauważając jakichkolwiek śladów aktywności przeciwnika, po czym zawrócił w kierunku własnych okrętów i nadał raport o sytuacji przy pomocy sygnałów aldisa. Aby nie tracić czasu na wodowanie i podnoszenie maszyny na pokład, odleciał później do Singapuru. Około 10 rano 10 grudnia jeden z poszukujących Brytyjczyków japońskich samolotów rozpoznawczych natknął się na Zespół Z i rozpoczął nadawanie sygnałów radiowych, mających naprowadzić nań własne samoloty bombowo-torpedowe. Pierwsze bombowce 22. Flotylli Powietrznej pojawiły się nad brytyjskimi okrętami około 11.00. Pomimo oczywistego faktu wykrycia i zaatakowania jego zespołu, admirał Philips nie przerwał ciszy radiowej, aby zażądać osłony myśliwskiej. Gdy nadlatujące samoloty znalazły się w zasięgu własnej ciężkiej artylerii przeciwlotniczej, nakazał otwarcie ognia i jednocześnie rozpoczęcie przez oba ciężkie okręty zwrotu o 30° na prawą burtę, a następnie drugiego o 50° w lewo. Manewr ten uniemożliwił celowniczym właściwe odkładanie poprawek, co sprawiło, że brytyjski ogień w pierwszej fazie starcia był nieskuteczny.
„Prince of Wales” nie był celem ataku pierwszej fali samolotów. Dopiero dziewięć samolotów torpedowych drugiej fali skierowało się w jego stronę. Jeden zestrzelono, lecz tuż przed 11.45 torpeda trafiła w lewą burtę na rufie, a jej eksplozja zniszczyła lewoburtowy zewnętrzny wał napędowy. Ten, wciąż obracając się, rozerwał blachy poszycia i grodzie wodoszczelne. Do wnętrza kadłuba napłynęło około 2400 ton wody, powodując znaczne przegłębienie na rufę i lewą burtę. Zniszczone lub uszkodzone zostały generatory elektryczne, co pozbawiło zasilania część stanowisk artylerii przeciwlotniczej, maszynę sterową i instalacje awaryjne. Okręt stracił możliwość manewru, prędkość maksymalna spadła do około 15 węzłów. Według raportów bitewnych w tym ataku pancernik trafiły, na wysokości rufowych wież artylerii przeciwlotniczej, jeszcze dwie torpedy, ale płetwonurkowie badający wrak w 2007 roku nie odnaleźli śladów eksplozji w tych miejscach (być może eksplodowały przed uderzeniem w burtę). O 12.10 na maszt okrętu wciągnięto flagę kodu sygnałowego oznaczającą brak kontroli nad jednostką. Wówczas „Repulse” zbliżył się doń na odległość czterech kabli, aby dać wsparcie swej artylerii przeciwlotniczej.
W tym samym czasie nad brytyjskie okręty nadleciało kolejnych 26 samolotów torpedowych. Jedna z eskadr (sześć maszyn) zaatakowała „Prince of Wales”. Trzy (zgodnie z wynikami oględzin wykonanych przez nurków – według wcześniejszych relacji trafić miały cztery torpedy) z sześciu torped trafiły w prawą burtę: pierwsza w dziobnicę, powodując nieznaczne uszkodzenia tej części okrętu; druga w rejonie wieży „B” artylerii głównej, poniżej pasa pancernego; trzecia w rufę, na wysokości zewnętrznej śruby napędowej. Do wnętrza kadłuba wlało się kolejne 18 000 ton wody, a prędkość maksymalna spadła do 8 węzłów. O 12.33, w ostatnim ataku samolotów bombowych jedna z bomb trafiła w śródokręcie „Prince of Wales”, przebiła pokład katapultowy i eksplodowała w sali kinowej, zamienionej na czas bitwy na punkt pierwszej pomocy. W wyniku wybuchu zginęła większość ze znajdujących się tam ponad 200 marynarzy. Załoga rozpoczęła przygotowania do opuszczenia pancernika. O godzinie 13.15 dowódca wydał rozkaz opuszczenia okrętu, który osiem minut później przewrócił się do góry stępką i zatonął na pozycji 3°34′12″N, 104°27′48″E, około ośmiu mil morskich od zatopionego wcześniej „Repulse”. Zginęło 327 z 1612 osób załogi, razem z admirałem Philipsem i dowódcą okrętu komandorem Leachem, którzy z własnej woli pozostali na mostku okrętu. Wielu uratowanych zawdzięcza życie dowódcy niszczyciela „Express”, komandorowi F.J. Cartwrightowi, który z narażeniem własnego okrętu podszedł do burty tonącego pancernika i pozostał tam tak długo, jak to było możliwe, umożliwiając marynarzom bezpieczne przejście na pokład. Ocalono również pokładowego kota-maskotkę imieniem Blackie. Krążące wówczas wciąż nad okrętami japońskie samoloty nie próbowały przeszkadzać w akcji ratowniczej.
18 grudnia nad akwenem bitwy przeleciał pojedynczy samolot Mitsubishi G4M1 „Betty”, pilotowany przez porucznika ("Daii") Haruki Iki, który zrzucił do wody dwa bukiety kwiatów, w hołdzie dla poległych: swoich kolegów z 22. Flotylli oraz załóg obu okrętów.
Wrak pancernika.
Wraki obu zatopionych pod Kuantanem okrętów zostały zlokalizowane przez Japończyków w 1942 roku, wkrótce po ustaniu walk na Malajach. Przy wykorzystaniu okrętu ratowniczego „Seishu” podjęli oni próby zejścia do „Prince of Wales”, przede wszystkim w celu odnalezienia i wydobycia elementów wyposażenia radarowego, ale z uwagi na dużą głębokość działania nurków okazały się bardzo utrudnione lub wręcz niemożliwe. W późniejszym okresie wojny, w obliczu rozwijającej się ofensywy alianckiej, zaniechano wszelkich prac podwodnych na obu okrętach. Brytyjczycy zlokalizowali wraki ponownie z pokładu niszczyciela „Defender”, 23 kwietnia 1954 roku. Pierwsze nurkowania na „Prince of Wales” przeprowadzono pod koniec lat 50., bardziej szczegółowe badania okrętu i jego uszkodzeń wykonała w kwietniu i maju 1966 roku wspólna ekspedycja nurków Royal Navy i Royal Australian Navy. Do jednego z wałów napędowych okrętu przymocowano wówczas linkę z boją, na której zawieszono brytyjską banderę. Jest ona regularnie wymieniana na nową podczas kolejnych badań.
Wraki „Prince of Wales” i „Repulse” zostały uznane przez Parlament za groby wojenne 840 poległych na nich marynarzy i jako takie podlegają szczególnej ochronie. W związku z tym wyprawy nurków floty, dokonywane w ich rejonie, nie obejmują badań wnętrza okrętów. W 2002 roku wydobyto dzwon okrętowy „Prince of Wales”, który znajduje się obecnie w Merseyside Maritime Museum w Liverpoolu. Podczas kolejnej ekspedycji, w 2007 roku, trzej nurkowie: Australijczyk Kevin Denlay oraz Brytyjczycy Andrew Fock i Graham Sharpe Paul wykonali 47 zanurzeń do pancernika, badając uszkodzenia doznane podczas ostatniej bitwy i zatonięcia. W 2008 roku płetwonurek Craig Allen wpłynął do wnętrza tunelu zniszczonego eksplozją lewego zewnętrznego wału napędowego. Nie naruszył tym jednakże chronionej przestrzeni grobu wojennego, ponieważ w obrębie tunelu w normalnych warunkach nie przebywali ludzie z załogi. Nurkowie odnaleźli i opisali cztery przebicia kadłuba po eksplozji torped lotniczych: jedno na lewej burcie na rufie, w rejonie zniszczonego wału napędowego oraz trzy na prawej burcie. Ponadto zlokalizowano inne uszkodzenia, powstałe zapewne w wyniku przyburtowych wybuchów bomb lub torped oraz podczas opadania i uderzenia kadłuba o dno.
Wrak „Prince of Wales” leży na piaszczystym dnie, stępką do góry, na głębokości 68 metrów, przechylony o około 15° do 20° na lewą burtę, w dnie schowane są nadbudówki i większość uzbrojenia. Okręt zachował się w całości, od kadłuba oderwały się jedynie dźwigi, jedna z armat kal. 133 mm i drobniejsze elementy, jak fragmenty tratw ratunkowych Carleya. Najwyższym punktem wraku jest prawa stępka przeciwprzechyłowa, znajdująca się na głębokości 47 metrów.

</doc>
<doc id="158588" url="https://pl.wikipedia.org/wiki?curid=158588" title="Oś optyczna">
Oś optyczna

Oś optyczna – prosta przechodząca przez środki krzywizn elementów układu optycznego, pokrywająca się z osią symetrii tych elementów.
W osi symetrii znajdują się również ogniska układu optycznego.

</doc>
<doc id="158592" url="https://pl.wikipedia.org/wiki?curid=158592" title="Wolfgang Schuessel">
Wolfgang Schuessel



</doc>
<doc id="158593" url="https://pl.wikipedia.org/wiki?curid=158593" title="HMS King George V (1939)">
HMS King George V (1939)

HMS King George V – brytyjski pancernik, okręt główny typu pancerników "King George V".
Okręt ten był jednym z najbardziej znanych okrętów bojowych, a zarazem dumą Royal Navy okresu II wojny światowej. Okręt należał do serii pięciu jednostek budowanych w stoczniach angielskich od 1937 roku. Wszystkie weszły do linii już po wybuchu wojny sukcesywnie w latach 1940-1942. 2 stycznia 1937 roku położono równocześnie stępki pod dwa pancerniki: „King George V” i „Prince of Wales”. Wcześniej zwodowano „King George V” i on też szybciej wszedł do służby liniowej, stając się prekursorem całej serii. W marcu 1941 roku okręt wcielono w skład Home Fleet z bazą macierzystą w Scapa Flow na Orkadach. W maju 1941 „King George V” wziął udział w akcji osaczania na Atlantyku niemieckiego pancernika „Bismarck” i razem z pancernikiem „Rodney” i kilkoma innymi brytyjskimi pancernikami, oraz 4. flotyllą niszczycieli bezpośrednio przyczynił się do zniszczenia niemieckiego okrętu. Od grudnia 1941 pancernik włączono do blokady floty niemieckiej i ochrony konwojów do ZSRR. W maju 1943 został skierowany na Morze Śródziemne i włączony do zespołu bojowego „Force-III”. W lipcu tegoż roku siły zespołu stanowiły ochronę podczas inwazji wojsk sprzymierzonych na Sycylię. W październiku 1944 okręt skierowano na Pacyfik i wcielono w skład Brytyjskiej Floty Pacyfiku. Tam brał udział w działaniach wojennych przeciwko Japonii, aż do jej kapitulacji. HMS „King George V” od marca 1946 pozostawał we flocie rezerwowej. W 1957 wycofano go ze służby, a 20 grudnia 1958 przekazano na złom, co ostatecznie nastąpiło na początku 1959 roku.

</doc>
<doc id="158594" url="https://pl.wikipedia.org/wiki?curid=158594" title="Krywań">
Krywań

Krywań (, , ) – wyniosły (2495m n.p.m.) szczyt w południowo-zachodniej części Tatr Wysokich po stronie słowackiej, o charakterystycznym, zakrzywionym wierzchołku, od którego wziął nazwę (nadal spotykana jest wśród starszych górali wymowa „Krzywań”).
Opis szczytu.
Zbudowany jest ze skał krystalicznych, głównie z granitów. Położony jest w grani bocznej, na zakończeniu długiej, mającej około 10 km grani odchodzącej od głównej grani tatrzańskiej w Cubrynie ("Čubrina"). Cała odnoga jest nazywana główną granią odnogi Krywania ("Hlavná os hrebeňa Kriváňa"). Szczyt Krywania wznosi się na około 1400 m powyżej dna Doliny Koprowej, co jest największą wysokością względną w Tatrach. Północne ściany ramienia Krywania opadają w kierunku doliny Niewcyrki ("Nefcerská dolina"). Od strony wschodniej pod ściany Krywania podchodzi Dolina Ważecka ("Važecká dolina"), w której na wysokości 2017 m n.p.m. znajduje się duży (pow. 5,16 ha i 23,1 m głębokości) Zielony Staw Ważecki ("Zelené pleso pod Kriváňom"). Dawniej na Krywaniu działały kopalnie zwane Krywańskimi Baniami.
Topografia.
Od masywu Krywania odchodzi 5 grani:
Ściany Krywania dochodzą do 500 metrów wysokości.
Turystyka.
Dla turystyki udostępniono południowy i południowo-zachodni grzebień, prowadząc przez nie znakowane szlaki turystyczne. Szlak oznaczony kolorem zielonym poprowadzony jest z Trzech Źródeł ("Tri studničky") zalesionym i porośniętym kosodrzewiną grzbietem południowo-zachodniego ramienia Krywania aż do Gronika. Dalej szlak odchodzi w dół w kierunku Krywańskiego Żlebu, za którym łączy się z oznaczonym kolorem niebieskim szlakiem podchodzącym na Krywań poniżej południowego ramienia szczytu. Dwie połączone trasy prowadzą na szczyt przez zbocze Małego Krywania i Krywańską Przełączkę. Szczyt dostępny jest latem. Pokrywa śnieżna utrzymuje się tam: do 1000 m – 3 miesiące, do 1500 m – 4 miesiące, do 2000 m – 5 miesięcy, a na szczycie nawet 6,5 miesiąca.
Panorama widokowa z Krywania jest bardzo rozległa, szczyt ten ma też największą w całych Tatrach wysokość względną nad położona pod nim doliną (). Jeden z turystów w XIX w. pisał: „Mało jest widoków równych co do straszności przyrody”. Jest to drugi najwyższy (po Rysach) tatrzański szczyt dostępny dla turystów (2016).
Krywań należy do Wielkiej Korony Tatr.
Historia.
Krywań do 1793 r. uważany był za najwyższy szczyt Tatr. Pierwsze wejścia miały miejsce już w 1761 i 1770 r., ale nieznane są nazwiska zdobywców. Najprawdopodobniej były to osoby związane z wydobyciem złota lub antymonitu, których kopalnie działały na zboczach Krywania już w XV wieku (aż do wysokości 2100 m). W pełni odnotowano dopiero wejście Andreasa Jonasa Czirbesza z przewodnikami 4 sierpnia 1772 r. Wiadomo także o zdobyciu Krywania przez króla saskiego Fryderyka Augusta II 4 sierpnia 1840 r. Rok później taternicy węgierscy umieścili na szczycie obelisk, który przetrwał do 1861 r. Zimą jako pierwsi na szczycie stanęli Jakob Horvay i Theodor Wundt w dniu 12 kwietnia 1884. W 1805 r. na szczycie był Stanisław Staszic.
Krywań w kulturze.
16 sierpnia 1841 na Krywań weszli słowaccy działacze odrodzenia narodowego Ľudovít Štúr i Michal Miloslav Hodža. Od tego roku na jego szczyt urządza się patriotyczne "národné výlety", w których najpierw brali udział zwolennicy niepodległości, od nazwiska Štúra nazywani štúrowcami, potem patrioci i twórcy słowackiej kultury. Obecnie „narodowe wejścia” są organizowane w weekend około 16 sierpnia każdego roku, kiedy na szczyt wchodzi po 500 osób jednocześnie.
Krywań od 1935 jest narodową górą Słowaków. Szczyt został umieszczony także w hymnie Słowacji, w herbie Słowackiej Republiki Socjalistycznej („wieczny ogień” na tle góry), a od 1 stycznia 2009 r. znajduje się na słowackich monetach o nominale 1, 2 i 5 eurocentów. Szczyt występuje często w kulturze ludowej Liptowa i Podhala. W 1967 w słowackiej ankiecie uznany został za najpiękniejszy szczyt Tatr. Kazimierz Przerwa-Tetmajer napisał o górze wiersz (zamieszczony w "Na Skalnym Podhalu"), którego słowami śpiewanymi na rzewną nutę żegnano ludzi związanych z Tatrami. W latach 70. pieśń "Krywań, Krywań" weszła do repertuaru zespołu Skaldowie.

</doc>
<doc id="158595" url="https://pl.wikipedia.org/wiki?curid=158595" title="Zarząd II Sztabu Generalnego WP">
Zarząd II Sztabu Generalnego WP



</doc>
<doc id="158596" url="https://pl.wikipedia.org/wiki?curid=158596" title="Order Imperium Brytyjskiego">
Order Imperium Brytyjskiego

Order Imperium Brytyjskiego (pełna nazwa ang. "The Most Excellent Order of the British Empire", pol. "Wielce Wspaniały Order Imperium Brytyjskiego", daw. "Order Wielce Wspaniały Cesarstwa Brytańskiego") – brytyjski order ustanowiony 4 czerwca 1917 przez Jerzego V.
Order jest przyznawany za działania we wszystkich dziedzinach życia publicznego – otrzymują go także sportowcy, aktorzy i muzycy.
Motto orderu brzmi: "FOR GOD AND THE EMPIRE" (pol. "DLA BOGA I IMPERIUM").
Klasy orderu.
Order dzieli się na dwie kategorie – cywilną i wojskową, a każda z nich na pięć klas:
z dodatkowo afiliowanym do orderu Medalem Imperium Brytyjskiego.
Osoby odznaczone mają prawo do używania skrótu odpowiedniej klasy orderu po nazwisku (GBE, KBE / DBE, CBE, OBE lub MBE). Osoby odznaczone orderem dwóch najwyższych klas mają prawo do tytułu szlacheckiego i używania słów „Sir” lub „Dame” (Dama) przed imieniem i nazwiskiem (tytułów tych używa się zawsze z imieniem i nazwiskiem lub z samym imieniem, nigdy z samym nazwiskiem odznaczonej osoby) – pod warunkiem że są obywatelami kraju, w którym brytyjski monarcha jest uznawany za głowę państwa.
Kolejność starszeństwa.
W kolejności starszeństwa brytyjskich odznaczeń państwowych poszczególne klasy są wymieszane z innymi klasami różnych orderów w kolejności:
Odznaczeni.
Spośród Polaków uhonorowani tym odznaczeniem zostali m.in. Ignacy Jan Paderewski, Jerzy Limon, Władysław Bobiński, Zbigniew Pełczyński, Jan Leśniak, Mieczysław „Rygor” Słowikowski, Krystyna Skarbek oraz Jerzy Szmajdziński.

</doc>
<doc id="158597" url="https://pl.wikipedia.org/wiki?curid=158597" title="Trend sekularny">
Trend sekularny

Trend sekularny – tendencje zmian zachodzących między pokoleniami, obejmujące zmiany w rozwoju biologicznym zachodzące pod wpływem rozwoju cywilizacji. Jest to zjawisko nieewolucyjne, pozbawione podłoża genetycznego, 
ma charakter adaptatywny (przystosowawczy).
Trend sekularny obejmuje trzy wątki:
W najnowszej historii najwyraźniej odnotowano tendencję do zwiększania się wysokości ciała (dzieci przerastają rodziców) i szybszego dojrzewania (np. obniżanie się średniego wieku menarche).

</doc>
<doc id="158599" url="https://pl.wikipedia.org/wiki?curid=158599" title="2 Ośrodek Dowodzenia Lotnictwa">
2 Ośrodek Dowodzenia Lotnictwa

2 Ośrodek Dowodzenia Lotnictwa – jednostka Wojska Polskiego.
Historia.
W 1978 roku w ramach nowelizacji systemu dowodzenia lotnictwem w Wojsku Polskim, zarządzeniem Szefa Sztabu Generalnego Wojska Polskiego Nr014/Org. z dnia 6 marca 1978 oraz rozkazem Dowódcy Wojsk Lotniczych Nr 04/Org. z dnia 3 kwietnia 1978 roku, przystąpiono w Pile do tworzenia 2 Centrum Dowodzenia Bojowego Armii Lotniczej, któremu nadano numer JW 2677. Sformowanie to wynikało z potrzeby zapewnienia ciągłości współdziałania lotnictwa z wojskami lądowymi, głównie w zakresie planowania i udziału wszystkich rodzajów lotnictwa w działaniach bojowych oraz zapewnienia bezpieczeństwa jego działania. W trakcie prowadzenia prac organizacyjnych 30 maja 1978 roku jednostkę wyznaczono zgodnie z wytycznymi Dowódcy Wojsk Lotniczych do udziału w najważniejszym rocznym przedsięwzięciu szkoleniowym jakim było ćwiczenie pod kryptonimem „Lato-78”. Dzień ten stał się obchodzonym corocznie świętem jednostki.
Kolejne lata przynosiły zmiany szczegółowe w zakresie przeznaczenia, struktur organizacyjnych, jak i nazewnictwa. I tak jednostka poprzez 2 Centrum Dowodzenia Bojowego Armii Lotniczej zmieniała swoją nazwę na 2 Centrum Dowodzenia Bojowego Wojsk Lotniczych Frontu, 2 Centrum Dowodzenia Bojowego, a od dnia 1 listopada 1995 roku nosiła nazwę 2 Ośrodek Dowodzenia Lotnictwa. Cały czas jednostka znajdowała się w podporządkowaniu Dowództwa Wojsk Lotniczych, a z chwilą wydzielenia się lotnictwa Wojsk Lądowych z dniem 16 października 1998 roku przeszła w podporządkowanie Śląskiego Okręgu Wojskowego.
Rozpoczęty proces reformowania Sił Zbrojnych RP spowodował podjęcie decyzji o rozformowaniu 2 Ośrodka Dowodzenia Lotnictwa do dnia 31 grudnia 2001 roku.
W czasie 23 lat istnienia 2 Ośrodka Dowodzenia Lotnictwa realizował on zadania na wszystkich poligonach lądowych, lotniczych i morskich w Polsce. Bez udziału tej jednostki nie byłoby możliwe realizowanie ćwiczeń Wojsk Lądowych i Marynarki Wojennej z udziałem lotnictwa. Jej kadra wraz z rodzinami i żołnierzami służby zasadniczej stanowiły liczącą się społeczność w życiu miasta Piły.
Wyposażenie.
Radiostacje
Stacje radiolokacyjne
Ciągnik - Holownik
Ruchome warsztaty
Radiostacje lotniskowe
Pojazdy sztabowe
Pojazdy ciężarowo-szosowe
Pojazdy osobowo-terenowe
Pojazdy specjalne

</doc>
<doc id="158602" url="https://pl.wikipedia.org/wiki?curid=158602" title="King George V">
King George V



</doc>
<doc id="158603" url="https://pl.wikipedia.org/wiki?curid=158603" title="Narciarstwo">
Narciarstwo

Narciarstwo – forma aktywności fizycznej oraz dyscyplina sportowa polegająca na przemieszczaniu się lub wykonywaniu akrobacji za pomocą sprzętu narciarskiego – nart, a także kijków. Narty mocowane są do butów narciarza za pomocą specjalnych wiązań. Do połowy XIX wieku narty były wykorzystywane głównie do celów transportowych, natomiast w późniejszym okresie upowszechniło się wykorzystywanie nart w celach rekreacyjnych i sportowych. 

</doc>
<doc id="158609" url="https://pl.wikipedia.org/wiki?curid=158609" title="Gaston Maspero">
Gaston Maspero

Gaston Camille Charles Maspero (ur. 23 czerwca 1846 w Paryżu, zm. 30 czerwca 1916 tamże) – francuski egiptolog, archeolog, od 1869 wykładowca École pratique des hautes études, od 1873 profesor Collège de France.
Gaston Maspero był synem włoskiego uchodźcy z Lombardii. Od dzieciństwa pasjonował się starożytnym Egiptem. Ukończył "Lycée Louis-le-Grand" w Paryżu, a następnie egiptologię w "École des Hautes Études". W 1872 został profesorem "Collège de France". W 1880 stanął na czele "Institut Français d'Archaeologie Orientale" - francuskiej misji archeologicznej w Egipcie. Brał udział w odkryciach grobów w Deir el-Bahari.
Autor monumentalnego dzieła "Histoire des peuples de l'Orient ancien". Jako pierwszy przetłumaczył i wydał Teksty Piramid. Był dyrektorem Muzeum Egipskiego w Bulak, a następnie w Kairze, które stworzył Auguste Mariette. Maspero wydał pięćdziesiąt tomów "Catalogue Général", w których skatalogował zabytki kairskiego muzeum. W latach 1881-1886 i 1899-1914 był szefem Egipskiej Służby Starożytności w Kairze.
Jego uczniem był pierwszy polski egiptolog Tadeusz Smoleński. Synowie Gastona byli członkami Francuskiej Szkoły Dalekiego Wschodu (EFEO). Henri Maspero był znanym sinologiem, a Georges Maspero napisał historię Czampy.

</doc>
<doc id="158613" url="https://pl.wikipedia.org/wiki?curid=158613" title="Uremia">
Uremia



</doc>
<doc id="158616" url="https://pl.wikipedia.org/wiki?curid=158616" title="Przewlekła niewydolność nerek">
Przewlekła niewydolność nerek



</doc>
<doc id="158617" url="https://pl.wikipedia.org/wiki?curid=158617" title="Korczowa">
Korczowa

Korczowa – wieś w Polsce położona w województwie podkarpackim, w powiecie jarosławskim, w gminie Radymno.
W latach 1975–1998 miejscowość administracyjnie należała do województwa przemyskiego.
Przed II wojną światową Korczowa była przysiółkiem wsi Gnojnice, które z kolei były przedmieściem miasta Krakowiec.
Transport.
We wsi znajduje się największe przejście graniczne na granicy polsko-ukraińskiej.

</doc>
<doc id="158620" url="https://pl.wikipedia.org/wiki?curid=158620" title="LVDS">
LVDS

LVDS () – technika przesyłania sygnałów elektrycznych za pomocą niskonapięciowego sygnału różnicowego w symetrycznych przewodach miedzianych.

</doc>
<doc id="158621" url="https://pl.wikipedia.org/wiki?curid=158621" title="Dębowiec">
Dębowiec



</doc>
<doc id="158623" url="https://pl.wikipedia.org/wiki?curid=158623" title="Mace Windu">
Mace Windu

Mace Windu (72 BBY – 19 BBY) – postać fikcyjna. W filmach z serii "Gwiezdne wojny" (częściach , i ) postać tę grał Samuel L. Jackson.
Życiorys.
Mace był członkiem Rady Jedi oraz jednym z największych mistrzów Jedi swoich czasów. Niektórzy utrzymują, że jego znajomość Mocy była porównywalna z umiejętnościami mistrza Yody. Jego szczególną umiejętnością było wyczuwanie za pośrednictwem Mocy „punktów węzłowych” historii (zwanych „punktami przełomu” – ang. "shatterpoint"), chociaż nie zawsze potrafił odpowiednio w takich momentach zareagować. Był mistrzem siódmej formy walki mieczem świetlnym, zwanej Vaapad (którą sam opracował). Jego broń miała rzadko spotykaną fioletową barwę ostrza.
Urodził się na porośniętej nieprzystępnymi lasami Haruun Kal, był oprócz Kara Vastora ostatnim z ghosha Windu. Kiedy miał zaledwie kilka miesięcy postanowiono, że zostanie Jedi, więc został zabrany na Coruscant. Na rodzinną planetę powrócił jeszcze dwa razy, jako nastolatek, oraz aby ratować swoją uczennicę Depę Billabę przed pogrążeniem się w mroku pelokotanu. Akcji tej omal nie przypłacił życiem.
W części I, podobnie jak Yoda, był przeciwny szkoleniu Anakina Skywalkera na rycerza Jedi, jednak zmienił zdanie po śmierci Qui-Gona.
Był obecny podczas raportu Qui-Gon Jinna i Obi-Wana Kenobiego na temat wydarzeń z Naboo i Tatooine, zorganizował pomoc dla Obi-Wana i Anakina Skywalkera, gdy wpadli w pułapkę na Geonosis. Był jednym z niewielu, którzy przeżyli bitwę na Geonosis (podczas której zabił łowcę nagród Jango Fetta), nie wykorzystał jednak okazji do zabicia hrabiego Dooku. Po tym jak od Anakina uzyskał informację, że kanclerz Palpatine był Lordem Sithów, wraz z trzema innymi Jedi – Kitem Fisto, Saesee Tiinem i Agenem Kolarem – udał się aresztować kanclerza. W walce zginęli wszyscy Jedi oprócz Windu, który po rozbrojeniu i powaleniu Palpatine’a został przez niego zaatakowany Błyskawicami Mocy, przed którymi zdołał osłonić się mieczem świetlnym. Stworzył w ten sposób obwód zamknięty, kierując błyskawice z powrotem ku Palpatine’owi, który przez to zdeformował sam siebie i przerwał daremny atak. Wtedy Windu stwierdził, że Palpatine jest zbyt niebezpieczny, by pozostać przy życiu i zmienił swój pierwotny zamiar aresztowania kanclerza, postanawiając zabić Dartha Sidiousa i tym samym zniszczyć Sithów raz na zawsze. Jednak gdy uniósł miecz, by zadać śmiertelny cios, Anakin Skywalker, który zjawił się wcześniej, zdradził go i odciął mu rękę z mieczem świetlnym. Okaleczonego Mace’a dobił Palpatine, który ponownym atakiem Błyskawic Mocy wyrzucił go przez okno, zabijając go. Nie wiadomo, czy jego ciało zostało znalezione.

</doc>
<doc id="158626" url="https://pl.wikipedia.org/wiki?curid=158626" title="Padmé Amidala">
Padmé Amidala

Padmé Naberrie Amidala – fikcyjna postać z "Gwiezdnych wojen" (części I-III). W filmach grana była przez Natalie Portman.
Życiorys.
Królowa Naboo.
Kończąc 13. rok swojego życia, Padmé Amidala została królową planety Naboo. Nosiła charakterystyczny, czerwony strój królewski, złoto-czerwony diadem z wplecionymi weń włosami. Miała podobną do siebie służkę o imieniu Sabé (grała ją Keira Knightley), która czasem w niebezpiecznych sytuacjach zajmowała jej miejsce jako dublerka. Gdy miała 14 lat, w wyniku inwazji sił Federacji Handlowej na jej rodzinną planetę, dostała się do niewoli sił federacyjnych. Wkrótce jednak została uwolniona przez mistrza Jedi Qui-Gon Jinna i jego ucznia, Obi-Wana Kenobiego. Postanowili udać się na Coruscant, aby wziąć udział w obradach Senatu Galaktycznego i poruszyć tam sprawę Naboo.
W czasie podróży zatrzymali się na planecie Tatooine, aby naprawić uszkodzony podczas ucieczki z okupowanej Naboo statek. Pod przebraniem swojej własnej dwórki, Padmé udała się razem z Qui-Gonem, droidem R2-D2 i Gunganinem Jar Jar Binksem do miasta Mos Espa. Poznała tam młodego, 9-letniego niewolnika – Anakina Skywalkera – pracującego u swojego pana w sklepie z częściami. Chłopiec zaproponował im schronienie w swoim domu, w którym mieszkał z matką – Shmi Skywalker.
Dzięki wygranej chłopca w wyścigu ścigaczy "Boonta Classic" grupie udało się zdobyć niezbędne części do naprawy statku i odlecieć z Tatooine wraz z Anakinem. Amidala bezskutecznie próbowała uzyskać pomoc dla swojej ojczyzny w Senacie Galaktycznym na Coruscant. Przekonana przez Palpatine’a (reprezentanta sektora Chommel – a więc i planety Naboo – a w rzeczywistości Mrocznego Lorda Sithów) złożyła wotum nieufności wobec Wielkiego Kanclerza Finisa Valoruma. Mężczyzna został pozbawiony urzędu i wkrótce okazało się, że Palpatine jest jednym z trzech nowych kandydatów na to stanowisko. Padmé nie miała jednak czasu na polityczne gry, gdyż wiedziała, że z każdym dniem ginie coraz więcej jej rodaków. Postanowiła więc, wraz z towarzyszącymi jej Jedi, udać się ponownie na Naboo, aby spróbować wywołać powstanie. Połączone siły ludzi i Gungan stoczyły tam ostatecznie zwycięską walkę z droidami Federacji, wyzwalając planetę z jej rąk.
Senator Naboo.
Padmé bardzo się zaprzyjaźniła z młodym Anakinem, lecz gdy Obi-Wan przyjął go na swojego ucznia, Skywalker musiał przenieść się na Coruscant, by szkolić się na przyszłego rycerza Jedi. Kilka lat później Amidala zrezygnowała ze stanowiska królowej, mimo że poddani chcieli przedłużyć jej dożywotnio kadencję. Została senatorem, zajmując miejsce dawnego senatora Naboo, Palpatine’a, który stał się Wielkim Kanclerzem Republiki.
Tuż przed rozpoczęciem wojen klonów dojrzały już Anakin Skywalker dostał za zadanie chronić senator Padmé. Podczas wspólnego pobytu w posiadłości na Naboo oboje zakochali się w sobie, mimo różnicy wieku i ciążących na nich obowiązków. Amidala bała się jednak do tego przyznać. Zdecydowała się wyznać swoją miłość dopiero na arenie planety Geonosis, gdzie wraz z Anakinem miała zostać stracona za szpiegowanie Konfederacji Niezależnych Systemów, która produkowała na tej planecie armię do walki z Republiką. Z opresji wyciągnęli bohaterów rycerze Jedi i siły nadesłane przez Republikę. Rozpoczęła się bitwa o Geonosis, w której Padmé brała czynny udział. Pod koniec " kobieta bierze z Anakinem potajemny ślub.
Apogeum.
Trzy lata później (") krwawa wojna pomiędzy Republiką a Separatystami powoli osiąga swoje apogeum. Padmé w czasie tych wydarzeń spotykała się z Mon Mothmą i Bailem Organą, którzy podobnie jak ona doszli do wniosku, że trzeba usunąć z urzędu Palpatine’a, zagarniającego coraz większą władzę. Delegacja 2000 była zaczątkiem Sojuszu Rebeliantów, utworzonego wiele lat później.
Tymczasem Anakin przeżywał w snach okropne wizje, w których widział Padmé umierającą w połogu. By nie dopuścić do jej śmierci, przyłączył się do Palpatine’a, który ujawnił przed nim swoją prawdziwą tożsamość – Mrocznego Lorda Sithów – i obiecał, że nauczy go posługiwać się Ciemną Stroną Mocy, co pozwoli mu na uratowanie ukochanej. Anakin wpierw zabił wszystkich Jedi w świątyni na Coruscant, a następnie z polecenia Imperatora poleciał na Mustafar. Obi-Wan chciał odszukać Anakina, by go zabić (gdyż stanowił zbyt duże zagrożenie), ale Padmé nie miała odwagi powiedzieć mu, gdzie udał się jej mąż. Zaniepokojona tym, co usłyszała, sama udała się na Mustafar. Z sytuacji skorzystał Kenobi, który zakradł się na jej statek. Padmé dotarła na planetę i zarzuciła Anakinowi, że nie jest już tą samą osobą, którą znała, że zabił młodzików Jedi na Coruscant. Anakin próbował ją pocieszyć i zapewnił, że razem mogą władać galaktyką. Kobieta nie mogła uwierzyć w to, co usłyszała. W tym momencie na scenie pojawił się Obi-Wan. Wściekły Skywalker był przekonany, że Padmé sprowadziła jego byłego mistrza, by go zabił i zaczął ją dusić w gniewie dzięki Mocy. W końcu puścił ją i zarzucił Obi-Wanowi, że nastawił ją przeciw niemu. Podczas długiego pojedynku między mistrzem i uczniem (który Anakin przegrał, a jego ciało zostało znacznie uszkodzone) Padmé była nieprzytomna. Po całym zajściu Kenobi zabrał ją na pokład statku i udał się na asteroidę Polis Massa.
Tam Padmé urodziła bliźnięta – najpierw Luke’a, potem Leię – nadając im przy okazji imiona. Podczas porodu obecny był Kenobi, mistrz Yoda i Bail Organa. Z nieznanych przyczyn Padmé zaczęła umierać – droid medyczny powiedział Obi-Wanowi, że kobieta „straciła wolę życia”. Przed śmiercią zdążyła przekazać Obi-Wanowi, iż wierzy, że w Anakinie wciąż jest dobro.
Pochowano ją na jej ojczystej planecie Naboo. W pogrzebie uczestniczyli wszyscy mieszkańcy planety Naboo. Faktu narodzin jej dzieci nie podano nigdy do publicznej wiadomości, by strzec dzieci przed ich ojcem.
Inspiracje.
Jej postać wzorowano, szczególnie w warstwie wizualnej, na mongolskiej królowej Genepil.

</doc>
<doc id="158629" url="https://pl.wikipedia.org/wiki?curid=158629" title="Ognisko (optyka)">
Ognisko (optyka)

Ognisko (fokus, łac. "focus") – punkt przecięcia promieni świetlnych, początkowo równoległych do osi optycznej, po przejściu przez układ optyczny skupiający lub punkt, w którym przecinają się przedłużenia tych promieni po przejściu przez rozpraszający układ optyczny. W pierwszym wypadku mówi się o ognisku rzeczywistym, a w drugim – o ognisku pozornym.
W przypadku soczewek wyróżnia się dwa rodzaje ognisk leżących po przeciwnych stronach soczewki: ognisko pierwsze, inaczej przedmiotowe, oraz ognisko drugie, czyli obrazowe. Rozróżnienie to jest ściśle techniczne, ze względu na umiejscowienie soczewki w układzie optycznym, ponieważ oba ogniska położone są symetrycznie względem soczewki. Dla soczewek skupiających ognisko drugie znajduje się po przeciwnej stronie soczewki niż źródło światła, a dla rozpraszających ognisko drugie znajduje się po tej samej stronie co źródło światła.
W przypadku zwierciadeł istnieje tylko jedno ognisko. Może ono leżeć przed zwierciadłem (zwierciadło wklęsłe) lub za zwierciadłem (pozorne ognisko w zwierciadle wypukłym).
Z definicji ogniska wynika, że umieszczenie źródła światła w ognisku powoduje, że wiązka światła, po odbiciu od zwierciadła lub przejściu przez soczewkę, będzie równoległa do osi optycznej. Zjawisko to wykorzystuje się przy konstrukcji lamp, reflektorów, kolimatorów. 
Ognisko jest punktem w optyce geometrycznej dla nieskończenie cienkich soczewek i dla promieni przyosiowych. W praktyce, ze względu na kształt elementów optycznych, wiązka promieni równoległych do osi optycznej nie zostaje skupiona dokładnie w jednym punkcie. Przyczyną tego są aberracje optyczne. Ponadto falowa natura światła jest powodem tego, że nawet układy wolne od aberracji nie tworzą obrazu ściśle punktowego.

</doc>
<doc id="158631" url="https://pl.wikipedia.org/wiki?curid=158631" title="Ognisko układu optycznego">
Ognisko układu optycznego



</doc>
<doc id="158634" url="https://pl.wikipedia.org/wiki?curid=158634" title="Burgenland">
Burgenland

Burgenland (węg. "Őrvidék", burg.-chorw. "Gradišće") – najbardziej wysunięty na wschód i najmłodszy kraj związkowy Austrii.
Geografia.
Granice Burgenlandu nie zostały oparte na rzeźbie terenu, lecz na kryteriach ludnościowych, stąd land ma kształt długiego i wąskiego (najwęższe miejsce ma 5 km) pasa wzdłuż granicy węgiersko-austriackiej. Graniczy (na krótkim odcinku) ze Słowacją na północy, z Węgrami na wschodzie i ze Słowenią na południu. Od zachodu graniczy z dwoma innymi austriackimi krajami związkowymi: Dolną Austrią i Styrią.
Burgenland wyraźnie różni się od pozostałych landów Austrii pod względem ukształtowania powierzchni i krajobrazu. Jest to kraj nizinny, który pod względem geomorfologicznym stanowi zachodni kraniec Kotliny Panońskiej. Jest zatem bardziej podobny do środowiska geograficznego Węgier. Dominującą formacją roślinną jest step, z wieloma charakterystycznymi cechami, jak bezodpływowe jeziorka. Jest tu natomiast mało lasów, a wcale nie ma wysokich gór – są tylko pasma łagodnych wzgórz.
Burgenland zwykle dzieli się na trzy części: północną, środkową i południową, rozdzielone przez pasma wzgórz należące do przedgórza Alp – Góry Soprońskie i Wzgórza Kőszeg. Północny Burgenland, rozciągający się od doliny Dunaju do okolic Jeziora Nezyderskiego, to najniżej położona, najbardziej równinna, najcieplejsza i najsuchsza część Austrii. Od reszty Austrii oddzielają go niskie Góry Litawskie. Na terenie Północnego Burgenlandu leży unikalne w skali europejskiej bezodpływowe Jezioro Nezyderskie. Na wschód od tego jeziora leży kraina małych jeziorek stepowych – Seewinkel. Środkowy Burgenland to kraina wyłącznie rolnicza, również oddzielona od reszty Austrii pasmami wzgórz. Jej naturalnym ośrodkiem jest Sopron, należący do Węgier, co tworzy pewne problemy komunikacyjne – niezbędne były umowy międzynarodowe o austriackim tranzycie kolejowym przez to miasto. Południowy Burgenland stanowi długi klin między Pogórzem Styryjskim a granicą Węgier – ta kraina ma większy udział lasów.
Podział administracyjny.
Burgenland składa się z dwóch miast statutarnych ("Statutarstadt") oraz siedmiu powiatów ("Bezirk"). W skład powiatu wchodzi 171 gmin, w tym 13 gmin miejskich ("Stadt") oraz 67 gmin targowych ("Marktgemeinde")
Ludność.
Osadnictwo landu ma charakter zdecydowanie wiejski, największe miasto (Eisenstadt) liczy niespełna 15 tysięcy mieszkańców. W północnym Burgenlandzie wsie mają charakter typowy dla Węgier – są duże i rzadko rozrzucone. W środkowej i południowej części landu wsie są małe, a w niektórych rejonach przeważa zabudowa rozrzucona.
Wśród ludności Burgenlandu około 10 proc. (30–45 tys.) stanowią Chorwaci, a około 2 proc. (5 tys.) Węgrzy. Stanowi to najwyższy odsetek mniejszości narodowych w landach Austrii. Najwyższy jest także odsetek ewangelików – 14 proc. Podczas wielkiego kryzysu gospodarczego około jedna czwarta ludności landu wyemigrowało do USA, głównie do Chicago. Burgenlandzka diaspora w USA liczy obecnie około 180 tys. ludzi.
Gospodarka.
Burgenland nie tworzy jednorodnego obszaru gospodarczego. Poszczególne regiony są powiązane gospodarczo i komunikacyjnie z przyległymi większymi miastami pozostałych landów – z Wiedniem, z Wiener Neustadt, z Grazem. Przejawia się to zwłaszcza w dojazdach Burgenlandczyków do pracy w zakładach przemysłowych tych miast. Burgenland jest bowiem pozbawiony większych zakładów przemysłowych – jest to kraj wysoko rozwiniętego, towarowego rolnictwa i towarzyszącego mu drobnego przemysłu spożywczego. Na wielką skalę prowadzone jest sadownictwo i winiarstwo. Produkcja zbóż i buraków cukrowych również jest wysoka, lecz napotyka trudności ze względu na rozdrobnienie gruntów rolnych – relikt prawa węgierskiego. Land nie ma znaczących złóż bogactw mineralnych. Północny Burgenland ma walory turystyczne (park narodowy wokół Jeziora Nezyderskiego), a południowy – rekreacyjne (uzdrowiska i wody mineralne).
Burgenland jest jednym z uboższych regionów Austrii, przeciętny dochód mieszkańca nie przekracza 75% średniej dla Unii Europejskiej (w granicach sprzed 2004).
Historia.
Na terenach, które obecnie wchodzą w skład Burgenlandu, osadnictwo ludzkie datuje się od epoki kamienia. W czasach rzymskich zamieszkiwały te tereny, wchodzące wówczas w skład prowincji Panonia, ludy celtyckie, które później uległy romanizacji. W VI i VII wieku nastąpił okres kolonizacji słowiańskiej. Następnie tereny te infiltrowali Węgrzy, zasiedlający Wielką Nizinę Węgierską. Od połowy X wieku, po ich klęsce w bitwie nad rzeką Lech, tereny te zaczęli zasiedlać Niemcy.
Około 1140 granica między Marchią Wschodnią (późniejszą Austrią) a Królestwem Węgier ustaliła się na rzece Litawie. Granica ta pozostawiała dzisiejszy Burgenland (wówczas znany jako „Niemieckie Węgry Zachodnie”, niem. "Westungarn", węg. "Nyugatmagyarorszag") po stronie węgierskiej, mimo że był on już wtedy w przeważającej mierze zasiedlony przez ludność niemiecką. Późne średniowiecze było na tych terenach okresem niemiecko-węgierskich konfliktów granicznych. W ich toku w 1459 Burgenland został włączony do Austrii. Jednak już w pokoju soprońskim (odenburskim) z 1462 król Węgier Maciej Korwin z powrotem przyłączył te ziemie do Węgier. Konflikt terytorialny utracił znaczenie po podboju Węgier przez Turków i objęciu tronu węgierskiego przez Habsburgów po bitwie pod Mohaczem w 1526. Do czasu wyzwolenia Węgier spod okupacji tureckiej w 1699 pograniczne ziemie dzisiejszego Burgenlandu były polem walk habsbursko-tureckich. Bezpośrednią władzę na tym terenie objęli wówczas Habsburgowie.
W 1626 wschodnie ziemie Burgenlandu dostały się pod władzę węgierskich rodów książęcych Esterházych i Batthyánych. W 1647 cesarz Ferdynand II przekazał pod władzę Węgrów pozostałą, zachodnią część Burgenlandu. W 1683 ziemie te zostały spustoszone przez Turków oblegających Wiedeń, a w latach 1703–1711 przez powstanie kuruców. Ziemie wyludnione wskutek tych wydarzeń zostały ponownie zasiedlone przez Chorwatów. W latach 1765 i 1766 doszło do buntów chłopskich. W czasach wojen napoleońskich przez kraj kilkakrotnie przechodziły wojska francuskie. Podczas rewolucji na Węgrzech w latach 1848–1849 burgenlandzki książę Ludwik Batthyány został pierwszym premierem niepodległych Węgier. Działania zbrojne w okresie Wiosny Ludów ominęły ziemie Burgenlandu.
Po odrodzeniu Królestwa Węgier jako części monarchii austro-węgierskiej w 1867 Burgenland pozostał częścią Węgier. Podjęta przez władze węgierskie intensywna madziaryzacja, zwłaszcza ograniczanie oficjalnego użycia języków miejscowych, wywoływała konflikty narodowościowe. Do największych tarć doszło po wprowadzeniu przymusowej nauki języka węgierskiego w 1907. W tym okresie doszło do zróżnicowania się ludności na niemiecką (i chorwacką) we wsiach i węgierską w miastach (szczególnie w Sopronie).
Po rozpadzie Austro-Węgier w 1918 na terenie Niemieckich Węgier Zachodnich doszło do starć lokalnej ludności z węgierską żandarmerią. 10 listopada 1918 niemieccy i chorwaccy mieszkańcy regionu powołali w Mattersburgu „Niemiecką Radę Ludową Węgier Zachodnich” ("Deutsche Volksrat für Westungarn"). 11 listopada 1918 Burgenland nie został włączony w skład nowo powstałej Republiki Niemieckiej Austrii.
W następstwie lokalnych konfliktów kwestia przynależności regionu stała się przedmiotem konferencji pokojowych po zakończeniu I wojny światowej. Rozważano kilka możliwości załagodzenia sporu o Burgenland, między innymi – ze względu na spory odsetek ludności chorwackiej – możliwość utworzenia „słowiańskiego korytarza” łączącego Czechosłowację i Jugosławię. Plany te jednak zostały zarzucone i traktaty w Saint Germain i w Trianon w 1919 przyznały cały Burgenland Republice Niemieckiej Austrii. Datę przekazania regionu ustalono na 28 sierpnia 1921 i został on opuszczony przez administrację węgierską, lecz objęcie go przez władze austriackie okazało się niemożliwe ze względu na postawę miejscowej ludności. Przez około miesiąc zbrojni węgierscy ochotnicy utrzymywali na terenach Burgenlandu efemeryczne węgierskie państewko Lajtabánság („Palatynat Litawski”). Dopiero mediacja Włoch pozwoliła na rozbrojenie ochotników 6 listopada 1921. Wskutek protestów węgierskich w mieście Sopron i otaczających je wsiach został przeprowadzony plebiscyt (14–16 grudnia 1921), w którym zwyciężyła opcja węgierska. W konsekwencji Rada Ambasadorów zdecydowała o pozostawieniu tego terenu przy Węgrzech.
Po wcieleniu do Austrii tereny Niemieckich Węgier Zachodnich po raz pierwszy zostały nazwane "Burgenlandem". Nazwa pochodzi od określenia "Vierburgenland" („Kraj czterech zamków”). Pochodzi od niemieckich nazw czterech węgierskich komitatów, których części złożyły się na ten kraj:
Ciekawostką jest, iż konkretnie żaden z tych czterech „zamków” nie wchodzi jednak w skład Burgenlandu. Miasto Pressburg/Pozsony zostało oddane Czechosłowacji i pod nazwą Bratysława stanowi dziś stolicę Słowacji, natomiast pozostałe są nadal częścią Węgier.
Burgenland stał się jednym z krajów związkowych nowo powstałej federacyjnej Republiki Austrii. Stolicą landu stało się miasto Bad Sauerbrunn. W 1925 przeniesiono ją do miasteczka Eisenstadt. Po Anschlussie land został zlikwidowany, a jego ziemie zostały włączone do okręgów Rzeszy "Niederdonau" i "Steiermark".
Tragicznym elementem wojennych dziejów Burgenlandu jest los tamtejszych Romów i Sinti, popularnie nazywanych w Polsce Cyganami. W I połowie listopada 1941 r. wszystkich, ok. 5000 osób, Niemcy wywieźli do łódzkiego getta, gdzie został dla nich utworzony obóz ("Zigeunerlager in Litzmannstadt") przy Sulzfelder str. (przed wojną Brzezińska, dziś Wojska Polskiego). Fatalne, jeszcze gorsze niż w getcie, warunki bytowania spowodowały szybko wybuch epidemii tyfusu plamistego, której w tamtych warunkach gettowa służba zdrowia nie była w stanie opanować. Kilku jej lekarzy zmarło po zakażeniu. Gdy zachorował i zmarł jego niemiecki komendant, w łódzkim Gestapo została podjęta decyzja o likwidacji jego mieszkańców i obozu. W dniach 4–12 stycznia 1942 r. pozostałych jeszcze przy życiu 4,3 tys. więźniów obozu cygańskiego wywieziono i zamordowano w tworzonym miejscu zagłady łódzkich Żydów w Chełmnie nad Nerem (Kulmhof an Nehr). Kilka dni później, 16 stycznia 1942 r., rozpoczęły się tamże pierwsze deportacje więźniów łódzkiego getta.
Po wojnie Burgenland znalazł się w sowieckiej strefie okupacyjnej. Lata te były okresem zastoju w rozwoju gospodarczym landu. Wojska sowieckie wycofały się w 1955, po podpisaniu traktatu pokojowego. W 1956 r. burgenlandczycy z nadgranicznych miejscowości przyjęli tysiące uciekinierów po rewolucji na Węgrzech, w czym szczególnie zasłynęli mieszkańcy miejscowości Andau (słynny most w Andau). W 1957 granica została uszczelniona (z urządzeniami alarmowymi, zasiekami i polami minowymi) i do 1989 pozostawała praktycznie martwa, stanowiąc część żelaznej kurtyny. Pola minowe usunięto w latach 1965–1971 na skutek licznych wypadków.

</doc>
<doc id="158636" url="https://pl.wikipedia.org/wiki?curid=158636" title="Dolna Austria">
Dolna Austria

Dolna Austria (niem. "Niederösterreich") – kraj związkowy w północnej Austrii. Graniczy z Czechami, Morawami, Słowacją, Burgenlandem, Styrią, Górną Austrią oraz otacza kraj związkowy Wiedeń. Stolicą kraju związkowego jest miasto St. Pölten.
Krajobrazowo Dolna Austria dzieli się na:
Podział administracyjny.
Dolna Austria składa się z czterech miast statutarnych "(Statutarstadt)" oraz 21 powiatów "(Bezirk)". W skład powiatów wchodzą 573 gminy, w tym 76 gmin miejskich "(Stadt)" oraz 327 gmin targowych "(Marktgemeinde)"
Trzy skrawki Dolnej Austrii, odłączone w 1920, należą dziś do Czech:
Obszary te zostały przejściowo zjednoczone z ziemiami austriackimi w latach 1938-1945, gdy jako część Kraju Sudetów wcielono je do Okręgów "(Reichsgau)" "Niederdonau" i "Oberdonau" III Rzeszy.

</doc>
<doc id="158637" url="https://pl.wikipedia.org/wiki?curid=158637" title="Gibelini">
Gibelini



</doc>
<doc id="158638" url="https://pl.wikipedia.org/wiki?curid=158638" title="Gwelfowie">
Gwelfowie



</doc>
<doc id="158639" url="https://pl.wikipedia.org/wiki?curid=158639" title="Górna Austria">
Górna Austria

Górna Austria (niem. "Oberösterreich") – kraj związkowy w północnej Austrii. Graniczy z Czechami, Niemcami oraz krajami związkowymi Austrii: Salzburgiem, Styrią i Dolną Austrią. Stolicą kraju związkowego jest miasto Linz.
Podział administracyjny.
Górna Austria składa się z trzech miast statutarnych "(Statutarstadt)" oraz 15 powiatów "(Bezirk)". W skład powiatów wchodzą 444 gminy, w tym 29 gmin miejskich "(Stadt)" oraz 149 gmin targowych "(Marktgemeinde)"

</doc>
<doc id="158641" url="https://pl.wikipedia.org/wiki?curid=158641" title="Salzburg (kraj związkowy)">
Salzburg (kraj związkowy)

Salzburg (niem. "Land Salzburg") – kraj związkowy w środkowej Austrii. Graniczy z Niemcami i Włochami. Stolicą kraju związkowego jest miasto statutarne Salzburg.
Gospodarka.
W regionie rozwinął się przemysł drzewny, papierniczy, metalowy, maszynowy, spożywczy oraz materiałów budowlanych. Ponadto w regionie hoduje się bydło, trzodę chlewną, drób oraz owce.
Podział administracyjny.
Salzburg składa się z jednego miasta statutarnego ("Statutarstadt") oraz pięciu powiatów ("Bezirk"). W skład powiatów wchodzi 119 gmin, w tym jedenaście gmin miejskich ("Stadt") oraz 24 gmin targowych "(Marktgemeinde)."
Wybory lokalne.
Według wstępnych wyników w wyborach lokalnych w 2009 wygrali socjaldemokraci (ok. 37% głosów) przed chadekami (ok. 36%), „zielonymi” (ok. 8%) i skrajnie prawicową FPÖ (ok. 5%).

</doc>
<doc id="158643" url="https://pl.wikipedia.org/wiki?curid=158643" title="Styria (Austria)">
Styria (Austria)

Styria (niem. "Steiermark", słoweń. "Štajerska", wł. "Stiria") – kraj związkowy w południowej Austrii. Graniczy ze Słowenią, krajami związkowymi: Burgenland, Dolna Austria, Górna Austria, Salzburg i Karyntia. Stolicą kraju związkowego jest miasto statutarne Graz. Powierzchnia Styrii pokrywa 16.401,04 km² - jest to drugi co do wielkości kraj związkowy Austrii. Liczba ludności wynosi 1 243 052 (1 stycznia 2019). 
Podział administracyjny.
Styria składa się z jednego miasta statutarnego "(Statutarstadt)", dwunastu powiatów "(Bezirk)" oraz jednej ekspozytury politycznej "(Politische Expositur)". W skład powiatów wchodzi 286 gmin, w tym 35 gmin miejskich "(Stadt)" oraz 121 gmin targowych "(Marktgemeinde)"

</doc>
<doc id="158645" url="https://pl.wikipedia.org/wiki?curid=158645" title="Vorarlberg">
Vorarlberg

Vorarlberg (łac. "Cisarulana", pol. dawniej "Przedarulania") – najbardziej wysunięty na zachód kraj związkowy Austrii. Jego stolicą jest miasto Bregencja. Jako jedyny austriacki kraj związkowy należy w części do zlewiska Morza Północnego. Ustanowiony w 1923 herb kraju jest herbem hrabiów Montfort.
Geografia.
Vorarlberg ma zwarty kształt, a jego granice są w większości oparte na rzeźbie terenu. Na północy kraj związkowy graniczy z Niemcami, na wschodzie z krajem związkowym Tyrol, na południu ze Szwajcarią, na zachodzie – z Liechtensteinem i znów ze Szwajcarią.
Vorarlberg jest krajem górskim, w całości leży na obszarze Alp, a dokładniej – Alp Wschodnich. Północna granica kraju związkowego biegnie przez Alpy Bawarskie. Na południe od nich leży pagórkowata wyżyna Lasu Bregenckiego. Południowa część kraju leży w Północnych Alpach Wapiennych, których kulminację stanowi grupa górska Rätikon w Alpach Retyckich. W południowo-wschodnim zakątku kraju znajdują się pasma zaliczane do Alp Centralnych – Silvretta i Verwallgruppe.
Pod kątem fizykogeograficznym Vorarlberg dzieli się na trzy strefy krajobrazowe: Nizinę Górnoreńską, Las Bregencki i Alpy. Nizina Górnoreńska biegnie wzdłuż zachodniej granicy kraju związkowego (i zarazem państwa), czyli wzdłuż granicznego Renu do Jeziora Bodeńskiego. W tym regionie skupia się osadnictwo (¾ ludności kraju związkowego), przemysł i rolnictwo. Las Bregencki zajmuje północną połowę kraju. Jest to kraina lasów i hal, rozproszonych wiosek, hodowli i mleczarstwa. Alpy zajmują południowe i wschodnie obrzeże kraju. Stanowią, oczywiście, atrakcję turystyczną, natomiast gospodarczo użytkowane są tylko doliny. Największą z nich jest dolina rzeki Ill, biegnąca wzdłuż północnych stoków gór Rätikon, w której skupia się osadnictwo tego obszaru. Dolina ta w dolnym biegu nosi nazwę Walgau, w górnym – Montafon. W okolicy miasta Bludenz z doliny tej odgałęzia się atrakcyjna turystycznie dolina Klostertal.
Podział administracyjny.
Vorarlberg składa się z czterech powiatów ("Bezirk"). W skład powiatów wchodzi 96 gmin, w tym pięć gmin miejskich ("Stadt") oraz jedenaście gmin targowych ("Marktgemeinde")
Powiaty:
Historia.
W starożytności tereny obecnego Vorarlbergu zamieszkiwała ludność celtycka i iliryjska. Na przełomie er tereny te opanowali Rzymianie, który włączyli je do prowincji Recja ("Raetia"). Dzisiejsza Bregencja, ówczesne "Brigantium", była jednym z ważniejszych miast tej prowincji. Od II wieku datowały się najazdy plemion germańskich, które w początkach średniowiecza przeobraziły się w masową wędrówkę ludów. Na terenie Vorarlbergu najtrwalsze okazało się osadnictwo alemańskie.
Jako część Alemanii tereny dzisiejszego Vorarlbergu weszły w skład państwa frankijskiego, a następnie – zachodniofrankijskiego. Potem stanowiły część Rzeszy Niemieckiej, rozdzieloną na liczne drobne włości feudalne pod rządami różnych rodów hrabiowskich. W okresie między połową XIV a początkiem XVI wieku tereny Vorarlbergu zostały stopniowo opanowane przez Habsburgów, wchodząc w skład tak zwanej Austrii Przedniej. Kilka pozostałych hrabstw przeszło w ręce Habsburgów w XVIII wieku, ostatnie – w 1804 roku.
Pod władzą Habsburgów ziemie Vorarlbergu od XVII wieku stanowiły odrębne landwójtostwo, podlegające zarządowi dóbr w Tyrolu (z siedzibą w Innsbrucku), jedynie w latach 1752-1782 podlegało zarządowi Austrii Zachodniej z siedzibą we Fryburgu Bryzgowijskim.W 1805 roku napoleońska Francja wymusiła przyłączenie Vorarlbergu wraz z Tyrolem do Królestwa Bawarii. W granice Austrii oba kraje wróciły po kongresie wiedeńskim (1815). Od tego czasu kraj, już jako oddzielna jednostka polityczno-administracyjna (kraj koronny), wchodził w skład Cesarstwa Austrii (od 1867 – cesarskiej części Austro-Węgier, Przedlitawii).
Po rozpadzie monarchii habsburskiej Vorarlberg ogłosił niepodległość jako Republika Vorarlbergu, jednak ruch secesjonistyczny został zdławiony przez sprzymierzonych. W 1919 roku miało miejsce referendum na temat przyłączenia Vorarlbergu jako kantonu do Szwajcarii, w którym 80% głosów padło za tym rozwiązaniem. Jednak wskutek sprzeciwu mocarstw i samej Szwajcarii kraj pozostał w Republice Austrii jako jeden z jej krajów związkowych. Podczas okupacji hitlerowskiej kraj związkowy połączono z Tyrolem w Okręg Rzeszy Tyrol-Vorarlberg ("Reichsgau Tirol-Vorarlberg"). Po II wojnie światowej kraj związkowy znalazł się w strefie okupacyjnej Francji.
Ludność.
Do zamieszkania nadaje się tylko około 30% terenów Vorarlbergu – reszta to tereny wysokogórskie. Osadnictwo koncentruje się w dolinach Renu i Ill oraz w ujściu Renu do Jeziora Bodeńskiego – w tym pasie leżą wszystkie miasta, tworzące w praktyce jedną aglomerację. Wielu mieszkańców przygranicznych rejonów kraju pracuje za granicą – w Niemczech albo w Szwajcarii.
Ludność Vorarlbergu jest czysto niemiecka. Osadnictwo niemieckie doprowadziło również do germanizacji Retoromanów, mieszkających dawniej w południowej części kraju (w dolinie Montafon). Lokalną specyfiką jest to, że dialekt używany w Vorarlbergu należy do grupy dialektów alemańskich, a nie bawarsko-austriackich, jak w całej pozostałej Austrii.
Gospodarka.
W gospodarce Vorarlbergu dominuje turystyka – obiektem zainteresowania są Alpy. Ruch turystyczny skupia się więc we wschodniej części kraju – największym ośrodkiem jest gmina Mittelberg nad granicą z Niemcami. Ze względu na peryferyjne położenie kraju w stosunku do reszty Austrii dominują turyści zagraniczni, przede wszystkim Niemcy. Vorarlberg jest jednak również regionem przemysłowym. Największy udział w produkcji ma przemysł odzieżowy i włókienniczy. Działa sporo elektrowni wodnych, produkujących energię na miejscowe potrzeby i na eksport. Rolnictwo, ze względu na ukształtowanie terenu, ma znaczenie marginalne i polega głównie na hodowli bydła. Specjalnością kraju związkowego jest wyrób serów.
Vorarlberg, podobnie jak Tyrol, jest krajem tranzytowym dla ruchu pasażerskiego i towarowego między północą a południem Europy. Tranzytowa linia kolejowa i autostrada biegną doliną Renu na odcinku od Feldkirch do Bregencji. Tą samą trasą biegnie rurociąg "Central Europe Line" z Genui do Ingolstadt. Paradoksalnie, ze względu na barierę w postaci pasma Arlberg na granicy z Tyrolem, Vorarlberg jest znacznie trudniej dostępny od strony pozostałej części Austrii, niż od strony Niemiec i Szwajcarii.

</doc>
<doc id="158646" url="https://pl.wikipedia.org/wiki?curid=158646" title="Wiedeń (kraj)">
Wiedeń (kraj)



</doc>
<doc id="158649" url="https://pl.wikipedia.org/wiki?curid=158649" title="Agnieszka Cegielska">
Agnieszka Cegielska

Agnieszka Cegielska, z domu Gołąbiewska (ur. 27 czerwca 1979 w Malborku) – prezenterka telewizyjna i propagatorka naturalnego stylu życia, dawniej modelka, była radna Malborka.
Życiorys.
Jest córką siatkarza. Ma młodszą siostrę, Elizę.
W młodości uczęszczała do szkoły muzycznej. Skończyła studia na kierunkach ekonomia i dziennikarstwo. Pracowała jako modelka. Mając 16 lat, zdobyła tytuł Miss Polski Nastolatek 1995.
W 2002 została wybrana na radną Malborka.
Od 2004 pracuje jako prezenterka pogody w stacjach Grupy TVN. Za pracę trzykrotnie zdobyła Telekamerę „Tele Tygodnia” (w 2013, 2014 i 2015) w kategorii „prezenter pogody”, za co w 2016 odebrała Złotą Telekamerę. W 2022 otrzymała Telekamerę w kategorii Prezenter pogody 25-lecia. 
W 2006 wystąpiła gościnnie w serialu "Magda M.". Wiosną 2008 uczestniczyła w ósmej edycji programu rozrywkowego TVN "Taniec z gwiazdami". Latem współprowadziła drugą edycję "Projektu plaża".
W 2009 prowadziła program "Wieczór kawalerski", a także rozpoczęła pracę w Radiu Kolor, gdzie współprowadziła z Tomaszem Siołkiem audycję "Testosteron.fm". W 2010 prowadziła cykl "Naturalnie" w "Dzień dobry TVN" i program "Męska rzecz".
Jest autorką serii książek "Naturalnie" poświęconych zdrowemu stylowi życia.
30 stycznia 2017 współprowadziła wraz z Arturem Orzechem 20. galę wręczenia Telekamer.

</doc>
<doc id="158651" url="https://pl.wikipedia.org/wiki?curid=158651" title="Konrad II Salicki">
Konrad II Salicki

Konrad II ("Konrad Starszy") (ur. ok. 990; zm. 4 czerwca 1039 w Utrechcie) – król Niemiec od 1024, król Włoch od 1026, cesarz rzymski od 1027, król Burgundii od 1032. Pierwszy władca niemiecki z dynastii salickiej. Konrad kontynuował działania swojego poprzednika Henryka II dążąc do powiększenia potęgi Rzeszy. Starał się o wzrost znaczenia niemieckiego Kościoła i równocześnie unikał konfliktu z papieżem. Mimo kilku buntów jego władza nigdy nie była poważnie zagrożona. Konrad zabezpieczył północne i wschodnie granice Rzeszy częściowo poprzez ustępstwa terytorialne. Przyłączając Burgundię powiększył terytorium państwa.
Życiorys.
Młodość.
Konrad był synem Henryka ze Spiry i hrabiny Adelajdy z Metzu. Aż do wyboru na króla nie był osobą znaczącą, chociaż był wnukiem zmarłego w 1004 r. księcia Karyntii Ottona, który był wnukiem cesarza Ottona I. Posiadał tylko niewielką część rodowych posiadłości, nie miał tytułu książęcego, a nawet jego tytuł hrabiowski jest wątpliwy. Przyczyna leżała w tym, że jego ojciec Henryk zmarł przed jego dziadkiem Ottonem ok. 995 r. i z tego powodu większość dóbr przypadła jego stryjowi Konradowi, młodszemu bratu ojca i późniejszemu księciu Karyntii, który był ojcem Konrada Młodszego konkurenta do tronu w 1024 r.
Krótko po objęciu stolicy biskupiej w Wormacji w 1000 r. biskup Burchard zajął się kształceniem Konrada. Stało się tak pomimo napiętych stosunków pomiędzy księciem Karyntii a biskupem. Nauka obejmowała myślistwo, władanie bronią, prawo i umiejętności administracyjne. Relacja Wipona świadczy, że Konrad był niemal analfabetą i nie znał łaciny.
Małżeństwo z Gizelą Szwabską.
Pod koniec 1016 r. lub na początku 1017 r. Konrad poślubił dwukrotnie owdowiałą Gizelę Szwabską, córkę księcia szwabskiego Hermana II. Gizela była przyszłą dziedziczką księstwa Szwabii i miała roszczenia do Królestwa Burgundii. Istnieje przypuszczenie, że Gizela została uprowadzona, ale opiera się ono na nielicznych i mało wiarygodnych źródłach. Małżeństwo było niekanoniczne, ponieważ Gizela była bliską krewną (ciotką) Konrada. Pisze o tym Thietmar (Chronik, VII. 63), nie wspominając równocześnie o uprowadzeniu.
Historycy sądzą, że poprzez małżeństwo Gizela chciała wzmocnić swoje prawa do księstwa Szwabii i Królestwa Burgundii. W chwili ślubu miała ona, podobnie jak Konrad, 26 lub 27 lat, i była matką 3 synów i być może córki. W pierwszym roku małżeństwa Gizela urodziła, 28 października 1017 r., syna Henryka. Dwie młodsze siostry Beatrycze i Matylda zmarły w wieku 16 i 9 lat. Beatrycze zmarła jako niezamężna i bezdzietna 26 września 1036 r., Matylda w 1034 r. jako żona króla Francji Henryka I, oczywiście także bezpotomnie.
Pomiędzy 1017 a 1019 r. Konrad dwukrotnie uwikłał się w spory pomiędzy swoimi krewnymi a zwolennikami cesarza Henryka II. Przyczyny nie są znane. W 1017 r. Konrad został ranny. Utracił łaskę monarchy i prawdopodobnie został wygnany. Wkrótce jednak odzyskał zaufanie władcy i kwietniu lub maju 1020 r. był świadkiem układu zawartego pomiędzy Henrykiem II a papieżem.
Wybór na króla.
Henryk II zmarł 13 lipca 1024 r. w Grona koło Getyngi jako ostatni z Ludolfingów. Jako kandydaci do korony wystąpili Konrad Starszy i jego kuzyn także Konrad. Po dwumiesięcznym bezkrólewiu przystąpiono do wyboru następcy 4 września w Kamba, miejscowości nad Renem pomiędzy Wormacją a Moguncją. Brak jest szczegółowych informacji o przebiegu wyborów, ale można przyjąć, że decyzja o wyborze Konrada Starszego zapadła już wcześniej. Elekcji przewodniczył arcybiskup Moguncji Aribo, który jako pierwszy zagłosował za Konradem Starszym. Jego rywal wkrótce wycofał się i zagłosował na Konrada Starszego. Elekcja była więc jednogłośna. Lotaryńscy krewni Konrada Młodszego i arcybiskup Kolonii po jego rezygnacji nie wzięli udziału w wyborach i odjechali. Elekcję zatwierdziła królowa Kunegunda przekazując klejnoty koronne.
Kilka dni później, 8 września 1024 r., w katedrze mogunckiej Konrad został namaszczony i koronowany przez Aribo. Arcybiskup odmówił z niezrozumiałych powodów koronowania Gizeli Szwabskiej, co spowodowało utratę prawa koronacji przez zwierzchników diecezji mogunckiej. Jest to tym bardziej niezrozumiałe, że po wyborze Konrad mianował Aribona kanclerzem Włoch podporządkowując tym samym arcybiskupowi mogunckiemu nie tylko niemiecką, lecz także włoską kancelarię.
W każdym razie sytuację wykorzystał arcybiskup Kolonii Pilgrim, któremu prawo koronacji przyznał papież, i 13 dni później 21 września 1024 r. koronował Gizelę w Kolonii.
Początek panowania i objazd ziem.
Po wyborze niezbędny okazał się objazd państwa, gdyż nie wszystkie jego części złożyły nowemu władcy hołd. Dotyczyło to m.in. Saksonii, Lotaryngii i arcybiskupstwa Kolonii. Po wspomnianej koronacji Gizeli król odjechał do Akwizgranu, gdzie zasiadł na tronie Karola Wielkiego ukazując się jako kontynuator karolińskiej tradycji. Nie doszło natomiast do hołdu Lotaryngii. Nastąpił on dopiero rok później podczas Bożego Narodzenia.
Na początku listopada Konrad przez Lüttich i Nimwegen pojechał do Saksonii. Równocześnie trwały rokowania z możnymi Saksonii w sprawie warunków hołdu. Przez Vreden król pojechał do Dortmundu, gdzie na początku grudnia odbył się Hoftag. Boże Narodzenie spędził w Minden, gdzie zwołał landtag, na który przybyli możni Saksonii. Konrad zagwarantował im prawa, a Sasi złożyli hołd.
Dalsze etapy objazdu to Paderborn (ok. Nowego Roku), Hildesheim (początek stycznia 1025 r.), Hildesheim (połowa stycznia), Goslar, gdzie sprawował sądy, Gandersheim, Goslar, Halberstadt i Quedlinburg. Pod koniec stycznia 1025 r. Konrad przybył nad Łabę i 2 lutego przyjął w Magdeburgu kolejne hołdy. 8 lutego przebywał w Magdeburgu, a 2 marca w Wallhausen.
Objazd przez Frankonię, Bawarię i Szwabię.
Następnym celem Konrada była Frankonia. Po drodze zatrzymał się w Grone, gdzie załagodził spór w klasztorze Gandersheim. W Fuldzie król przyjął hołdy, a Wielkanoc (18-23 kwietnia) spędził w Augsburgu.
Kolejne hołdy władca przyjął w Ratyzbonie. Pobyt w Bawarii trwał tylko kilka dni. Przez Bamberg Konrad przybył do Konstancji, gdzie spędził Zielone Święta 6 czerwca. Zwołał tam landtag i spotkał się tam z arcybiskupem Mediolanu Aribertem i delegacją mieszkańców Pawii. Arcybiskup złożył mu hołd i obiecał koronować na króla Włoch.
W połowie czerwca przez Zurych i Bazyleę, gdzie uspokoił rozruchy pojechał do Strasburga, gdzie w połowie lipca zakończył objazd.
Konrad królem Longobardów i cesarzem.
W przeciwieństwie do terenów na północ od Alp, we Włoszech po śmierci Henryka doszło do niepokojów i prób uniezależnienia się od rzeszy.
Niepokoje w Pawii.
Po wiadomości o śmierci Henryka II mieszkańcy Pawii zniszczyli leżące w mieście palatium cesarskie. Na wspomnianym landtagu w Konstancji delegaci Pawii wręczyli Konradowi cenne podarunki licząc na zyskanie przebaczenia. Monarcha odpowiedział im, że zniszczyli nie własność króla, ale państwa i dlatego król jest zobowiązany ten czyn ukarać.
Powstania w Italii i Szwabii.
W czasie gdy Konrad objeżdżał północne części Rzeszy, kilku książąt północnowłoskich oraz książę Akwitanii Wilhelm V Wielki usiłowało koronować się na króla Włoch.
Na początku 1026 r. Konrad pojechał do Mediolanu, gdzie zapewne w marcu arcybiskup Aribert koronował go na króla Włoch. Po pokonaniu opozycji miast pojechał do Rzymu, gdzie wraz z żoną 26 marca 1027 r. został przez papieża Jana XIX koronowany na cesarza. W tym czasie zmarł książę bawarski Henryk V i cesarz przez rok był księciem Bawarii jako Konrad I. Później nadał księstwo swojemu synowi. W 1038 r. Henryk został także księciem Szwabii. W ten sposób niemal wszystkie księstwa były rządzone przez cesarskiego syna.
Konrad wydał nowe konstytucje dla Lombardii i potwierdził prawa zwyczajowe w Saksonii. W 1028 r. polecił koronować swojego syna w Akwizgranie. Henryk poślubił w 1036 r. Gunhildę duńską córkę Kanuta Wielkiego. Małżeństwo uzgodniono już 10 lat wcześniej, gdy Konrad oddał Kanutowi administrację północnej części Niemiec. Henryk został najważniejszym doradcą ojca.
Pasierb Henryka książę szwabski Ernest II rozpoczął bunt uważając swoje roszczenia do Burgundii za zagrożone. W 1030 r. bunt ten zakończył się wraz ze śmiercią księcia w walce z ludźmi biskupa Konstancy.
Zdobycie Królestwa Burgundii.
Król Burgundii Rudolf II zmarł 2 lutego 1032 r. Na mocy układu zawartego z cesarzem Henrykiem II jego państwo odziedziczył Konrad II. Wkrótce w Burgundii wybuchł bunt. Zimą 1033 r. Konrad II przystąpił do akcji nie odnosząc sukcesu. W tej sytuacji zawarł sojusz z królem Francji Henrykiem I i ponownie zaatakował w 1034 r. odzyskując kontrolę nad krajem. Książęta złożyli mu hołd i 1 sierpnia 1034 r. koronował się w Genewie na króla Burgundii. Wprawdzie Konrad już 2 lutego 1033 r. w Payerne został koronowany, ale akt ten nabrał mocy dopiero po hołdzie. Jesienią 1038 r. cesarz polecił koronować na króla Burgundii swojego syna Henryka.
Druga wyprawa włoska.
W 1037 r. Konrad II ponownie wyprawił się do Włoch, gdzie wybuchło powstanie drobnych wasali tzw. valvassorów przeciwko wielkim feudałom. Wbrew dotychczasowej polityce władców niemieckich, którzy popierali wielkich wasali, Konrad poparł valvasatorów i przyznał im nienaruszalność ich lenn i prawo do ich dziedziczenia.
Śmierć.
Konrad zmarł 4 czerwca 1039 r. w Utrechcie na dnę moczanową. Jego wnętrzności pochowano w Utrechcie, a zwłoki w Spirze.

</doc>
<doc id="158652" url="https://pl.wikipedia.org/wiki?curid=158652" title="Jan Serkies">
Jan Serkies

Jan Serkies (ur. 3 czerwca 1959 w Bolesławcu) – polski polityk samorządowy, nauczyciel oraz działacz sportowy.
W latach 1994–2002 radny miasta Chojnów, od 1998 do 2002 roku członek Zarządu Miasta. W 2002 roku wybrany na urząd Burmistrza Miasta Chojnowa, który pełni do dnia dzisiejszego. Przez wiele lat związany ze środowiskiem sportowym jako nauczyciel wychowania fizycznego, członek zarządu klubu piłkarskiego KS Chojnowianka, trener tego klubu oraz asystent trenera drugoligowej Miedzi Legnica.
Za zasługi dla rozwoju samorządu terytorialnego odznaczony w 2016 roku przez prezydenta Polski Złotym Krzyżem Zasługi.
Życiorys.
Jest absolwentem Akademii Wychowania Fizycznego we Wrocławiu.
W 1982 roku przeprowadził się do Chojnowa, gdzie rozpoczął pracę jako nauczyciel wychowania fizycznego w Zespole Szkół Rolniczych. Przez wiele lat działał w zarządzie klubu piłkarskiego Chojnowianka, gdzie pełnił również funkcję trenera pierwszej drużyny. W latach 90. był asystentem trenera Mariana Putyry, prowadzącego w II lidze piłkarskiej klub Miedź Legnica. Jako działacz sportowy był organizatorem biegów ulicznych w ramach Dni Chojnowa oraz zainicjował w mieście Halową Ligę Piłki Nożnej dla dzieci i młodzieży.
W 1994 roku z powodzeniem kandydował do Rady Miejskiej Chojnowa. W 1998 roku startując z list KWW Chojnów Rodziną uzyskał reelekcję uzyskując 175 głosów – najwięcej spośród wszystkich kandydatów. Podczas pierwszej sesji rady został wybrany na członka Zarządu Miasta, na czele którego stanął burmistrz Andrzej Dwojak.
W 2002 roku reprezentując KWW Chojnów Rodziną ogłosił swój start w pierwszych bezpośrednich wyborach na urząd Burmistrza Miasta Chojnowa. W pierwszej turze głosowania, 27 października, Jana Serkiesa poparło 1704 wyborców (38,74%), co dało mu kilkuprocentowe zwycięstwo nad byłym wiceburmistrzem Bolesławem Jakubiakiem. W drugiej turze, 10 listopada, został wybrany na urząd burmistrza, uzyskując 1952 głosów poparcia (56,65%).
Pierwsza kadencja Jana Serkiesa na stanowisku burmistrza upłynęła pod znakiem poprawy sytuacji finansowej miasta. W ciągu czterech lat nastąpił znaczny wzrost środków przeznaczanych na inwestycje (w 2002 roku procent inwestycyjny w ogólnym budżecie wynosił niespełna 2, w 2006 roku przekroczył 21). Duży wpływ na taki stan rzeczy miało wstąpienie Polski w 2004 roku do Unii Europejskiej i pozyskiwanie przez chojnowski samorząd funduszy unijnych. W trakcie kadencji doszło także do obniżenia poziomu bezrobocia oraz utworzenia na terenie miasta podstrefy Legnickiej Specjalnej Strefy Ekonomicznej.
W 2006 roku Jan Serkies ogłosił, że będzie ubiegał się o reelekcję. Startując z poparciem KWW Rozwój Chojnowa został ponownie wybrany na urząd burmistrza już w pierwszej turze głosowania, uzyskując 4293 głosy (85,93%). Podczas kolejnych wyborów samorządowych w 2010 roku był jedynym kandydatem na urząd burmistrza. Podczas głosowania uzyskał 3727 głosów poparcia (86.63%). W 2014 roku został wybrany na swoją czwartą kadencję – jego kandydaturę poparło 3249 osób (68,16%).
W 2015 roku, powołując się na apele mieszkańców wsi Piotrowice oraz Biała oraz błędy popełnione przy podziale gminy miejsko-wiejskiej Chojnów, zgłosił pod głosowanie Rady Miejskiej projekt uchwały w sprawie przeprowadzenia konsultacji dotyczących przyłączenia części tych sołectw oraz terenu oczyszczalni ścieków w Goliszowie w granice miasta Chojnowa. Propozycja uchwały spotkała się z oporem ze strony władz i części mieszkańców gminy wiejskiej Chojnów, którzy swój sprzeciw zademonstrowali podczas posiedzenia rady na której miała zostać przyjęta uchwała. Podczas tej samem sesji burmistrz zdecydował o wycofaniu propozycji uchwały. Kilka miesięcy później mieszkańcy gminy wiejskiej w głosowaniu opowiedzieli się w większości (90,7%) przeciwko przyłączeniu tych rejonów w granice miasta. Wyniki konsultacji zostały jednogłośnie przyjęte przez Radę Gminy Chojnów.
Za wybitne zasługi dla rozwoju samorządu terytorialnego, za osiągnięcia w podejmowanej z pożytkiem dla kraju pracy zawodowej i społecznej w 2016 roku w Dzień Samorządu Terytorialnego został odznaczony przez prezydenta Rzeczypospolitej Polskiej Andrzeja Dudę Złotym Krzyżem Zasługi.

</doc>
<doc id="158653" url="https://pl.wikipedia.org/wiki?curid=158653" title="Klasyfikacja końcowa WRC 2004">
Klasyfikacja końcowa WRC 2004



</doc>
<doc id="158656" url="https://pl.wikipedia.org/wiki?curid=158656" title="Joseph Liu Yuanren">
Joseph Liu Yuanren

Joseph Liu Yuanren (; ur. 16 marca 1923 w Qidong, prowincja Jiangsu, zm. 20 kwietnia 2005 w Pekinie), chiński duchowny katolicki, hierarcha Patriotycznego Stowarzyszenia Katolików Chińskich, uznawanego przez władze ChRL, pozostającego jednak bez łączności z Watykanem.
Święcenia kapłańskie przyjął w 1953. W 1993 został biskupem diecezji nankińskiej. Uczestniczył w pracach wielu instytucji społecznych, cieszących się uznaniem władz państwowych, był m.in. wiceprzewodniczącym Patriotycznego Stowarzyszenia Katolików Chińskich oraz wiceprzewodniczącym Komitetu Pokojowego Zrzeszenia Chińskich Organizacji Religijnych. Pełnił funkcję przewodniczącego Kolegium Chińskich Biskupów Katolickich oraz prezydenta Narodowego Chińskiego Seminarium Katolickiego. W IX i X kadencji (od 1998) Ludowej Politycznej Konferencji Konsultacyjnej Chin był członkiem jej Stałego Komitetu.

</doc>
<doc id="158658" url="https://pl.wikipedia.org/wiki?curid=158658" title="İlham Əliyev">
İlham Əliyev

İlham Heydər oğlu Əliyev, polskie media często używają transkrypcji pisowni rosyjskiej: Ilham Alijew (ur. 24 grudnia 1961 w Baku) – azerski polityk, premier Azerbejdżanu od 4 sierpnia do 4 listopada 2003, prezydent od 31 października 2003.
Życiorys.
W 1982 ukończył historię na Państwowym Moskiewskim Uniwersytecie Stosunków Międzynarodowych, a następnie doktoryzował się tam, po czym od 1985 wykładał. W latach 1991–1994 prowadził prywatne interesy w Moskwie i Stambule. Znany był w tym czasie ze swej rozrzutności i umiłowania do kasyn, nie interesował się polityką. W maju 1994 roku ojciec – prezydent Heydər Əliyev, wprowadził go do Państwowego Przedsiębiorstwa Naftowego na stanowisko wiceprezesa. W kolejnym roku został wybrany do parlamentu, a w 1997 stanął na czele Narodowego Komitetu Olimpijskiego.
Pogarszające się zdrowie Heydəra Əliyeva skłoniło go do przekazania władzy synowi. Na kilka miesięcy przed wyborami ojciec mianował go premierem, a w wyborach 15 października 2003 İlham Əliyev zwyciężył z poparciem ponad 76% głosów. Wybory zdaniem międzynarodowych obserwatorów nie spełniły standardów demokratycznych. Urząd prezydenta objął 31 października 2003.
15 października 2008 roku został wybrany na drugą kadencję, otrzymując 88% głosów. Wybory te jednak nie były zgodne z międzynarodowymi standardami i nie zostały uznane przez opozycję. Pięć lat później w wyborach prezydenckich 2013 zdobył 84,5%, zapewniając sobie władzę na kolejną pięcioletnią kadencję.
Pełni funkcję przewodniczącego Partii Nowego Azerbejdżanu.
Ma żonę Mehriban, która zarządza Fundacją Heydəra Əliyeva, od 2005 jest deputowaną do azerbejdżańskiego parlamentu z ramienia partii męża, której jest wiceprzewodniczącą od 2013. Mają troje dzieci: dwie córki (Leyla ur. 1984 i Arzu ur. 1989) i syna (Heydar ur. 1997) oraz troje wnuków.

</doc>
<doc id="158662" url="https://pl.wikipedia.org/wiki?curid=158662" title="HyperThreading">
HyperThreading



</doc>
<doc id="158666" url="https://pl.wikipedia.org/wiki?curid=158666" title="Khaleda Zia">
Khaleda Zia



</doc>
<doc id="158667" url="https://pl.wikipedia.org/wiki?curid=158667" title="Dziennik Urzędowy Wspólnoty Europejskiej">
Dziennik Urzędowy Wspólnoty Europejskiej



</doc>
<doc id="158670" url="https://pl.wikipedia.org/wiki?curid=158670" title="Dziennik Urzędowy Wspólnot Europejskich">
Dziennik Urzędowy Wspólnot Europejskich



</doc>
<doc id="158673" url="https://pl.wikipedia.org/wiki?curid=158673" title="Ołpiny">
Ołpiny

Ołpiny – wieś w Polsce położona w województwie małopolskim, w powiecie tarnowskim, w gminie Szerzyny. Pod względem geograficznym znajduje się na Pogórzu Ciężkowickim w dolinie potoku Olszynka.
Historia.
Miejscowość wzmiankowana w 1288 jako własność opactwa benedyktynów tynieckich. W 1349 przywilejem Kazimierza Wielkiego wydanym w Bieczu wieś została przeniesiona na prawo niemieckie.
Urodził się tutaj Kazimierz Kluz, biskup gdański.
W latach 1975–1998 miejscowość administracyjnie należała do województwa tarnowskiego.
Od końca XVIII wieku centrum wsi, z powodu zwartego osadnictwa żydowskiego przybrało pozór miasteczka, tak też funkcjonowało w austriackim nazewnictwie jako Markt Ołpiny. Jednakże praw miejskich nigdy nie posiadały.
Funkcjonuje tu klub sportowy "LKS Olszynka Ołpiny".

</doc>
<doc id="158676" url="https://pl.wikipedia.org/wiki?curid=158676" title="Chaleda Zia">
Chaleda Zia

Chaleda Zia, beng. খালেদা জিয়া (ur. 15 sierpnia 1945) – polityk Bangladeszu, pierwsza kobieta-premier w tym kraju (1991–1996 i 2001–2006).
Chaleda Zia urodziła się w prowincji Radźszahi. Jej rodzina pochodziła z Pheni (jednej z południowych prowincji Bangladeszu), a rodzicami byli Iskandar Majumder i Taiyaba Majumder. W 1960 roku poślubiła Ziaur Rahmana, późniejszego prezydenta Bangladeszu, który zginął w zamachu w 1981.
W 1984 objęła przywództwo dawnej partii męża – Nacjonalistycznej Partii Bangladeszu (BNP), kierując opozycją wobec dyktatorskich rządów prezydenta Erszada. Po upadku Erszada i wygranych przez BNP w 1991 wyborach – premier. Od 1996 BNP przeszła do opozycji, a po wyborach w 2001 ponownie zdobyła władzę w koalicji z mniejszymi partiami nacjonalistycznymi i islamskimi.
W ciągu trzydziestu pięciu lat niepodległości Bangladeszu sprawowała władzę przez około 10 lat (najdłuższy okres). W 2006 roku, Forbes umieścił Chaledę Zia na 33. miejscu w rankingu najbardziej wpływowych kobiet świata.

</doc>
<doc id="158680" url="https://pl.wikipedia.org/wiki?curid=158680" title="Lista przeglądarek internetowych">
Lista przeglądarek internetowych

Przeglądarka internetowa – program komputerowy, który służy do pobierania i wyświetlania dokumentów HTML/XHTML/XML z serwerów internetowych.
Przeglądarki graficzne.
Z silnikiem Trident/EdgeHTML.
Producentem silnika Trident jest Microsoft. EdgeHTML bazuje na kodzie silnika Trident.
Z silnikiem Gecko/Goanna/Servo.
Producentem silnika Gecko i Servo na licencji MPL jest Mozilla. Producentem silnika Goanna, który bazuje na Gecko jest Moonchild Productions.
Z silnikiem KHTML/WebKit/Blink.
Producentem silnika KHTML na licencji GPL jest zespół KDE. WebCore bazuje na KHTML, ale zawiera znaczne zmiany w stosunku do pierwowzoru.
Przeglądarki tekstowe.
W ostatnim czasie do menedżera plików Midnight Commander dodano możliwość przeglądania plików HTML w trybie tekstowym.

</doc>
<doc id="158681" url="https://pl.wikipedia.org/wiki?curid=158681" title="Plan 3-letni">
Plan 3-letni



</doc>
<doc id="158688" url="https://pl.wikipedia.org/wiki?curid=158688" title="Dryja (herb szlachecki)">
Dryja (herb szlachecki)

Dryja – polski herb szlachecki, noszący zawołanie "Dryja". Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480. Dryja jest jednym z 47 herbów adoptowanych przez bojarów litewskich na mocy unii horodelskiej z 1413 roku. 
Herb występował głównie wśród rodzin osiadłych w ziemi kaliskiej. Najbardziej znane rody, pieczętujące się herbem Dryja to między innymi Dyamentowscy i Lisieccy.
Dryi używał też Dezydery Chłapowski.
Opis herbu.
Opis historyczny.
Jan Długosz (1415–1480) blazonuje herb i opisuje herbownych następująco:
Po przetłumaczeniu:
Kasper Niesiecki, podając się na dzieła historyczne Bartosza Paprockiego, Szymona Okolskiego, Wojciecha Kojałowicza i Marcina Bielskiego, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu czerwonym pomiędzy dwoma liniami czarnymi, od prawego boku w lewą stronę skierowanymi, trzy kamienie złote."
"W klejnocie" – "nad hełmem w koronie – trzy pióra strusie."
"Labry herbowe czerwone, podbite złotem."
Geneza.
Najwcześniejsze wzmianki i pochodzenie.
1276 najstarsza pieczęć z wizerunkiem herbu komesa Wojciech z Lubieniowa, 1395 pierwsza wzmianka w zapiskach sądowych. Aktem unii horodelskiej w 1413 herb został przeniesiony na Litwę (herb przyjął Mikołaj Tawtygerd (Tawtigerd, Teutigerd), adoptował Janusz z Toliszkowa).
Herb został przedstawiony wśród innych polskich herbów w "Herbarzu Złotego Runa" z lat 1433–1435.
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz.
Według Długosza ten herb pochodzi więc od rycerza Beaujean hrabiego de Troyes z Burgundii, który fundował opactwo Clairveaux św. Bernarda (zakon cystersów) w Burgundii. A zatem początków rodu należy szukać na terenie Burgundii np. miasto Dry w departamencie Loiret we Francji.
Natomiast według Szymona Okolskiego (żyjącego w XVII w.) dopiero za czasów Bolesława Wstydliwego (1243 – 1279) z tym herbem w 1266 r. zawitał do Polski niejaki Stanisław czy raczej Swatysław rycerz mężny a według innych źródeł od Petrindusa Drya kasztelana wojnickiego.
A według Teodora Żychlińskiego w 1589 r. zowie się on Mutyna, zapewne od nazwy miejscowości Mutina w Czechach, z której pochodził jakoby rycerz zwany Mutyna osiadły w XIII wieku u ujścia Dunajca do Wisły. Ta ostatnia wzmianka sugeruje, że członkowie spod tego znaku herbowego do Polski przywędrowali z Czech, które należały w średniowieczu do cesarstwa niemieckiego. Może to świadczyć, że herb jest pochodzenia czeskiego, ale raczej bardziej niemieckiego, o czym świadczy niejaki Wenceslaus dictus Dryja de Kolonia (wyst. 1434) z Niemiec.
Prawdopodobnie wspomniani rycerze o tym herbie przybyli z Czech (rycerstwo w tym kraju było często pochodzenia niemieckiego) w XIII wieku po ogromnych spustoszeniach, jakich dokonali Tatarzy podczas dwóch najazdów na Polskę w 1241 i 1259 roku (głównie Małopolska i Śląsk). W wyniku tych najazdów dzielnicowym książętom w Małopolsce i na Śląsku brakowało rycerzy, a zatem musieli ich sprowadzać z innych księstw (np. księstwo Burgundii) czy krajów jak sąsiednie Czechy, proponując im za służbę odpowiednie nadania ziemskie.
Herb Dryja znajduje się już:
Ewolucja wizerunku.
Na większości wizerunków herb przedstawiany był jako trzy srebrne kamienie (romby) ułożone w skos (w poprzek) tarczy w polu czerwonym. W "Toison d’Or" herb ma inną postać – w polu czerwonym w srebrnym skosie trzy kamienie czarne. Odmianą bez skosu pieczętowała się rodzina z Tuliszkowa w Wielkopolsce, poświadcza to pieczęć Janusza, kasztelana kaliskiego z 1413. W "Księdze brackiej św. Krzysztofa" klejnot herbu (identyfikowanego z Januszem z Tuliszkowa) przedstawia na hełmie skrzydło z trzema kamieniami. W "Herbach rycerstwa polskiego" Bartosza Paprockiego klejnot przybrał postać pęku pawich piór.
Piekosiński kamienie z tego herbu opisuje jako rauty (romby), zwane w polskiej heraldyce także diamentami lub kamieniami – we wcześniejszych wizerunkach herbu. Późniejsze wizerunki pokazują kamienie w formach bardziej ozdobnych, odchodzących od pierwotnego wizerunku heraldycznego rombu, i ewoluując w kierunku realistycznego przedstawienia szlachetnego kamienia.
Pełna rekonstrukcja średniowiecznej wersji tego herbu przedstawiała według Józefa Szymańskiego w polu czerwonym trzy stykające się romby srebrne rzędem w skos. Hełm i labry czerwone, podbite zapewne srebrem. Klejnot: dwa skrzydła czerwone z godłem. Szymański przytacza też, jako odmianę, wersję ze skosem srebrnym i rombami czerwonymi. Pierwotny klejnot uległ zapomnieniu i był przez autorów herbarzy zastępowany (jak zwykle w takich wypadkach) przez pióra strusie.
Etymologia.
Jan Długosz podaje informację o burgundzkim pochodzeniu rodu Dryja. Przy założeniu, że informacja ta jest zgodna z prawdą, można by szukać początków nazwy rodu Dryjów na terenie Burgundii. Być może od nazwy miejscowej Dry w departamencie Loiret i związaną z nią nazwą osobową "Dry", "Drye". Za obcym pochodzeniem Dryjów przemawia też druga ich proklamacja; Mutyna (por. n.m. Mutina, wieś w Czechach). Wtórnie może od apelatywu "dryja –" trzy oczka na kostce do grania (według słownika staropolskiego) – poświadczonego w XVI-wiecznym opisie herbu w dziele Bolesława Ulanowskiego"".
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (123 nazwiska'). Występowanie na liście nazwiska nie musi oznaczać, że konkretna rodzina pieczętowała się herbem Dryja. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Dryja':
Pozostałe nazwiska.
Jury Łyczkowski, na swojej stronie dotyczącej heraldyki, wspomina również o nazwiskach; Dworzaninowicz, Wejsztort.

</doc>
<doc id="158693" url="https://pl.wikipedia.org/wiki?curid=158693" title="New Life">
New Life

New Life – drugi singel grupy Depeche Mode i pierwszy singel grupy promujący album "Speak &amp; Spell".

</doc>
<doc id="158695" url="https://pl.wikipedia.org/wiki?curid=158695" title="See You">
See You

See You – singel grupy Depeche Mode promujący album A Broken Frame. Jest to także pierwszy singel grupy nagrany po odejściu Vince'a Clarke'a

</doc>
<doc id="158697" url="https://pl.wikipedia.org/wiki?curid=158697" title="Azerbajdżan">
Azerbajdżan



</doc>
<doc id="158698" url="https://pl.wikipedia.org/wiki?curid=158698" title="Kobyla Góra (województwo wielkopolskie)">
Kobyla Góra (województwo wielkopolskie)

Kobyla Góra (niem. "Kobylagora") – wieś (dawniej miasto) w Polsce położona w województwie wielkopolskim, w powiecie ostrzeszowskim, w gminie Kobyla Góra, ok. 10 km na zachód od Ostrzeszowa i ok. 35 km na południowy zachód od Ostrowa Wielkopolskiego.
Miejscowość jest siedzibą gminy Kobyla Góra.
Kobyla Góra uzyskała lokację miejską przed 1428 rokiem, zdegradowana przed 1900 rokiem. 
Jest to wieś o charakterze miejskim. Znajduje się tu ośrodek wypoczynkowy, kemping, niewielki zbiornik wodny, zajazd. Punkt wypadowy na Wzgórza Ostrzeszowskie. Położona na terenie Obszaru Chronionego Krajobrazu Wzgórza Ostrzeszowskie i Kotlina Odolanowska.
Miastem partnerskim Kobylej Góry jest niemieckie Kirchenlamitz.
Nazwa.
W 1295 w kronice łacińskiej "Liber fundationis episcopatus Vratislaviensis" miejscowość wymieniona jest jako "Cobilagora" i "Kobylagora". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Kobelgura".
Zalew.
Przez miejscowość przepływa rzeka Meresznica, na której w 1978 roku rozpoczęto budowę zapory, która zakończyła się w 1983 roku. Powstały zbiornik - Blewązka, o podłużnym, trójkątnym kształcie, ma powierzchnię 17 hektarów, długość około 900 metrów, a szerokość w najszerszym miejscu - 520 metrów. Jest to popularne miejsce wypoczynku i ośrodek sportów wodnych. W okolicy, oraz nad samym zalewem znajdują się liczne pensjonaty i gospodarstwa agroturystyczne.

</doc>
<doc id="158699" url="https://pl.wikipedia.org/wiki?curid=158699" title="The Meaning of Love">
The Meaning of Love

The Meaning of Love – singel grupy Depeche Mode promujący album A Broken Frame.

</doc>
<doc id="158700" url="https://pl.wikipedia.org/wiki?curid=158700" title="Halo (singel Depeche Mode)">
Halo (singel Depeche Mode)

Halo (Aureola) – singel grupy Depeche Mode promujący album Violator.

</doc>
<doc id="158705" url="https://pl.wikipedia.org/wiki?curid=158705" title="Leave in Silence">
Leave in Silence

Leave in Silence – singel grupy Depeche Mode promujący album "A Broken Frame".

</doc>
<doc id="158706" url="https://pl.wikipedia.org/wiki?curid=158706" title="People Are People (singel)">
People Are People (singel)

People Are People – singel grupy Depeche Mode promujący album "Some Great Reward".
People Are People / A Question of Lust.
People Are People / A Question of Lust – singel grupy Depeche Mode wydany 4 marca 1987 tylko w USA.

</doc>
<doc id="158707" url="https://pl.wikipedia.org/wiki?curid=158707" title="Przejazd kolejowo-drogowy">
Przejazd kolejowo-drogowy

Przejazd kolejowo-drogowy (również przejazd kolejowy) – skrzyżowanie w jednym poziomie eksploatowanej linii kolejowej lub bocznicy z drogą.
Jeśli skrzyżowanie z torem przeznaczone jest wyłącznie dla ruchu pieszego, rowerowego lub pieszego i rowerowego to takie skrzyżowanie nazywa się przejściem.
Przejazdy kolejowo-drogowe i przejścia mogą być stosowane na liniach kolejowych i bocznicach kolejowych, na których ruch kolejowy jest prowadzony z prędkością nie większą niż 160 km/h.
Przejazd kolejowy oznacza jednopoziomowe skrzyżowanie drogi lub przejścia z torem kolejowym, uznane przez zarządcę infrastruktury i otwarte do użytku publicznego lub prywatnego. Definicja nie obejmuje przejść stanowiących wyłącznie dojścia do peronów (tj. cechujących się brakiem możliwości pokonania w danym miejscu całej szerokości linii kolejowej) oraz skrzyżowań linii kolejowych i bocznic z drogami wewnętrznymi i przejściami służbowymi, służącymi zarządcy infrastruktury kolejowej.
Przejazdy i przejścia umożliwiają bezpieczne przekraczanie linii kolejowych, choć obecnie na ważnych drogach i liniach kolejowych o dużym natężeniu ruchu dąży się do budowy wiaduktów (w niektórych sytuacjach budowa skrzyżowania dwupoziomowego jest obligatoryjna). Przejazd kolejowy musi spełniać warunki techniczne dotyczące widoczności, oświetlenia, pochylenia drogi na dojeździe do przejazdu, kąta skrzyżowania drogi z torem i innych.
System przejazdowy to system zainstalowany na przejeździe kolejowo-drogowym, zapewniający sterowanie i kontrolę sprawności dla urządzeń zabezpieczenia ruchu wchodzących w jego skład.
"Przejazd kolejowy z biernym systemem zabezpieczeń" to przejazd bez żadnego systemu ostrzegania lub zabezpieczenia uruchamianego, gdy przekroczenie przejazdu nie jest bezpieczne dla użytkownika.
"Przejazd kolejowy z czynnym systemem zabezpieczeń" to przejazd, na którym przez uruchomienie urządzeń fizycznych lub ostrzeżeń przy użyciu sprzętu stałego na przejazdach użytkownicy są zabezpieczeni lub ostrzegani przed nadjeżdżającym pociągiem.
Przejazdy kolejowe z czynnym systemem zabezpieczeń dzielą się na:
a) ręczne: przejazd, na którym zabezpieczenie lub ostrzeganie użytkownika jest uruchamiane ręcznie przez pracownika kolei;
b) automatyczne z systemem ostrzegania użytkownika: przejazd, na którym ostrzeganie użytkownika jest uruchamiane przez nadjeżdżający pociąg;
c) automatyczne z systemem zabezpieczeń użytkownika: przejazd, na którym ostrzeganie użytkownika i jego jednoczesne zabezpieczenie jest uruchamiane przez nadjeżdżający pociąg;
d) przejazd kolejowy z systemem zabezpieczeń torów: przejazd, na którym sygnał lub inny system ochrony pociągu pozwala na przejazd pociągu jedynie wówczas, gdy przejazd kolejowo-drogowy zapewnia pełne zabezpieczenie użytkownika i jest wolny od przeszkód.
Bezpieczeństwo na przejazdach.
Przejazdy kolejowo-drogowe, czyli skrzyżowania linii kolejowych z drogami kołowymi w jednym poziomie, stanowią jedno z najbardziej newralgicznych miejsc w systemie kolejowym pod względem bezpieczeństwa. To tam występuje ścisła interakcja między dwoma rodzajami transportu – kolejowego i drogowego, których specyfika tworzy warunki do występowania zwiększonej liczby wypadków.
Wypadki na przejazdach kolejowo-drogowych i przejściach w zdecydowanej większości występują wskutek niewłaściwego zachowania użytkowników dróg i pieszych. W niewielkim zakresie przyczyniają się do nich awarie urządzeń oraz błędy w postępowaniu personelu kolejowego.
W celu zapewnienia odpowiedniego poziomu bezpieczeństwa użytkowników, przejazdy kolejowo-drogowe i przejścia wyposażane są w odpowiednie oznakowanie i urządzenia zabezpieczające, które służą do ostrzegania użytkowników o nadjeżdżającym pociągu oraz do zamykania przejazdu lub przejścia zaporami. Inicjowanie działania urządzeń zabezpieczających następuje przez personel kolejowy lub automatycznie.
Przejazdy kolejowo-drogowe i przejścia przez tory w Polsce.
Kategorie przejazdów kolejowo-drogowych i przejść w Polsce.
Szczegółowe wymagania dotyczące zabezpieczenia przejazdów kolejowo-drogowych i przejść wynikają z treści rozporządzenia w sprawie przejazdów kolejowo-drogowych. Rozporządzenie dopuszcza stosowanie pięciu kategorii przejazdów kolejowo-drogowych i jednej kategorii w przypadku przejść dla pieszych. Zarówno przejazdy, jak i przejścia mogą być stosowane na liniach kolejowych o maksymalnej dopuszczalnej prędkości pociągów do 160 km/h. Powyżej tej prędkości należy stosować wyłącznie skrzyżowania dwupoziomowe – wiadukty lub tunele.
Klasyfikacja przejazdów do poszczególnych kategorii następuje w zależności od sposobu kierowania ruchem na drodze oraz iloczynu ruchu i kategorii drogi. Rozporządzenie w sprawie przejazdów kolejowo-drogowych określa możliwe do zastosowania rodzaje zabezpieczeń czynnych i biernych obejmujące:
W Polsce zgodnie z Rozporządzeniem Ministra Infrastruktury i Rozwoju przejazdy kolejowo-drogowe i przejścia dzielą się na kategorie:
Kategoria przejazdu zależy głównie od iloczynu ruchu, prędkości pociągów, widoczności na przejeździe oraz liczby torów.
Wszystkie przejazdy są zabezpieczone ostrzegawczymi znakami drogowymi, a w zależności od kategorii także sygnalizacją świetlną i/lub dźwiękową oraz rogatkami lub półrogatkami.
Przejazdy kategorii A mogą być zabezpieczone rogatkami z obsługą na miejscu lub zabezpieczone rogatkami z obsługą z odległości – wszystkie obsługuje dróżnik przejazdowy, dyżurny ruchu, nastawniczy lub zwrotniczy (jeżeli rogatki nie są widoczne z posterunku to stosuje się urządzenia telewizji przemysłowej), albo też przejazd tej kategorii zabezpiecza drużyna pociągowa lub obsługa pojazdu pomocniczego.
Do kategorii F zalicza się przejazdy i przejścia użytku niepublicznego, z których korzystanie następuje na podstawie umowy zawartej między zarządcą kolei a użytkownikiem przejazdu lub przejścia. Przejazdy i przejścia wyposażone są w rogatki stale zamknięte otwierane przez użytkowników w razie potrzeby bądź są wyposażone zgodnie z warunkami technicznymi określonymi dla kategorii A albo B.
Dynamika zmian liczby przejazdów kolejowych i przejść dla pieszych na terenie Polski:
Przejazd uważa się za obsługiwany na miejscu, jeżeli stanowisko do jego obsługi znajduje się w odległości do 60 m i jest zachowana widoczność z miejsca jego obsługi. Na przejazdach obsługiwanych z odległości stosuje się gong lub inny sygnał dźwiękowy ostrzegający o opuszczaniu się rogatek na 8 sekund przed rozpoczęciem ich opuszczania. Przejazdy wszystkich kategorii (oprócz kategorii D) mogą być chronione tarczami ostrzegawczymi przejazdowymi wyświetlającymi sygnał OsP, który informuje maszynistę pojazdu kolejowego o działaniu bądź awarii urządzeń zabezpieczających przejazd. Istnieją przejazdy kategorii A obsługiwane przez drużynę pociągową lub obsługę pojazdu pomocniczego. Przed takimi przejazdami pociąg zatrzymuje się, drużyna pociągowa lub obsługa pojazdu pomocniczego opuszcza rogatki albo wstrzymuje ruch sygnałem D-7, a następnie kontynuuje jazdę, względnie po przejeździe podnosi rogatki.
Kierowca zbliżający się do przejazdu kolejowego ma obowiązek zachować szczególną ostrożność, zaś maszynista pociągu jest zobowiązany do podania syreną co najmniej jednokrotnego sygnału Rp 1 „Baczność” przy wskaźniku W 6a oraz wielokrotnego sygnału Rp 1 „Baczność” od wskaźnika W 6b. Wskaźniki W 6a lub W6b ustawia się przed wszystkimi przejazdami i przejściami dla pieszych; jeżeli na przejazdach kategorii A (z obsługą na miejscu) oraz kategorii B są zachowane wymagane warunki widoczności czoła pociągu z 5 metrów, stosowanie przedmiotowych wskaźników nie jest obligatoryjne. W przypadku przejazdów na których ograniczenie prędkości pociągu wynosi do 20 km/h maszynista jest zobowiązany podawać sygnał Rp 1 „Baczność” dodatkowo, tj. niezależnie od wskaźnika W 6a lub W 6b.
Ograniczenia prędkości na przejazdach.
Przed wszystkimi przejazdami, na których brak jest obsługi, uszkodzona sygnalizacja przejazdowa lub brak łączności dyżurnego ruchu z dróżnikiem przejazdowym, obowiązują ograniczenia prędkości pociągów do 20 km/h, a w przypadku przekroczonego iloczynu ruchu do 50 km/h. Ponadto ograniczenia prędkości pociągów na przejazdach obowiązują z powodu ograniczonej widzialności, zwłaszcza widoczności pociągu z drogi (tzw. "trójkąty widzialności"), a poza tym z uwagi na widoczność z miejsca obsługi lub niedostosowania urządzeń samoczynnej sygnalizacji przejazdowej do prędkości rozkładowej. Wszystkie powyższe ograniczenia obowiązują tylko dla czoła pociągu.
Wypadki na przejazdach kolejowo-drogowych i przejściach przez tory.
Wypadki na przejazdach kolejowo-drogowych i przejściach, obok zdarzeń przy przechodzeniu przez tory w miejscach niedozwolonych, co roku należą do jednych z najczęściej występujących zdarzeń w systemie kolejowym.
Według danych za 2019 r. na przejazdach i przejściach miało miejsce 37,9% wszystkich wypadków na liniach kolejowych w Polsce. W ujęciu liczbowym było to 199 zdarzeń, z czego 3 z nich zakwalifikowano jako poważne wypadki. W latach 2015–2018 udział tych wypadków w ogólnej liczbie kształtował się na poziomie od 31% do 36%.
Kampanie społeczne.
Obecnie prowadzona jest w Polsce kampania "Bezpieczny przejazd", która propaguje wśród kierowców i pieszych, oraz rowerzystów i innych uczestników ruchu wzorce prawidłowego zachowania się na przejazdach kolejowo-drogowych lub przejściach.

</doc>
<doc id="158708" url="https://pl.wikipedia.org/wiki?curid=158708" title="Strangelove ’88">
Strangelove ’88

Strangelove '88 – singel grupy Depeche Mode promujący album "Music for the Masses" wydany tylko w USA, Kanadzie oraz Filipinach.

</doc>
<doc id="158710" url="https://pl.wikipedia.org/wiki?curid=158710" title="Told You So">
Told You So

Told You So (A nie mówiłem) – singel grupy Depeche Mode wydany tylko w Hiszpanii. Utwór był grany na żywo w latach 1983–1985. Utwór utrzymany jest w stylisce industrialnej, a automat perkusyjny nadaje utworowi styl disco.

</doc>
<doc id="158711" url="https://pl.wikipedia.org/wiki?curid=158711" title="Jean-Luc Dehaene">
Jean-Luc Dehaene

Jean Luc Joseph Marie Dehaene (wym. ; ur. 7 sierpnia 1940 w Montpellier, zm. 15 maja 2014 w Quimper) – belgijski i flamandzki polityk, wieloletni minister, premier Belgii w latach 1992–1999, poseł do Parlamentu Europejskiego VI i VII kadencji.
Życiorys.
Działalność do 1992.
Z wykształcenia prawnik, uzyskał doktorat na Katolickim Uniwersytecie w Leuven. Działał w organizacji skautowskiej i Chrześcijańskim Ruchu Robotniczym (związku zawodowym związanym z chadekami). Od 1972 do 1982 pracował w administracji państwowej jako członek gabinetów politycznych w różnych ministerstwach.
Od 1972 zasiadał we władzach krajowych chadeckiej partii PSC-CVP, a po jej podziale we władzach flamandzkiej Chrześcijańskiej Partii Ludowej (przekształconej późniiej w ugrupowanie pod nazwą Chrześcijańscy Demokraci i Flamandowie).
Sprawował mandat senatora (1982–1987 i ponownie od 1995 do 2000), a także posła do Izby Reprezentantów (1987–1995). Był ministrem spraw społecznych i reform instytucjonalnych (od 1981 do 1987), a w okresie 1988–1992 wicepremierem oraz ministrem transportu.
Premier Belgii.
W 1992, po niepowodzeniu prób Guy Verhofstadta i Melchiora Watheleta, udało mu się sformować koalicję rządzącą złożoną z chrześcijańskich demokratów i socjalistów. Pierwszy przez niego kierowany rząd doprowadził do przekształcenia Belgii w federację. W 1993 złożył królowi ostatecznie niezrealizowaną rezygnację swojego gabinetu z powodu zróżnicowanych poglądów na finanse publiczne. Po śmierci króla Baldwina I jego rząd wykonywał funkcję głowy państwa aż do zaprzysiężenia księcia Alberta jako Alberta II dziewięć dni później. W 1994 zarządził wycofanie belgijskich wojsk z Rwandy. Był jednym z kandydatów na następcę Jacques’a Delorsa na stanowisku przewodniczącego Komisji Europejskiej, jego nominację zablokował jednak brytyjski premier John Major.
Drugi rząd Jean-Luka Dehaene, działający od 1995, również składał się z chrześcijańskich demokratów i socjalistów. Gabinet ten przetrwał całą kadencję, jednak na jego pozycję i notowania partii koalicyjnych negatywnie wpłynęły sprawa Marca Dutroux i skandal dotyczący skażonej żywności.
Działalność od 1999.
Po wyborach Guy Verhofstadt sformował pierwszy od 1958 belgijski rząd, w którym nie znaleźli się chrześcijańscy demokraci. Jean-Luc Dehaene pozostał senatorem do 2000, następnie przez sześć lat sprawował urząd burmistrza Vilvoorde. Od 2001 do 2003 był także wiceprzewodniczącym Konwentu Unii Europejskiej.
W 2003 ponownie kandydował w wyborach krajowych dla wsparcia swojego ugrupowania z ostatniego miejsca na liście partyjnej. W wyborach w 2004 uzyskał mandat deputowanego do Parlamentu Europejskiego. W 2007 angażował się w rozmowy koalicyjne nad powołaniem nowego gabinetu, w 2008 stanął na czele instytucji finansowej Dexia.
W wyborach europejskich w 2009 uzyskał reelekcję. Został członkiem grupy Europejskiej Partii Ludowej i wiceprzewodniczącym Komisji Budżetowej w PE VII kadencji.

</doc>
<doc id="158715" url="https://pl.wikipedia.org/wiki?curid=158715" title="Tarło">
Tarło

Tarło – okres godowy u ryb jajorodnych, w czasie którego samica składa ikrę, a samiec uwalnia plemniki celem zapłodnienia jaj. Nazwa pochodzi od specyficznego zachowania się ryb w tym okresie. Ryby stają się niespokojne, ocierają się bokiem o dno, samce (tzw. mleczaki) ocierają się bokiem o samice (tzw. ikrzaki) polewając mleczem składaną ikrę. Ryby w tym okresie nazywa się tarlakami, a miejsce, gdzie tarło się odbywa – tarliskiem.
Przebieg tarła jest różny w zależności od gatunku. Ryby opiekujące się ikrą przed przystąpieniem do tarła wybierają terytorium. Szczelinowce preferują skalne groty, muszlowce potrzebują do tego celu pustej muszli, wiele gatunków przygotowuje podłoże (np. wykopują dołek, czyszczą powierzchnię kamienia, a nawet budują gniazdo). Zapłodniona ikra jest składana na podłożu, czasem przyklejana do powierzchni skał lub roślin, a rodzice chronią ją przed drapieżnikami, często wachlując płetwami dla zapewnienia dopływu tlenu. Najwyżej rozwiniętą formę opieki nad ikrą przyjęły gębacze pobierające ikrę do pyska. Pozwala im to na ucieczkę lub ukrycie się przed większym drapieżnikiem nie pozbawiając potomstwa opieki. Takie strategie rozrodcze pozwalają rybom na składanie małej liczby komórek jajowych.
Większość gatunków ryb nie sprawuje opieki nad złożoną ikrą. Ich tarło przebiega często w dużych zgrupowaniach. Samice składają dużo jajeczek – czasami miliony sztuk – na całym terenie tarliska. Po zapłodnieniu ikry przez samce ryby odpływają. Jajeczka mogą unosić się w wodzie, swobodnie opadać lub – jeśli mają kleistą otoczkę – przyklejać się do roślin lub podłoża.
Dla niektórych gatunków (np. węgorzowatych, łososiowatych) tarło jest ostatnim aktem życiowym. Po jego odbyciu ryby te giną.
W hodowli ryb przeprowadza się sztuczne tarło polegające na pobraniu ikry od samicy, a następnie polaniu jej mleczem świeżo pobranym od samca. Tak zapłodniona ikra jest mieszana i zalewana wodą.

</doc>
<doc id="158716" url="https://pl.wikipedia.org/wiki?curid=158716" title="Palatynat Renu">
Palatynat Renu



</doc>
<doc id="158717" url="https://pl.wikipedia.org/wiki?curid=158717" title="Dróżnik przejazdowy">
Dróżnik przejazdowy

Dróżnik przejazdowy – pracownik kolei, którego zadaniem jest obsługa przejazdów kolejowo-drogowych i przejść dla pieszych.
Do obowiązków dróżnika należy:
a w określonych przypadkach także:
Dróżnik jest funkcjonariuszem ochrony kolei, który na mocy kodeksu ruchu drogowego jest kierującym ruchem wszystkich jego uczestników, łącznie z pieszymi, rowerzystami, motorowerzystami i pojazdami kolejowymi w obrębie odpowiedniego przejazdu kolejowo-drogowego, co oznacza, iż wszyscy oni muszą się bezwzględnie stosować do wydawanych przez niego poleceń.
Dróżników zatrudnia zarządca infrastruktury kolejowej (najczęściej są to PKP Polskie Linie Kolejowe), do których zazwyczaj należy nadzór i zabezpieczenie skrzyżowań w jednym poziomie dróg kołowych z liniami kolejowymi.

</doc>
<doc id="158719" url="https://pl.wikipedia.org/wiki?curid=158719" title="Flaga Azerbejdżanu">
Flaga Azerbejdżanu

Flaga Azerbejdżanu jest prostokątna, podzielonym na trzy poziome pasy: niebieski, czerwony i zielony. Stosunek długości do szerokości flagi wynosi 2:1.
Kolor niebieski symbolizuje ludy tureckie, kolor czerwony – wpływy kultury europejskiej, natomiast kolor zielony jest kolorem islamu. Całość odnosi się do motta Azerbejdżanu, jakim jest „Turkizacja, islamizacja, europeizacja”. Pośrodku pasa czerwonego widnieje biały półksiężyc, zapożyczony z flagi tureckiej, głównego sojusznika Azerów i symbolizujący główną religię kraju (islam) oraz ośmioramienna gwiazda, będąca symbolem ośmiu głównych grup ludów tureckich (Azerów, Turków Osmańskich, Czagatajów, Połowców, Seldżuków, Tatarów i Turkmenów).
Historia.
Flaga została przyjęta 5 lutego 1991. Wprowadzoną ją w miejsce obowiązującej w okresie radzieckim flagi Azerbejdżańskiej SRR. Wzór flagi powstał wiosną 1917 roku, zaś jego autorstwo przypisuje się poecie Ali Bej Husejnowi Zade.

</doc>
<doc id="158722" url="https://pl.wikipedia.org/wiki?curid=158722" title="Jules-Emile Péan">
Jules-Emile Péan



</doc>
<doc id="158725" url="https://pl.wikipedia.org/wiki?curid=158725" title="Światowa Organizacja Meteorologiczna">
Światowa Organizacja Meteorologiczna

Światowa Organizacja Meteorologiczna (ang. "The World Meteorological Organization" – WMO) międzyrządowa organizacja skupiająca 192 członków z siedzibą w Genewie.
Powstała w 1950 z przekształcenia Międzynarodowej Organizacji Meteorologicznej (International Meteorological Organization – IMO) założonej w 1873 r. Traktat powołujący organizację podpisano 11 października 1947, nabrał on mocy 23 marca 1950, dla upamiętnienia tego dnia co roku obchodzony jest Światowy Dzień Meteorologii. Od 17 marca 1951 r. WMO stała się wyspecjalizowaną agendą ONZ, której zadaniem jest ujednolicanie, udoskonalanie i wymiana prac meteorologicznych oraz popieranie studiów klimatycznych, geograficznych, hydrologicznych.
Głównym zadaniem Światowej Organizacji Meteorologicznej jest organizacja i koordynacja działań służb meteorologicznych różnych krajów, ujednolicanie metod obserwacji meteorologicznych i rozpowszechnianie prognoz pogody.
Światowa Organizacja Meteorologiczna organizuje co 4 lata Światowe Kongresy Meteorologiczne i wydaje w 4 językach "WMO Bulletin".
Spory wynikłe ze stosowania Konwencji, których nie rozwiązano w inny sposób, rozstrzyga rozjemca, wyznaczony przez przewodniczącego Międzynarodowego Trybunału Sprawiedliwości (art. 29 Konwencji). 
Od 1947 do Światowej Organizacji Meteorologicznej należy polski Instytut Meteorologii i Gospodarki Wodnej. Agendą Światowej Organizacji Meteorologicznej jest Światowa Służba Pogody.

</doc>
<doc id="158727" url="https://pl.wikipedia.org/wiki?curid=158727" title="Tarcza ostrzegawcza">
Tarcza ostrzegawcza

Tarcza ostrzegawcza – urządzenie sygnalizacyjne stosowane w ruchu kolejowym do informowania maszynisty o sygnale wyświetlanym na zbliżającym się semaforze i umożliwiająca dostosowanie prędkości tak, by w wypadku nakazu zatrzymania bądź ograniczenia prędkości można było to uczynić przed minięciem semafora. Stosuje się je przed semaforami wjazdowymi na posterunki ruchu przy wjeździe ze szlaku niewyposażonego w samoczynną blokadę liniową, bądź przed semaforami półsamoczynnymi na posterunkach odstępowych.
Na szlakach wyposażonych w SBL rolę tarczy ostrzegawczej spełnia ostatni semafor blokady samoczynnej, oznaczony w tym wypadku wskaźnikiem W 18 (charakterystyczną tarczą).
W miejscu ustawienia tarczy ostrzegawczej (dowolnego typu) umieszcza się wskaźnik W 1.
Tarcze ostrzegawcze w Polsce.
Tarcze kształtowe.
Tarcze ostrzegawcze kształtowe są urządzeniami mechanicznymi zaopatrzonymi w blaszaną tarczę o ustalonym kolorze i kształcie, która odchylając się pokazuje określony sygnał. Umieszczane są przed semaforami kształtowymi. Tarcza dla zapewnienia widoczności w nocy jest wyposażona w kolorowe latarnie. Istnieją trzy rodzaje tarcz ostrzegawczych kształtowych:
Tarcze świetlne.
Tarcze ostrzegawcze świetlne wyglądają podobnie jak semafory, ale posiadają słupy pomalowane na szaro, na których znajduje się oprawa z dwiema latarniami w jednym pionie – jedna ze szkłem pomarańczowym i jedna ze szkłem zielonym albo umieszczona jest oprawa z tylko jedną latarnią ze szkłem pomarańczowym (w takim wypadku tarcza może wskazać jedynie sygnały Os1 i Os4). Bywają umieszczane zarówno przed semaforami świetlnymi, jak i kształtowymi. Jeśli tarcza znajduje się przy semaforze kształtowym wskazującym sygnał Sr 1 „Stój” to pozostaje wygaszona. Do odwołania stosowany jest wariant sygnału Os3 „Semafor wskazuje sygnał wjazd ze zmniejszoną prędkością, następny semafor wskazuje sygnał stój lub Semafor wskazuje sygnał wjazd ze zmniejszoną prędkością, następny semafor wskazuje sygnał zezwalający na jazdę”.
Tarcze przejazdowe.
Szczególnym rodzajem tarcz, stosowanym w innym celu niż wyżej wymienione, są tarcze ostrzegawcze przejazdowe, które informują maszynistę o działaniu bądź awarii urządzeń samoczynnej sygnalizacji na przejeździe kolejowo-drogowym. Tarcze takie mają słupy malowane w czarno-białe pasy, na których znajduje się oprawa z dwiema lampami mogącymi świecić światłem białym w pionie oraz, pod nimi, dwiema lampami mogącymi świecić światłem pomarańczowym w linii poziomej. W stanie zasadniczym, kiedy do przejazdu, do którego tarcza się odnosi nie zbliża się pociąg, sygnalizator pozostaje nieoświetlony. W przypadku, gdy tarcza ostrzegawcza przejazdowa pozostaje wygaszona, maszynista ma obowiązek zachować szczególną ostrożność i zwolnić do 20 km/h. Należy utrzymać tę prędkość aż do minięcia przejazdu przez czoło pojazdu trakcyjnego.

</doc>
<doc id="158728" url="https://pl.wikipedia.org/wiki?curid=158728" title="Trasa Kórnicka">
Trasa Kórnicka

Trasa Kórnicka – trasa turystyczna dla zmotoryzowanych, wyznaczona w 1998 na terenie województwa wielkopolskiego. Prowadzi z Poznania poprzez Kórnik, Rogalin, Puszczykowo, Wielkopolski Park Narodowy i Szreniawę, skąd wraca do Poznania. Liczy łącznie ok. 80 km.
Trasa oznakowana jest według standardów Unii Europejskiej – przy drogach ustawiono sześciokątne tablice z sylwetką zamku w Kórniku.

</doc>
<doc id="158729" url="https://pl.wikipedia.org/wiki?curid=158729" title="Wojna kokosza">
Wojna kokosza

Wojna kokosza (rokosz lwowski) – nazwa rokoszu szlachty polskiej, zawiązanego w lipcu 1537 roku, skierowanego przeciw polityce króla Zygmunta Starego, królowej Bony oraz magnaterii. Był to pierwszy sejm rokoszowy szlachty polskiej.
Od początku XVI wieku w szeregach szlachty Królestwa Polskiego powstawał program zmian w polityce dworu królewskiego. Dotyczył on wielu, często anachronicznych, aspektów polityki wewnętrznej. Najważniejsze postulaty reform dotyczyły władzy sądowniczej oraz polityki administracyjnej. Choć istniało kilka skodyfikowanych praw ("Statut Łaskiego", "Formula processus"), to jednak były one przestarzałe, niepełne bądź przyjęte tylko na małym obszarze państwa. Prowadziło to również do manipulowania prawem. Szlachtę raziło łączenie niektórych godności i urzędów, co powodowało zaniedbywanie przez urzędników ich obowiązków. Z oburzeniem była przyjmowana ekonomiczna polityka królowej Bony dotycząca dóbr królewskich. Krytykowano króla i królową za przeprowadzoną elekcję "vivente rege" Zygmunta Augusta, a także wychowanie młodego króla – wychowywany przez kobiety Zygmunt August odsuwany był od spraw państwowych.
Królowi przedstawiono 36 postulatów związanych z ruchem egzekucyjnym, dotyczących:
Sukcesem szlachty było doprowadzenie do sejmów w Piotrkowie i Krakowie, na których król zobowiązał się egzekwować prawa, co godziło w interesy magnaterii, która często bezprawnie posiadała majątki królewskie i dał gwarancję elekcyjności tronu polskiego. Mimo to rokosz nie przyniósł żadnego ważniejszego skutku. Jego nazwa wzięła się ze zgryźliwych opinii magnaterii, że jedynym z rezultatów, było wyjedzenie drobiu z okolicy Lwowa, gdzie go zawiązano.

</doc>
<doc id="158731" url="https://pl.wikipedia.org/wiki?curid=158731" title="Ronald Dworkin">
Ronald Dworkin

Ronald Myles Dworkin (ur. 11 grudnia 1931 w Worcester, zm. 14 lutego 2013 w Londynie) – amerykański filozof prawa i filozof polityki, krytyk pozytywizmu prawniczego, w szczególności w wersji zaproponowanej przez Herberta Harta. Jego integralna teoria prawa jest jedną z dominujących teorii w krajach anglosaskich.
Życiorys.
Studiował prawo na Uniwersytecie Harvarda i w Magdalen College w Oksfordzie, gdzie był uczniem Ruperta Crossa i stypendystą Rhodesa. Po studiach był asystentem sędziego Learneda Handa. Sędzia Learned Hand stwierdził później, że Ronald Dworkin był najlepszym asystentem, jakiego kiedykolwiek zatrudnił, natomiast Dworkin uważa Handa za swojego życiowego mentora. Następnie Dworkin zatrudnił się w nowojorskiej firmie prawniczej "Sullivan &amp; Cromwell", by potem zostać profesorem prawa Uniwersytetu Yale. Dworkin uczęszczał do Harvard Law School, którą ukończył w 1957 roku z tytułem magistra prawa, magna cum laude.
W 1969 roku zostaje mu powierzona katedra jurysprudencji w Oxfordzie, gdzie był następcą Herberta L.A. Harta. Po przejściu na emeryturę był (do 2008) profesorem jurysprudencji University College London. Był również profesorem prawa New York University School of Law i profesorem filozofii Uniwersytetu Nowojorskiego. 
Od kilkudziesięciu lat regularnie pisał do "The New York Review of Books".
Dworkin został wybrany do Amerykańskiego Towarzystwa Filozoficznego w 2008 roku. W czerwcu 2011 dołączył do profesora New College of the Humanities, prywatnej uczelni w Londynie.
Poglądy.
Dworkin, próbując dowieść, że pozytywistyczna koncepcja prawa wprost jest nie do przyjęcia, stawia trzy tezy:
Zdaniem Dworkina koncepcja prawa jako zbioru reguł jest nieadekwatna dla trudnych przypadków. W przypadku prostym sędziemu dla dokonania rozstrzygnięcia wystarczy odnaleźć odpowiednią regułę; natomiast dla rozstrzygnięcia trudnego przypadku same reguły nie wystarczą – konieczne staje się wtedy odwołanie do standardów.
Standardy i reguły (zasady i normy prawne).
Standardy i reguły (czy, jak przyjęło się w polskiej nauce prawa, zasady i normy prawne) różnią się sposobem funkcjonowania. Reguły (normy) działają na zasadzie „wszystko albo nic”, to znaczy są albo nie są spełnione. Standardy (zasady) natomiast mogą być spełnione w większym lub mniejszym stopniu. Inaczej niż w przypadku reguł, w razie kolizji standardów nie dochodzi do uchylenia jednego z nich, ale do przyznania w konkretnym przypadku pierwszeństwa jednemu standardowi przed drugim, przy czym oba nadal obowiązują.
Normy mają ściśle wyznaczony zakres zastosowania – zasady nie. Ponadto zastosowanie normy ma charakter automatyczny w przypadku zaistnienia danego stanu faktycznego, a zastosowanie zasady ma charakter ocenny – zależny od oceny danej sytuacji przez podmiot stosujący prawo.
Rodzaje standardów.
Zatem, według Dworkina na pojęcie prawa składają się dwa komponenty: reguły i standardy. Standardy z kolei dzielą się na dwa rodzaje: "principles" i "policies". Principles to zasady prawne, które mają być przestrzegane dlatego, że stanowią wymóg wynikający z jakiegoś wymiaru moralności (np. sprawiedliwości czy uczciwości). Policies to standardy wytyczające pewne ogólne cele natury społecznej, politycznej, ekonomicznej. Oba rodzaje standardów nakazują spełnienie jakiegoś stanu rzeczy w możliwie najwyższym stopniu, przy czym granicę wyznaczają tu możliwości prawne i faktyczne.
Wolność sędziego.
Dworkin nie zgadzał się z Hartem, gdy ten twierdził, że sędzia jest wolny w dokonywaniu rozstrzygnięcia. Zdaniem Dworkina w przypadku prostym możliwe byłoby kilka równie dobrze uzasadnionych rozstrzygnięć, ale tylko wtedy, gdyby nie obowiązywały standardy; one zatem takiej sytuacji zapobiegają. Sędzia nie jest więc wolny; musi on, w oparciu o reguły i standardy, odnaleźć słuszne rozstrzygnięcie, które jest tylko jedno dla każdego przypadku, zarówno prostego jak i trudnego.

</doc>
<doc id="158732" url="https://pl.wikipedia.org/wiki?curid=158732" title="Nuda">
Nuda

Nuda – negatywny stan emocjonalny, polegający na uczuciu wewnętrznej pustki, zwykle spowodowany jednostajnością, brakiem zmiany otoczenia, brakiem bodźców, a czasami chorobą.
Nuda to stan obojętności i braku zainteresowania. Jest traktowana jako odmiana frustracji lub stresu. Czasami może doprowadzić do innych stanów emocjonalnych, jak np. agresji.
Rodzaje nudy.
Kierując się wskaźnikami mierzącymi jej wartość emocjonalną (odczuwanie emocji o zabarwieniu pozytywnym, bądź negatywnym) i stopniem pobudzenia organizmu (od uczucia spokoju do uczucia podenerwowania) można wyróżnić pięć rodzajów nudy:
Pierwsze cztery rodzaje nudy sklasyfikowano już w 2006, wyodrębnienie ostatniego rodzaju – to rezultat niedawnych badań.
Z rezultatów badań wynika także, że 36% przebadanych uczniów niemieckich szkół średnich często doświadcza uczucia nudy apatycznej.
Naukowcy ustalili, że poszczególni ludzie mają zwykle skłonność do doświadczania tylko jednego rodzaju nudy. Przypuszcza się, że zależy to od cech osobowości danego człowieka.

</doc>
<doc id="158735" url="https://pl.wikipedia.org/wiki?curid=158735" title="SBL">
SBL



</doc>
<doc id="158736" url="https://pl.wikipedia.org/wiki?curid=158736" title="Mathieu Kérékou">
Mathieu Kérékou

Mathieu Kérékou (ur. 2 września 1933 w Kouarfie, zm. 14 października 2015 w Kotonu) – beniński wojskowy i polityk, prezydent Beninu w latach 1972–1991 i 1996–2006. 
Urodził się w 1933 roku. W 1961 roku wstąpił do armii. W 1967 roku uczestniczył w wojskowym zamachu stanu zorganizowanym przez jego kuzyna Maurice Kouandété. W 1972 roku przeprowadził kolejny pucz który wyniósł go do władzy. Będący w stopniu majora Kérékou został szefem państwa i rządu oraz ministrem obrony i innych resortów. Awansowany przy tym do stopnia generała. Wraz z grupą młodych oficerów doprowadził do usunięcia z armii oficerów starszego pokolenia. Na krótko po przejęciu władzy ogłosił, że poprzednie rządy realizowały politykę francuską a wojsko pod jego kierunkiem dąży do likwidacji obcych wpływów politycznych i kulturalnych. Polityka ta zyskała miano „wojującego nacjonalizmu“. W polityce zagranicznej prowadził politykę niezaangażowania oraz uruchomił relacje dyplomatyczne z radykalnymi państwami takimi jak Libia, Chińska Republika Ludowa czy Korea Północna. W 1973 roku pozwolił na działalność radykalnym ruchom studenckim, które częściowo jak się okazało były przeciwne wojskowym rządom, uważając je za zbyt konserwatywne. Po strajkach radykalnych studentów, w styczniu 1974 roku zabronił działalności ich organizacjom określając studenckich działaczy jako „anarchistów“. 
W listopadzie 1974 roku ogłosił obowiązywanie w kraju ideologii marksistowskiej (przy zachowaniu tendencji nacjonalistycznych). W 1975 roku został sekretarzem generalnym Komitetu Centralnego Partii Ludowej Rewolucji Beninu. Formacja sprawowała odtąd jednopartyjne rządy. W październiku tego samego roku przemianował nazwę kraju z Dahomej na Ludową Republikę Beninu. Przeprowadził nacjonalizację najważniejszych przedsiębiorstw, banków, złóż ropy naftowej i szkolnictwa. Taka polityka gospodarcza rządu uderzyła we francuskie interesy w kraju. W odpowiedzi Francja rozpoczęła gospodarczy bojkot Beninu i wstrzymała pożyczki dla byłej kolonii. W 1977 roku doszło do nieudanej inwazji najemników opłaconych prawdopodobnie przez Maroko i Gabon. W listopadzie 1977 roku jego rząd wprowadził nową konstytucję. W 1980 został prezydentem. Według niektórych wersji w tym samym roku przyjął islam (był katolikiem i równocześnie praktykował voodoo) i zmienił imię na Ahmed. Do rzekomej konwersji miało dojść w trakcie jego wizyty Libii i miała ona posłużyć do pozyskania libijskiej pomocy. Niezależnie od tego czy do konwersji doszło to ewentualna zmiana nie była długa, wkrótce powrócił on do poprzedniego imienia i ponownie praktykował chrześcijaństwo. W 1987 roku przekształcił system rządów wojskowych w cywilny. Około 1990 roku konwertował na ewangelikalny protestantyzm.
Jego rządy cechowały się stabilnością wewnętrzną (rozbił on kilka prób puczu), niemniej jednak nieudane eksperymenty gospodarcze (w szczególności w dziedzinie produkcji rolnej, które to zostały uniemożliwione przez suszę) skłoniły Kérékou do szukania pomocy gospodarczej za granicą. W 1989 roku zapowiedział demokratyzację i zrezygnował z marksizmu. Rok później wprowadził system wielopartyjny (tym samym zlikwidowana została monopartia) i usunął z nazwy państwa określenie „Ludowa”. W 1991 roku zezwolił na przeprowadzenie pierwszych wolnych wyborów. Przegrał je z kandydatem opozycji Nicéphore Soglo. Do władzy powrócił w wyniku wyborów prezydenckich w 1996 roku w których wystartował jako kandydat ugrupowania Akcja na rzecz Odnowy i Rozwoju. W 2001 roku uzyskał reelekcję. W 2006 roku wycofał się z życia politycznego po przekroczeniu limitu sprawowania kadencji prezydenckich. Zmarł w 2015 roku. Po ogłoszeniu jego śmierci miała miejsca tygodniowa żałoba narodowa. Benin pod jego rządami stał się rzadkim w Afryce przykładem udanego przejścia do demokracji.

</doc>
<doc id="158737" url="https://pl.wikipedia.org/wiki?curid=158737" title="Mundur harcerski">
Mundur harcerski

Mundur harcerski – rodzaj ubioru noszonego przez członków organizacji harcerskich. Pierwotnie zaprojektowany na wzór mundurów wojskowych miał zastępować ubrania cywilne mogące zniszczyć się na zbiórkach oraz budować wspólnotę harcerzy poprzez ich zewnętrzny jednolity wygląd. Krój mundurów zmieniał się kilkukrotnie w historii harcerstwa. Szczegóły dotyczące umundurowania są regulowane przez regulaminy mundurowe poszczególnych organizacji.
Generalną zasadą jest, iż ubiór całej drużyny harcerskiej powinien być możliwie jednolity. 
Elementy wspólne ubioru dla harcerzy i harcerek.
Poniższe elementy wchodzą w skład munduru zarówno harcerek, jak i harcerzy:

</doc>
<doc id="158742" url="https://pl.wikipedia.org/wiki?curid=158742" title="Herb Stargardu">
Herb Stargardu

Herb Stargardu – jeden z symboli miasta Stargard w postaci herbu.
Wygląd i symbolika.
Herb przedstawia na białej tarczy dwudzielnej w słup w polu prawym czerwonego wpiętego gryfa pomorskiego, natomiast w polu lewym błękitną ukośną wstęgę, symbolizującą rzekę Inę.
Czerwony gryf na białym polu symbolizuje dawną przynależność Stargardu do Księstwa pomorskiego.
Historia.
Współczesny herb Stargardu znacząco różni się od jego wcześniejszych wersji. W średniowieczu na tarczy herbowej widniał zamek (w XIII wieku miał on trzy wieże, zaś stulecie później – dwie), pod którym umieszczono gryfa i tarczę. Oryginalna pieczęć z herbem została utracona. W związku z tym w 1913 opracowano nowy herb: dwie tarcze (jedną z gryfem, drugą z poziomym pasem na jasnym polu) i Bramą Młyńską na górze. Wkrótce powstała jego uproszczona wersja, stosowana nieoficjalnie, a następnie już jako oficjalny symbol miasta.

</doc>
<doc id="158743" url="https://pl.wikipedia.org/wiki?curid=158743" title="Unia w Horodle">
Unia w Horodle



</doc>
<doc id="158744" url="https://pl.wikipedia.org/wiki?curid=158744" title="Jacek Odrowąż">
Jacek Odrowąż

Jacek Odrowąż (herbu Odrowąż, ur. 1183 w Kamieniu Śląskim, zm. 15 sierpnia 1257 w Krakowie) – polski duchowny katolicki, dominikanin, misjonarz, kaznodzieja, święty Kościoła katolickiego oraz historyczny patron Polski. Był pierwszym Polakiem, który wstąpił do nowo utworzonego Zakonu Kaznodziejskiego. Święty Jacek Odrowąż i jego towarzysze byli pierwszymi dominikanami w Polsce. Ewangelizował ludność Karyntii, Moraw, Czech, Polski, Rusi i Prus, dlatego nazywany był Apostołem Słowian, Apostołem Ludów Słowiańskich, Apostołem Północy, Światłem Północy lub Światłem ze Śląska.
Wywodził się z możnej rodziny o tradycjach chrześcijańskich. Przyjął habit dominikański w Rzymie od założyciela zakonu, św. Dominika. Wracając do Polski, wspólnie z towarzyszami założył klasztory we Friesach, Pradze, Wrocławiu i Kamieniu. Osiadłszy w Krakowie, zorganizował klasztor w kościele św. Trójcy, a następnie udał się na Pomorze i założył placówkę w Gdańsku. W 1228 roku podążył na Ruś i spędził tam około pięciu lat. Z Rusi ponownie udał się na Pomorze, aby nawracać Prusów. Ostatnie lata życia spędził w Krakowie.
Prowadził życie aktywne, wielokrotnie zmieniał miejsce pobytu; kilkukrotnie przemierzył Polskę pieszo. Już za życia otoczyła go sława cudotwórcy. Żywił głęboki kult Matki Bożej. Walnie przyczynił się do ustanowienia Zakonu Kaznodziejskiego w Polsce i podniesienia poziomu życia religijnego ludności polskiej. Został ogłoszony świętym przez papieża Klemensa VIII w 1594 roku. Był siódmym dominikaninem i piątym Polakiem wyniesionym na ołtarze.
Źródła.
Jacek Odrowąż wzmiankowany jest trzykrotnie w dokumentach, które powstały za jego życia (jeden z nich w 1236 roku, drugi – 1238) i przetrwały do czasów współczesnych. Są to akty prawne nie dotyczące ani jego osobiście, ani zakonu dominikańskiego. Podstawowym źródłem dotyczącym osoby Jacka Odrowąża jest dzieło pt. "De vita miraculis sancti Jacchonis", napisane około połowy XIV wieku przez lektora Stanisława z klasztoru św. Trójcy w Krakowie. Praca ta stanowi raczej wykaz i opis dokonanych przezeń cudów, niż biografię we współczesnym rozumieniu, bowiem na 52 krótkie rozdziały jedynie trzy dotyczą życia św. Jacka. Została ona napisana na bazie protokołu pt. "Liber miraculorum", stworzonego na potrzeby przyszłej kanonizacji w 11 lat po śmierci świętego, częściowo dzięki relacjom jego towarzyszy, a częściowo dzięki przekazom osób współczesnych autorowi. Praca lektora Stanisława służyła również jako księga liturgiczna do publicznego odczytywania w klasztorze, co wskazuje, iż musiała być zatwierdzona przez władze zakonne. Książka, pisana dla „zbudowania ludu” i podkreślenia mocy cudotwórczej świętego, zawiera jednak liczne błędy chronologiczne, np. dotyczące roku jego wstąpienia do zakonu. Niemniej praca lektora Stanisława jest oceniana jako wiarygodna i stanowi podstawę dla późniejszych opracowań biograficznych oraz bulli kanonizacyjnej.
Nieznane z pracy lektora Stanisława wiadomości, prawdopodobnie dzięki znajomości nieprzetrwałych do dzisiaj dokumentów i dostępowi do archiwów dominikańskich, przekazał Jan Długosz w swej "Liber beneficiorum dioecesis Cracoviensis". Pierwszym polskojęzycznym opracowaniem na temat św. Jacka są "Żywoty świętych" Piotra Skargi. Dalszym źródłem dotyczącym osoby Jacka Odrowąża jest życiorys napisany przez dominikanina Seweryna z Lubomla, który opiera się na wszystkich dostępnych w XVI wieku źródłach. Życiorys ten, napisany po łacinie i opublikowany w 1594 roku, został przetłumaczony na język polski przez przeora konwentu krakowskiego, o. Antoniego Grodzickiego. Zawiera wiele informacji dotyczących procesu kanonizacyjnego. Napisana na początku XVII wieku praca o. Abrahama Bzowskiego jest uznawana za w znacznym stopniu zniekształconą, a tym samym niewiarygodną. Źródłem informacji o św. Jacku są także zapisy kronikarskie sprzed XV wieku oraz liczne dokumenty dominikańskie, takie jak np. konstytucje, akta kapituł generalnych, kroniki itd.
Tło historyczne.
Jacek Odrowąż żył w okresie rozbicia dzielnicowego, etapu rozwojowego państwa feudalnego datowanego w historii Polski na lata 1138–1320, polegającego na podzieleniu jednolitej monarchii średniowiecznej na wiele zwalczających się księstw dzielnicowych. Zdaniem Marii Boguckiej, władza zwierzchnia księcia senioralnego przestała funkcjonować już za Kazimierza Sprawiedliwego. Szczyt rozbicia dzielnicowego przypada na rok 1243. W latach 1138–1320 zaszły zmiany w sposobie funkcjonowania państwa: gospodarka naturalna przekształciła się w rynkową, a zwyczaje czasów plemiennych zanikły. Polski ustrój polityczno-społeczno-gospodarczy upodabniał się do ustrojów krajów zachodnioeuropejskich. W dziedzinie uzyskiwania dochodów państwowych rozkładał się system prawa książęcego i dokonywało się przejście od rozmaitych ciężarów prawa książęcego (powołowe, poradlne, podymne itp.) do czynszu pieniężnego uzupełnianego różnymi daninami i robociznami. Chłopi byli uwalniani od zależności od księcia i zaczynali płacić czynsze na rzecz możnych i rycerstwa.
Przez całe życie Jacka Odrowąża trwały walki dynastyczne Piastów o panowanie nad Krakowem. W Bitwie nad Mozgawą Leszek Biały pokonał Mieszka Starego, Mieszka Plątonogiego i Jarosława, syna Bolesława Wysokiego. Do 1202 roku w Krakowie rządził Mieszko Stary, w latach 1201–1211 – Władysław III Laskonogi, a Leszek Biały objął tron dopiero w 1211. Po zamordowaniu Leszka pod Gąsawą przez Władysława Odonica i Świętopełka pomorskiego walki rozgorzały na nowo, o panowanie walczyli Laskonogi, Henryk Brodaty i Konrad Mazowiecki.
Główne ośrodki życia społecznego stanowiły wówczas grody książęce, od początków XIII wieku zaczęto organizować miasta na tzw. prawie magdeburskim. Miasta szybko się rozwijały, w szczególności Wrocław i Kraków. Do Polski napływali szybko asymilujący się osadnicy z Europy Zachodniej – w szczególności z Niemiec – o wysokiej kulturze rolniczej i rzemieślniczej. Lokacja miast na prawie magdeburskim przyśpieszała proces feudalizacji Polski.
Władza książęca słabła na rzecz feudałów, możnowładztwa i Kościoła; rosły wpływy Stolicy Apostolskiej. Możne rodziny zaczynały pełnić coraz większą rolę polityczną dzięki rosnącym majątkom opartym na własności ziemskiej, gromadzonej dzięki nadaniom królewskim i przekształcaniu beneficjów we własność dziedziczną. Zwiększało się znaczenie wieców dzielnicowych i międzydzielnicowych, w których brali udział przede wszystkim możni. Rosnąca siła możnowładców była czynnikiem przeciwdziałającym tendencjom zjednoczeniowym. Kształtował się stan rycerski, duchowny i mieszczański.
Następowało wyzwalanie się Kościoła w Polsce spod władzy książęcej, co wyrażało się między innymi w tym, że książęta przestali mieć wpływ na obsadzanie katedr biskupich. Na synodzie łęczyckim w 1180 roku Kazimierz Sprawiedliwy zrzekł się prawa do przejmowania majętności biskupa po jego śmierci. Rozwijała się organizacja kościelna i duchowieństwo w coraz większym stopniu stawało się rodzime. Pojawiły się w Polsce, przynosząc ze sobą nowe prądy i idee, zakony (norbertanie, cystersi, franciszkanie, dominikanie) oraz kult rodzimych świętych (Jadwigi Śląskiej, biskupa Stanisława Szczepanowskiego).
Rozbicie feudalne przyczyniło się do osłabienia pozycji Polskiej na arenie międzynarodowej. Usamodzielniło się Pomorze Wschodnie. Pomorze Zachodnie zostało w 1181 roku zhołdowane przez Fryderyka Rudobrodego. Polska i Ruś z jednej strony dokonywały na siebie okazyjnych najazdów łupieskich, a z drugiej – Piastowie i Rurykowicze często zawierali między sobą małżeństwa dynastyczne, mające służyć osiąganiu władzy politycznej. W 1205 roku Leszek Biały w Bitwie pod Zawichostem pokonał Rusinów, którzy wkroczyli na ziemię sandomierską. Zakon krzyżacki, powstały w 1191 roku i sprowadzony na ziemie polskie w 1226 przez Konrada Mazowieckiego w celu uzyskania pomocy w walce z pogańskimi Prusami, szybko stał się jednym z najsilniejszych i najagresywniejszych państw w Europie i popadł w konflikt polityczny z Polską. W latach 1230–1283 podbił Prusy. W 1241 roku Tatarzy weszli na ziemie polskie i pomimo przegranej w Bitwie pod Legnicą, w której poległ Henryk Pobożny, Polakom udało się powstrzymać najazd tatarski i zmusić najeźdźcę do odwrotu. Wojsko, opierające się na drużynie książęcej i rycerstwie, nie zmieniło się wiele.
Rozpowszechniła się trójpolówka, w użycie weszła brona i pług. Zwiększył się obszar pól uprawnych oraz efektywność rolnictwa, plony zaczęły osiągać liczbę trzech ziaren z jednego zasianego. Za rozwojem rolnictwa szedł rozwój osadnictwa, do którego właściciele ziemscy zachęcali ulgami i wolniznami. Rozwijało się także kupiectwo, handlowano solą, suknem, wyrobami żelaznymi i tekstylnymi, futrami, bydłem, miodem, narzędziami itd.
Od początków XIII wieku przychodząca z Francji architektura gotycka wypierała romańską. Zwiększała się liczba rękopiśmiennych książek, w szkołach parafialnych uczono trivium i quadrivium, czyli siedmiu sztuk wyzwolonych. W Polsce nie było uniwersytetu, więc studiowano w Paryżu bądź we Włoszech; w nauce wyróżnili się tacy Polacy jak Marcin z Opawy, Mikołaj Polak, Wincenty Kadłubek czy Witelon.
Zdaniem o. Jacka Woronieckiego, biografa Jacka Odrowąża i badacza dziejów zakonu dominikańskiego, ożywienie życia religijnego w XIII wieku w Polsce spowodowało, iż naród polski stał się zdolny do „samodzielnego życia chrześcijańskiego”. Rosło poczucie tożsamości narodowej oraz poczucie przynależności państwowej.
Życie.
Jacek Odrowąż urodził się w Kamieniu na Górnym Śląsku około 1183 roku. Wywodził się ze śląskiej linii Odrowążów, możnego rodu o pochodzeniu morawsko-śląskim pieczętującego się herbem Odrowąż. Członkowie rodziny Odrowążów byli ludźmi energicznymi, przedsiębiorczymi i zaradnymi. Iwo Odrowąż, biskup krakowski i kanclerz na dworze Leszka Białego, był jego wujem. Jego krewnymi byli także późniejszy biskup krakowski Jan Prandota, błogosławiony Czesław Odrowąż oraz błogosławiona Bronisława. Jacek Odrowąż pobierał nauki w krakowskiej szkole katedralnej pod okiem Wincentego Kadłubka. Po ukończeniu szkoły otrzymał święcenia i został kanonikiem katedry krakowskiej, co stało się przed rokiem 1219. Możliwe, że Jacek towarzyszył Iwonowi w trakcie podróży do Rzymu na przełomie lat 1216/17. Przypuszczalnie w 1217 roku wstąpił na uniwersytet w Bolonii. Około 1220 roku, będąc w Rzymie, przystąpił do nowo powstałego Zakonu Kaznodziejskiego, pod wpływem cudu dokonanego przez św. Dominika. Iwo Odrowąż poprosił św. Dominika o wysłanie kilku zakonników do Polski, natomiast hiszpański święty wyraził życzenie, aby do Zakonu wstąpiło kilku Polaków – jednym z nich był Jacek Odrowąż.
Po odbyciu nowicjatu, ceremonii obłóczyn i złożeniu ślubów zakonnych wczesną wiosną 1221 roku św. Jacek wraz z towarzyszami wyruszył w drogę do Polski, po drodze rozpoczynając pracę misyjną. Szli z Rzymu przez Bolonię, Padwę, Treviso i dalej przez Austrię, Czechy i Morawy. W Bolonii wzięli udział w pierwszej kapitule generalnej zakonu odbywającej się w 1220 roku, a możliwe, że i w drugiej, w 1221 roku. Wedle tradycji Jacek założył klasztor we Friesach i przebywał tam około 6 miesięcy. Dalej założył klasztory dominikańskie w Znojmie, Igławie, Ołomuńcu, Pradze (gdzie pozostawił brata Hieronima jako przeora), Wrocławiu (gdzie przełożonym został Czesław) i Kamieniu. Zapoznawali ludność z nowym zakonem, starali się o powołania i fundatorów. Dominikanie przybyli do Krakowa w dniu 1 listopada 1221 roku. Biskup Iwo Odrowąż przekazał im drewniany kościół św. Trójcy w Krakowie, a dominikanie objęli go i zamieszkali w nim 3 marca 1222 roku, po wyremontowaniu budynku. Konsekracji dokonał zimą 1223 roku biskup Iwo w obecności legata papieskiego, kardynała Gregorio Crescenziego. Jacek Odrowąż został przełożonym polskich dominikanów, zorganizował działanie klasztoru, zaciągał nowe powołania i wraz z resztą zakonników rozpoczął pracę kaznodziejską w Krakowie i okolicy. Polska prowincja dominikanów, ustanowiona na kapitule generalnej zakonu w maju 1228 roku, szybko się rozwijała.
W 1225 roku na dominikańskiej kapitule generalnej w Bolonii postanowiono rozesłać grupy zakonników do Pragi, Wrocławia, Kamienia, Gdańska, Sandomierza i Płocka; Jacek podążył na Mazowsze, a następnie do Gdańska. Książę pomorski Świętopełk, za radą biskupa włocławskiego Michała, na początku 1227 roku podarował dominikanom kościół św. Marcina. Po założeniu placówki Jacek powrócił do Krakowa. Jesienią 1227 lub zimą 1228 roku, na kapitule polskich dominikanów Jacek Odrowąż, obok prowincjała Gerarda z Wrocławia i brata Marcina z Sandomierza, został wybrany delegatem z Polski na kapitułę generalną, która odbywała się w maju 1228 roku w Paryżu. Na kapitule, na której powołano polską prowincję dominikanów, Jacek pełnił funkcję definitora.
Po powrocie z Paryża, jesienią 1228 roku Jacek Odrowąż udał się wraz z towarzyszami na Ruś, w kierunku Kijowa. Podróżowali szlakami handlowymi, na których istniały duże skupiska ludzkie, ośrodki miejskie, dwory książęce. Przypuszczalnie zajęli założony w 1159 roku przez benedyktynów z Wiednia klasztor pod wezwaniem Najświętszej Marii Panny w Kijowie. Oprócz pracy duszpasterskiej na rzecz ludności katolickiej dominikanie starali się pozyskiwać wyznawców wśród prawosławnych. Otrzymali od papieża szerokie pełnomocnictwa, a także polecenie zwalczania „dzikiego” duszpasterstwa duchownych łacińskich. Jest możliwe, iż na polecenie papieża Grzegorza IX w 1232 roku Jacek Odrowąż badał możliwość ustanowienia na Rusi biskupa łacińskiego. Po pewnym czasie Jacek wyruszył na Zadnieprze do Czernichowa, na Białoruś do Smoleńska, mógł być nawet w Moskwie. Na Rusi Jacek mógł przebywać aż do 1232 lub 1233 roku, choć nie było go już tam, gdy dominikanie zostali wysiedleni z Kijowa wskutek zatargu księcia kijowskiego Włodzimierza Rurykowicza z księciem Michałem z Czernihowa.
Na kapitule prowincjonalnej w 1232 roku postanowiono, aby Jacek Odrowąż udał się do Prus. Przybywszy na Pomorze, po uwięzieniu biskupa Christiana przez Sambów i nawiązaniu stałej współpracy z zakonem krzyżackim został kierownikiem akcji misyjnej w Prusach. Nawracał Prusów i duszpasterzował rycerzom przybyłym na krucjatę. Praca musiała przebiegać z sukcesem, gdyż w 1236 roku papież polecił legatowi Wilhelmowi z Modeny podzielić Prusy na cztery diecezje i wybrać biskupów wśród zakonników dominikańskich. W 1236 roku Jacek Odrowąż udał się na kapitułę generalną zakonu, zwołaną przez bł. Jordana na 18 maja w Paryżu. W piątej dekadzie XIII wieku wybuchła wieloletnia wojna między Prusami wspieranymi przez księcia Świętopełka a Krzyżakami i koalicją polskich książąt, wskutek czego działalność misyjna została w 1242 roku zupełnie wygaszona. W trakcie działań wojennych zniszczony został klasztor św. Dominika w Płocku. Wówczas Jacek wrócił do Krakowa i tamże spędził ostatnie lata życia, nadal ewangelizując, głosząc kazania i spowiadając. Brał udział w corocznych kapitułach prowincjonalnych. Przypuszczalnie był kaznodzieją generalnym i przyczynił się do kanonizacji św. Stanisława Szczepanowskiego. Zmarł 15 sierpnia 1257 roku. Msza pogrzebowa, celebrowana przez biskupa Jana Prandotę, odbyła się w kościele św. Trójcy w Krakowie.
Duchowość.
Jacek Odrowąż wzór modlitwy tudzież umartwienia widział w św. Dominiku i podobnie jak on oddawał głęboką cześć Matce Bożej. Oprócz tego żywił kult eucharystyczny i kładł nacisk na indywidualną spowiedź. Oddany przede wszystkim pracy misyjnej, mniej czasu niż współbracia poświęcał na studia i pracę naukową, a więcej na obcowanie z ludźmi. Wstąpił do zakonu około 37. roku życia, a zaprzestał działalności apostolskiej około 1243 roku, mając mniej więcej 60 lat. Dobrowolnie podejmował praktyki ascetyczne: spędzał całe noce na modlitwie, biczował się rzemienną dyscypliną do krwi, pościł o chlebie i wodzie we wszystkie piątki, w wigilie świąt Matki Bożej i apostołów. Był wybitnym kaznodzieją.
Kult.
W XVII wieku kult św. Jacka był silny we Francji – w szczególności w Tuluzie, Paryżu i Chartres – oraz w Rzymie. Polski święty był postrzegany jako jeden z najważniejszych europejskich misjonarzy. Do św. Jacka zwracała się św. Małgorzata Maria Alacoque podczas trudności z pełnieniem swojego powołania. Kult świętego jest obecny do dziś w Ameryce Południowej; znajdują się na jej ziemiach kościoły pod wezwaniem polskiego świętego. Imię św. Jacka nosili hiszpański błogosławiony Jacek Orfanel oraz japoński błogosławiony Józef od św. Jacka, którzy zginęli w 1622 roku w Nagasaki. W 1766 roku papież Klemens XII zatwierdził istniejące w należącym do dominikanów krakowskim kościele św. Trójcy bractwo pod patronatem św. Jacka. Bractwo, zmodernizowane w drugiej połowie XIX wieku, przyczyniło się do ożywienia czci wobec polskich świętych w okresie niewoli narodowej. W Chicago stoi bazylika Świętego Jacka.
Proces kanonizacyjny.
Kult św. Jacka rozpoczął się w XIII wieku. W dniu jego śmierci błogosławiona Bronisława oraz biskup Jan Prandota mieli mieć wizje, w których widzieli Jacka Odrowąża wstępującego do nieba w asyście Matki Bożej. Wkrótce po pogrzebie wierni zaczęli pielgrzymować do jego grobu. W 1266 roku powstało w Krakowie „biuro cudów”, zajmujące się spisywaniem relacji o łaskach otrzymywanych za wstawiennictwem świętego. Cuda zapisywano w tzw. "Liber miraculorum" na potrzeby przyszłej kanonizacji; składają się na nią również relacje osób, które znały świętego osobiście. Wielokrotnie w ciągu wieków podejmowano wysiłki o kanonizację Jacka Odrowąża, ale na przeszkodzie za każdym razem stawała albo wojna, albo zaraza, albo śmierć króla lub papieża. Pierwsza próba, podjęta prawdopodobnie przez lektora Bogusława (subprzeora klasztoru św. Trójcy w Krakowie), nastąpiła w 1289 roku, kiedy zanotowano aż 7 cudów za wstawiennictwem świętego. Druga próba prawdopodobnie nastąpiła w połowie XIV wieku, ale kanonizacja była niemożliwa z powodu szalejącej wówczas dżumy.
Z "Kroniki generałów zakonu" Hieronima Borsellego wiadomo, iż na kapitule generalnej zakonu 1494 roku w Ferrarze omawiana była kwesta kanonizacji Jacka Odrowąża. W 1497 roku kardynał Fryderyk Jagiellończyk zabiegał o nią listownie u papieża Aleksandra VI. 20 października 1518 roku król Zygmunt Stary na prośbę prymasa Jana Łaskiego oraz prowincjała polskiego Ludolfa wystosował list postulacyjny z prośbą o kanonizację Jacka Odrowąża. Papież Leon X wyznaczył sufragana krakowskiego Jana Amicinusa oraz kanonika krakowskiego i rektora Akademii Krakowskiej Jakuba Arciszewskiego na komisarzy, którzy przeprowadzą kwerendę, przesłuchają świadków, spiszą zeznania i przekażą akta do Rzymu. Przesłuchano około 400 świadków.
Papież Klemens VII wyznaczył w 1526 roku trzech kardynałów do zbadania akt sprawy, a w rok później wydał brewe zezwalające polskim dominikanom na odprawianie mszy świętych ku czci św. Jacka. Paweł III rozszerzył kult na całą Polskę. Akta procesu beatyfikacyjnego zaginęły jednak podczas "Sacco di Roma" w 1527 roku, toteż proces należało zacząć od nowa. W czasie pontyfikatu papieża Pawła III wyznaczono komisję złożoną z sufragana krakowskiego Erazma Ciołka, dziekana krakowskiej kapituły katedralnej Stanisława Borka i archidiakona krakowskiego Jerzego Myszkowskiego do zbadania cudów i przesłuchania świadków. W 1545 roku ustanowiono nową komisję, w której skład weszli Stanisław Hozjusz, Jakub Uchański, Jakub Fridel z Kleparza oraz Zygmunt ze Stężycy; komisja uporządkowała akta, opieczętowała i wysłała je do Rzymu. W międzyczasie odnalazły się dokumenty zagubione w 1527 roku.
Na początku lat 80. XVI wieku polski prowincjał dominikanów Melchior z Mościsk powierzył starania o kanonizację o. Sewerynowi z Lubomla. W 1586 roku nowo wybrany prowincjał polskich dominikanów, Feliks z Sieradza, opracował nową listę cudów i zjednał poparcie dla sprawy kanonizacji króla Zygmunta III, prymasa Stanisława Karnkowskiego i kanclerza koronnego Jana Zamoyskiego. Lista została przedstawiona najpierw na kapitule generalnej dominikanów i sprawa kanonizacji uzyskała poparcie generała zakonu Hipolita Marii Beccarii de Monte Regali oraz prokuratora zakonu, o. Mirandy. W 1589 roku dokumenty zostały przedstawione Sykstusowi V, następnie papież przydzielił sprawę Kongregacji ds. Świętych Obrzędów i Ceremonii. Komisja pod przewodnictwem kardynała Alfonso Gesualdo wybrała 8 cudów i w marcu 1594 roku na tajnym konsystorzu kolegium kardynalskie jednomyślnie uznało je za wystarczające. Uroczysta kanonizacja pod przewodnictwem papieża Klemensa VIII odbyła się 17 kwietnia 1594 roku w bazylice św. Piotra. Odrowąż był siódmym dominikaninem i piątym Polakiem wyniesionym na ołtarze.
Dzień obchodów.
Wspomnienie liturgiczne św. Jacka jest obchodzone 17 sierpnia z uwagi na przypadającą w "dies natalis" (15 sierpnia) w Kościele katolickim uroczystość Wniebowzięcia NMP.
Patronat.
W dniu 24 września 1686 roku papież Innocenty XI na prośbę króla Jana III Sobieskiego kardynała Carlo Barberiniego, protektora Królestwa Polski, oraz kardynała Jana Kazimierza Denhoffa, Polaka pracującego w kurii watykańskiej, ogłosił św. Jacka głównym patronem Królestwa Polski i Wielkiego Księstwa Litewskiego na równi ze św. Stanisławem Kostką (wtedy błogosławionym). Św. Jacek jest głównym patronem archidiecezji katowickiej, opolskiej, Śląska, polskiej prowincji Zakonu Kaznodziejskiego oraz Wołynia.
Ikonografia.
W ikonografii święty Jacek jest przedstawiany jako mężczyzna w średnim wieku, z krótką brodą, odziany w habit dominikański oraz czarny płaszcz z kapturem. Jego atrybutami są monstrancja, posąg Najświętszej Maryi Panny i księga. Ta ostatnia stanowi nawiązanie do jego kaznodziejstwa, monstrancja – do kultu Najświętszego Sakramentu, natomiast posąg Najświętszej Maryi Panny – do kultu Matki Bożej. Święty bywa przedstawiany również z cyborium lub kielichem oraz w sytuacji, jak przechodzi przez rzekę po rozłożonym płaszczu, chodzi po wodzie albo jak ratuje chłopca przed utonięciem.
W XVII wieku Jacek Odrowąż był we Włoszech jednym z najczęściej malowanych świętych. W Luwrze wisi obraz Ludwika Caracciego z 1564 roku, na którym Jacek klęczy ze skrzyżowanymi rękoma i wpatruje się w pojawiającą się na obłoku Matkę Bożą z Dzieciątkiem Jezus, zaś obecni wokół aniołowie trzymają kamienną tablicę z inskrypcją, w której Maryja zapewnia polskiego świętego o wysłuchaniu modlitw i próśb. Podobnie święty Jacek został przedstawiony przez El Greco na obrazie z lat 1600–1610. W bocznej kaplicy bazyliki św. Sabiny w Rzymie widnieje fresk przedstawiający św. Jacka i bł. Czesława przyjmujących habity z rąk św. Dominika. Istnieje również obraz Franciszka Guardiego z 1763 roku zatytułowany "Cud św. Jacka". Na swoich obrazach przedstawiał go również włoski malarz Jan Baptysta Tiepolo. Jacek Odrowąż jest również upamiętniony koło bazyliki w Lourdes, między postaciami biblijnymi i najwybitniejszymi świętymi francuskimi.
Święty posiada wiele przedstawień w bazylice Świętej Trójcy w Krakowie, m.in. 4 obrazy Tomasza Dolabelli z lat 1616–1625 wiszące w kaplicy św. Jacka, noszące tytuły: "Jacek przywracający wzrok ślepcom", "Jacek wypędzający diabła z wyspy na Dnieprze", "Święty Jacek nawracający pogan" oraz "Matka Boska ukazująca się Jackowi". Jacek Odrowąż jest jedynym Polakiem uwiecznionym przez Jana Laurentego Berniniego na kolumnadzie wokół placu św. Piotra w Watykanie. W sztuce współczesnej św. Jacek jest najczęściej spotykany na Śląsku.
Legendy.
Z życiem świętego Jacka wiąże się wiele opowieści na temat cudów, których miał dokonać lub które miały wydarzyć się już po śmierci dzięki jego wstawiennictwu. Należy wszelako zaznaczyć, iż spisane przez lektora Stanisława cuda noszą wiele śladów podobieństw do cudów dokonywanych przez św. Dominika i są często opisywane tymi samymi słowami lub zwrotami, co wynika częściowo z tego, że średniowieczne teksty hagiograficzne są do pewnego stopnia szablonowe. Z drugiej strony w obrębie danego zakonu normą jest podobieństwo obyczajów, sposobu bycia i mówienia, naśladowanie założyciela, co wyraża się również w okolicznościach dokonywanych cudów. Przykładowo franciszkanie na wzór św. Franciszka z Asyżu modlą się z rozkrzyżowanymi rękoma, redemptoryści pochylaniem głowy i ułożeniem ciała imitują św. Alfonsa etc.

</doc>
<doc id="158745" url="https://pl.wikipedia.org/wiki?curid=158745" title="Harcerski mundur">
Harcerski mundur



</doc>
<doc id="158746" url="https://pl.wikipedia.org/wiki?curid=158746" title="Sumiki pancerne">
Sumiki pancerne

Sumiki pancerne, kiryśnikowate – używana głównie w akwarystyce zbiorcza nazwa 3 rodzin słodkowodnych ryb z rzędu sumokształtnych:
Występują głównie w wodach słodkich Ameryki Środkowej i Południowej. Charakteryzują się mocnym pancerzem utworzonym z płytek kostnych.
Przykładowe gatunki:

</doc>
<doc id="158747" url="https://pl.wikipedia.org/wiki?curid=158747" title="Mundur (ujednoznacznienie)">
Mundur (ujednoznacznienie)



</doc>
<doc id="158748" url="https://pl.wikipedia.org/wiki?curid=158748" title="Godło Azerbejdżanu">
Godło Azerbejdżanu

Godło Azerbejdżanu przedstawia ośmioramienną gwiazdę, symbolizującą osiem głównych grup narodów tureckich. Pośrodku gwiazdy znajduje się wystylizowany płomień, nawiązujący do symbolicznej nazwy kraju (kraina wiecznego ognia) i zarazem jest to słowo „Allah” (w alfabecie arabskim). Ogień symbolizuje także wolność. Tłem gwiazdy jest okrąg w narodowych kolorach Azerbejdżanu (zob. flaga Azerbejdżanu). Między ramionami dużej gwiazdy, na granatowym pasie okręgu znajdują się miniaturowe, ośmioramienne gwiazdki (które na uproszczonych godłach są przedstawiane jako punkty). W podstawie liście dębu (sława) i kłosy zboża (pszenicy) – urodzaj.
Godło zostało przyjęte 19 stycznia 1993 r. Zastąpiło ono nawiązujący do godła ZSRR symbol używany w czasach istnienia wchodzącej w skład tego państwa Azerbejdżańskiej Socjalistycznej Republiki Radzieckiej, który nie nawiązywał w żaden sposób do azerskiej tradycji.

</doc>
<doc id="158754" url="https://pl.wikipedia.org/wiki?curid=158754" title="Caudron CR.714">
Caudron CR.714

Caudron CR.714 – francuski samolot myśliwski zaprojektowany i zbudowany w 1938 roku w wytwórni lotniczej Société Anonyme des Avions Caudron.
Historia.
Samolot "Caudron CR.714" został opracowany przez francuskiego konstruktora Marcela Riffard w wytwórni "Société Anonyme des Avions Caudron". Konstruktor wykorzystał doświadczenia zdobyte przy budowie samolotów, które odznaczały się lekkością i prędkością – przeznaczonych na zawody o puchar Deutsch de la Meurthe. Także ten samolot miał być typem lekkiego samolotu myśliwskiego.
Szybko przystąpiono do budowy prototypu, który oznaczono "Caudron C.710.01" i oblatano go 18 lipca 1936 roku. Był on napędzany silnikiem tłokowym "Renault 12RO1" o mocy 450 KM (331 kW), a jego uzbrojenie składało się z 2 działek kal. 20 mm. W następnym prototypie oznaczonym jako "C.713", który oblatano w grudniu 1937 roku, zmieniono usterzenie i zastosowano podwozie chowane w locie. Po lotach próbnych samolot ten zmodyfikowano wprowadzając szereg zmian konstrukcyjnych m.in. zmieniono profil oraz uzbrojenie na 4 karabiny maszynowe kal. 7,5 mm. Tak zmieniony samolot oznaczono jako "C.714". Prototyp tego samolotu oblatano we wrześniu 1938 roku. Podczas prób w locie prototyp osiągnął prędkość w locie poziomym 484 km/h, a w locie nurkowym 695 km/h.
Ponieważ konstrukcja samolotu wykonana była z drewna, to posiadał on stosunkowo niską cenę oraz dobre osiągi, więc lotnictwo francuskie zamówiło w wytwórni 100 samolotów, z przeznaczeniem dla lotnictwa myśliwskiego. Produkcję seryjną tego samolotu rozpoczęto w zakładach firmy Renault pod Paryżem w połowie 1939 roku. Samolot seryjny otrzymał oznaczenie "Caudron CR.714C1 Cyclone".
Podczas eksploatacji pierwszych samolotów seryjnych okazało się jednak, że mimo małego ciężaru i dobrych właściwości manewrowych ich konstrukcja, w przeważającej części drewniana, jest niewystarczająca dla samolotów myśliwskich i nie można zamontować silniejszych silników. Silnik zastosowany w samolocie miał zbyt małą moc i nie zapewniał wystarczającej prędkości wznoszenia, co utrudniało wykonywania manewrów w pionie i w znacznym stopniu zmniejszało walory bojowe samolotu. Ostatecznie przerwano ich produkcję w 1940 roku po wyprodukowaniu 90 samolotów. Z tego 50 sztuk sprzedano do Finlandii, lecz tylko 6 udało się tam dostarczyć.
Użycie w lotnictwie.
Samoloty myśliwskie "Caudron C.714C1 Cyclone" z uwagi na swoje wady nie był stosowany w lotnictwie francuskim, natomiast 6 samolotów dostarczono do Finlandii, gdzie były używane w walkach w wojnie fińsko-radzieckiej. Pozostałe samoloty były użytkowane przez polskich pilotów walczących w 1940 roku we Francji.
Użycie w lotnictwie polskim.
Polski dywizjon myśliwski we Francji – Dywizjon Warszawski I/145 został wyposażony w samoloty "Caudron C.714C1 Cyclone" w dniu 18 maja 1940 roku na lotnisku Mions, otrzymał on 35 samolotów tego typu. Stał się tym samym jedyną jednostką lotniczą walczącą we Francji wyposażoną w całości w te samoloty. Po wykonaniu 23 lotów bojowych okazało się jednak, że samolot ten nie spełnia wymogów i jest zdecydowanie gorszy od samolotów Luftwaffe. 25 maja 1940 roku francuski minister lotnictwa Guy la Chambre wydał zakaz wykonywania lotów bojowych tym samolotem.
Pomimo tego zakazu polscy piloci z dywizjonu I/145 już na własną odpowiedzialność wobec braku innych samolotów latali na nich. W tym czasie w dniach 8–11 czerwca 1940 roku zestrzelili łącznie 12 samolotów wroga na pewno (4 samoloty bombowe Dornier Do 17, 3 samoloty myśliwskie Messerschmitt Bf 109 i 5 samolotów myśliwskich Messerschmitt Bf 110) i 2 prawdopodobnie.
Na samolotach "Caudron CR.714C1 Cyclone" walczyli jeszcze polscy piloci z dywizjonu treningowego bazującego na lotnisku Bron, którzy osłaniali Lyon przed atakami samolotów niemieckich. Nie odnieśli oni jednak żadnych zwycięstw, choć kilkakrotnie rozbili niemieckie wyprawy bombowe.
Ocena samolotu przez polskich pilotów nie była zbyt pochlebna. Samolot uznawany był za bardzo trudny w pilotażu, wśród jego wad wymieniano: długi rozbieg i dobieg, niewystarczającą prędkość wznoszenia, brak elastyczności na lotkach, zawodne podwozie, przegrzewający się silniki z kruchym wałem korbowym, szybko psujący się rozrusznik. Doceniano natomiast dobre skoncentrowanie uzbrojenia, oraz wyśmienitą zwrotność. Kpt. Piotr Łaguna, zastępca dowódcy dywizjonu I/145, składając raport o samolocie władzom brytyjskim, uznał "Caudron CR.714C1 Cyclone" za dobrze zaprojektowany myśliwiec, ale zwrócił uwagę na brak części zamiennych oraz instrukcji obsługi i konserwacji. Jedyną załączoną do samolotów instrukcją były broszury reklamowe producenta. 
Opis konstrukcji.
Samolot "Caudron CR.714C1 Cyclone" był jednomiejscowym lekkim samolotem myśliwskim w układzie wolnonośnego dolnopłata o konstrukcji w przeważającej części drewnianej, kabina zakryta. Podwozie klasyczne – chowane w locie. Napęd – silnik tłokowy rzędowy w układzie odwróconego V.
Zachowane egzemplarze.
Do dnia dzisiejszego zachowały się dwa egzemplarze samolotu. Jeden z nich był magazynowany w fińskim muzeum lotnictwa Päijät-Hämeen ilmailumuseo (nr seryjny 8538, nr fiński CA-556). Dzięki staraniom polskich władz i grupy miłośników lotnictwa, 29 kwietnia 2015 roku egzemplarz ten został przekazany do Muzeum Lotnictwa Polskiego w Krakowie jako długoterminowy depozyt. Maszyna jest niekompletna, brakuje silnika, wyposażenia kabiny. Przy współpracy fińskich i polskich specjalistów myśliwiec został poddany restauracji z dorobieniem makiety nosa kadłuba i pierwszy raz zaprezentowano go w 2019 roku.

</doc>
<doc id="158756" url="https://pl.wikipedia.org/wiki?curid=158756" title="Lilijka harcerska">
Lilijka harcerska



</doc>
<doc id="158758" url="https://pl.wikipedia.org/wiki?curid=158758" title="Ruchy frykcyjne">
Ruchy frykcyjne

Ruchy frykcyjne ( „tarcie”) – rytmiczne ruchy posuwisto-zwrotne, jakie wykonuje penis w pochwie lub odbycie w trakcie stosunku płciowego. Celem tych ruchów jest wzajemne pocieranie się prącia i ścian pochwy lub odbytu, a co za tym idzie, stopniowe ich pobudzenie, czego końcowym efektem jest osiągnięcie orgazmu. Ruchy frykcyjne w zależności od pozycji mogą być wykonywane przez partnera aktywnego, przez partnera pasywnego lub przez oboje partnerów seksualnych jednocześnie.

</doc>
<doc id="158759" url="https://pl.wikipedia.org/wiki?curid=158759" title="Wybrzeże podwójne">
Wybrzeże podwójne



</doc>
<doc id="158770" url="https://pl.wikipedia.org/wiki?curid=158770" title="Jan Ruckgaber">
Jan Ruckgaber

Jan Ruckgaber, pierw. Jean de Montalban (ur. 21 listopada 1799 w Wiedniu, zm. 5 stycznia 1876 we Lwowie) – polsko-francuski pianista, akompaniator, dyrygent, pedagog, kompozytor i organizator życia muzycznego.
Życiorys.
Syn Jeana de Montalban, francuskiego oficera, który w latach 90. XVIII w. uciekł z Francji przed prześladowaniami jakobińskimi i osiedlił się w Wiedniu, a następnie poległ w bitwie pod Wagram (1809) w służbie austriackiej przeciwko armii francuskiej. Młody Jan został usynowiony przez swojego guwernera, wiedeńczyka Józefa Ruckgabera, od którego przyjął nazwisko.
Ruckgaber studiował muzykę w Wiedniu i Paryżu (m.in. był uczniem Johanna Nepomuka Hummla). W styczniu 1818 przyjechał z Wiednia do Lwowa, gdzie rozpoczął cykl koncertów, publicznych i w domach ziemiańskich oraz działalność organizacyjną. Od 1835 prowadził w Sali Redutowej cotygodniowe ćwiczenia muzyczne dla amatorów – grupa ta zorganizowała się w 1838 w Towarzystwo Przyjaciół Muzyki, którym kierował Ruckgaber. W 1854 towarzystwo zostało zreorganizowane i przyjęło nazwę Towarzystwo dla Wykształcenia Muzyki w Galicji, opracowując szereg dzieł muzyki poważnej. W 1857 Ruckgaber, ze względu na stan zdrowia, zrezygnował z kierowania towarzystwem i poświęcił się działalności pedagogicznej i kompozytorskiej – w latach 1862–1867 pracował jako prywatny nauczyciel muzyki na Wołoszczyźnie. W ciągu wielu lat swojej działalności publicznej przyjaźnił się m.in. z Fryderykiem Chopinem i Franciszkiem Lisztem.
Kompozycje Ruckgabera obejmują głównie muzykę fortepianową o charakterze salonowym, opartą jednak nierzadko na polskiej muzyce ludowej. W dorobku kompozytorskim ma ok. 90 utworów, m.in. "Msza", autograf partytury znajdującej się w bibliotece Lwowskiej Akademii Muzycznej im. M. Łysenki.
Został pochowany na Cmentarzu Łyczakowskim we Lwowie.

</doc>
<doc id="158772" url="https://pl.wikipedia.org/wiki?curid=158772" title="Wiersz sylabiczny">
Wiersz sylabiczny

Wiersz sylabiczny – wiersz mający równą liczbę sylab, akcent stały pada na przedostatnią sylabę wersu. W wierszu sylabicznym zdanie nie zawsze kończy się w wersie, występują średniówki. Najczęściej jest pisany 13-zgłoskowcem lub 11-zgłoskowcem.
Wiersz sylabiczny można określić jako numeryczny, w którym podstawą miary jest ta sama liczba sylab. Akcent bywa strukturalny i występuje w klauzuli, rzadziej w średniówce.
Zasady polskiego wiersza sylabicznego ustalił w swojej praktyce poetyckiej Jan Kochanowski.
Na podstawie sylabicznej opiera się wersyfikacja polska i francuska. W poezji francuskiej najważniejszym formatem jest aleksandryn, czyli dwunastozgłoskowiec z podziałem po zgłosce szóstej. Sylabizm panuje też w wersyfikacji serbskiej, gdzie podstawowym rodzajem wiersza jest dziesięciozgłoskowiec ze średniówką po sylabie czwartej.

</doc>
<doc id="158779" url="https://pl.wikipedia.org/wiki?curid=158779" title="Sumowate">
Sumowate

Sumowate (Siluridae) – rodzina słodkowodnych ryb sumokształtnych (Siluriformes) obejmująca około 102 gatunków. Niektóre mają duże znaczenie gospodarcze jako ryby konsumpcyjne.
Zasięg występowania.
Słodkie wody Europy i Azji, rzadko w wodach słonawych. Są to ryby ciepłolubne. W Europie występują tylko dwa gatunki, w tym jeden – sum pospolity ("Silurus glanis") – w wodach Polski. W zapisie kopalnym nie są powszechne aż do miocenu. †"Silurus altus" pochodzi z miocenu lub pliocenu Rosji.
Cechy charakterystyczne.
Ciało nagie (bez łusek), głowa spłaszczona grzbietobrzusznie. Brak płetwy tłuszczowej. Płetwa odbytowa bardzo długa, 41–110 promieni. Płetwa grzbietowa bez kolca; zazwyczaj liczy mniej niż 7 promieni, czasami nie występuje. Małe płetwy brzuszne, czasami nie występują. Brak kolców w płetwach nieparzystych. Na szczęce para zwykle długich wąsików, a na żuchwie 1 lub 2 pary; wąsiki nosowe nie występują. Silny kolec w płetwach piersiowych. 
Największe rozmiary osiąga sum pospolity. Zdarzają się osobniki o masie ciała ponad 300 kg i długości 5 m. Odnotowany rekord masy wynosi 330 kg.
Klasyfikacja.
Rodzaje zaliczane do tej rodziny:
"Belodontichthys" — "Ceratoglanis" — "Hemisilurus" — "Kryptopterus" — "Micronema" — "Ompok" — "Phalacronotus" — "Pinniwallago" — "Pterocryptis" — "Silurichthys" — "Silurus" — "Wallago"
Rodzajem typowym jest "Silurus".
Sumowate uznawane są za takson monofiletyczny

</doc>
<doc id="158781" url="https://pl.wikipedia.org/wiki?curid=158781" title="Ryzykowna gra (serial telewizyjny)">
Ryzykowna gra (serial telewizyjny)

Ryzykowna gra ("Harsh Realm, 1999-2000") – serial telewizyjny science fiction stworzony przez Chrisa Cartera (twórcę "Z archiwum X"), luźno zainspirowany komiksem pod tym samym tytułem. Serial autorstwa Jamesa D. Hudnalla i Andrew Paquette'a. Po wyświetleniu zaledwie 3 z 9 wyprodukowanych odcinków, wytwórnia FOX zdjęła serial z anteny ze względu na niskie notowania wśród widowni telewizyjnej. Wszystkie dziewięć odcinków wyemitowano w kwietniu 2000 roku na antenie telewizji FX. Wyświetlany w Polsce przez stację Polsat na początku 2001 roku. Wyemitowano wszystkie zrealizowane odcinki.
Fabuła.
Serial opowiada historię młodego porucznika, który bierze udział w testach programu opartego na rzeczywistości wirtualnej, który niebezpiecznie zaczyna przenikać do prawdziwego świata. Panowanie w wirtualnym świecie objął jeden ze zbuntowanych żołnierzy - Santiago. Tom Hobbes musi go powstrzymać, wraz z pomocą dwójki poznanych przyjaciół: Mika'a Pinocchio oraz tajemniczej kobiety - Florence.
Obsada.
i inni

</doc>
<doc id="158782" url="https://pl.wikipedia.org/wiki?curid=158782" title="Harsh Realm">
Harsh Realm



</doc>
<doc id="158783" url="https://pl.wikipedia.org/wiki?curid=158783" title="Piccolo Coro">
Piccolo Coro



</doc>
<doc id="158786" url="https://pl.wikipedia.org/wiki?curid=158786" title="Historia Niemiec">
Historia Niemiec

Historia Niemiec – obejmuje dzieje państwa i narodu niemieckiego.
Plemiona germańskie wywodziły się prawdopodobnie z południowej Skandynawii i północnych Niemiec. Od I wieku p.n.e. osiedlały się na terenie współczesnych Niemiec, w następnym stuleciu skutecznie opierając się ekspansji Imperium Rzymskiego. W III w. n.e. na teren Niemiec przybyły kolejne plemiona germańskie, które zaczęły od tego czasu próby ekspansji na tereny rzymskie. Na skutek konsolidacji plemion i osłabienia państwa rzymskiego większość ziem zachodniego cesarstwa znalazła się pod ich panowaniem.
W roku 800 król Franków Karol Wielki został koronowany na cesarza zachodniorzymskiego, jednak jego imperium zostało podzielone już w 843 roku na podstawie traktatu w Verdun. Od tamtego czasu tytuł cesarski zanikał i pojawiał się, ostatecznie pozostając przy władcach wschodniej części podzielonego kraju, którzy przyjęli z czasem tytuł królów Niemiec. Ostateczne odnowienie tytułu cesarskiego królów Niemiec nastąpiło w 962 r., a cesarstwo rozpoczęło ekspansję na północną Italię i Burgundię, a także na ziemie zachodniosłowiańskie.
W późnym średniowieczu niezależność książąt niemieckich rosła, co znalazło odzwierciedlenie w Złotej Bulli z 1356 r., która uregulowała ustrój państwa jako monarchii elekcyjnej. W 1517 r. w Niemczech rozpoczął się ruch dążący do reformy Kościoła katolickiego, który doprowadził do powstania wyznań protestanckich. Ze względu na rozdrobnienie Niemiec, reformację wprowadzono w wielu niemieckich księstwach, podczas gdy część pozostała przy katolicyzmie. Spór religijny doprowadził do wojny trzydziestoletniej (1618–1648), którą zakończył pokój westfalski.
W XVIII w. o prymat w Niemczech walczyły monarchia Habsburgów oraz Prusy, jednak w 1806 r. imperium zostało formalnie rozwiązane w rezultacie wojen napoleońskich, a po upadku Napoleona w 1815 r. kongres wiedeński usankcjonował restaurację dawnych monarchii i powstanie luźnej federacji niemieckich państewek nazywanej Związkiem Niemieckim. Jednocześnie liberalne idee rewolucji francuskiej uzyskały duże poparcie Niemców, co doprowadziło w 1848 r. do wybuchu Wiosny Ludów.
Sprawujący od 1862 r. urząd premiera Prus Otto von Bismarck doprowadził poprzez serię wojen z Danią, Austrią i Francją do zaprowadzenia pruskiej hegemonii w Niemczech, którą usankcjonowało powstanie w 1871 r. Cesarstwa Niemieckiego w oparciu o pruską monarchię. W następnych latach Bismarck zapewnił państwu silną pozycję na arenie międzynarodowej, jednak równocześnie Niemcy zaczęły stawać się państwem imperialistycznym, co prowadziło do konfliktów z sąsiednimi państwami.
Niemcy przystąpiły w 1914 r. do I wojny światowej w sojuszu "państw centralnych", jednak na skutek braku sukcesów w starciu z aliantami w kraju wybuchła w 1918 r. rewolucja, w efekcie której cesarz, oraz królowie i książęta państw wchodzących w skład cesarstwa abdykowali. Rozejm w Compiègne zakończył wojnę 11 listopada tego samego roku, a Niemcy zostały zmuszone do podpisania w czerwcu 1919 r. traktatu wersalskiego. Pokój wówczas zawarty był w wielu niemieckich środowiskach uznawany za efekt spisku liberałów i socjalistów przeciw armii, a narzucone w nim przez zwycięzców warunki za upokarzające. Wszystko to stało się jedną z przyczyn rozwoju nazizmu.
Po zakończeniu wojny Niemcy zostały republiką, jednak większość miejsc w parlamencie posiadały partie negujące republikę i jej ustrój oraz dążące do rewizji traktatu wersalskiego. Następujący w latach powojennych okres rozwoju kulturalnego i gospodarczego państwa nazywany był „złotymi latami dwudziestymi”, jednak w wyniku kryzysu gospodarczego z lat 1929–1933 do władzy doszła NSDAP pod wodzą Adolfa Hitlera.
Jeszcze w tym samym roku rząd Hitlera doprowadził do likwidacji parlamentaryzmu, przejął dyktatorską władzę i rozpoczął wprowadzanie totalitarnego ustroju państwa. Od 1935 r. Niemcy zaczęły także jawnie naruszać traktat wersalski i dążyć do jego rewizji, m.in. poprzez aneksję Czechosłowacji i Austrii.
W 1939 r. Hitler rozpoczął II wojnę światową, zajmując Polskę, a następnie Danię i Norwegię, Francję i Beneluks oraz Jugosławię i Grecję. Niemieckiej inwazji z powietrza oparli się natomiast Brytyjczycy, a sowieci zatrzymali niemiecką ofensywę pod Moskwą i Stalingradem. W okupowanej Europie Niemcy rozpoczęli na masową skalę eksterminację Żydów, Romów i innych narodowości uznawanych przez rasistowską ideologię nazizmu za niegodne istnienia, a narody takie jak Polacy poddano kolonialnemu wyzyskowi. Od czasu walk pod Moskwą i Stalingradem front wschodni posuwał się nieustannie na zachód, w miarę sowieckich postępów, a w 1944 r. USA i Wielka Brytania po desancie w Normandii otworzyły front zachodni.
Po klęsce Niemiec i kapitulacji terytorium niemieckie podzielono na strefy okupacyjne, z których z czasem powstały prozachodnia, demokratyczna i kapitalistyczna Republika Federalna Niemiec i prosowiecka, totalitarna Niemiecka Republika Demokratyczna (1949 r.) oraz neutralna, demokratyczna Austria (1955 r.). Zachodnie Niemcy stały się jednym z inicjatorów i animatorów powojennego europejskiego pojednania i integracji, w efekcie których powstała późniejsza Unia Europejska. Berlin, podzielony na sektory okupacyjne, od 1961 r. podzielony był murem berlińskim. W 1990 r. doszło do zjednoczenia NRD i RFN.
Prehistoria.
Epoka kamienia.
Paleolit.
Najstarsze ślady ludzi na terenach dzisiejszych Niemiec pochodzą z miejscowości Mauer koło Heidelbergu w Badenii-Wirtembergii. W roku 1907 odnaleziony został dobrze zachowany szkielet człowieka heidelberskiego ("Homo heidelbergensis"). Szacuje się, że żył 500 000 lat p.n.e. W tym czasie na terenie dzisiejszych Niemiec panował śródziemnomorski ciepły klimat. W późniejszym czasie, około 480 000 lat p.n.e nastąpiło ochłodzenie, a od północy oraz w Alpach zaczęły tworzyć się lodowce, które zaczęły napierać na ląd. Znaczny obszar podalpejskich i północnych Niemiec aż po Średniogórze Niemieckie i Sudety pokryty został grubą warstwą lodu. Wolny od lodu pozostał tylko nieduży pas równoleżnikowy, na którym utworzyła się warstwa gleby lessowej. Około 420 000 lat p.n.e. klimat powtórnie się ocieplił i ludzie ponownie zaczęli się osiedlać na terenie Niemiec. Do dzisiaj właśnie z tego okresu znajduje się najwięcej pozostałości świadczących o bytności ludzi na obszarach Niemiec. Okres tego ocieplenia trwał do około 240 000 lat p.n.e, kiedy to znowu przyszło ochłodzenie tak znaczne, że między 240 000 a 175 000 lat p.n.e lądolód skandynawski i alpejski pokrył całą Nizina Niemiecką i pogórze, aż po stare góry i wyżyny na południu. Oziębienie to spowodowało wyludnienie tych terenów na kolejne tysiące lat. Ludzie zaczęli wracać około 175 000 – 120 000 lat p.n.e. Tak jak poprzednio zajmowali się zbieraniem płodów natury oraz polowaniem na dzikie zwierzęta, jak mamuty, tury, nosorożce czy niedźwiedzie. Teraz jednak posunęli się nieco w rozwoju i z tego okresu archeologowie oprócz tłuków kamiennych znajdywali groty oszczepów, sztylety i noże. Z tego okresu znaleziono w pobliżu Düsseldorfu szczątki kostne datowane na 120 000 lat p.n.e. Nazwano go „neandertalczykiem” od doliny gdzie został znaleziony: Neandertal. 120 000 lat p.n.e.nastąpiło kolejne zlodowacenie, ale tym razem objęło tylko północną część Niemiec, nie wykraczając poza Pojezierze Meklemburskie. Zlodowacenie to ukształtowało też obecną rzeźbę terenu Niemiec, a zakończyło się około 10 000 lat p.n.e. Po ustąpieniu lądolodu zaczął się proces modulacji geograficznej przymorskich terenów, poprzez ruchy skorupy ziemskiej. Około 8000 p.n.e nastąpiło na tyle mocne wywyższenie się terenu, że Bałtyk stał się słodkowodnym jeziorem oddzielonym od oceanu naturalną przegrodą lodową na linii Jutlandia – Półwysep Skandynawski. Po trzech tysiącach lat nastąpiło ponowne obniżenie terenu. Bałtyk znów mógł się połączyć z oceanem, przez co wzrosło zasolenie i zmieniła się flora i fauna akwenu.
Wraz ze wzrostem temperatury oraz poprawą warunków klimatyczno-przyrodniczych rozwijała się kultura ludzka. Ludzie tworzyli coraz doskonalsze wytwory. Z tego czasu nie widać już prymitywnych tłuków pięściowych, natomiast pojawiać się zaczęły inne narzędzia kamienne wyróżniające się lepszym wykonaniem jak: groty do strzał, skrobaczki, czy noże. Przyrządy takie znaleziono m.in. przy pracach archeologicznych w jaskini Aurignac we Francji (Kultura oryniacka), oraz w środkowych i zachodnich Niemczech. Była to cywilizacja wyższa pod względem rozwoju od neandertalczyków, którą nazwano Homo sapiens fossilis. W podobnym czasie i na podobnym terenie odkryto ślady kultury graweckiej. Pod koniec paleolitu na teren Niemiec przybyli przedstawiciele kultury magdaleńskiej. Ślady ich obecności znaleziono na Wyżynie Bawarskiej, Szwabii, Turyngii i Łużycach. Pozostawili po sobie narzędzia z krzemienia, rogu i kości (groty, harpuny). Mniej więcej w tym samym casie, ale na nizinne obszary Niemiec z okolic Mazowsza przybyli przedstawiciele kultury świderskiej. Oni z kolei pozostawili po sobie krzemienne wyroby drobnych rozmiarów (mikrolity) oraz ostrza w kształcie liścia. Pomiędzy VII a VI tysiącleciem p.n.e. pojawili się przedstawiciele kultury azylskiej. Ich obecność stwierdzono w południowo-zachodniej części Niemiec. Ludzie ci posługiwali się już ciężkimi narzędziami kamiennymi oraz wyrabiali mikrolity.
Mezolit.
W młodszym paleolicie i mezolicie uformowała się organizacja społeczna człowieka. Jej trzonem był ród. Wraz ze wzrostem przyrostu naturalnego, oraz coraz większą wymianą towarów pomiędzy sąsiadującymi rodami powstały plemiona.
W podobnym czasie, gdy na południu Niemiec, trwała paleolityczna kultura azylska, na północy Niemiec, u wybrzeży morskich, nad brzegami jezior i rzek pojawiła się już mezolityczna kultura maglemoska. Jej szczytowy punkt przypada na 7000 lat p.n.e. Ludzie ci zajmowali się rybołówstwem, myślistwem i zbieractwem, a używali do tego dość zróżnicowanych narzędzi. Były wśród nich wyroby wykonane z krzemienia, kości, jak i rogu. Pojawiły się topory krzemienne. Pomiędzy V a VI tysiącleciem p.n.e. u podnóża półwyspu Jutlandzkiego była jeszcze spora liczba osad, w których jedzono ostrygi. W kulturze maglemoskiej pojawiły się pierwsze prymitywne naczynia ceramiczne.
Neolit.
W VI tysiącleciu p.n.e. nastąpiły przełomowe zmiany w sposobie zaspokajania konsumpcyjnych potrzeb człowieka. O ile wcześniej człowiek polował na zwierzęta i zajmował się zbieractwem, to teraz zajął się prymitywnym rolnictwem, a zwierzęta zaczął wprzęgać w swoją służbę. W neolicie za pomocą patyka i kamiennej motyki potrafił spulchnić ziemię, na której siał pszenicę, jęczmień, proso, groch, bób, soczewicę, len i konopie. Udomowił psa, bydło rogate, owce, świnie i drób, a także konia. Pierwotnie rolnictwo niemieckie rozwijało się na terenie południowych i środkowych Niemiec, gdzie gleba była najżyźniejsza. Wraz z rozwojem człowiek opuścił jaskinie i zaczął budować domostwa bliżej rzek, przeniósł się do bardzo dużych domów mogących pomieścić cały ród. Ściany wyplatane były z gałęzi i lepione gliną, a dachy kryte słomą lub trzciną. Na terenach Niemiec występował też inny rodzaj osad: pomieszczeniami mieszkalnymi były małe owalne chaty, w których mieszkały co najwyżej pojedyncze rodziny. Jeszcze inne osady (np. w Urmitz koło Koblencji) miała charakter typowo obronny. Było tam ogrodzenie palisadowe, wały i rowy.
Pod koniec IV tysiąclecia p.n.e. na tereny Niemiec zaczęła napływać z południa ludność kultury wstęgowej. Jako rolnicy i hodowcy ludzie ci wybierali tereny zasobne w żyzną glebę, które znajdowały się na terenie Wyżyny Bawarskiej i Szwabskiej oraz Średniogórza Niemieckiego.
Epoka brązu.
W dolinie rzeki Tollense na terenie dzisiejszej Meklemburgii-Pomorza Przedniego około roku 1250 p.n.e. stoczona została bitwa, znana współcześnie wyłącznie z wykopalisk archeologicznych na pobojowisku. Na podstawie przebadanego do 2016 roku fragmentu terenu badacze oceniają, że mogło w niej wziąć udział nawet 4000 walczących, z których około 750 poległo. Znaczna ich liczba pochodziła z terenów bardzo odległych od miejsca walki, a część była zawodowymi wojownikami. Wcześniejszy pogląd na dzieje Europy na północ od Alp nie wskazywał na możliwość toczenia konfliktów zbrojnych o tej skali i charakterze. Badacze spekulują, że zadziałał tu mechanizm podobny do opisanego przez Homera w odniesieniu do wojny trojańskiej, która zapewne toczyła się około 100 lat później: gromadzenie się niewielkich, pochodzących z różnych okolic grup wojowników w większą siłę dla osiągnięcia wspólnego celu.
Germanie.
W X wieku p.n.e. plemiona germańskie przybyły na tereny dorzecza Łaby i Renu. Stopniowo zaczęły wypierać zamieszkujące tam wcześniej ludy celtyckie. Od końca II w p.n.e. Germanie weszli w styczność z Republiką rzymską. Od I w. n.e. toczyli częste wojny z Imperium Rzymskim, które, stale powiększając swoje terytorium, wchłaniało terytoria germańskie. W granicach Cesarstwa Rzymskiego znalazły się obszary nad górnym i środkowym Renem (prowincje: Górna Germania "Germania Superior" oraz Dolna Germania "Germania Inferior"), a sama rzeka stała się granicą.
W IV w. Germania zostawała kilkakrotnie spustoszona przez plemiona wędrujące na zachód. Najazd Hunów na Europę w II połowie IV wieku rozpoczął wędrówkę ludów, w tym także Germanów, którzy opuścili tereny pomiędzy Łabą a Odrą, a na ich miejscu osiedlili się Słowianie, zajmujący także tereny w Europie Środkowej i Wschodniej.
Pod panowaniem Franków.
W VI i VII wieku zachodnia część Germanii została podbita i włączona do państwa Franków. W I połowie VIII wieku benedyktyński mnich Anglosas Winfryd-Bonifacy chrystianizował Germanów. W 755 poniósł męczeńską śmierć i niedługo potem został wyniesiony na ołtarze. Frankowie zbudowali w Germanii organizację państwową i kościelną z ośrodkami (arcybiskupstwami) w: Akwizgranie, Moguncji, Kolonii, Hamburgu. W 768 królem Franków został Karol Wielki. Władca ten po długich wojnach saskich wygranych z Sasami i Longobardami (779-804) włączył do swojego państwa pozostałą część Germanii. Był on na ówczesne czasy najpotężniejszym władcą zachodniego świata. Za swojego panowania poświadczył własność ziem nadanych przez jego ojca Pepina Krótkiego papieżowi. Papież Leon III nie pozostał dłużny koronując Karola na cesarza 25 grudnia 800 roku w bazylice świętego Piotra w Rzymie. Karol Wielki spodziewał się, że poprzez koronację może narazić się jedynemu prawowitemu cesarzowi świata chrześcijańskiego – władcy Bizancjum – dlatego ogłosił się następcą Cezara i Konstantyna oraz przyjął tytuł "augustus imperator." Na swojej pieczęci umieścił napis "Renoviato Imperii Romani" – Odnowienie Cesarstwa Rzymskiego. W ten sposób zostało odnowione cesarstwo rzymskie na zachodzie Europy, które trwało nieprzerwanie przez kolejny tysiąc lat.
Karol Wielki pod swoimi rządami zjednoczył znaczną liczbę księstw i królestw germańskich. Dzięki niemu Cesarstwo Niemieckie rozciągało się od rzeki Eidery (dzisiaj w Szlezwiku-Holsztynie) na północy po Tyber w środkowych Włoszech na południu, od Łaby na wschodnie po rzekę Ebro na zachodnie oraz od kanału La Manche po Balaton na Węgrzech. Cesarz ten rozpoczął organizować administrację państwową i kościelną, próbował reformować kalendarz, sztukę, literaturę oraz pismo i język. Funkcję głównego doradcy w sprawach kultury powierzył anglosaskiemu mnichowi Alkuinowi, do współpracy sprowadził uczonych z Italii i Hiszpanii. Rozwijał komunikację.
Królestwo wschodniofrankońskie.
Po śmierci Karola Wielkiego władzę po ojcu przejął Ludwik I Pobożny. Przed nim do sukcesji byli co prawda Karol Młodszy i Pepin Longobardzki, ale zmarli oni przed opuszczeniem tronu przez ojca. Ludwik jednak nie dorównywał ojcu zdolnościami i nie radził sobie ze wzrostem nastrojów separatystycznych oraz buntami które powstawały w Germanii. Sytuację komplikowały dodatkowo najazdy wikingów, Arabów oraz Węgrów. Po śmierci Ludwika Pobożnego w 840 roku państwo Franków ogarnęła wojna domowa toczona przez trzech pretendentów do tronu: najstarszego Lotara, średniego Ludwika, i najmłodszego Karola. W wyniku sporu na mocy traktatu w Verdun w 843 roku imperium zostało podzielone na trzy części: zachodnią – późniejszą Francję – dostał Karol, środkową: Fryzję, Lotaryngię, Alzację, Burgundię i Italię otrzymał Lotar i w końcu wschodnią – późniejsze Niemcy – przypadły Ludwikowi. Jest on uznawany za pierwszego króla wschodniofrankońskiego. Poprzez ów podział powstał nowy układ państw który w nieco zniekształconym kształcie utrzymuje się do dziś.
W późniejszym czasie z powodzeniem rozszerzał tereny państwa wcielając do niego Alzację, Lotaryngię, Fryzję, uzależnił Wielkie Morawy. Po jego śmierci (876) państwo rozpadło się na kilka luźno związanych ze sobą księstw. Jeden z synów Ludwika – Karol Otyły – zjednoczył dawne państwo Franków (na krótko), zdołał w roku 881 koronować się na cesarza, jednakże jego nieudolne rządy doprowadziły do detronizacji w roku 887. Po nim władzę przejęli kolejno Arnulf z Karyntii (król wschodniofrankijski od 887, cesarz w latach 896–899) i Ludwik IV Dziecię (900-911). Na Ludwiku wygasła męska linia Karolingów (we wschodniej części państwa Franków).
Dynastia Sasów.
Plemienni książęta przekazali władzę Konradowi I (911-918). Po śmierci Konrada w roku 918 do władzy doszła dynastia saska panująca w latach 919–1024. Pierwszym królem z tejże dynastii był Henryk I Ptasznik (919-936). Wybrany został wspólnie przez Sasów i Franków, a po pewnych ustępstwach i groźbach zaakceptowany jako król przez Szwabów i Bawarów. Za rządów tegoż króla niemieckie zdobycze na wschodzie sięgnęły Odry, zagarniając terytorium Słowian połabskich, tworząc na ich ziemiach Marchię Wschodnią. W 925 roku opanował Lotaryngię, powściągnął samowole książąt plemiennych, opierając się na wysokich dostojnikach kościelnych (biskupach, opatach). W roku 926 zawarł układ z Węgrami, uzależnił nowo powstałe państwo czeskie – 929 (powstałe na gruzach Wielkich Moraw). Pod koniec życia w 933 roku odniósł zwycięstwo nad Węgrami nad rzeką Unstrut oraz zmusił władcę duńskiego do złożenia hołdu i płacenia corocznego trybutu.
Następcą Ptasznika był syn Otton I Wielki, który objął tron w roku 936 i rządził do śmierci w roku 973. W połowie X wieku, gdy Otton przebywał w Italii miał miejsce wielki najazd Węgrów na Bawarię i Karyntię, jednocześnie wybuchło powstanie Słowian Połabskich, zagrażając posiadłościom Ottona na wschód od Łaby. Szybko powróciwszy Otto rozbił Węgrów na Lechowym Polu w 955 roku, ruszywszy na północ krwawo stłumił powstanie Wieletów. Po tych wydarzeniach nazywany był "Wielkim". W 961 r. Otton koronował się w Mediolanie na króla Italii (Longobardów). Następną wyprawę do Włoch skierował do Rzymu, w którym papież Jan XII w 962 r. koronował go na cesarza. W zamian Otton odnowił protektorat cesarski nad Rzymem, a jego godność cesarska została uznana przez Cesarstwo Bizantyńskie. Jednocześnie Otto zmienił nazwę państwa na Królestwo Niemieckie.
Królestwo Niemieckie.
W 962 roku, wraz z cesarską koronacją Ottona, powstało Święte Cesarstwo Rzymskie obejmując na stałe ziemie Królestwa Niemieckiego, Księstwa Czeskiego, Królestwa Italii, a od 1034 roku Królestwo Burgundii i przejściowo Księstwo Polskie, Węgierskie, Duńskie, Chorwackie. W 968 roku, z inicjatywy Ottona, powstała metropolia kościelna w Magdeburgu, obejmująca wszystkie ziemie Słowian podbitych przez Niemców.
Za Ottona chrzest przyjął polański książę Mieszko I (960-992), . Umierając Otton pozostawił całą władzę swemu pierworodnemu synowi Ottonowi II (973-983), którego ożenił z bizantyjską księżniczką. Otton II walczył z opozycją kierowaną przez bawarskiego księcia Henryka Kłótnika. Otton chciał odebrać Arabom południowe Włochy i połączyć je z podległą Niemcom północną Italią. Jego plany pokrzyżowała klęska jego wojsk w południowej Italii pod Controne (982) i śmierć w wieku 28 lat w 983 roku.
W roku 983 na króla przez arcybiskupa Moguncji Willigisa został koronowany Otton III (983-1002). Było to w chwili, gdy do Niemiec dotarła wieść o śmierci cesarza Ottona II. Niewiele brakło a jego daleki wuj bawarski Kłótnik pozbawiłby go władzy. Matką Ottona była Greczynka cesarzowa Teofano, regentka za czasów małoletniości syna. Otton uzyskał gruntowne wykształcenie w wielu dziedzinach nauki. Jego nauczycielem był słynny uczony i myśliciel Gerbert z Aurillac. Król objął samodzielne rządy w 15 roku życia. Otton ogłosił odnowę Imperium Rzymskiego, chciał stworzyć imperium chrześcijańskie obejmujące Germanię, Galię, Italię i Słowiańszczyznę. Dążył jednak do tego celu drogą pokojową. Po śmierci papieża Jana XV Otton udał się do Italii, obsadził na Stolicy Apostolskiej swego kuzyna Brunona, który przyjął imię Grzegorza V. W tymże roku został ukoronowany na cesarza. Otton chciał na stałe osiąść w Rzymie, jednak opór ze strony saskich feudałów zwrócony przeciwko jego planom zmusił go do powrotu do Niemiec. W 997 roku w Rzymie wybuchł bunt pod wodzą konsula Rzymu Krescencjusza, papież Grzegorz został zmuszony opuścić Rzym a buntownicy dokonali wyboru nowego papieża Jana XVI. W rok później Otton wprowadzał Grzegorza do Rzymu, ukarał buntowników i antypapieża Jana XVI.
W lutym 999 roku zmarł papież Grzegorz V. Wybór Ottona padł na dawnego nauczyciela Gerberta z Aurillac, który przyjął imię Sylwestra II (999-1003). Sylwester dokonał kanonizacji męczennika biskupa Wojciecha i wyświęcił Gaudentego (999-1016) na pierwszego arcybiskupa nowo powstałej metropolii gnieźnieńskiej. Otton udał się do Polski gdzie w 1000 roku miał miejsce zjazd gnieźnieński. Ostatnie dwa lata życia spędził w Niemczech, ale gdy w 1002 roku niespodziewanie zmarł, nie zrealizowawszy swych planów znajdował się niedaleko Rzymu. Pochowany został w Akwizgranie. Władzę po Ottonie objął jego kuzyn, syn bawarskiego Kłótnika, Henryk (1002-1024). Henryk odrzucił plany Ottona. W latach 1002–1018 z przerwami trwała wojna polsko-niemiecka, w wyniku której polski książę Bolesław Chrobry przyłączył do swego państwa Milsko z Łużycami oraz Miśnię. Henryk zmarł bezdzietnie w roku 1024.
Następnym królem Niemieckim był Konrad II (1024-1039), pierwszy władca z dynastii salickiej. W pierwszych dwóch latach panowania umacniał swą władzę w Niemczech. W 1027 r. udał się do Rzymu po koronę cesarską. W 1028 r. zorganizował wyprawę na Polskę w trakcie wojny w latach 1028–1031, jednakże Polski król Mieszko II skutecznie bronił granic państwa. W latach 1028–1030 Mieszko zorganizował dwie wyprawy na wschodnie ziemie niemieckie. Drugą wyprawę Konrad przygotował lepiej: porozumiał się z wielkim księciem ruskim Jarosławem i władcą duńskim Kanutem Wielkim, w celu wspólnego najazdu na Polskę. W roku 1031 Konrad najechał Wielkopolskę, Kanut Pomorze, Jarosław Grody Czerwieńskie. Mieszka zaskoczył bunt braci i ich stronników w kraju, utracił władzę i zbiegł do Czech, gdzie został pojmany i okaleczony. Konrad zagarnął Miśnię, Łużyce i Milsko, w Polsce władze przejął starszy brat Mieszka Bezprym, który odesłał insygnia koronacyjne do Niemiec. Konrad udał się na zachód swego kraju do świeżo odziedziczonej po teściu Burgundii. Do 1034 roku rozprawił się z opozycją. W roku 1032 udał się do Merseburga, gdzie zmusił Mieszka II do rezygnacji z korony i wydzielenia dzielnic krewnym – Ottonowi i Dietrichowi. Ostatnie lata życia spędził na poskramianiu buntów i opozycji we Włoszech. Zmarł w 1039 roku w wieku 49 lat, całą władzę przekazał swojemu synowi Henrykowi III (1039-1056).
Nowy władca w roku 1039 lub 1040 poniósł klęskę od czeskiego Brzetysława. Brzetysław wykorzystał położenie i kiedy w Polsce nastało bezkrólewie po śmierci Mieszka II najechał bezbronny kraj, zniszczył siedziby biskupie w Poznaniu i Kruszwicy, stolicę kraju i arcybiskupstwa Gniezno, wywiózł z niego relikwie św. Wojciecha i pięciu innych męczenników, zrabował ogromne łupy, a w drodze powrotnej przyłączył do Czech Śląsk i Małopolskę. Upadek Polski zakłócił równowagę w Europie Środkowej, Henrykowi nie na rękę było wzmocnienie Czech. Młody władca udzielił pomocy synowi zmarłego Mieszka II, Kazimierzowi Odnowicielowi, w postaci 500 zbrojnych i części skarbów, jakie wywiozła z Polski matka Kazimierza, Rycheza.
Panowanie Henryka to okres największego rozkwitu cezaropapizmu, czyli dominacji cesarzy nad papieżami. Król cztery razy doprowadził do wyboru swojego kandydata na papieża (Benedykt IX, Damazy II, Leon IX i Wiktor II). W 1043 pokonał Brzetysława i z jego rozkazu 3/4 Śląska wróciło do Polski. Henryk uzależnił również od Niemiec Węgry, Chorwację, Danię. W 1046 został koronowany na cesarza przez papieża Klemensa II. Panowanie Henryka III to apogeum potęgi średniowiecznego cesarstwa. Cesarz zmarł w 1056. Papież Wiktor, przebywający wówczas w Niemczech koronował syna zmarłego króla, niespełna 6-letniego Henryka IV. Rządy regencyjne sprawowała cesarzowa Agnieszka z Poitou do 1065. Od początku samodzielnego panowania Henryk musiał zmagać się z opozycją Sasów. Ponadto popadł w konflikt z nowym papieżem Grzegorzem VII o inwestyturę. Cesarz uważał, że to on powinien nadawać godności kościelne na ziemiach Cesarstwa, jednak w wyniku ruchu reformatorskiego, który zrodził się w Cluny po stronie kościelnej pojawiło się przekonanie, że świecka instytucja nie powinna mieć wpływu na obsadzanie obrzędów kościelnych. W roku 1075 papież Grzegorz VII skierował do cesarza Henryka IV list, w którym zabronił nadawania papieży przez władców świeckich. Cesarz zignorował list i wypowiedział posłuszeństwo papieżowi. Ten zaś, na synodzie w Rzymie w 1076 roku, ekskomunikował go. Oznaczało to, że poddani cesarza zostali zwolnieni z nakazu posłuszeństwa względem władcy. Grzegorz VII ogłosił też, że po upływie roku ekskomunika stanie się ostateczna i nieodwołalna. Początkowo Henryk IV planował akcję zbrojną przeciwko papieżowi. Niemieccy możnowładcy zagrozili jednak wyborem nowego władcy. W obawie przed rebelią cesarz uznał, że musi skłonić papieża do odwołania ekskomuniki i na czele małego orszaku wyruszył do Włoch, aby ukorzyć się przed papieżem.
Tymczasem Grzegorz VII, w obawie przed najazdem, podróżował po włoskich lennach Cesarstwa nakłaniając miejscowych możnych do poparcia go przeciw Henrykowi. W końcu schronił się na toskańskim zamku w Kanossie. 25 stycznia 1077 roku Henryk stanął pod murami twierdzy. Chcąc okazać skruchę czekał klęcząc na śniegu, w worku pokutnym i boso. Dopiero po trzech dniach Grzegorz spotkał się z nim i uchylił ekskomunikę. Henryk powrócił do Niemiec, gdzie zastała go nowa wojna domowa. Sasi obrali królem Rudolfa Szwabskiego. Tym jednak razem Henryk był górą. W bitwie stoczonej latem 1080 r. zginął sam antykról. W 1084 r. na czele armii Henryk wyruszył do Rzymu, w celu rozprawienia się z Grzegorzem. Papieża uratował oddział Normanów, którzy uwolnili go z oblężonej Stolicy Apostolskiej. Zwycięski król dokonał wyboru antypapieża, który przyjął imię Klemensa III. W 1084 r. antypapież włożył na głowę Henryka koronę cesarską.
Ostatnie 20 lat rządów Henryka to dalsze walki wewnątrz Niemiec, upadek autorytetu cesarskiego. Opuszczony przez ostatniego stronnika Leopolda austriackiego Henryk został zmuszony do abdykacji w 1105. Zmarł na wygnaniu rok później. Władzę w Niemczech przejął jego syn Henryk V. W 1109 zorganizował wyprawę na Polskę, w celu wymuszenia podziału tego kraju pomiędzy dwóch braci: Zbigniewa i Bolesława. W okolicach Wrocławia wojska niemieckie poniosły klęskę w bitwie na Psim Polu. W 1111 został koronowany na cesarza przez papieża Paschalisa II. Okres panowania tego władcy to dalszy, stopniowy, ale trwały upadek i rozpad polityczny Niemiec.
W 1122 r. zawarł z papieżem Kalikstem II Konkordat w Wormacji, kończący I spór o inwestyturę. Henryk zmarł bezdzietnie w roku 1125. Następcą Henryka został saski feudał Lotar z Suplinburga. Swoje piętnastoletnie panowanie poświęcił na ekspansję na wschód, w 1133 roku został koronowany na cesarza. Następną dynastią, która rządziła w Niemczech byli Hohenstaufowie (1138-1254). Konrad III brał udział w drugiej wyprawie krzyżowej, próbował zorganizować wyprawę na Polskę, ale bezskutecznie. Był pierwszym królem niemieckim, który nie koronował się na cesarza, Konrad toczył walki z opozycją Welfów.
W 1152 roku na niemiecki tron wstąpił młody, ambitny Fryderyk I Barbarossa. Przywrócił on pokój wewnętrzny Niemcom i zorganizował ekspansję na wschód. Margrabiom saskim wreszcie udało się na stałe ujarzmić Wieletów, Obodrzytów zaś zmusić by przyjęli chrzest i jako książęta meklemburscy weszli w skład Rzeszy. Młody król zorganizował wyprawę na Polskę, która zakończyła się hołdem lennym złożonym cesarzowi przez seniora Polski Bolesława Kędzierzawego w Krzyszkowie. Fryderyk walczył z północnowłoskimi miastami wyłamującymi się z zależności niemieckiej. Cesarz, koronowany już w 1155, poniósł klęskę w bitwie pod Legnano (1176), jednak udało mu się narzucić zwierzchnictwo Italii. Rok później król ukorzył się przed papieżem Aleksandrem III w Wenecji. Fryderyk zorganizował również krucjatę do Ziemi Świętej, gdyż w 1187 egipski sułtan Saladyn zdobył Jerozolimę. Wyprawa wyruszyła w 1189, ale już rok później cesarz zginął, tonąc podczas przekraczania jednej z rzek. Dzisiaj Barbarossa uważany jest za najpopularniejszego cesarza wieków średnich, a jego śmierć, uważana za męczeńską, tylko przysporzyła mu popularności. Wystawne przyjęcia organizowane z okazji zjazdów książąt, ślub z Beatrix i triumf nad Henrykiem Lwem, oraz wyprawy krzyżowe na Bliski Wschód przyczyniły się do powstania mitu Barbarossie.
Następny władca Henryk VI rządził do 1197 r., podczas jego panowania wzmocnili się Welfowie. Po śmierci młodego cesarza nastąpiła elekcja dwóch królów: zwolennicy Hohenstaufów obrali władcą brata zmarłego cesarza, Filipa I, zaś stronnicy Welfów Ottona IV. W 1208 Filip umarł, zaś Otton niedługo potem koronował się na cesarza. Faktycznie Otton nie sprawował żadnej władzy, zmarł w 1216 r.
W roku 1212 do Niemiec przybył król sycylijski, Fryderyk II Hohenstauf, syn Henryka VI, który odziedziczył po swojej matce Konstancji Królestwo Sycylii. Fryderyk rzadko przebywał w Niemczech, walczył z papiestwem i prowadził wojnę propagandową, dwa razy został ekskomunikowany. Próbował odzyskać Jerozolimę (co mu się na krótko udało). W obliczu rosnącej w siłę opozycji, Fryderyk w 1220 i 1232 roku wydał przywileje na rzecz niemieckich biskupów i książąt, które miały opłakane skutki, bowiem przyczyniły się do rozpadu Niemiec. Za rządów Fryderyka prowadzono trwałą germanizację Połabia, Pomorza, ziemi lubuskiej. Fryderyk zmarł w 1250 r., a jego Sycylia nadana została przez papieża jako lenno bratu króla Francji Karolowi Andegaweńskiemu.
Ostatnim królem niemieckim z dynastii Hohenstaufów był syn Fryderyka II – Konrad IV, sprawował on władzę tylko formalnie, gdyż przebywał w swoim włoskim królestwie Neapolu. Nie zdążył się również koronować na cesarza, gdyż zmarł już cztery lata po objęciu rządów, w 1254 roku. Po jego śmierci Niemcy pogrążyły się w tzw. „wielkim bezkrólewiu”, które trwało 23 lata, i choć nazwa wskazywać by mogła, że nie było w tym czasie na tronie żadnego władcy, to jest to określenie największego osłabienia władzy królewskiej w Świętym Cesarstwie Rzymskim. Jeszcze po śmierci Konrada IV jego syn Konradyn próbował odzyskać Sycylię, ale został pokonany przez Karola Andegaweńskiego w bitwie pod Tagliacozzo, pojmany i ścięty po pokazowym procesie pod koniec października 1268 roku w Neapolu.
Okres od wielkiego bezkrólewia do 1618 r..
W czasie wielkiego bezkrólewia było de facto dwóch królów: Alfons X Mądry, król Kastylii i Ryszard z Kornwalii, książę angielski. W tym też czasie znacznie osłabła władza centralna, a książęta niemieccy przejęli całą władzę w sprawach wewnętrznych swoich lenn, a także uzyskali decydujący wpływ na obsadzanie tronu królewskiego. Sytuacja zmieniła się w roku 1273, gdy doszło do wyboru nowego króla: był nim Rudolf I Habsburg. Wzmocnił on władzę królewską i pokonał króla czeskiego, Przemysła Ottokara II, który uzurpował sobie koronę niemiecką. Wiek XIV to okres walk potężnych rodów: Habsburgów, Luksemburgów i Wittelsbachów oraz Nasssau. Ostatecznie Luksemburgowie przejęli władzę w Czechach, Luksemburgu, zagarnęli również (na krótko) Węgry i zhołdowali Śląsk, Wittelsbachom przypadła Bawaria, Brandenburgia i Palatynat. Habsburgowie jednak przejęli tron Niemiec, którymi władali do 1806. W latach 1414–1418 trwał sobór w Konstancji, któremu udało się zlikwidować schizmę zachodnią i dokonać wyboru nowego papieża Marcina V. W XIV w. zmienił się ustrój Niemiec. Cesarz Karol IV w roku 1356 wydał Złotą Bullę. Bulla zagwarantowała jedność i niepodzielność obszarów, którymi władali elektorzy ("Kurfürsten"), nadawała im suwerenność w ramach cesarstwa i autonomię sądowniczą, elektorzy otrzymali wówczas prawo majestatu – traktowano ich jak królów. Dla cesarzy luksemburskich: Henryka VII (1308-1313), Karola IV (1346-1378) i Zygmunta (1410-1437) obszarami władania były Czechy. Dla cesarzy habsburskich terenami dziedzicznymi była to Austria, Czechy i Węgry. Elektorzy nie mogli wybierać nowego króla podczas przed śmiercią starego króla.
W 1410 r. wojska polsko-litewskie pokonały pod Grunwaldem armię krzyżacko-niemiecką. Od tej pory obszary we władaniu Niemców na Pomorzu kurczyły się. Krzyżacy kolejno tracili: Żmudź, ziemię dobrzyńską, Nową Marchię, wreszcie całe Pomorze Gdańskie z ziemią michałowską, część Warmii i Mazur. W XV w. Habsburgowie opanowywali nowe ziemie, ale metodą mariaży i układów. W roku 1495 ustanowiono Sąd Kameralny Rzeszy ("Reichskammergericht"). Za panowania cesarza Maksymiliana I podjęto reformę Rzeszy – cykl działań podjętych przez Sejm Świętego Cesarstwa Rzymskiego (Sejm Rzeszy) z udziałem cesarza. Reformy miały na celu poprawę struktur państwowych i administracyjnych Świętego Cesarstwa Rzymskiego (Rzeszy). W roku 1512 na sejmie w Kolonii ("uchwała kolońska") postanowiono, że najwyższą władzą Rzeszy stanie się Sejm, który w trzech kuriach – elektorów, książąt i miast Rzeszy, rozważać będzie propozycje zmian prawa przedstawiane przez cesarza. Wraz ze śmiercią cesarza w 1519 roku skończyły się też reformy. Podjął je wskrzeszać na krótko jego wnuk, ale bezskutecznie.
Karol V (1519-1556) panował w jednym z największych imperiów ówczesnego świata: był cesarzem rzymskim, królem niemieckim, włoskim, sycylijskim i hiszpańskim, a także księciem burgundzkim, pod jego panowaniem znalazły się też Niderlandy, rodowe władztwa Habsburgów (Austria, Karyntia, Tyrol), Neapol, Mediolan wreszcie olbrzymie obszary w Ameryce Środkowej i Południowej, Karaiby i Filipiny. W 1526, gdy wojska węgierskie poniosły klęskę w bitwie pod Mohaczem (w której zginął król węgierski Ludwik II Jagiellończyk) z wojskami tureckimi, brat Karola Ferdynand uzyskał korony Czech i Węgier (traktat w Wiedniu 1515).
XVI wiek zapoczątkował trudny okres w dziejach Europy i Niemiec. W roku 1517 niemiecki zakonnik Marcin Luter przeciwstawiając się faktowi, że można kupić sobie łaskę bożą za pieniądze, ogłosił 31 października w Wittenberdze 95 tez, w których występował przeciwko płatnym odpustom, odrzucił kult świętych, zniósł hierarchię kościelną, odrzucił sakramenty (oprócz chrztu i komunii), a także odrzucił zwierzchnictwo papieża. W roku 1521 został wezwany przez Sejm Rzeszy (Święte Cesarstwo Rzymskie) w Wormacji. Posiedzenie zapewne skończyło by się straceniem Lutra, gdyby nie wzięło go w obronę kilku księży Rzeszy, skończyło się „tylko” na banicji. Dodatkowo w tym samym roku papież Leon X wyklął zakonnika. Luter jednak zyskiwał potężnych sprzymierzeńców: książęta niemieccy opowiadali się za reformatorem, gdyż głosił, że musi nastąpić sekularyzacja dóbr kościelnych. W ten sposób książęta zyskiwali olbrzymie majątki kościelne. Chłopi, pod wpływem poglądów Lutra, żądali wolności czytania Biblii w języku ojczystym, gdy spotkali się z odmową wzniecili krwawą rewoltę, która ogarnęła kraj w latach 1524–1525. Jej przywódcą był dawny zwolennik Lutra Thomas Müntzer. Luter przerażony skutkami swych nauk poparł tłumienie ruchu. Luteranizm jako wyznanie urzędowe wprowadzono już w: Państwie krzyżackim, które sekularyzowały się i przyjęły religię Lutra w 1525 r., Szwecja w 1527, Królestwo Danii i Norwegii w 1536, Inflanty w 1561. Stronnictwo Lutra próbowało blokować wszelkie uchwały sejmu w Wormacji forsowane przez katolików. Stąd ich nazwa – protestanci. Niemcy podzieliły się na dwie części: północną – protestancką, którą przewodzili elektorowie: brandenburski i saski oraz południową – katolicką, którą przewodził cesarz.
Karol V, król niemiecki i cesarz z woli Boga nie mógł i nie chciał dopuścić do rozprzestrzenienia się nauki Lutra. Poparł papieskie bulle, które potępiały tezy Lutra i ekskomunikowały go. Wojska cesarskie przystąpiły do pacyfikacji protestantów. Saski książę Jan sprzeciwił się prześladowania innowierców. W odpowiedzi cesarz wydał edykt w Wormacji nakazujący przejść protestantom na katolicyzm. W 1531 roku w mieście Schmalkalden protestanci zawiązali ligę obronną. Prowokacja skłoniła cesarza do ataku na Saksonię, gdzie Jan bronił się. W latach 1534–1535 trwało powstanie mieszczańsko-chłopskie w Monastyrze. W 1546 r. wojna ogarnęła Niemcy, Karol uderzył na najważniejsze ośrodki reformatorsko-protestanckie. Cesarza poparli książęta bawarscy i badeńscy, a także papież Paweł III. Do wojny po stronie saskiej przystąpiła Brandenburgia, Palatynat i Brunszwik, poparcie uzyskali od Szwecji i Danii. Wojna trwała ze zmiennym szczęściem do 1555 r. Ostatecznie cesarzowi nie udało się zająć zbuntowanych księstw. W 1555 r. podpisano pokój w Augsburgu. Warunki pokoju były następujące: król uznał podział religijny Niemiec z zasadą: „Czyja władza, tego religia”. Oznaczało to, że kto ma władzę w na danym terytorium, ten ma prawo narzucić poddanym swoje wyznanie, również podczas pokoju ostatecznie zatwierdzono dogmaty i filary luteranizmu, który przyjął oficjalną nazwę „kościół ewangelicko-augsburski”. Warto tu dodać, że o ile w innych państwach na tle religijnym toczyły się wojny, to w Niemczech po ogłoszeniu pokoju religijnego, nastał najdłuższy pokojowy okres w historii Niemiec. W 1556 r. Karol V abdykował, dzieląc jednocześnie swoje posiadłości. Austrię, korony Czech i Węgier oraz cesarski diadem otrzymywał brat króla Ferdynand I, Hiszpanię, Niderlandy, część Burgundii, Neapol, Mediolan i zamorskie posiadłości otrzymywał syn Karola Filip. Cesarz przez całe życie walczył z Francją (1521-1558) o hegemonię we Włoszech. Również południowo-wschodnie granice państwa były zagrożone przez Turcję, która rozszerzała swoje terytorium w Europie. W I połowie XVI wieku powstawały inne ośrodki reformacji. Angielski król Henryk VIII początkowo popierał katolicyzm, jednak gdy papież Klemens VII nie dał mu rozwodu król zerwał z Rzymem i ogłosił się głową Kościoła Anglikańskiego. Szwajcarski teolog Jan Kalwin opracował nową doktrynę, w 1541 r. ogłosił powstanie nowego kościoła o nazwie ewangelicko-reformowany, nowe wyznanie zdobyło zwolenników w Szkocji, Francji i Niemczech.
Wojna trzydziestoletnia.
Przez cały XVI wiek narastał konflikt pomiędzy protestancką czeską szlachtą i mieszczanami a katolickim, antyreformatorskim cesarzem z rodu Habsburgów. 23 maja 1618 roku podczas sejmu stanów czeskich doszło do incydentu: Czesi wyrzucili posłów cesarskich z okna zamku w Hradczanach, następnie podpisali akt detronizacji króla Ferdynanda II i utworzyli prowizoryczny rząd czeski. Nowym królem został książę Palatynatu Fryderyk V. Cesarz nie mógł zaakceptować tego wyboru nie tylko ze względu na utratę władzy w Czechach, ale w ten sposób Habsburgowie utraciliby tron cesarski, ponieważ 4 elektorów zostałoby protestantami. Palatynat wypowiedział posłuszeństwo cesarzowi. Wojska królewskie przystąpiły do pacyfikacji Czech i Palatynatu. Ferdynand II z państwami Ligi Katolickiej pod przewodnictwem Bawarii krwawo stłumił powstanie. Zdarzenie zapoczątkowane na zamku w Hradczanach były początkiem wojny trzydziestoletniej, która trwała aż do 1648 roku. Chociaż wojna trzydziestoletnia, na którą składał się ciąg wielu wojen, spowodowana była przyczynami natury religijnej i szło w niej o odzyskanie katolickiej jedności Europy, to jedną z przyczyn długiego jej trwania była chęć osłabienia cesarskiej władzy Habsburgów.
W roku 1620 Czesi ponieśli klęskę pod Białą Górą, władzę w kraju przejął Ferdynand. Zniósł odrębność Czech jako niezależnego państwa, od tego momentu Czechy zostały poddane trwałej i konsekwentnej germanizacji. Tymczasem elektor Palatynatu Fryderyk zbiegł. Po jego stronie stanęła Dania, a ponadto kolejne zbuntowane władztwa: Brandenburgia, Saksonia, Hanower, Brema i Meklemburgia. Cesarza wsparli: papież oraz królowie Polski i Hiszpanii. W czasie wojny tereny Niemiec w znacznym stopniu zostały zrujnowane. Wskutek klęsk głodowych i epidemii, które w szybkim czasie rozprzestrzeniały się po terenach objętych wojną, ludność Niemiec zmalała z 17 milionów przed rokiem 1618 do 10 milionów w roku 1648.
Wojnę trzydziestoletnią zakończył pokój westfalski podpisany 24 października 1648 roku w Münsterze (pokój między Świętym Cesarstwem Rzymskim i Francją i jej sojusznikami) oraz w Osnabrück (pomiędzy Habsburgami a Szwecją). Trzydziestoletni konflikt zbrojny udaremnił próby wzmocnienia władzy cesarzy przez Habsburgów, księstwa leżące w granicach Rzeszy niemieckiej stały się niezależnymi państwami, choć współpracującymi ze sobą na różnych polach i uznającymi honorowe zwierzchnictwo cesarskie. Wojna trzydziestoletnia zakończyła także epokę międzypaństwowych konfliktów religijnych.
Od czasów wojny trzydziestoletniej do wojny siedmioletniej.
Po zakończeniu wojny trzydziestoletniej terytorium Niemiec było w znacznym stopniu zniszczone i owładnięte nędzą, a odcięcie od atlantyckiego handlu światowego i owoców zdobyczy kolonialnych skutkowało głębokim zacofaniem Rzeszy. Podczas panowania we Francji króla Ludwika XIV w latach 1643–1715 rozpoczęto ekspansję na wschód i północ. Francja chciała zdobyć Ren, jako naturalną granicę pomiędzy Francją a Rzeszą.
Francuski król chciał umieścić na wschodnim brzegu rzeki przyczółki oraz pojąć jak największy teren między Paryżem a Renem. Ponadto Francuzi chcieli przerwać strategiczną drogę wojskową łączącą północną Italię poprzez górny Ren i Alzację do Niderlandów. Wojska francuskie wdarły się do Alzacji i Palatynatu siejąc tam spustoszenie, ale opór oddziałów Rzeszy był bardzo słaby. Po zajęciu Strasburga w sierpniu 1681, w roku 1684 cesarz podpisał haniebne zawieszenie broni, na mocy którego w posiadanie Francji weszły wszystkie zdobyte obszary i miasta. Potwierdził to traktat w Rijswijk podpisany 20 września 1697 roku.
18 stycznia 1701 elektor brandenburski Fryderyk III z rodziny Hohenzollernów koronował się na „króla w Prusiech” (sic!) ("König in Preussen") przyjmując imię Fryderyk I Hohenzollern. Elektorat połączono z Księstwem Prus w jedno państwo. W roku 1740 zmarł cesarz Karol VI Habsburg – ostatni z rodu Habsburgów. Zgodnie z jego sankcją pragmatyczną, posiadłości Habsburgów miały być niepodzielne oraz mogły być dziedziczone przez kobiety. Cesarz miał tu na myśli przede wszystkim swoją córkę Marię Teresę. Gdy po jego śmierci na tron zasiadła Maria Teresa odmowa sankcji przez Bawarię, przy jednoczesnym przyjęciu przez większość państw europejskich doprowadziła do kryzysu, który przerodził się w wojnę o sukcesję austriacką. Prawo do tronu rościł sobie Karol VII Bawarski – ówczesny elektor Bawarii. Jednocześnie od roku 1740 w Królestwie Prus panował "filozof na tronie" Fryderyk II Wielki. Ideą przewodnią rządów Fryderyka było rozbudowywanie potęgi Prus przez wojny i podboje. Pragnął, by Prusy stały się europejskim mocarstwem, a nie hybrydowym księstwem. Przekształcił struktury państwa zgodnie z wymogami oświecenia. Z powodu niepewnej sukcesji Marii Teresy zaproponował jej sojusz i pomoc. Już w dwa miesiące po objęciu tronu, w grudniu 1740 roku wyruszył na austriacki wówczas Śląsk i przejął go w dwa miesiące. W późniejszym czasie zostało to nazwane I wojną śląską. Jakiś czas później, jesienią 1741 roku elektor bawarski Karol VII zajął Górną Austrię i Czechy, a 24 stycznia 1742 roku został wybrany cesarzem. I wojna śląska zakończyła się pokojem we Wrocławiu 11 czerwca 1742 roku, podpisanym pomiędzy cesarzową rzymsko-niemiecką Marią Teresą a królem pruskim Fryderykiem II Wielkim, na mocy którego Monarchia Habsburgów utraciła na rzecz Prus niemal cały Śląsk. II wojnę śląską (1744-45) Fryderyk II rozpoczął z obawy przed kontratakiem ze strony Austrii. Ta wojna zakończyła się pokojem w Dreźnie, który potwierdzał warunki pokoju wrocławskiego, jednak z pewnymi konsekwencjami dla króla pruskiego. Musiał on uznać Teresę za dziedziczkę Habsburgów, a jej męża Franciszka Stefana za cesarza Rzeszy. W wyniku różnych zawirowań, bitew i sojuszy wojna o sukcesję austriacką zakończyła się 18 października 1748 roku przez podpisanie pokoju w Akwizgranie. Ostatecznie najwięcej zyskało Królestwo Prus, które zatrzymało dla siebie Śląsk. Zdobycie Śląska, jednej z najbogatszych prowincji Cesarstwa było jednym z ważniejszych czynników powodujących przekształcenie się Prus w mocarstwo europejskie. Jednocześnie powstanie silnych Prus spowodowało powstanie dwóch niemieckich państw naprzeciw siebie, wzdłuż linii Menu: Na południu było to katolickie Święte Cesarstwo Rzymskie rządzone przez Monarchię Habsburgów, na północy ewangelickie Królestwo Prus. 29 sierpnia 1756 roku wojska pruskie wkroczyły do Saksonii, tym samym wszczynając trzecią wojnę śląską i rozpoczynając jednocześnie europejski epizod wojny siedmioletniej (1756-1763). Przeciwko Prusom powstała koalicja w której skład weszły Austria, Francja, Rosja i większa część Rzeszy. Chociaż przewidywano, że Prusy z tej wojny nie wyjdą zwycięsko, to jednak "geniusz strategiczny w połączeniu z graniczącą z autodestrukcją żelazną wolą i bajecznym szczęściem" () spowodował, że Fryderyk Wielki 15 lutego 1763 roku mógł podpisać zwycięsko w Hubertusburgu pokój na mocy którego utrzymał istniejące terytoria. Ponadto cesarzowa Maria Teresa zrzekła się ostatecznie praw do tego terenu, w zamian Fryderyk II wyraził swoje poparcie dla jej syna Józefa II w jego staraniach o koronę cesarską. Zawarcie pokoju w Hubertusburgu spowodowało, że Królestwo Prus osiągnęło rangę potęgi europejskiej.
Po wojnie na znaczeniu zyskały Bawaria, Saksonia i Wirtembergia. Były to państwa tak samo suwerenne jak Francja czy Polska. Jednocześnie bardzo na znaczeniu straciło cesarstwo jako państwo. Jego rola była coraz mniejsza, a często istniał tylko jako byt prawny w niektórych urzędach (Nadworna Rada Rzeszy), Sąd Kameralny Rzeszy (Sejm Rzeszy). Po zakończeniu wojny siedmioletniej zaczęto zastanawiać się, nad reformą i odnową cesarstwa. W tym czasie istniało ponad trzysta mniejszych lub większych księstw na terenach zajmowanych przez szeroko pojęty „naród niemiecki”, a określenia „niemiecki” używano raczej bardziej do języka niż narodu.
W tym też czasie Fryderyk II Wielki wraz z Austrią zaangażował się w przejmowanie kontroli nad ziemiami polskimi (rozbiory). Ponadto reformy oświeconego absolutyzmu wprowadzone w XVIII wieku w monarchiach Prus i Austrii prowadziły do unowocześnienia i centralizacji administracji, skarbowości. Monarchie niemieckie modernizowały armię, zwiększając jej liczebność.
Ziemie niemieckie w okresie rewolucji francuskiej.
Tymczasem niepowstrzymywana rewolucja francuska doprowadziła do ożywienia politycznego wśród Niemców, a zwłaszcza wśród młodzieży i studentów. W miastach akademickich można było dostać francuskie czasopisma, druki i ulotki. Skutkiem tego był przewrót polityczny w samej Rzeszy. Nowa organizacja państwa francuskiego doprowadziła do tego, że niektóre arcybiskupstwa utraciły swoje przywileje feudalne. Były to m.in. arcybiskupstwa Spiry, Moguncji, Kolonii, księstwo Wirtembergii, Margrabstwo Badenii, księstwo Nassau i Löwenstein, landgrafstwo Hesja-Darmstadt, księstwo Lenningen. Nie ominęło to też licznych baronów i hrabiów. Ludzie ci pomagali arystokracji francuskiej, udzielając jej schronienia i popierając działania antyrewolucyjne. Liczyli, że w ten sposób uda im się odzyskać utracone przywileje. W roku 1789 nastroje rewolucji francuskiej odczuwalne były też w kolejnych krajach niemieckich: Badenii, Wirtembergii, Palatynacie, w landgrafstwie Hesja-Kessel. Powstanie chłopów przeciwko stanom szlacheckim wybuchło w Bruchsalu, Trewirze, Akwizgranie, Poppardzie (sic!) oraz w Kolonii. Powstanie chłopskie miało miejsce również w Saksonii. W Miśni siłą uwolniono kilkunastu aresztowanych uczestników powstania. Odbiło się to głośnym echem w całej Rzeszy.
Również na terenie Prus nie było spokojnie. Już w roku 1786 nowy następca tronu pruskiego Fryderyk Wilhelm II wydał rozporządzenie zaostrzające sankcje wobec chłopów odmawiających posłuszeństwa swoim panom. Mimo wszystko Fryderyk Wilhelm II, który był zaangażowany w konflikty wewnętrzne między mieszczanami i chłopami nie angażował się w rozwiązanie rewolucji francuskiej. Zarówno on, jak i Józef II Habsburg zajęty pacyfikacją Niderlandów i wojną z Turcją uważali, że rewolucja jest doskonałą okazją do wykrwawienia wciąż silnego sąsiada. Niektóre ruchy Józefa II świadczyć by mogły, że celowo chciał przeciągnąć rewolucję. Zgodził się na utworzenie rządu na uchodźstwie, oraz korpusu ekspedycyjnego pod dowództwem księcia Kondeusza. Cesarz Józef II zmarł 20 lutego 1790 i niejako uchroniło go to od podjęcia kroków wojennych. Jednakże już wcześniej zdając sobie sprawę z nadchodzącej śmierci Józef w 1789 roku poprosił Leopolda II Habsburga – dotychczasowego władcę habsburskiej sekundogenitura, aby ten przybył do Wiednia i został współregentem. Po śmierci Józefa II, arcyksiążę Leopold musiał się zmierzyć z napiętą sytuacją polityczną. Pierwsze jego decyzje miały na względzie złagodzenie opozycji wewnętrznej kraju, zapewnienia bezpieczeństwa od strony Prus oraz przyspieszanie przywrócenia monarchii austriackiej w Belgii, choć Wiedeń dobrze wiedział, że Prusy zachęcały Belgię od uzależnienia się od Austrii, oraz popierały rewolucję w Liège. Przeszkadzało to Leopoldowi przywróceniu poprzedniego stanu, co uważał za główny punkt swojej polityki. Utratę tego kraju porównywał do „odcięcia ręki”.
Poprzez osłabienie Francji Prusy dostrzegły szansę na powiększenie swojego terytorium oraz wzmocnienie pozycji międzynarodowej. Ówczesny minister spraw zagranicznych Ewald Friedrich von Hertzberg kreślił wielkie plany aneksji i „rekompensat” względem innych państw, zwłaszcza Polski i Turcji. Jednym z jego projektów było oderwanie od Polski Gdańska i Torunia, a większej perspektywie również części województwa poznańskiego i kaliskiego (był to czas rozbiorów Polski). W 1790 Hertzberg zawarł przymierze polsko-pruskie podpisane w Warszawie 29 marca 1790 roku z Polską. Plan Hertzberga zakładał cesję Gdańska i Torunia dla Prus. W zamian Polska miała odzyskać Galicję kosztem Austrii (co miało być przedmiotem osobnych negocjacji). Plan spalił jednak na panewce, wobec uchwalonej we wrześniu 1790 deklaracji Sejmu Czteroletniego o niepodzielności ziem Rzeczypospolitej. Również w roku 1790 Prusy podpisały przymierze z Turcją.
Tymczasem cesarz niemiecki Leopoldowi II nie tylko udało się złagodzić opozycję, ale również zapewnić sobie jej przychylność. Nie wystarczało to jednak do rozpoczęcia rewindykacji Belgii. W tym czasie trwała wojna z Turcją i wiązało to siły militarne cesarstwa. Ponadto podpisany w roku 1790 między Polską a Turcją sojusz dawał możliwość konfrontacji pomiędzy Austrią i Prusami. Wymagało to więc utrzymywania wojsk w Czechach i na Morawach. W takiej sytuacji najlepszym rozwiązaniem dla Cesarstwa Niemieckiego okazał się sojusz z Prusami. Rozwiązaniu takiemu sprzeciwiał się austriacki dyplomata, który kierował austriacką polityką zagraniczną Wenzel Anton von Kaunitz. Uważał, że sojusz z Prusami będzie równoznaczny z obowiązkiem podziału stref wpływów w Rzeszy. Wobec opozycyjnej postawy kanclerza, Leopold II zmuszony był do szukania nowych współpracowników odpowiedzialnych za politykę zagraniczną. Zostali nimi baron Anton von Spielmann i hrabia Johann Ludwig von Cobenzl. Rozmowami z Prusami, które odbywały się w Reichenbachu (dzisiejszym Dzierżoniowie) kierował ten pierwszy. Na rozmowy ze stron Prus przybyli: Fryderyk Wilhelm II wraz z generałami, książętami i zaproszonymi gośćmi. Wśród nich byli m.in. Karol August z przyjacielem poetą Johannem Goethe. W rozmowy zaangażowała się m.in. Holandia, której zależało, by uchronić się przed wypłatą Prusom subsydiów, które zgodnie z umową zależały się w razie wojny. W rozmowy włączyła się też Wielka Brytania, której przewodził premier William Pitt. Ostatecznie traktat podpisano 27 lipca 1790 roku. Ustalono, że między Austrią a Turcją nastąpi zawieszenie broni w wojnie austriacko-tureckiej oraz pokojowe rozwiązanie konfliktu. Ponadto Austria miała wstrzymać pomoc militarną dla Rosji w przypadku dalszego prowadzenia wojny rosyjsko-tureckiej. W zamian za to Leopold II miał otrzymać pomoc przy restauracji Belgii.
Leopold został wybrany cesarzem 30 września 1790 roku, a 9 października we Frankfurcie nad Menem odbyła się jego koronacja. 15 listopada tego samego roku w Bratysławie został koronowany na króla Węgier, a na króla Czech 6 września 1791 roku w Pradze. Po otrzymaniu korony cesarskiej zaczął przygotowywać się do przywrócenie panowania w Belgii. Przed Parlamentem Belgijskim odczytany został manifest cesarski przekazany przez Leopolda i choć spotkał się z dużą dezaprobatą ze strony większości izby, to w kraju rozpoczęła się żywiołowa dyskusja.
Belgowie zdawali sobie sprawę, że ze strony Francji nie mogą liczyć na pomoc belgijscy ugodowcy byli skłonni do ugody z cesarzem. Rewolucjoniści wzywali jednak do przetrwania bez udziału cesarza. Sytuacja wśród rewolucjonistów zmieniła się, gdy w najwyższym dowództwie armii powstańczej nastąpił kryzys. Armię opuścił Friedrich Wilhelm von Schönfeld, głównodowodzący powstańczej armii, a wraz z nim powstańców opuściło kilku wysokich rangą oficerów. W zaistniałej sytuacji parlament Belgii próbował iść na ustępstwo i na dziedzicznego władcę Belgii proklamował syna Leopolda – Karola Ludwika. W takiej sytuacji austriacki feldmarszałek Johann von Bender wyruszył na Brukselę, tłumiąc po drodze powstanie leodyjskie w biskupstwie Liège. 2 grudnia 1790 roku wojska austriackie przywróciły władzę Leopolda nad austriackimi Niderlandami, a w styczniu 1791 roku Leopold, wykorzystując mandat Rzeszy, zajął zbuntowane księstwo Leodium.
6 lipca 1791 roku Leopold II do władców Prus, Anglii, Hiszpanii, Sardynii, Neapolu oraz Rosji wystosował list okólny, w którym zaproponował zwołanie kongresu europejskiego w Akwizgranie lub w Spa. Było to jednak działanie powierzchowne, gdyż dobrze wiedział, że Rosja zajęta jest sytuacją w Polsce, a Anglia nie miała konieczności wdawania się w kontynentalne działania rewolucyjne. Wkrótce potem doszło do spotkania władcy Prus króla Fryderyka Wilhelma II i cesarza Leopolda II w Pillnitz (dzisiaj dzielnica w Dreźnie). Powodem spotkania była chęć zaangażowania się w działania przeciwko rewolucyjnej Francji, ale też sprawa polska, tj. uchwalenie przez nią 3 maja konstytucji. Po konferencji, która trwała od 25 sierpnia 1791 roku, zadecydowano o podpisaniu 27 sierpnia deklaracji pilnitzkiej. Deklaracja była swojego rodzaju oświadczeniem, że Władcy Austrii i Prus sprzeciwiają się rewolucji we Francji i pomogą królowi Francji w przywróceniu mu pełnej władzy. We Francji odczytano go jako deklarację wojny. Nie było na rękę Francuzom dopuścić do tego by Prusy i Austria się dogadały. Zarówno dyplomacja francuska, jak i Żyrondyści prowadzili tajne rozmowy z przedstawicielami Prus. Nie było to jednak łatwe, gdyż w Prusach przewagę stanowili zwolennicy wojny z Francją. Z drugiej strony Żyrondyści podjęli próby utrzymania pokoju wysyłając do elektora Trewiru zaprzestania ruchów przeciw rewolucjonistom. Leopold II widząc szansę na odsunięcie wojny zalecił Trewirowi, choćby formalnie, przystać na warunki Francji. Jednocześnie wysłał do rządu francuskiego notę, w której straszył, że wojska austriackie będące w Luksemburgu podejmą atak w przypadku „nieprzyjaznych kroków wobec Trewiru”. Rząd żyrondystyczny postawił ultimatum, w którym domagał się od Austrii deklaracji o niemieszanie się w wewnętrzne sprawy Francji. Przyspieszyło to podpisanie sojuszu austriacko-pruskiego, który podpisano 7 lutego 1792 roku. Było to na rękę Fryderykowi Wilhelmowi II, który miał świadomość, że po układzie w Reichenbach prestiż Prus był osłabiony. Król liczył, że uda mu się zdobyć Księstwo Jülich, Księstwo Bergu oraz Ansbach-Bayreuth. Miał też nadzieję na odpowiednie odszkodowanie za straty wojenne w Polsce.
1 marca 1792 roku, po krótkotrwałej chorobie, zmarł cesarz Leopold II Habsburg. Jego miejsce zajął najstarszy syn, czterdziestoletni wówczas Franciszek II Habsburg, który koronował się na króla Austrii, Czech i Węgier jeszcze tego samego dnia (11 sierpnia 1804) proklamowany cesarzem Austrii, tytuł cesarza rzymskiego otrzymał 5 lipca 1792. Jeszcze przed przyjęciem koronacji na króla Węgier i Czech Francja wypowiedziała mu wojnę (koronacje nastąpiły w czerwcu i sierpniu), jako "królowi Czech i Węgier". Francja postąpiła tak mając nadzieję, że Austria zostanie odizolowana od pomocy Prus. Tak też się stało we wstępnym okresie. 22 maja 1792 roku Prusy wystosowały do Austrii zachętę do zorganizowana działania na ziemiach polskich (chociaż jeszcze niedawno w 1790 roku podpisał przymierze polsko-pruskie). Rozmowy prowadzone w Moguncji nie dostarczyły jednak dostatecznego wyniku. Austria zgodziła się na plany pruskiego zagarnięcia ziem Rzeczypospolitej, pod warunkiem oddania zajętych wcześniej 2 grudnia 1791 roku margrabstw Ansbach-Bayreuth. Prusy prowadząc rozmowy z Austrią, za jej plecami paktowały z Rosją nad potencjalnym II rozbiorem Polski. Tymczasem w kwietniu 1792 roku w Belgii doszło do konfrontacji pomiędzy Austrią i Francją. Prusy dołączyły się do wojny prawie trzy miesiące później, gdy 6 lipca 1792 roku wypowiedziały Francji wojnę. Głównym dowódcą został Karol Wilhelm z Brunszwiku. Jako doświadczony żołnierz zalecał wojnę ostrożną i ostrzegał przed nierozważnym działaniem. Jednak król Fryderyk Wilhelm II dążył do szybkich i zdecydowanych kroków. Początkowo armia wyruszyła w kierunku Nadrenii. Ówcześni mieszkańcy nie widząc szans na możliwy udział w zyskach nie chcieli uczestniczyć w wojnie. Armia austriacko-pruska z oddziałem heskim, badeńskim i kilkutysięcznym korpusem emigrantów wyruszyła z Koblencji i szła w kierunku granicy niemiecko-francuskiej. Podstawę korpusu emigracyjnego tworzyli arystokraci, ex-ministrowie, administratorzy oraz różni eksperci finansowi. Wozili oni warsztat do fałszowania asygnat rządu rewolucyjnego. Jak zanotował Goethe, który spotkał tę armię w Trewirze, w armii panowało rozgoryczenie i zniechęcenie do wyprawy. Wyczuwało się również niedostatek dyscypliny.
Karol Wilhelm choć niechcący to spowodował, że Francuzi przyspieszyli swój zryw narodowościowy. W odezwie do Francuzów groził osobom odpowiedzialnym za wypadki czerwcowe sądem wojennym. Słowa te były skierowane do Zgromadzenia Narodowego, władz okręgowych, miejskich i gwardii narodowej. W liście grzmiał by mieszkańcy niezwłocznie ukorzyli się przed królem Francji. Zadeklarował, że w wypadku wyrządzenia krzywdy rodzinie królewskiej, doprowadzi do "przykładnej zemsty", a buntowników skaże na śmierć. Odezwa ta byłą iskrą zapalną, która porwała lud rewolucyjny. 10 sierpnia 1792 roku tłum wyruszył na Tuileries i uwięził króla.
16 sierpnia armia prowadzona przez księcia brunszwickiego wkroczyła na terytorium Francji. Już 23 sierpnia poddała się twierdza Longwy, 2 września Verdun. Ostatecznie to jednak powstańcy zwyciężyli. Nowo wybrany komitet w Paryżu zebrał się po raz pierwszy 20 września 1792 roku.
Tymczasem armia pruska została zatrzymana pod Valmy, gdzie żołnierzom doskwierały pewne trudności. Brakowało sprzętu, żywności i lekarstw, a ponadto nękały ich ulewne deszcze i spięcia z partyzantami. Wszystko to wzmagało niezadowolenie w szeregach. Wpływ na żołnierzy miała też francuska propaganda, która rozrzucała ulotki z tekstem:
Wskutek niepomyślności Prusaków na froncie Francja stwierdziła, że to dobry moment na rozmowy z najeźdźcą. Wkrótce nastąpił odwrót wojsk pruskich. Z armii liczącej 42 tysiące żołnierzy powróciło 20 tysięcy. Połowę z tego stanowili ranni i chorzy. W czasie powrotu bagaże i ciężki sprzęt grzęzł w błocie, stając się zdobyczą Francuzów. Ci posuwali się za cofającymi się wojskami interwencyjnymi. 24 września wkroczyli do Sabaudii, a 28 września do Chambéry. W kolejnych dniach wojska francuskie dotarły do Nicei i Villafranca. 30 września nastąpił szturm na Spirę, a kilka dni później na Wormację. Również w Belgii wojska francuskie przeciwko Austriakom odnosiły sukcesy. Wygrana pod Jamappes i Mons dała Francuzom możliwość wejścia do Brukseli. Zwycięstwo pod Jemappes spowodowało zmianę postawy Belgów w stosunku do sił francuskich, które uznano za wyzwolicieli kraju. Nieco inaczej wyglądała sytuacja na terenie Rzeszy. Emigranci oraz dwory książęce czuły niepokój. Porzucali swoje rezydencje i dwory, i uciekali w głąb Niemiec. Do ucieczki przygotowywali się też elektorowie Trewiru i Kolonii.
W 1797 roku, w wyniku pokoju w Campo Formio Austriacy musieli przekazać Francuzom Niderlandy i zgodzić się na aneksję całej lewobrzeżnej Nadrenii przez Francję. Ostatecznie Austria i Rzesza uznały republikę francuską i jej zdobycze w Nadrenii i Niderlandach w 1801 roku. Po porażkach Austrii w wojnie z Francją, Napoleon chciał w jakiś sposób zrekompensować straty niemieckich książąt i stanów, którzy stracili swoje dobra na zachodnim brzegu Renu. Postanowił zaingerować w wewnętrzne sprawy Niemiec i w 1803 roku, w porozumieniu z Rosjanami, podyktował szereg reform struktury Świętego Cesarstwa Rzymskiego, polegających głównie na scaleniu gruntów i zmianie składu kolegium elektorów (Wirtembergia, Badenia, Hesja i Würzburg w miejsce Kolonii i Trewiru) oraz poddaniu drobnych państewek władzy większych organizmów. Granice nowych państewek wytyczano czasami dość przypadkowo. I tak na przykład Palatynat leżący na lewym brzegu Renu, do Badenii, która jest na prawym. Podobnie Frankonię włączono do Bawarii. Zeświecczono również państwa kościelne, zniknęły księstwa elektorskie, biskupstwa metropolitarne, oraz opactwa i klasztory podległe Rzeszy. Liczebność państw Rzeszy spadła z kilkuset do kilkunastu. Następnie Napoleon pokonał Austrię i zmusił cesarza rzymsko-niemieckiego, Franciszka II, do formalnej likwidacji Świętego Cesarstwa 6 sierpnia 1806 roku, przy okazji uzależniając od siebie mniejsze państwa niemieckie, które połączył 12 lipca tego samego roku w Związek Reński. Już w 1804 roku Franciszek II, przewidując ten bieg wydarzeń, przyjął tytuł cesarza Austrii jako Franciszek I, aby uchronić Habsburgów od degradacji do stopnia królewskiego. Jeszcze w 1806 roku Napoleon rozbił potęgę Prus i odebrał im ziemie II i III zaboru Polski, tworząc Księstwo Warszawskie. Wszystkie te wydarzenia bardzo popsuły stosunki francusko-pruskie i francusko-niemieckie. Sytuacja uspokoiła się nieco w roku 1807 i na pięć lat zapanował względny pokój. Również w tym roku Francuzi utworzyli w zachodnich Niemczech zależne od siebie Królestwo Westfalii. Obalenie Napoleona przyniosło powrót mocarstwowej pozycji Austrii i Prus, a kongres wiedeński w 1815 roku ustanowił w Niemczech nowy system polityczny.
Wiosna Ludów.
W marcu 1848 roku w Berlinie doszło do demonstracji ulicznych. W tym samym czasie w Heidelbergu trwały prace nad utworzeniem ogólnoniemieckiego parlamentu. Projekt, pozytywnie zaopiniowany przez Radę Związku Niemieckiego. W maju 1848 roku we Frankfurcie nad Menem rozpoczął swoje obrady parlament, nazywany frankfurckim.
Ostatecznie wydarzenia w Królestwie Pruskim, i w innych państwach niemieckich, zostały stłumione. Parlament ustalił projekt zjednoczenia Niemiec pod przewodnictwem Prus. Jednak na jego uchwałę z prośbą o przyjęcie korony cesarskiej król pruski, Fryderyk Wilhelm IV odparł, iż nie będzie podnosił korony z błota. Chciał w ten sposób zaakcentować, iż władzę nad całymi Niemcami przyjąć może jedynie z rąk równych mu królów i książąt niemieckich, a nie z rąk reprezentacji ludu. Wkrótce potem parlament rozpędziły w Stuttgarcie, gdzie pod koniec obradował, wojska wirtemberskie.
Zjednoczenie Niemiec (1866–1871).
Po wojnie austriacko-pruskiej w 1866 r. najsilniejszą pozycję w Niemczech uzyskały Prusy, po wojnie francusko-pruskiej w roku 1871 w pałacu wersalskim doszło do podpisania dokumentu, który świadczył o zjednoczeniu ziem niemieckich. Wilhelm I koronował się na cesarza II Rzeszy. W skład zjednoczonych ziem niemieckich nie weszła Austria. Otto von Bismarck, kanclerz Prus został kanclerzem zjednoczonych Niemiec. Ten okres przyniósł także intensyfikację polityki prześladowań Polaków zmuszonych do życia w państwie Pruskim w wyniku agresywnej polityki Prus, które zagarnęły Polskie ziemie. Dotychczasowa dyskryminacja uległa rozszerzeniu i przybrała na sile, szczególnie ze względu na to iż polską ludność Bismarck uważał za jedno z największych zagrożeń dla Niemiec.
Epoka bismarckowska (II Rzesza).
Na przeł. XIX i XX wieku Niemcy stały się mocarstwem. Następował szybki rozwój przemysłu. W latach 1880–1900 Niemcy uzyskały też kolonie w Afryce, takie jak Togo, Kamerun, Niemiecka Afryka Południowo-Zachodnia (obecna Namibia), Niemiecka Afryka Wschodnia (obecna Tanzania) i Oceanii, m.in. Archipelag Bismarcka, Wyspy Salomona, Karoliny, Mariany. Z końcem XIX wieku utworzono trójprzymierze, którego przeciwwagą była ententa.
Niemcy w I wojnie światowej.
Po wybuchu I wojny światowej Niemcy nie zdołały wykonać planu wojny błyskawicznej, wojna przybrała charakter pozycyjny, rosło niezadowolenie z jej powodu. 21 marca 1918 roku rozpoczęła się tzw. ofensywa wiosenna 1918 roku. Miała na celu przełamanie frontu i pokonanie aliantów przed przybyciem wojsk amerykańskich. Była to seria ataków wojsk niemieckich na froncie zachodnim, podzielona na cztery operacje. Pierwsza, o nazwie Michael rozpoczęła się 21 marca 1918 roku uderzeniem około 750-tysięcznej armii z 6 tysiącami dział na długości 60 kilometrów frontu zachodniego, której celem było rozerwanie linii alianckich wojsk na dwie części. Pod koniec maja Niemcy przystąpiły do ofensywy na froncie francuskim (Operacja Blücher-Yorck). Ostatnia próba przerwania frontu miała miejsce 15 lipca nad Marną (bitwa nad rzeką Marną). Wstrzymano ją już 17 lipca, a dzień później kontrofensywę rozpoczęły armie pod dowództwem francuskim i amerykańskim (ofensywa stu dni), co ostatecznie zmusiło Niemcy do rokowań pokojowych. 14 sierpnia 1918 roku dowódca generał Erich Ludendorff doniósł o porażce. Od tego czasu przez najbliższe sześć tygodni w niemieckiej polityce właściwie nic się nie działo, natomiast znacznie zaczęła pogarszać się sytuacja militarna. Front turecki się załamał, a front austriacki we Włoszech był w bardzo słabej kondycji. Coraz słabszy był front zachodni.
30 września Wilhelm II wydał edykt w którym wyraził zdanie, że "naród powinien skuteczniej współpracować w kształtowaniu losów ojczyzny" oraz że ludzie "powinni uczestniczyć w prawach i obowiązkach rządu". Tego samego dnia ze stanowiska premiera ustąpił Georg von Hertling, a jego rząd zakończył swoją pracę 4 października. Tego samego dnia utworzony został Rząd Maximiliana von Badena. Na jego czele stanął badeński magnat Max von Baden. Za kadencji tego rządu prowadzone były rozmowy pokojowe w Compiègne. W negocjacjach tych brała udział delegacja którą od 6 listopada kierował minister bez teki Matthias Erzberger.
3 listopada 1918 roku kilońskie powstanie marynarzy zapoczątkowało rewolucję listopadową, 9 listopada proklamowano republikę, cesarz abdykował, a rząd Badena zakończył działalność. Wtedy też zaczął funkcjonować rząd Friedricha Eberta.
11 listopada 1918 roku o godzinie 5 rano w wagonie kolejowym w lesie Compiègne niedaleko miasta o tej samej nazwie podpisany został rozejm. Przedstawicielem Francuzów był marszałek Ferdinand Foch, szefem delegacji niemieckiej wcześniej wspomniany Matthias Erzberger. Rozejm obwiązywać miał przez 36 dni, jednak poprzez ciągłe przedłużanie jego trwania ustalono, że będzie obowiązywał przez czas nieokreślony. 28 czerwca 1919 podczas konferencji pokojowej w Paryżu potwierdzono warunki rozejmu traktatem wersalskim. Wszedł on w życie 10 stycznia 1920 roku.
Republika Weimarska.
Okres Republiki Weimarskiej (1919-1933) obejmuje większą część niemieckiego międzywojnia.
Powstanie republiki ma bezpośredni związek z wybuchem rewolucji listopadowej pod koniec I wojny światowej. Podjęcie reform mających doprowadzić do demokracji parlamentarnej w Niemczech były warunkiem państw ententy, a w szczególności prezydenta USA Woodrowa Wilsona, rozpoczęcia negocjacji pokojowych. Decyzja dowództwa marynarki cesarskiej o próbie doprowadzenia do jeszcze jednej bitwy z Royal Navy, podjęta już po wysłaniu prośby o rozejm, spowodowała bunt marynarzy w Kilonii. Bunt rozprzestrzenił się kolejno na inne porty: Hamburg, Bremę i Lubekę, a później już jako rewolucja listopadowa na większe miasta niemieckie: Monachium, Kolonię, Brunszwik i w końcu Berlin i cały kraj. Przypieczętowała ona los Cesarstwa.
9 listopada 1918 roku książę Max von Baden ogłosił abdykację cesarza Wilhelma II i powierzył urząd kanclerza Friedrichowi Ebertowi. Tego samego dnia Philipp Scheidemann proklamował republikę demokratyczną, czym wyprzedził o dwie godziny lewicowych radykałów. Wybory do zgromadzenia narodowego odbyły się 19 stycznia 1919 roku. Zgromadzenie zebrało się po raz pierwszy 6 lutego w Weimarze. 31 lipca 1919 konstytucja została przyjęta w swojej ostatecznej formie, a 11 sierpnia podpisana przez prezydenta Friedricha Eberta.
Rząd uznał ten dzień za święto narodowe. 16 kwietnia 1922 zawarty został między Niemcami a Rosją Radziecką układ w Rapallo, który przewidywał współpracę dyplomatyczną, gospodarczą i wojskową oraz rezygnację z wypłat reparacji. Układ ten został negatywnie odebrany przez mocarstwa zachodnie, a zwłaszcza Francję. Za koniec Republiki Weimarskiej uznaje się wybór Adolfa Hitlera na kanclerza 30 stycznia 1933 roku.
Niemcy nazistowskie (III Rzesza).
Kryzys gospodarczy roku 1929 spowodował wzrost ekstremizmu politycznego. Nacjonalistyczne i antykomunistyczne hasła NSDAP i jej propaganda socjalnego i gospodarczego cudu przyniosły sukces wyborczy.
Po zwycięstwie wyborczym NSDAP prezydent Paul von Hindenburg powołał Hitlera na kanclerza, który po śmierci prezydenta w 1934 r. przejął władzę prezydencką z tytułem wodza Rzeszy ("Führer").
Wydane 28 II 1933, po pożarze Reichstagu, rozporządzenia „O ochronie narodu i państwa” oraz „O zdradzie narodu...” wprowadziły w Niemczech stan wyjątkowy, trwający aż do końca III Rzeszy, a uchwalona w 1933 r. ustawa o pełnomocnictwach rządu zapewniała mu możliwość wydawania ustaw sprzecznych z konstytucją.
W Niemczech zapanowała dyktatura określana jako nazizm. Nowymi rozporządzeniami zniesiono wolności obywatelskie, rozwiązano wszystkie partie polityczne, z wyjątkiem NSDAP, zakazano działalności związków zawodowych, zastosowano terror wobec opozycji. Hitler rozpoczął budowę obozów koncentracyjnych (od czerwca 1934) i polecił dokonać „likwidacji” potencjalnych przeciwników wewnątrz partii nazistowskiej („noc długich noży”). Zgodnie z doktryną nazistowską nastąpiły prześladowania ludności żydowskiej, usankcjonowane w roku 1935 przez ustawy norymberskie. Dla realizacji tych celów rozbudowano aparat terroru, tworzony przez takie organizacje jak Gestapo czy SS. Gdy Hitler poczuł się pewniej przyjęto w 1935 r. ustawę o odbudowie sił zbrojnych (Wehrmacht), co było sprzeczne z traktatem wersalskim. Partia wprowadziła ścisły nadzór państwa nad gospodarką. Niemcy przystąpiły do opanowania zdemilitaryzowanej Nadrenii (1936). Stworzono oś Berlin–Rzym–Tokio oraz pakt antykominternowski, do którego Hitler chciał pozyskać Polskę.
Politykę podbojów zapoczątkowało w roku 1938 przyłączenie ("Anschluss") Austrii i zabór czechosłowackiego Kraju Sudetów zamieszkanych przez mniejszość niemiecką. W 1939 r., wbrew układowi monachijskiemu zawartemu kilka miesięcy wcześniej, Niemcy zajęły pozostałe ziemie czeskie, tworząc Protektorat Czech i Moraw podległy bezpośrednio Hitlerowi, a także zmusiły Słowaków do proklamowania Republiki Słowackiej, która była całkowicie zależna od Niemiec. Sygnałem dążenia do zmiany powersalskiego porządku były układy zawierane z ZSRR w 1939 (Pakt Ribbentrop-Mołotow).
Agresja na Polskę 1 września 1939 zapoczątkowała II wojnę światową. Niemcy zajęły Danię i Norwegię w 1940 roku, następnie Holandię, Belgię i Luksemburg oraz Francję do 1942 r. Po kampanii na Bałkanach (1941) i okupowaniu Jugosławii (jak mówili dowódcy niemieccy: „przy okazji”) oraz Grecji, którą bezskutecznie chciał opanować Benito Mussolini, Niemcy napadły 22 czerwca 1941 na ZSRR, w ramach „operacji Barbarossa”.
Na okupowanych terenach Niemcy wprowadzili terror, dokonali niemal całkowitej zagłady Żydów, także eksterminacji wielu milionów ludzi innych narodowości, głównie Słowian i Romów. Główną rolę w realizacji tej polityki odegrało kierownictwo polityczne: NSDAP, SS, Gestapo uznane w procesie norymberskim w 1946 r. za organizacje przestępcze. W wyniku planowej eksterminacji ludności podbitych państw, Niemcy wymordowali nie mniej jak 10 milionów ludzi, w tym ponad 6 milionów obywateli polskich, w znacznej części narodowości żydowskiej. Działania bojowe koalicji antyfaszystowskiej, przybierający na sile ruch oporu w krajach okupowanych, przy jednoczesnym wyczerpaniu potencjału wojskowo-gospodarczego Niemiec, doprowadziły do przegrania przez Niemcy wojny. W latach 1942–1943 III Rzesza ponosiła klęski w ZSRR oraz w Afryce. Wskutek utworzenia przez aliantów w połowie 1944 roku drugiego frontu we Francji, na wiosnę 1945 r. doszło do całkowitej klęski Niemiec.
Po samobójstwie Hitlera (30 kwietnia 1945) nastąpiła, zgodnie z jego testamentem, rekonstrukcja rządu niemieckiego. Urząd prezydenta miał sprawować Karl Dönitz, dawny przywódca Kriegsmarine, a kanclerza – Joseph Goebbels, wcześniejszy minister propagandy. W praktyce głównym zadaniem nowego rządu miało być podpisanie aktu zawieszenia broni z państwami zachodnimi i przeciąganie wojny z ZSRR, w celu ewakuacji jak największej liczby uchodźców na zachód. Na to nie zgodził się Stalin i już 8 maja 1945 nastąpiło podpisanie bezwarunkowej kapitulacji Niemiec.
Alianckie strefy okupacyjne.
O godz. 23:01 czasu środkowoeuropejskiego 8 maja 1945 roku nastąpiła całkowita i bezwarunkowa kapitulacja Niemiec. W imieniu III Rzeszy podpis pod aktem kapitulacji złożył feldmarszałek Wilhelm Keitel. Deklaracją berlińską rządy czterech mocarstw sprzymierzonych: ZSRR, USA, Wielkiej Brytanii i Francji przejęły władzę w Niemczech. Władzę sprawowała w tym okresie Międzysojusznicza Rada Kontroli z siedzibą w Berlinie, w skład której wchodzili komendanci wojskowi mocarstw alianckich. Niemcy dotknęły poważne straty terytorialne i ludnościowe oraz zniszczenia wojenne. Całe terytorium III Rzeszy znalazło się pod obcym zarządem, przy czym prawie 1/3 terytorium – wszystkie ziemie na Wschód od Odry i Nysy Łużyckiej – przekazano cywilnej administracji Polski i ZSRR, zaś Okręg Saary – Francji. W wojnie poległo ponad 7 mln żołnierzy niemieckich (i austriackich) oraz ponad 3 mln ludności cywilnej. Berlin leżał w gruzach, a liczba ludności zmniejszyła się z 4,3 mln sprzed wojny do 2,8 mln po kapitulacji. Celem okupacji była całkowita demilitaryzacja Niemiec (oraz całkowita likwidacja przemysłu zbrojeniowego), denazyfikacja społeczeństwa (połączona z ukaraniem nazistowskich zbrodniarzy wojennych), demokratyzacja (polegająca na zniesieniu całości ustawodawstwa narodowosocjalistycznego) oraz dekartelizacja gospodarki (likwidacja porozumień monopolistycznych przemysłu niemieckiego, współodpowiedzialnego za rozwój machiny wojennej III Rzeszy), aby przygotować Niemców do przyszłego życia politycznego na podstawach demokratycznych i do pokojowej współpracy na arenie międzynarodowej.
Podział Niemiec.
W styczniu 1947 roku brytyjska i amerykańska strefa zostały połączone w Bizonię. W czerwcu 1948 roku miała miejsce narada w Londynie, podczas której państwa zachodnie odrzuciły propozycję ZSRR, zmierzającą do utworzenia jednego rządu ogólnoniemieckiego. Stało się jasne, iż Niemcy zostaną podzielone na dwa odrębne państwa, które dostaną się w różne strefy wpływów. Doszło więc do utworzenia dwóch państw niemieckich: 21 września 1949 Republiki Federalnej Niemiec i 7 października 1949 Niemieckiej Republiki Demokratycznej oraz enklawy Berlin Zachodni.
Niemiecka Republika Demokratyczna.
Państwo to powstało z inicjatywy komunistycznej partii o nazwie Socjalistyczna Partia Jedności Niemiec ("Sozialistische Einheitspartei Deutschlands", "SED") i pod auspicjami Związku Radzieckiego. W latach 1946–1948 SED ugruntowała swoją pozycję polityczną i zdominowała organy władzy w strefie okupacyjnej. Partia ta w marcu 1948 roku powołała Niemiecką Radę Ludową, która 7 października 1949 roku przekształciła się w Tymczasową Izbę Ludową, przyjęła konstytucję i proklamowała powstanie nowego państwa. Władzę objęła SED.
Pierwszym prezydentem NRD został Johannes Dieckmann, został zastąpiony przez Wilhelma Piecka (Dieckmann objął urząd przewodniczącego Izby Ludowej). 12 października na urząd premiera wybrano Ottona Grotewohla; tego samego dnia Izba Ludowa przyjęła konstytucję. NRD od roku 1950 była członkiem RWPG, a od roku 1955 Układu Warszawskiego. W roku 1961 NRD podjęła decyzję o budowie Muru Berlińskiego oddzielającego Berlin Wschodni od Berlina Zachodniego.
Niemcy Zachodnie.
Państwo to powstało z połączonych stref okupacyjnych aliantów zachodnich tzw. Trizonii. Stolicą nowego państwa zostało prowincjonalne Bonn. W momencie zjednoczenia obszar państwa wynosił 248,2 tys. km². Pierwszym kanclerzem RFN został Konrad Adenauer, który stanął na czele koalicji CDU/CSU, FDP i DP. W maju 1949 roku weszła w życie ustawa zasadnicza, która obowiązuje do dnia dzisiejszego. W 1951 roku RFN była jednym z państw-założycieli Europejskiej Wspólnoty Węgla i Stali, a w 1955 została przyjęta do NATO.
Zjednoczenie Niemiec.
W lipcu 1990 roku NRD połączyła unia walutowa, gospodarcza i społeczna z RFN.
3 października 1990 roku odrodzone kraje związkowe NRD przystąpiły do Republiki Federalnej Niemiec, co zakończyło proces jednoczenia Niemiec.

</doc>
<doc id="158788" url="https://pl.wikipedia.org/wiki?curid=158788" title="Faramir (ujednoznacznienie)">
Faramir (ujednoznacznienie)

Fikcyjne postacie ze stworzonej przez J.R.R. Tolkiena mitologii Śródziemia:

</doc>
<doc id="158790" url="https://pl.wikipedia.org/wiki?curid=158790" title="Friedrich Pacius">
Friedrich Pacius

Friedrich Pacius lub Fredrik Pacius (ur. 19 marca 1809 w Hamburgu, zm. 8 stycznia 1891 w Helsinkach) – niemiecki kompozytor, dyrygent i pedagog muzyczny, przez wiele lat związany z Finlandią, nazywany „Ojcem muzyki fińskiej”.
Studiował muzykę w Kassel (m.in. u Louisa Spohra). Był kapelmistrzem orkiestry królewskiej w Sztokholmie, w latach 1834-1867 uczył muzyki na Uniwersytecie Helsińskim. Twórca muzyki do przyszłych hymnów państwowych Estonii ("Mu isamaa") i Finlandii ("Maamme"); stworzył pierwszą operę fińską ("Kaarle-kuninkaan metsästys", 1852, do libretta Zachariasa Topeliusa), komponował utwory orkiestrowe i kameralne.

</doc>
<doc id="158791" url="https://pl.wikipedia.org/wiki?curid=158791" title="Translacja">
Translacja



</doc>
<doc id="158792" url="https://pl.wikipedia.org/wiki?curid=158792" title="Partia Sprawiedliwości">
Partia Sprawiedliwości



</doc>
<doc id="158796" url="https://pl.wikipedia.org/wiki?curid=158796" title="Zakrycie">
Zakrycie



</doc>
<doc id="158798" url="https://pl.wikipedia.org/wiki?curid=158798" title="Język papiamento">
Język papiamento

Język papiamento, papiamentu, papiamen – język kreolski na bazie portugalskiego i hiszpańskiego, używany w regionie Karaibów, głównie na wyspach Aruba, Bonaire i Curaçao. Nazwa pochodzi od czasownika "papiá" („rozmawiać”), z portugalskiego "papear".
Słownictwo języka papiamento zawiera liczne zapożyczenia z różnych języków: przede wszystkim niderlandzkiego, ale także angielskiego, francuskiego, judeo-portugalskiego oraz języków afrykańskich.
Historia.
Powstał w połowie XV w. w wyniku pierwszych kontaktów Portugalczyków i mieszkańców Zachodniej Afryki, kumulując afrykańskie struktury gramatyczne i portugalski zasób wyrazowy. Pidżyn ten stał się następnie wspólnym językiem, zrozumiałym dla niewolników afrykańskich pochodzących z różnych grup etnicznych, w następnych pokoleniach przekształcając się w język kreolski. Na poziomie struktury jest bliski językom kreolskim do dziś używanym na zachodnim wybrzeżu Afryki (Gwinea Bissau, Republika Zielonego Przylądka, Senegal i Gambia).
Status prawny.
Od marca 2007 papiamento był uznany za język urzędowy na Antylach Holenderskich, do podziału terytorium w 2010. Obecnie Aruba i Curaçao używają go jako języka oficjalnego obok niderlandzkiego, zaś Bonaire przyznało mu status języka regionalnego i akceptuje jego używanie w administracji.

</doc>
<doc id="158803" url="https://pl.wikipedia.org/wiki?curid=158803" title="Pasztunowie">
Pasztunowie



</doc>
<doc id="158804" url="https://pl.wikipedia.org/wiki?curid=158804" title="Unrug">
Unrug

Osoby noszące nazwisko Unrug:

</doc>
<doc id="158807" url="https://pl.wikipedia.org/wiki?curid=158807" title="Paleologowie">
Paleologowie

Dynastia Paleologów (gr. "Παλαιολόγος", l.mn. "Παλαιολόγοι") – ostatnia dynastia władająca Cesarstwem Bizantyjskim, najdłużej ze wszystkich dynastii, przez niemal dwa wieki, od 1259 do 1453 roku.
Dzieje.
Paleologowie pochodzili z Frygii w Anatolii. Pierwszym znanym ze źródeł przedstawicielem rodu Paleologów był Nicefor Paleolog – wódz armii i namiestnik Mezopotamii w czasach panowania Romana IV Diogenesa i Michała VII Dukasa. Nicefor zginął w czasie oblężenia Dyrrachion przez Normanów 18 października 1081 roku.
Nicefor miał dwóch synów: Jerzego Paleologa i Mikołaja Paleologa. Jerzy ożenił się z Anną Dukainą, siostrą Ireny Dukainy – żony cesarza Aleksego Komnena. Wsparł Aleksego w walce o tron. W 1081 roku piastował funkcję duksa Dyrrachion. Potem był jednym z dowódców wojsk. Walczył z Normanami pod Kastorią, Pieczyngami i Połowcami. Otrzymał wysokie godności dworskie kuropalatesa i despotesa. Dzięki jego działalności Paleologowie stali się jednym z potężniejszych rodów Cesarstwa.
Wykorzystali swoją pozycję w trakcie walk o tron między Komnenami a Angelosami pod koniec XII wieku. Andronik Paleolog – syn Michała Paleologa i wnuk Jerzego Paleologa został zięciem cesarza Izaaka II Angelosa. Brat Andronika – Jerzy – wsparł natomiast Aleksego III Angelosa. Jednocześnie ich wuj Aleksy Paleolog (syn Jerzego Paleologa) ożenił się z córką Aleksego III Angelosa – Ireną Angeliną i został wyznaczony na następcę tronu. Plany te pokrzyżowała IV wyprawa krzyżowa i powrót na tron Izaaka II Angelosa.
Paleologowie wzrośli w siłę w okresie rozpadu Cesarstwa na przełomie XII i XIII wieku. Odgrywali istotną rolę w Cesarstwie Nicejskim. Andronik Paleolog ożenił się na przełomie 1211 i 1212 roku z Ireną Laskariną – córką cesarza nicejskiego Teodora I Laskarysa. Miał zostać jego następcą, gdyż Teodor nie posiadał męskiego potomka, ale zmarł krótko po ślubie.
Natomiast pierwszym reprezentantem dynastii zasiadającym na tronie był Michał VIII, który początkowo sprawował regencję podczas małoletności cesarza Jana IV Laskarysa, później jednak (1259) przejął pełnię władzy i od 1261 roku panował samodzielnie. Posiadał wysoką pozycję w rodzie i wśród możnowładców, gdyż był potomkiem dwóch gałęzi dynastii, synem wielkiego domestyka Andronika Paleologa i Teodory Paleologiny. Ożenił się z Teodorą z rodu Laskarysów i Watatzesów. Paleologom w doskonały sposób udawało się wchodzić w koligacje ze wszystkimi ówcześnie panującymi na ziemiach bizantyńskich dynastiami, co niewątpliwie ułatwiło im objęcie tronu w Konstantynopolu. Ponadto znani byli z hojności wobec Kościoła, dzięki czemu posiadali poparcie wyższego kleru i mnichów.
Paleologowie władali cesarstwem aż do upadku Konstantynopola w 1453 r. Ostatnim cesarzem bizantyjskim był Konstantyn XI Dragazes, który zginął po zdobyciu Konstantynopola przez Turków.
Za ich panowania szybko upadła potęga militarna cesarstwa: po 1282 r. (śmierć Michała VIII) cesarstwo praktycznie nie odgrywało już większej roli politycznej. Kryzys militarny pogłębiały wojny domowe, jakie toczyli między sobą przedstawiciele dynastii, wciągając w to państwa sąsiadujące z Konstantynopolem: Serbię, Bułgarię, Genuę, Wenecję, a co najgorsze Turków Osmańskich. Lawirowanie między dwoma wymienionymi republikami włoskimi pogłębiało też upadek gospodarki bizantyjskiej eksploatowanej przez włoskich kupców. Jako mecenasi kultury i sztuki wpłynęli jednak na rozkwit kultury bizantyjskiej, która stała się dominującym wzorem dla narodów bałkańskich.
Jednym z głównych działań, podejmowanych przez cesarzy z dynastii Paleologów, były próby zawarcia unii kościelnej z chrześcijaństwem zachodnim, w czym upatrywano szansę na uzyskanie pomocy militarnej w walce z Turkami Osmańskimi. Próby zawarcia unii podejmowali m.in. cesarze Michał VIII, Jan V, Jan VIII, jednak ze względów doktrynalnych, ale także z powodu silnej niechęci wiernych do łacinników do faktycznej akceptacji unii nigdy nie doszło.
Mottem dynastii były słowa: "Basileus Basileon, Basileuon Basileuonton" („Król królów, panujący nad panującymi”).
Losy dynastii po upadku Bizancjum.
Dynastia w latach 1382-1460 władała także despotatem Morei na Peloponezie (Mistra), w pewnym okresie władcami Mistry byli następcy tronu bizantyjskiego. Ostatnimi despotami Morei byli Demetriusz II Paleolog oraz Tomasz Paleolog. Tytuł cesarza Bizancjum przeszedł po śmierci Konstantyna XI na dzieci Tomasza, gdyż Demetriusz miał tylko córkę Helenę, która została wzięta do haremu sułtana. Tomasz miał czworo dzieci: Helenę – żonę Łazarza III Brankowicza, Zoe Paleolog, Manuela Paleologa oraz Andrzeja Paleologa. Manuel przebywał w Rzymie, ale wrócił do Konstantynopola i oddał się w ręce sułtana Mehmeda II. Miał dwóch synów: Jana i Andrzeja. Andrzej przeszedł na islam i jako Mehmed Pasza został urzędnikiem dworskim. Obaj zmarli bezpotomnie.
Brat Manuela – Andrzej Paleolog – wiódł życie awanturnicze. Tytułował się „Imperator Constantinopolitanus”, dla zdobycia gotówki sprzedawał prawa do tronu bizantyjskiego, w tym Karolowi VIII Walezjuszowi i Ferdynandowi Aragońskiemu. Miał syna Konstantyna, który zmarł bezpotomnie. Tym sposobem wygasła dynastia Paleologów.
W 1305 r. boczna linia Paleologów (Paleologowie z Montferratu) drogą spadku weszła w posiadanie hrabstwa Montferratu (północne Włochy), którym władała aż do 1533 r., kiedy to ziemie hrabstwa odziedziczyli przedstawiciele rodu Gonzaga.
Żoną wielkiego księcia moskiewskiego Iwana III (1462–1505) była Zoe Paleolog, bratanica ostatniego cesarza bizantyjskiego, Konstantyna XI. Dzięki Zoe, na moskiewskim dworze książęcym zrodziła się idea Moskwy – Trzeciego Rzymu, rozwijana później w Rosji jako bezpośredniej spadkobierczyni najlepszych tradycji bizantyjskich, tak religijnych, jak też państwowych. Symbolem związków bizantyjsko-ruskich było przejęcie przez władców moskiewskich dwugłowego bizantyjskiego orła, także za sprawą Zoe Paleolog.
Zobacz też.
Literatura bizantyńska epoki Laskarysów i Paleologów 1204-1453

</doc>
<doc id="158809" url="https://pl.wikipedia.org/wiki?curid=158809" title="Azerska SRS">
Azerska SRS



</doc>
<doc id="158810" url="https://pl.wikipedia.org/wiki?curid=158810" title="Charbin">
Charbin

Charbin – osada w Polsce położona w województwie wielkopolskim, w powiecie słupeckim, w gminie Powidz, nad jeziorem Niedzięgiel.
W latach 1975–1998 miejscowość administracyjnie należała do województwa konińskiego.
We wsi znajduje się zabytkowy zespół pałacowy wpisany do krajowego rejestru zabytków pod numerem
nr rej.: 335/77 z 21.05.1984 roku. W jego skład wchodzi pałac z 1869 roku (z późniejszymi zmianami) oraz park z końca XIX wieku.

</doc>
<doc id="158813" url="https://pl.wikipedia.org/wiki?curid=158813" title="Mao Tse-tung">
Mao Tse-tung



</doc>
<doc id="158815" url="https://pl.wikipedia.org/wiki?curid=158815" title="Roman Brandstaetter">
Roman Brandstaetter

Roman Brandstaetter (ur. 3 stycznia 1906 w Tarnowie, zm. 28 września 1987 w Poznaniu) – polski pisarz, poeta, dramaturg i tłumacz. Znawca Biblii.
Życiorys.
Dzieciństwo i edukacja.
Roman Brandstaetter urodził się w żydowskiej rodzinie inteligenckiej jako syn Ludwika i Marii z domu Brandstaetter. Jego dziadek, Mordechaj Dawid Brandstaetter (1844–1928), był właścicielem tłoczni oleju lnianego w Tarnowie, jak również znanym twórcą literatury hebrajskojęzycznej, autorem wielu opowiadań i nowel.
Brandstaetter ukończył szkołę powszechną oraz Gimnazjum Męskie w Tarnowie, a egzamin dojrzałości zdał w 1924 w Krakowie. Tam też studiował filozofię i filologię polską na Uniwersytecie Jagiellońskim. W czasie studiów zadebiutował jako poeta, publikując w 1926 na łamach "Kuriera Literacko-Naukowego" wiersz "Elegia o śmierci Sergiusza Jesienina". Tego samego roku w "Nowej Reformie" ogłosił wiersz pt. "Piłsudski". Kolejne wiersze i artykuły pisał do "Głosu Prawdy", "Gazety Polskiej" i innych czasopism. W 1928 wydał pierwszy tom poezji pod tytułem "Jarzma".
Po ukończeniu studiów przebywał w latach 1929–1931 na rządowym stypendium w Paryżu, gdzie prowadził badania nad działalnością polityczno-społeczną Adama Mickiewicza. Praca ta zaowocowała tytułem doktora filozofii, który otrzymał w 1932.
Praca w okresie międzywojennym.
Powróciwszy z Paryża zamieszkał w Warszawie, gdzie przez rok pracował jako nauczyciel języka polskiego i gdzie podjął pracę literacką oraz publicystyczną, drukując w "Kurierze Literacko-Naukowym" i "Miesięczniku Żydowskim". Wydał również szkice historyczno-literackie: "Legion żydowski Adama Mickiewicza " (1932), "Moszkopolis" (1932), "Wybryki antyżydowskie studentów Uniwersytetu Wileńskiego w r. 1815" (1932), a następnie "Tragedie Juliana Klaczki" (1933), tomik poezji "Węzły i miecze" (1933) oraz zbiór pamfletów "Zmowa eunuchów" (1936).
W 1935 odwiedził Turcję, Grecję i Palestynę.
Pierwsze małżeństwo.
Krótko po wybuchu II wojny światowej Roman Brandstaetter przeniósł się do Wilna, gdzie w 1940 poślubił Tamarę Karren, Żydówkę, którą poznał wcześniej w Warszawie. Po kilkumiesięcznym pobycie w Wilnie (w czasie którego zainteresowało się nim NKWD), dzięki staraniom rodziny żony, oboje udali się do Jerozolimy poprzez Moskwę, Baku, Iran i Irak. W tym czasie powstał pierwszy z dramatów Brandstaettera zatytułowany "Kupiec warszawski" (1940/1941). W Jerozolimie autor początkowo współpracował z hebrajskimi wydawnictwami, prasą i teatrem. Następnie, dzięki pomocy profesora Stanisława Kota, który był nauczycielem Brandstaettera na Uniwersytecie Jagiellońskim, otrzymał posadę w nasłuchu radiowym Polskiej Agencji Telegraficznej, gdzie pracował aż do czasu swojego wyjazdu z Palestyny.
W okresie 1941–1946, napisał pięć kolejnych dramatów, których nigdy nie wystawił na scenie. Wtedy też powstał "Powrót syna marnotrawnego". Czas pobytu Brandstaettera w Jerozolimie był okresem przełomowym w jego życiu, gdyż wtedy przeszedł na wiarę katolicką. Przeżycie to opisał później w opowiadaniu "Noc biblijna" zamieszczonym w zbiorze "Krąg biblijny". W 1945 rozszedł się z żoną Tamarą na mocy tzw. przywileju św. Pawła, który – na podstawie – umożliwia przeprowadzenie rozwodu, jeśli jeden z małżonków przyjmuje chrzest, a drugi zdecydowanie pozostaje wyznawcą religii niechrześcijańskiej oraz nie zamierza pozostawać w związku małżeńskim z ochrzczonym.
Wyjazd do Włoch.
W 1946 Brandstaetter wyjechał do Egiptu. Stamtąd przybył do Rzymu, gdzie 15 grudnia 1946 przyjął chrzest z rąk oo. paulinów, a 21 grudnia 1946 w tamtejszym kościele paulinów poślubił Reginę (Irenę) Wiktor herbu Brochwicz z Woli Sękowej, sekretarkę ambasadora polskiego w Rzymie, profesora Stanisława Kota. W latach 1947–1948 pełnił funkcję attaché kulturalnego przy ambasadzie RP w Rzymie. W 1948 zorganizował tam uroczystości z okazji 100. rocznicy założenia Legionu Mickiewicza.
We Włoszech, zainspirowany postacią św. Franciszka i pięknem Asyżu, napisał prozatorskie "Kroniki Assyżu" (1947) oraz misterium "Teatr Świętego Franciszka" (1947). Tutaj też stworzył kolejne dramaty: "Oedipus" (1946), "Noce narodowe" (1946/1947) i "Przemysław II" (1948).
Praca w powojennej Polsce.
Po powrocie do Polski w 1948 zamieszkał w Poznaniu, gdzie otrzymał posadę kierownika literackiego Teatru Polskiego, a następnie Teatru Wielkiego. Pełnił również funkcję wiceprezesa Oddziału Poznańskiego Związku Zawodowego Literatów Polskich. W 1950 Brandstaetter przeniósł się do Zakopanego, gdzie spędził 10 lat jako przewodniczący Rady Kultury przy Miejskiej Radzie Narodowej. Mieszkał w Zakopanem w willi "Texas" należącej do Janusza Meissnera, na zasadzie kwaterunku. W tym samym roku został członkiem Polskiego PEN Clubu. W 1951 napisał libretto do opery Tadeusza Szeligowskiego "Bunt żaków". Dokonał także przekładów wybranych dzieł Szekspira. W 1956 został członkiem korespondentem francuskiej Academie Rhodanienne des Lettres.
W 1960 Brandstaetter powrócił do Poznania i oddał się wyłącznie pracy literackiej. Stworzył tam kolejne dramaty, wydawał nowe tomy poezji, kontynuował także przekłady dzieł Szekspira oraz rozpoczął nowy cykl przekładów biblijnych z języka hebrajskiego. Następnie zajął się tłumaczeniem ksiąg Nowego Testamentu, z których udało mu się ukończyć przed śmiercią cztery "Ewangelie", "Dzieje Apostolskie" oraz "Apokalipsę" i "Listy św. Jana".
W tym okresie powstało też najwybitniejsze dzieło prozatorskie Brandstaettera, czterotomowa powieść historyczna "Jezus z Nazarethu" (1967–1973). W 1972 Brandstaetter wydał opowiadanie "Ja jestem Żyd z Wesela", a następnie ukazały się również trzy zbiory miniatur literackich: "Krąg biblijny" (1975), "Inne kwiatki św. Franciszka z Asyżu" (1976), "Bardzo krótkie opowieści" (1978), oraz "Bardzo krótkie i nieco dłuższe opowieści" (1984). Wiele jego tekstów zostało opublikowanych w pismach katolickich, takich jak "Przewodnik Katolicki", "W drodze" czy "Tygodnik Powszechny".
23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Śmierć.
Zmarł na zawał serca 27 września 1987. Został pochowany obok swej zmarłej wcześniej (1986) żony Reginy (z domu Brochwicz-Wiktor) na cmentarzu komunalnym na Miłostowie w Poznaniu. Mszę pogrzebową w kościele dominikanów celebrował arcybiskup Jerzy Stroba. Telegram kondolencyjny wystosował papież Jan Paweł II.
Pośmiertnie wydano następujące dotąd niepublikowane dzieła: wiersze "Hamlet i łabędź" (1988), krótkie opowiadania "Przypadki mojego życia" (1988) oraz prozę "Moja podróż sentymentalna i inne opowiadania" (1994).
Jego imię nosi ulica w Poznaniu oraz Tarnowie i (jako jedyne w Polsce) Gimnazjum nr 11 w Tarnowie, które było również inicjatorem i fundatorem jego pomnika na ulicy Wałowej w Tarnowie.
Nagrody.
Brandstaetter był laureatem wielu nagród literackich, takich jak Nagroda Polskiego PEN Clubu za przekłady hebrajskie (1973), Nagroda Literacka miasta Poznania (1974), Nagroda Ministra Kultury i Sztuki (1978), Nagroda im. Herdera (1987). Otrzymał w 1951 (wraz z kompozytorem) Państwową Nagrodę Artystyczną I Stopnia za libretto do opery Tadeusza Szeligowskiego "Bunt żaków". W podzięce za zasługi wniesione w dziedzinie kultury, otrzymał w 1957 godność Honorowego Obywatela Zakopanego. W 1958 otrzymał Nagrodę im. W. Pietrzaka za całokształt twórczości literackiej. W 1980 został wybrany na przewodniczącego Społecznego Komitetu Budowy Pomnika Poznańskiego Czerwca 1956 Roku.
W 1987 przyjaciele Brandstaettera, m.in. Józef Andrzej Gierowski podejmowali starania o nominowanie "Jezusa z Nazaretu" do literackiej Nagrody Nobla. Starania te przerwała śmierć pisarza. Brandstaetter został odznaczony Krzyżem Oficerskim Orderu Odrodzenia Polski i Krzyżem Kawalerskim Orderu Odrodzenia Polski (1955).
Twórczość.
Przekłady.
Szekspir:
Przekłady biblijne:

</doc>
<doc id="158816" url="https://pl.wikipedia.org/wiki?curid=158816" title="Lao-tsy">
Lao-tsy



</doc>
<doc id="158819" url="https://pl.wikipedia.org/wiki?curid=158819" title="Czeremcha zwyczajna">
Czeremcha zwyczajna

Czeremcha zwyczajna ("Padus avium" Mill.) – gatunek drzewa lub dużego krzewu z rodziny różowatych. Znana także pod nazwą "czeremcha pospolita". Występuje w całej Europie, Azji Mniejszej i zachodniej Syberii. W Polsce jest rośliną pospolitą.
Nazwa.
Oryginalnie nazywana po polsku "trzemcha" (porównaj czeską "střemcha" oraz słowacką "čremcha") - jest to pochodna rekonstruowanej formy: "". "Czeremcha" jest zaimportowanym w XVII wieku rutenizmem. W różnych regionach kraju występuje również pod lokalnymi nazwami ludowymi: "czeremucha", "śliwa kocierpka", "kocierba", "korcipa", "korciupa", "kotarba", "smrodynia".
Biologia i ekologia.
Roślina pokarmowa dla zwierząt.
Jest rośliną żywicielską larw m.in. namiotnika czeremszaczka i paśnika jaskiniowca. Maczugowiec czeremchowy ("Eriophynes padi"), jeden z gatunków szpecieli, roślinożernych roztoczy, wywołuje na liściach czeremchy galasy w formie maczugowatych narośli, w których rozwija się następne pokolenie szkodnika. Zaatakowane liście później zamierają. Na suchych stanowiskach czeremcha często atakowana jest przez mszyce.
Owocami żywią się 24 gatunki ptaków, m.in. wilga, kowalik, zaganiacz, pokrzewka ogrodowa, dzwoniec oraz 11 gatunków ssaków, m.in. kuna leśna, nornik zwyczajny, niedźwiedź brunatny. Pędy są zgryzane przez bobry, sarny i jelenie.

</doc>
<doc id="158821" url="https://pl.wikipedia.org/wiki?curid=158821" title="Turkowice (województwo lubelskie)">
Turkowice (województwo lubelskie)

Turkowice – wieś w Polsce położona w województwie lubelskim, w powiecie hrubieszowskim, w gminie Werbkowice. Leży nad rzeką Huczwą.
Demografia.
W latach 1945–1954 miejscowość była siedzibą gminy Miętkie. W latach 1975–1998 miejscowość położona była w województwie zamojskim. Według Narodowego Spisu Powszechnego (III 2011 r.) liczyła 496 mieszkańców i była czwartą co do wielkości miejscowością gminy Werbkowice.
Historia.
We wsi w latach 1903–1915 znajdował się prawosławny żeński monaster Opieki Matki Bożej. W okresie międzywojennym jego zabudowania zajmowały rzymskokatolickie siostry służebniczki. W okresie drugiej wojny światowej prowadziły one sierociniec dla dzieci z rozległych terenów wschodnich, podczas okupacji niemieckiej był to ośrodek polskiego ruchu konspiracyjnego oraz partyzanckiego. 
Jedna z sióstr służebniczek z Turkowic, Longina Trudzińska została wraz siedmioma wychowankami z sierocińca zamordowana 16 maja 1944 r. pod Sahryniem przez policjantów z Ukraińskiej Policji Pomocniczej. Jej historię opisał Leszek Wójtowicz w książce pt. "Wózkiem do nieba". 
Działalność sierocińca oraz jego opiekunkę siostrę Polehajło opisał Marian Gołębiewski w książce pt. "Turkowice – śmierć i ocalenie" (Wyd. „Więź”). Po II wojnie światowej obiekty klasztorne przekazano Zespołowi Szkół Rolniczych, który zakończył działalność w 2013. Zabudowania wystawiono wówczas na sprzedaż.
W nocy z 9 na 10 marca 1944 r. ukraińska część wsi została zaatakowana przez oddział AK pod dowództwem Mariana Pilarskiego „Groma”. Zginęło wówczas co najmniej 33 osób (tyle jest znanych z nazwiska), w tym 9 kobiet i 4 dzieci. „To było w 1944 r., rano, o godzinie 4.00 – wspominała po latach jedna z ukraińskich mieszkanek wsi. – [...] Uciekałam w kierunku r[rzeki] Huczwy, trzymając się kobiety ze wsi Wronowice, która również uciekała razem z dziećmi. Razem z nią przeprawiłam się Huczwę i weszliśmy do wsi Wakijów, gdzie przebywaliśmy do rana u jej krewnych. Tej nocy płonęły też sąsiednie wsie Sahryń i Malice. Do rana w Turkowicach wszystko ucichło. Gdy rozjaśniło się poszłyśmy do domu. Gdy podeszłyśmy bliżej zobaczyliśmy straszliwy obraz. Na skoszonej trawie leżało dwóch mężczyzn mających porąbane twarze, rozebranych do bielizny. Jeden miał wąsy podobne do takich jakie nosił mój ojciec. Zaczęłam krzyczeć z płaczem: „Tatusiu!”. Ale Pawło Wojtowycz rozpoznał w nim [zabitym] swego wujka Prokopa. Dalej z odrąbaną głową leżał Anton Lubowicz; niedaleko od niego leżeli zastrzeleni Werbicki Ołeksandr i Zofia, jak też Roman Kazimirczuk. Wiele osób udusiło się w kryjówkach i piwnicach od dymu”. „W nocy z 8 na 9 marca 1944 r. [w literaturze występuje też data z 9 na 10 marca] oddział uzbrojonych polskich żołnierzy, których później określiliśmy przezwiskiem podpalacze, otoczył wieś i ostrzelał go kulami zapalającymi – wspominał inny mieszkaniec wsi. – Jedna z kul upadła na parapet okna naszej chaty i zapaliła go. Próbowałem rękoma ugasić ogień. Kula przylepiła mi się do dłoni. Oderwałem ją z trudem i szmatą jaka wpadła mi w ręce ugasiłem ogień. W międzyczasie chata sąsiada już płonęła. [...] Znalazłem się poza wsią. Dołączyłem do ludzi, którzy też uciekali ze wsi i z odległości kilku kilometrów patrzyli, jak płoną nasze budynki i wszystko, co w nich było. Rankiem, gdy zaczęło światać, strzelanina ucichła i my staraliśmy się jak najbardziej cicho zbliżyć się do wsi z myślą: gdzie są bliscy, czy żyją? Tata, mama, siostra i brat ze łzami czekali na mnie obok pogorzeliska, w miejscu, gdzie stała nowo zbudowana chałupa. Blaszany dach leżał na ziemi. [...] Z nastaniem dnia banda podpalaczy udała się do sąsiedniej wsi Sahrynia. [...] W czasie akcji na Turkowice zginęło – zostało zastrzelonych – kilkadziesiąt osób, w tym mój dziadek, który ze swoim szwagrem próbował uciec ze wsi, która już płonęła. Postawiono ich obok siebie i jedną serią zabito roztrzaskując czaszki. Pochowano ich w strachu bez religijnych obrzędów – nie było możliwości”.
Po 1989 r..
W Turkowicach działają także szkoła podstawowa, filia gimnazjum. W roku 2008 prawosławny żeński klasztor w Turkowicach został reaktywowany, jednak zajmuje jeden budynek dawnego zespołu monasterskiego, w którym urządzono cerkiew pw. Opieki Matki Bożej (w czasach PRL w tym budynku mieścił się Dom Ludowy).

</doc>
<doc id="158823" url="https://pl.wikipedia.org/wiki?curid=158823" title="Wexford">
Wexford

Wexford (irl. "Loch Garman", łac. "Manapia") – miasto portowe położone na południowym wschodzie Irlandii przy ujściu rzeki Slaney do Morza Irlandzkiego. Zamieszkuje je 8854 mieszkańców, na przedmieściach mieszka 9 309 osób (2011).
Nazwa miasta.
Miasto zawdzięcza swoją nazwę skandynawskim osadnikom i około roku 800 znane było jako "Veisafjörðr" (staronord. „mulista, błotnista zatoka”). W lokalnym języku yola (do połowy XIX wieku) miasto nazywane było "Weisforthe". Współczesna irlandzka nazwa to "Loch Garman".
Turystyka.
Miasto jest ważnym miastem turystycznym w Irlandii.
Każdej jesieni odbywa się tu festiwal operowy (The Wexford Festival Opera).

</doc>
<doc id="158825" url="https://pl.wikipedia.org/wiki?curid=158825" title="Sun Yat-sen">
Sun Yat-sen



</doc>
<doc id="158826" url="https://pl.wikipedia.org/wiki?curid=158826" title="Sun Jat-Sen">
Sun Jat-Sen



</doc>
<doc id="158828" url="https://pl.wikipedia.org/wiki?curid=158828" title="Jean-Baptiste Pham Minh Mân">
Jean-Baptiste Pham Minh Mân



</doc>
<doc id="158829" url="https://pl.wikipedia.org/wiki?curid=158829" title="Eugenio Maria Giuseppe Giovanni Pacelli">
Eugenio Maria Giuseppe Giovanni Pacelli



</doc>
<doc id="158830" url="https://pl.wikipedia.org/wiki?curid=158830" title="Moringen">
Moringen

Moringen – miasto w Niemczech w południowej części kraju związkowego Dolna Saksonia, w powiecie Northeim. W 2018 roku liczyło 7308 mieszkańców.
W latach 1933–1945 miejsce funkcjonowania w trzech obozów: Konzentrationslager Moringen, Frauen-Konzentrationslager Moringen, Jugend-Konzentrationslager Moringen, Jugendschutzlager Moringen/Solling, SS-Sonderlager Moringen; na terenie przedwojennego zakładu psychiatrycznego.
Były to jedne z pierwszych obozów koncentracyjnych na terenie III Rzeszy. Dziś w tym miejscu „miejsce pamięci” i muzeum.

</doc>
<doc id="158831" url="https://pl.wikipedia.org/wiki?curid=158831" title="CDMA">
CDMA

CDMA (od ang. "code-division multiple access)" – metoda dostępu do medium transmisyjnego polegająca na przypisaniu poszczególnym użytkownikom korzystającym z tego samego kanału do przesyłania danych, sekwencji rozpraszających, dzięki którym odbiornik jednoznacznie zidentyfikuje przeznaczoną dla niego transmisję. Transmisja z rozpraszaniem ma charakterystykę podobną do sygnałów szumowych.
CDMA okazała się szczególnie przydatna w telefonii komórkowej (niektóre standardy drugiej i trzeciej generacji wykorzystują ją jako metodę dostępu do sieci) oraz w systemach nawigacji satelitarnej (np. GPS i GLONASS).
Historia i zastosowania.
Koncepcje związane z CDMA zostały po raz pierwszy wykorzystane w XX wieku dla potrzeb armii. Transmisja sygnału do której wykorzystano tę technologię okazała się odporna na zakłócenia, oraz dobrze chroniła (w czasach gdy została wynaleziona i po raz pierwszy wdrożona) przed podsłuchaniem i zdekodowaniem przesyłanych informacji. 
Badania nad wykorzystaniem technik związanych z CDMA w sieciach komórkowych używanych na masową skalę w łączności cywilnej rozpoczęto w latach osiemdziesiątych XX wieku. Szczególną rolę odegrały tu prace Andrew Viterbi, późniejszego współzałożyciela firmy Qualcomm, posiadającej wiele patentów związanych z wykorzystaniem tej technologii. Pierwsza demonstracja sieci radiowej wykorzystującej technologię CDMA nastąpiła w 1989. W 1993 amerykański instytut standaryzacyjny Telecommunications Industry Association (TIA) opublikował specyfikację (IS-95) standardu telefonii komórkowej (cdmaOne), która wykorzystywała koncepcję CDMA w sieci radiowej. Dwa lata później, pierwsza sieć oparta na tym standardzie została oddana do komercyjnego użytku (Hongkong, operator Hutchison Telecom). Sieci budowane na bazie specyfikacji IS-95 są też nazywane często "sieciami CDMA" ze względu na wyróżniający je spośród innych sieci komórkowych drugiej generacji sposób dostępu do sieci radiowej. 
Gdy rozpoczęto prace nad systemami 3G, technologia CDMA okazała się jednym z najczęściej wybieranych rozwiązań ze względu na swoją odporność na zakłócenia (zwłaszcza te wąskopasmowe, do których zaliczają się zaniki) i oferowane możliwości. Jest ona wykorzystywana w najpopularniejszych, rywalizujących ze sobą standardach: CDMA2000 i UMTS (interfejs WCDMA). 
Technologię CDMA wykorzystują także operatorzy sieci stacjonarnych do realizacji bezprzewodowej pętli abonenckiej (ang. "wireless local loop") na terenach, gdzie użycie zwykłych łączy byłoby ekonomicznie nieuzasadnione.
Aspekty techniczne.
Technologia CDMA związana jest ze sposobem transmisji nazywanym rozpraszaniem widma (ang. "spread spectrum"), polegającym na przesyłaniu ciągu danych w paśmie częstotliwości szerszym niż jest to konieczne w danej transmisji (pasmo przenoszenia). 
Poniżej przedstawiono dwie najczęściej spotykane techniki wykorzystywane w CDMA: "frequency hopping" i "direct sequence".
Do równomiernego rozłożenia przesyłanych danych w widmie rozproszonym używa się tzw. ciągów pseudolosowych ("pseudo-random noise sequence", PN). Są to ciągi deterministyczne o charakterystyce ciągu losowego, przyjmujące wartości -1 i 1. Muszą one być generowane z częstotliwością większą niż kodowany ciąg danych przeznaczonych do transmisji. Jeśli częstotliwość będzie N razy większa, ciągi pseudolosowe nałożone na ciąg danych rozszerzą N-krotnie początkowe pasmo transmisji konieczne do przesłania informacji. Pojedyncze elementy ciągów rozpraszających nazywa się chipami, aby rozróżnić je od bitów wysyłanych w kanale transmisyjnym. 
Dodatkowo stosowane są ciągi ortogonalne (czyli nieskorelowane względem siebie) służące do przetwarzania sygnału wyjściowego. Odbiorca znając ciąg rozpraszający może wyodrębnić zaadresowaną do niego transmisję spośród wielu równolegle nadawanych sygnałów. Jednym z powszechnie stosowanych do tego rozwiązań są ciągi Walsha.

</doc>
<doc id="158832" url="https://pl.wikipedia.org/wiki?curid=158832" title="SIL International">
SIL International

SIL International – chrześcijańska naukowa organizacja non-profit, której głównym celem jest studiowanie i dokumentowanie mniej znanych języków w celu poszerzania wiedzy lingwistycznej, promocji piśmiennictwa i pomocy w rozwijaniu rzadkich języków.
Pierwotna nazwa organizacji to "Summer Institute of Linguistics" (z ang. „Letni Instytut Lingwistyczny”). Jej początki tkwią w niewielkich letnich kursach dla misjonarzy na temat podstaw lingwistyki, antropologii i tłumaczenia, prowadzonych w 1934 r. w Arkansas. Jej założycielem był William Cameron Townsend (1896–1982), misjonarz działający w Gwatemali.
SIL oznacza języki trzyliterowymi kodami ("SIL code"). Wydanie 14. z 2000 roku zawierało 7148 kodów, które zwykle nie były tożsame z kodami ISO 639-2 oraz składały się z wielkich liter. Wydanie 15. z 2005 roku zawierało 7299 kodów języków, w większości zgodnych z ISO 639-3 i składających się z małych liter. W okresie przejściowym, ze starych kodów SIL do nowych, łatwo można odróżnić stare od nowych po wielkości liter. W 2009 ukazało się wydanie 16. zgodne z ISO 639-3.

</doc>
<doc id="158833" url="https://pl.wikipedia.org/wiki?curid=158833" title="SIL code">
SIL code



</doc>
<doc id="158835" url="https://pl.wikipedia.org/wiki?curid=158835" title="Jarosław Hampel">
Jarosław Hampel

Jarosław Hampel (ur. 17 kwietnia 1982 w Łodzi) – polski żużlowiec, dwukrotny indywidualny wicemistrz świata z 2010 i 2013 roku i sześciokrotny drużynowy mistrz świata z 2005, 2007, 2009, 2010, 2011 i 2013 roku.
Życiorys.
Licencję żużlową uzyskał w 1998 roku w barwach Polonii Piła, choć starty zaczynał na położonym niedaleko Leszna minitorze w Pawłowicach, które później kontynuował w szkółce Unii Leszno. Po dwóch latach treningów w Lesznie, skontaktowali się z nim włodarze Polonii Piła, mający wielkie żużlowe aspiracje. Sternicy najmłodszego wówczas klubu w żużlowej pierwszej lidze, skusili Hampela i jego rodziców lepszymi warunkami do rozwoju i stypendium sportowym. Sprawa przynależności klubowej medalisty mistrzostw Świata dwukrotnie lądowała w sądzie, który dwukrotnie przyznawał rację rodzicom Hampela. Już w 1999 roku zdobył brązowy medal indywidualnych mistrzostw Europy juniorów. Indywidualny mistrz świata juniorów z 2003 roku, ponadto brązowy medalista tych rozgrywek w 2000 roku.
Na arenie krajowej jego największymi sukcesami są złoto (2011) oraz trzy srebrne medale Indywidualnych Mistrzostw Polski (2000, 2004 i 2008), a także trzy medale Młodzieżowych Indywidualnych Mistrzostw Polski (złoto 2001, srebro 2002, brąz 2000).
Od 2000 roku występował w turniejach cyklu Grand Prix IMŚ, w latach 2004–2007 oraz 2010–2015 jako stały uczestnik cyklu. W Grand Prix 2010 zdobył swój pierwszy medal tych rozgrywek (srebro). Rok później w klasyfikacji końcowej zajął 3. miejsce, zdobywając brązowy medal. Trzeci i jak dotąd ostatni medal (drugie srebro) wywalczył w Grand Prix 2013. 15 czerwca 2013 roku jako pierwszy Polak wygrał GP Gorzowa. Ostatnim sezonem startów Hampela w Grand Prix był 2015. Podczas półfinału drużynowego pucharu świata 2015 doznał złamania uda, co wyeliminowało go ze startów do końca roku. Zrezygnował ze startów w Grand Prix 2016. Od tego czasu ściga się tylko w rozgrywkach ligowych. Obecnie (2022) jeździ dla Motoru Lublin.
Zawodnik brał udział w przedsięwzięciach promujących sport żużlowy. 16 lutego 2010 roku jeździł na motocyklu żużlowym po zaśnieżonym dachu katowickiej hali widowiskowo-sportowej Spodek, 2 listopada zaś ścigał się na torze żużlowym z prowadzącym quad, zdobywcą Pucharu Świata w wyścigach quadów, Rafałem Sonikiem oraz kierującym samochodem wyścigowym, specjalistą od rallycrossu, Marcinem Wicikiem.
Osiągnięcia.
Drużynowe Mistrzostwa Polski – sezon zasadniczy najwyższej klasy rozgrywkowej.
W nawiasie miejsce w danej kategorii. Do średniej meczowej nie wliczono również meczów, w których za Hampela stosowane było zastępstwo zawodnika.

</doc>
<doc id="158837" url="https://pl.wikipedia.org/wiki?curid=158837" title="Dworkin">
Dworkin



</doc>
<doc id="158838" url="https://pl.wikipedia.org/wiki?curid=158838" title="Walerian Pańko">
Walerian Pańko

Walerian Janusz Pańko (ur. 8 października 1941 w Turzym Polu, zm. 7 października 1991 w Radomsku) – polski prawnik, profesor nauk prawnych, nauczyciel akademicki. Działacz opozycji demokratycznej w okresie PRL, poseł na Sejm X kadencji, w 1991 prezes Najwyższej Izby Kontroli.
Życiorys.
Najmłodszy syn Teodora, żołnierza Legionów Polskich i robotnika w kopalni ropy naftowej, oraz Stefanii, rolniczki; miał sześcioro rodzeństwa. Uczęszczał do szkoły podstawowej w rodzinnym Turzym Polu (1947–1955), następnie do Liceum Ogólnokształcącego w Brzozowie (1955–1959). W latach 1959–1964 studiował prawo na Wydziale Prawa Uniwersytetu Wrocławskiego. Od 1963 był członkiem PZPR. Po ukończeniu studiów podjął pracę na macierzystej uczelni; został wówczas asystentem w Katedrze Prawa Rolnego, którą w tym czasie kierował profesor Andrzej Stelmachowski. W 1971 uzyskał stopień naukowy doktora na podstawie pracy pt. "Dzierżawa gruntów rolnych w aspekcie ekonomiczno-prawnym". Od 1 października 1974 pozostawał związany z Uniwersytetem Śląskim w Katowicach, kierował Zakładem Administracji Rolnictwa i Gospodarki Przestrzennej na Wydziale Prawa i Administracji tej uczelni. W 1978 otrzymał stopień doktora habilitowanego na podstawie rozprawy zatytułowanej "Własność gruntowa w planowej gospodarce przestrzennej". W 1989 uzyskał tytuł profesora nauk prawnych. Specjalizował się w prawie rolnym oraz zagadnieniach prawnych związanych z gospodarką przestrzenną. Był autorem kilkudziesięciu publikacji naukowych, a także członkiem kilku komitetów i komisji Polskiej Akademii Nauk.
W październiku 1980 został członkiem „Solidarności”. W latach 1980–1981 pełnił funkcję doradcy „Solidarności” i „Solidarności” Rolników Indywidualnych podczas strajków chłopskich w Rzeszowie i Ustrzykach Dolnych (był współautorem porozumień rzeszowsko-ustrzyckich). Organizował Sieć Organizacji Zakładowych „Solidarności” Wiodących Zakładów Pracy Śląska. Przewodniczył zespołowi rolnemu Społecznej Rady Legislacyjnej. Po wprowadzeniu stanu wojennego był internowany w okresie od 13 grudnia 1981 do 16 stycznia 1982. Protestując przeciw działaniom władz komunistycznych, w lutym 1982 wystąpił z PZPR. Był uczestnikiem prac Centrum Obywatelskich Inicjatyw Ustawodawczych Solidarności.
Jako reprezentant strony opozycyjnej brał udział w obradach Okrągłego Stołu. W 1989 z ramienia Komitetu Obywatelskiego uzyskał mandat posła na Sejm kontraktowy, w którym objął przewodnictwo Komisji Samorządu Terytorialnego. Był współzałożycielem i wiceprezesem Fundacji Rozwoju Demokracji Lokalnej. 23 maja 1991 został wybrany przez Sejm RP na prezesa Najwyższej Izby Kontroli (w głosowaniu uzyskał 203 głosy, a jego kontrkandydat Wiesław Woda z PSL – 126). W swoim ostatnim wywiadzie, przeprowadzonym dla tygodnika „Tak i Nie”, powiedział m.in. o swojej pracy prezesa NIK:
6 października 1991 wystąpił w programie telewizyjnym "100 pytań do...". Rankiem następnego dnia, podczas podróży na dyżur poselski w okręgu wyborczym Katowice-Mysłowice, odniósł obrażenia w wypadku drogowym. Do zdarzenia doszło w miejscowości Słostowice na trasie szybkiego ruchu Warszawa-Katowice (E75), gdy rządowa lancia, którą podróżował Walerian Pańko, zmieniając tor jazdy, przejechała pas zieleni, wjechała na jezdnię dla ruchu w przeciwnym kierunku i zderzyła się z nadjeżdżającym z naprzeciwka samochodem BMW. Walerian Pańko zmarł po przewiezieniu do szpitala w Radomsku. W wyniku wypadku śmierć ponieśli także podróżujący lancią dyrektor Biura Informacji Kancelarii Sejmu Janusz Zaporowski oraz pasażer BMW, zaś ranni zostali jadąca z mężem Urszula Pańko, którą przewieziono do szpitala, oraz kierowca BMW (obrażeń nie odniósł kierowca lancii).
11 października 1991 Walerian Pańko został pochowany na cmentarzu w Jasionowie po mszy św. w miejscowym kościele parafialnym. Mszę pogrzebową odprawił ordynariusz diecezji przemyskiej arcybiskup Ignacy Tokarczuk.
Badanie okoliczności śmierci.
Tuż po zdarzeniu prowadzący lancię funkcjonariusz Biura Ochrony Rządu zasugerował, że podczas manewru wyprzedzania ciężarówki, kierowane przez niego auto zostało potrącone przez inny pojazd, powodując przemieszczenie samochodu rządowego. Prowadzący postępowanie prokurator wojewódzki z Piotrkowa Trybunalskiego Wojciech Długosz jako prawdopodobną przyjął wersję, według której powodem była zbyt szybka i nieostrożna jazda kierowcy lancii oraz nieopanowanie pojazdu. W celu wykonania ekspertyzy została powołana grupa z Centralnego Laboratorium Kryminalistycznego Policji, która wykluczyła zarówno wybuch w samochodzie, jak również uprzednie uszkodzenie jego elementów jako przyczyny wypadku.
Okoliczności śmierci Waleriana Pańki i dalsze wydarzenia budziły pewne wątpliwości podnoszone m.in. przez jego żonę. Dotyczyły w szczególności zeznań świadków, w których pojawił się motyw wybuchu mającego rzekomo poprzedzać zderzenie pojazdów, oraz prowadzonego przez NIK w tym czasie postępowania dotyczącego tzw. afery FOZZ (Walerian Pańko poniósł śmierć na cztery dni przed przedstawieniem Sejmowi RP wyników kontroli związanej z aferą FOZZ). Śledztwo nie potwierdziło tych wersji. Na podstawie m.in. opinii biegłych ustalono, że przyczyną wypadku było nieprawidłowe wykonanie przez kierowcę wiozącego prezesa NIK manewru skrętu w lewo przy nadmiernej prędkości. Kierowca rządowej lancii został prawomocnie skazany na karę pozbawienia wolności z warunkowym zawieszeniem jej wykonania, a następnie ułaskawiony decyzją prezydenta Aleksandra Kwaśniewskiego.
Odznaczenia, wyróżnienia, upamiętnienie.
W 1978 otrzymał Złoty Krzyż Zasługi. Tuż po śmierci, "w uznaniu wybitnych zasług w działalności państwowej", został pośmiertnie odznaczony Krzyżem Komandorskim Orderu Odrodzenia Polski przez prezydenta Lecha Wałęsę na wniosek marszałka Sejmu RP Mikołaja Kozakiewicza. Kilkanaście lat później, postanowieniem prezydenta Lecha Kaczyńskiego z 11 lutego 2009 został uhonorowany pośmiertnie tym samym odznaczeniem, "za wybitne osiągnięcia w podejmowaniu działań z zakresu kontroli państwowej i umacnianie praworządności, za zasługi w działalności na rzecz przemian demokratycznych w Polsce". W 2015 został pośmiertnie odznaczony Odznaką Honorową za Zasługi dla Samorządu Terytorialnego.
W 2009 pośmiertnie otrzymał tytuł honorowego obywatelstwa Brzozowa. W piątą rocznicę śmierci w kościele parafialnym Miłosierdzia Bożego w Turzym Polu odsłonięto tablicę pamiątkową poświęconą Walerianowi Pańce, zaś w Brzozowie dla dotychczasowej ulicy Szkolnej, wiodącej obok macierzystego liceum profesora, przyjęto patronat jego imienia. Ponadto w Turzym Polu patronat jego imienia przyjęły placówki edukacyjne: szkoła podstawowa i następnie zespół szkół, a w 2011 gimnazjum. W Katowicach powstał Ośrodek Kształcenia Samorządu Terytorialnego im. Waleriana Pańki, w budynku którego umieszczono tablicę upamiętniającą profesora. W 2018 pośmiertnie odznaczony Krzyżem Wolności i Solidarności.

</doc>
<doc id="158840" url="https://pl.wikipedia.org/wiki?curid=158840" title="Kelsen">
Kelsen



</doc>
<doc id="158842" url="https://pl.wikipedia.org/wiki?curid=158842" title="Piotr Zaremba (urbanista)">
Piotr Zaremba (urbanista)

Piotr Zaremba (ur. 10 czerwca 1910 w Heidelbergu, zm. 8 października 1993 w Szczecinie) – polski urbanista, współtwórca polskiej szkoły planowania przestrzennego, pierwszy polski prezydent Szczecina (1945–1950), prof. dr inż. dróg i mostów, inicjator utworzenia Szkoły Inżynierskiej w Szczecinie związany z Wydziałem Budownictwa i Architektury Politechniki Szczecińskiej, współorganizator Uniwersytetu Szczecińskiego, członek rzeczywisty PAN. Budowniczy Polski Ludowej.
Życiorys.
Petersburg, Warszawa, Poznań, Lwów (1910–1939).
Matka Piotra Zaremby, Nadzieja Jadwiga von Herwarth, była Niemką. Ojciec (również Piotr), potomek szlacheckiego patriotycznego rodu Zarembów, osiadłego w Wielkopolsce już w XIII wieku (zob. Arkembold Zaremba, Andrzej Zaremba, Józef Zaremba, Marcin Zaremba) – przed wybuchem I wojny światowej służył w armii carskiej jako oficer, a później był dyrektorem banku w Moskwie. Członkowie rodziny brali udział w walkach o wyzwolenie Polski. Podpułkownik Piotr Zaremba (senior) był adiutantem, osobistym sekretarzem i przyjacielem gen. Hallera. Wraz z nim w 1918 roku odpłynął z Murmańska do Anglii. Do Polski przybył wraz z Armią Błękitną. W Warszawie spotkał się z żoną, która przyjechała tam z Petersburga z dwoma synami – Piotrem i Pawłem – w roku 1917.
Piotr Zaremba (junior) ukończył w Warszawie szkołę powszechną. Od 1926 roku kontynuował naukę w Poznaniu, gdzie rodzina musiała się wówczas przenieść. Był uczniem I Liceum im. Karola Marcinkowskiego (jego kolegą był Jerzy Waldorff i Kazimierz Flatau). Już wówczas przejawiał zainteresowania filatelistyką i planami miast (rysował plany miast istniejących i wymyślanych). W latach 1930–1934 studiował na Wydziale Inżynierii Lądowej i Wodnej Politechniki Lwowskiej. We Lwowie odbył też szkolenie wojskowe. Przebywał na stażach zawodowych we Francji i w Anglii.
W latach 1934–1939 pracował zawodowo w Poznaniu jako projektant i kierownik pracowni obrony cywilnej m. Poznania. Utrzymywał kontakty z przedstawicielami endecji, zainteresowanymi poszerzeniem dostępu Polski do morza, m.in. z Eugeniuszem Kwiatkowskim.
Poznań pod okupacją (1939–1945).
1 września 1939 został zastępcą komendanta obrony przeciwlotniczej. W Poznaniu przebywał przez cały okres okupacji niemieckiej. Pracował m.in. fizycznie w Zarządzie Zieleni Miejskiej oraz jako robotnik budowlany. Był też kreślarzem w niemieckiej firmie budowlanej. Brał udział w opracowywaniu projektu rozbudowy poznańskiej Malty. Współpracował z Armią Krajową – w konspiracji prowadził badania, związane z możliwością przejęcia przez Polskę ujścia Odry, m.in. studiując "Atlas Słowiańszczyzny Zachodniej" księdza Stanisława Koziorowskiego oraz szczeciński "Pommersche Zeitung", który prenumerował od 1941 roku. W 1942 roku odwiedził i oglądał Szczecin.
Luty-kwiecień 1945 roku.
Walki między wojskami radzieckimi i niemieckimi o Poznań zakończyły się 23 lutego 1945 roku. Piotr Zaremba był do kwietnia tegoż roku, kolejno: wicedyrektorem Wydziału Technicznego Zarządu Miejskiego w Poznaniu i dyrektorem Biura Planowania Regionalnego Pomorza Zachodniego. Już w lutym roku wypełnił ankietę, w której zadeklarował wyjazd na tereny przyłączone do Polski; wpisał: „Gdańsk bądź inny port, np. Szczecin” (podobny zamiar wyraził w 1943 roku, w rozmowie ze znajomym architektem Stanisławem Kirkinem. Uważał, że zagospodarowanie „Ziem Odzyskanych” jest dużym nowym wyzwaniem dla urbanisty.
Będąc 24 i 25 marca w Warszawie, w sprawach związanych z planami utworzenia w Poznaniu uczelni technicznej, odwiedził Biuro Ziem Zachodnich oraz Biuro Planowania i Odbudowy przy Prezydium Rady Ministrów Rządu Tymczasowego, gdzie zgłosił chęć objęcia placówki związanej z „planowaniem regionalnym”. 28 marca został „delegatem Biura Planowania i Odbudowy na rejon Pomorza Szczecińskiego”. Na początku kwietnia organizował w Poznaniu grupę fachowców, chętnych do obsadzenia placówek polskiej administracji w powiatach tego rejonu. Ekipa wyjechała do Piły – pierwszej siedziby władz rejonu – 16 kwietnia wraz z Leonardem Borkowiczem, nowo powołanym Pełnomocnikiem Rządu na Pomorze Zachodnie.
Po przybyciu do Piły szybko zorientował się, że w obwodowych biurach techniczno-budowlanych brakuje kadr. Poszukując w Poznaniu dodatkowych fachowców usłyszał 27 kwietnia nadawany przez głośnik komunikat Radzieckiego Biura Informacyjnego: Szczecin został zajęty przez Armię Czerwoną (65 Armia pod dowództwem gen. Pawła Batowa, zob. historia Szczecina po II wojnie światowej). U zastępcy Pełnomocnika Rządu (przebywającego w tym dniu w Warszawie) znajdowała się już pilna depesza radiotelegraficzna:
Otrzymał propozycję zajęcia stanowiska prezydenta. Wyraził zgodę i wraz z kpt. Jaśkiewiczem wyruszył w drogę przez Piłę do Szczecina.
Szczecin.
Pierwszy prezydent miasta (1945–1950).
28 kwietnia 1945 roku, po noclegu w Pile, kpt. W. Jaśkiewicz i inż. P. Zaremba wyjechali do Szczecina samochodem z biało-czerwonym proporczykiem. Z prawobrzeża prowadziły do miasta mosty pontonowe nad Odrą Wschodnią i Zachodnią oraz drewniane mosty na palach, główne drogi były w wielu miejscach zaminowane, podmokłe pobocza – zniszczone. Zaremba zanotował m.in.:
„Pierwsi przedstawiciele władz polskich” byli zdziwieni, że miasto było wyludnione. Nie wiedzieli, że Niemcy przygotowywali przekształcenie miasta w twierdzę – wszystkim mieszkańcom nakazano opuszczenie Szczecina, tworzono nowe magazyny materiałów wybuchowych, nie wszystkie oddziały niemieckiej armii zostały wycofane (pozostawiono m.in. grupy, których zadaniem było podpalanie miasta, kontynuacja niszczenia obiektów portowych itp.). Z ponad 300 tysięcy mieszkańców wśród ruin Szczecina zostało tylko ok. 6 tysięcy, wśród nich komuniści, ukrywający się przed nazistami w oczekiwaniu na nadejście Armii Czerwonej. Między nimi był Erich Wiesner, który w następnych miesiącach (oficjalnie do 5 lipca 1945) kierował administracją północnych i zachodnich dzielnic miasta, wówczas nienależących do Polski (niem. "Stettiner Stadtverwaltung", Szczeciński Zarząd Miejski).
Przejeżdżając przez „opustoszałą podmiejską wieś Gumieńce” (zob. Gumieńce jako jednostka administracyjna Szczecina) spotkali grupę Polaków z biało-czerwoną chorągwią, wędrujących do kraju z Pasewalku, gdzie przebywali na robotach przymusowych. Z wielkim zaskoczeniem przyjęli informację o celu podróży spotkanych rodaków, i że najbliższa siedziba polskich władz jest już bardzo blisko – w Stargardzie.
Korzystając z planu miasta, zamieszczonego na kartce wyrwanej z niemieckiej encyklopedii, z trudem odszukali zachowany historyczny gmach dawnej Rejencji szczecińskiej przy "Hakenterrasse" (Tarasy Hakena, zob. Hermann Haken, Wały Chrobrego, budynek Urzędu Wojewódzkiego), 25 kwietnia opuszczony przez ostatniego gauleitera Szczecina i Pomorza Schwedego-Coburga. Uznali, że jest to budynek odpowiedni na siedzibę polskich władz. Z trudem odszukali siedzibę wojennego komendanta miasta przy ul. Małopolskiej 15. Oczekiwał ich płk. , przebywający w Szczecinie od kilku godzin.
A.A. Fiedotow wyraził zdziwienie z powodu przyjazdu jednego cywila z oficerem – spodziewał się silnego oddziału milicji, kilku plutonów straży pożarnej i fachowców do obejmowania urządzeń komunalnych. Poinformował też przybyłych o meldunkach, że w mieście znajdują się luźne grupy Polaków, uwolnionych wcześniej z pobliskich obozów. Piotr Zaremba oficjalnie oświadczył (przedstawiając pisma uwierzytelniające), że od tej chwili – od 28 kwietnia 1945 roku, godzina 1415 – władzę cywilną w Szczecinie obejmują władze polskie, działające w imieniu pełnomocnika rządu na okręg Pomorza Zachodniego. Wspólnie ustalono, że władze polskie zajmują trzy gmachy przy "Hakenterrasse" – późniejsze budynki Urzędu Wojewódzkiego, Muzeum Pomorza Zachodniego i Wyższej Szkoły Morskiej (poza nimi – zachowany gmach przy ulicy Małopolskiej, przeznaczony dla polskich organów bezpieczeństwa). Piotr Zaremba przyjechał do Szczecina ponownie 30 kwietnia, tym razem z kilkudziesięcioosobową ekipą. Z tego dnia pochodzi pierwszy urzędowy dokument:
Dokument – napisany ręcznie – jest opatrzony godłem państwowym. Datę poprzedza wymowna informacja o miejscu jego wydania – wydrukowany napis „Piła” został ręcznie skreślony. Ponad nim napisano „Szczecin”. Nad pieczęcią o treści „inż. Piotr Zaremba, Prezydent m. Szczecina” ręcznie dopisano „tymcz. prezydent Miasta Szczecina”.
Oficjalnie pilski urząd wojewódzki przeniósł się na lewy brzeg Odry 8 maja, wraz z przyjazdem do miasta ppłk Leonarda Borkowicza. W pierwszym numerze „Wiadomości Szczecińskich”, który wydano 9 lipca 1945 – po krymskiej konferencji wielkiej trójki, lecz przed rozpoczęciem konferencji poczdamskiej (zob. stanowisko polskich władz) – zamieszczono odezwę
W Poczdamie wschodnia granica Niemiec nie została ostatecznie ustalona – pozostał niepewny nie tylko los ziem, leżących po zachodniej stronie Odry, lecz całej „granicy na Odrze i Nysie”.
Na konferencji nie podjęto decyzji dotyczących „ziem oddanych pod polską administrację”, w tym Szczecina – miały być podjęte na planowanej konferencji pokojowej, która nie odbyła się. O wytyczeniu granicy polsko-niemieckiej na zachód od Szczecina i Świnoujścia zdecydował Stalin. Dokument o delimitacji granicy – niezgodnie z prawdą powołujący się na „ustalenia konferencji poczdamskiej” – podpisali 21 września 1945 roku w Schwerin:
Winston Churchill dostrzegł w tym początek żelaznej kurtyny.
Tymczasowa Rada Miejska obradowała początkowo w byłej sali sejmu niemieckiej prowincji pomorskiej, w jednym ze skrzydeł dzisiejszego budynku Urzędu Miasta (późniejszej sali Filharmonii Szczecińskiej). Protokoły posiedzeń sporządzała Janina Szczycińska, pisząc na niemieckiej maszynie do pisania, na odwrocie dokumentów hitlerowskiego gauleitera Schwedego-Coburga. Zachował się m.in. protokół z posiedzenia w 1946 roku, w czasie którego prezydent Zaremba (wchodził w skład rady jako „bezpartyjny”) wyliczał wydatki miasta: „500 tysięcy na usunięcie ruin domów grożących zawaleniem, 100 tysięcy na remont zniszczonych słupów tramwajowych i usunięcie zwisających przewodów, 800 tysięcy na usunięcie powalonych drzew i ekshumacje wojennych mogił w centrum miasta, a 300 tysięcy na usunięcie zapór przeciwczołgowych i zwalonych pomników niemieckich”. W protokołach znajdują się też różnorodne wzmianki o codziennych szczecińskich problemach, np. o zbiorach w muzeum przy Wałach Chrobrego, które ulegają zniszczeniu lub giną na skutek włamań marynarzy sowieckich i innych „czynników niepowołanych” lub o bardzo niskim poziomie bezpieczeństwa w północnych dzielnicach miasta (np. Stołczyn zamieszkiwało wówczas 11 tysięcy Niemców, ochranianych przez sześciu milicjantów). Przez kilka miesięcy na posiedzenia Rady powracała sprawa jeńców niemieckich, którzy idąc do pracy pod strażą radzieckich żołnierzy śpiewali pieśni hitlerowskie (kilkukrotne interwencje prezydenta i wojewody L. Borkowicza były nieskuteczne). Dyskutowano również o konieczności zachęcania Polaków (m.in. wielu repatriantów z Wileńszczyzny i innych części Kresów Wschodnich) do osiedlania się na stałe w Szczecinie (atmosfera niepewności granic nie skłaniała do takich decyzji). Bardzo aktywny w tym zakresie był wojewoda Borkowicz, któremu udało się zachęcić do zamieszkania w Szczecinie Konstantego Gałczyńskiego, Jerzego Andrzejewskiego, Edmunda Osmańczyka, Witolda Wirpszę, Franciszka Gila i wielu innych.
Trudnym zadaniem polskiej administracji, działającej pod kierownictwem Piotra Zaremby, była inwentaryzacja zniszczeń miejskiej infrastruktury. Stwierdzono m.in., że zniszczeniu uległy 54 mosty i wiadukty oraz 8,4 tys. budynków (&gt; 60%). Wśród zinwentaryzowanych 6,3 tys. posesji było tylko 32,5% nieuszkodzonych. Niepewność granic sprawiała, że szczecińskie ruiny władze centralne traktowały jako „kopalnię cegieł” dla stolicy i innych miast. Prezydent zabiegał o zmniejszenie obowiązujących dostaw u Stanisława Tołwińskiego (prezydenta Warszawy, swojego przyjaciela), jednak bezskutecznie.
Prezydent miasta był równocześnie dyrektorem Biura Planowania Regionalnego, naczelnikiem Wydziału Komunikacyjno-Budowlanego w Urzędzie Pełnomocnika Rządu oraz konsultantem Miejskiej Pracowni Urbanistycznej (1946–1954), Miastoprojektu i Szczecińskiego Przedsiębiorstwa Budownictwa Komunalnego. Podejmował liczne decyzje w sprawach prac rozbiórkowych, biorąc pod uwagę przyszły kształt przestrzenny miasta. Zabiegał o uruchomienie kształcenia kadr dla budownictwa – w 1946 roku współtworzył Wyższą Szkołę Inżynierską (od roku 1955 – Politechnika Szczecińska).
Miarą sukcesów Piotra Zaremby i jego współpracowników z lat 1945–1947 jest m.in. zestawienie faktów:
Opinie Prezydenta Szczecina w sprawach dotyczących jego rozwoju nie zawsze były uwzględniane (trudności narastały). Zachowaniu możliwości zarządzania miastem sprzyjało wstąpienie w 1947 roku do PPR (po kongresie Zjednoczeniowym PP i PPS stał się automatycznie członkiem PZPR). Mimo że uważano go za „politycznie klasowo obcego”, apolitycznego – za typowego „przedwojennego prezydenta” (określenia z opinii służbowej z 1951 roku) – w latach 1962–1979 był członkiem Komitetu Wojewódzkiego PZPR w Szczecinie. Sojusznikiem Zaremby w staraniach o zachowanie niezależności był Leonard Borkowicz. Ochraniał on prezydenta również przed represjami, grożącymi mu z powodu kontaktów z bratem Pawłem, działaczem antykomunistycznym na Zachodzie.
Wraz ze szczecińskimi urbanistami Piotr Zaremba opracowywał koncepcje planistyczne, oparte na wiedzy na temat rozwoju wielkich aglomeracji miejskich, takich jak Szanghaj lub Kanton. Realizacja napotykała poważne trudności (władze przyznawały pierwszeństwo takim miastom, jak Warszawa, Gdańsk, Wrocław). Wymieniane są np. :
Koncepcja stworzenia Arterii Nadodrzańskiej do dzisiaj budzi kontrowersje. Piotr Zaremba wyrażał swoją gorycz z powodu formułowanych brutalnych zarzutów m.in. słowami
Po latach atmosferę pionierskiego okresu polskiego Szczecina opisywał m.in. Stefan Bratkowski (Wprost 2004) w artykule zatytułowanym "Ziemie obiecane. Prawdziwa historia polskich ziem zachodnich".
Stanowisko Prezydenta Miasta zostało zlikwidowane w roku 1950, po wejściu w życie Ustawy z 20 marca 1950 roku o terenowych organach jednolitej władzy państwowej; Dz.U. Nr 14, poz. 130 (zniesienie samorządów terytorialnych, działających początkowo na podstawie dekretu z 23 listopada 1944 roku o organizacji i zakresie działania samorządu terytorialnego; Dz.U. Nr 14, poz. 74).
Po wielu latach Piotr Zaremba pisał:
Nauczyciel akademicki, naukowiec, współtwórca Politechniki Szczecińskiej.
Piotr Zaremba prowadził wykłady na „swojej” uczelni – w szczecińskiej Szkole Inżynierskiej – już od roku 1948. Był zatrudniony jako profesor kontraktowy i kierownik Katedry Budowy Miast i Osiedli do 1952 roku. W tymże roku otrzymał stopień doktora na Wydziale Architektury Politechniki Warszawskiej. W latach 1953–1960 zajmował stanowisko profesora urbanistyki na Wydziale Architektury Politechniki Wrocławskiej.
W okresie od 1953 do 1959 roku wielokrotnie przebywał za granicą, m.in. przez trzy lata w Korei Północnej (kierownik polskiej Grupy Urbanistycznej), Chinach (1954–1956 – wykładowca na Uniwersytecie Tsinghua w Pekinie) i Wietnamie. Jako ceniony w świecie specjalista w dziedzinie urbanistyki współpracował z ONZ i UNESCO. Tytuł profesora nauk technicznych został mu nadany w roku 1954.
Do „swojej uczelni” (od roku 1955 – Politechniki Szczecińskiej) Piotr Zaremba wrócił w roku 1960, obejmując funkcję kierownika Katedry Budowy Miast i Osiedli na Wydziale Budownictwa Lądowego i Wodno-Melioracyjnego, w roku 1969 przemianowanym na Wydział Budownictwa i Architektury („reaktywacja architektury”). Pełnił tę funkcję do roku 1970. W latach 1971–1980 był dyrektorem Instytutu Architektury i Planowania Przestrzennego. W roku 1967 został członkiem korespondentem, a w roku 1977 – członkiem rzeczywistym PAN.
Zajmował stanowiska:
W 1980 roku przeszedł na emeryturę, nie przerwał jednak pracy na uczelni. W kwietniu 1982 został powołany przez Prezesa Rady Ministrów w skład 26-osobowej Konsultacyjnej Rady Gospodarczej pod przewodnictwem prof. Czesława Bobrowskiego. W roku 1985 był przewodniczącym Komitetu Organizacyjnego Uniwersytetu Szczecińskiego. Pełnił funkcję promotora prac doktorskich:
Publikacje.
Piotr Zaremba jest autorem ponad 250 opublikowanych prac (książki, artykuły naukowe i popularyzacyjne, monografie i rozprawy), w tym m.in. „Dziennik wydarzeń i dokumenty historyczne. Szczecin 1945 – 1950” (XV tomów, 3077 stron) oraz książki:
Spośród opracowań dotyczących kształtowaniu środowiska zurbanizowanego są wymieniane:
Odznaczenia i wyróżnienia.
Odznaczony m.in.:
15 listopada 1989 roku Politechnika Poznańska przyznała mu tytuł "doktora honoris causa".
Wspomnienia i upamiętnienie.
Żegnając zmarłego metropolita szczecińsko-kamieński, Marian Przykucki powiedział:
Imię Piotra Zaremby nosi wybudowana w latach 1978–1996 Trasa Zamkowa w Szczecinie.
W roku 1999 pierwszy prezydent polskiego Szczecina zajął pierwszą pozycję na liście „Szczecinianie Stulecia”, stworzonej na podstawie wyników plebiscytu Gazety Wyborczej (wyd. szczecińskie), Polskiego Radia Szczecin i TVP3 Szczecin, uzyskując 8180 głosów. Uzyskał znaczną przewagę nad następnymi na tej liście: Hermannem Hakenem (6694), Friedrichem Ackermannem (4102), Aleksandrem Wolszczanem (2996), Kazimierzem Majdańskim (2904) i Konstantym Maciejewiczem (2088). Zajął również pierwsze miejsce w konkursie „Pomorzanin Naszych Czasów”, zorganizowanym przez Głos Szczeciński.
Biografie Piotra Zaremby, napisane przez dwóch współpracowników (Stanisław Latour i Wojciech Pęski) ukazały się w czasopiśmie PAN "Nauka". Biogram, umieszczony w Centrum Dialogu „Przełomy”, wywołał gorącą polemikę.
Imię prof. Piotra Zaremby nosi Liceum Społeczne w Dziwnowie (województwo zachodniopomorskie).
Życie prywatne.
Ożenił się 3 kwietnia 1945 roku (imię żony – Barbara). Młodszy syn (Paweł) został architektem. Wnukiem jest Krzysztof Zaremba – polityk.
Pozasłużbową pasją Piotra Zaremby była filatelistyka (uczestniczył w wystawach zagranicznych, otrzymywał dyplomy).
Zmarł 8 października 1993 w Szczecinie. Pochowany został na Cmentarzu Centralnym w Szczecinie (kwatera 31b).

</doc>
<doc id="158843" url="https://pl.wikipedia.org/wiki?curid=158843" title="Ałaszan">
Ałaszan

Ałaszan () – piaszczysta pustynia w północnych Chinach, w zachodniej Mongolii Wewnętrznej, położona na północny wschód od gór Qilian Shan, pomiędzy rzeką Ruo Shui na zachodzie a Huang He i górami Helan Shan na wschodzie.
Geografia.
Ałaszan dzieli się na trzy mniejsze pustynie: Badain Jaran Shamo, Tengger Shamo i Ulan Buh Shamo. Jej powierzchnia jest równinna, lekko falista i wznosi się na wysokość 840–1600 m n.p.m. Pokryta jest wysokimi (miejscami ponad 300 m) wałami wydmowymi i barchanami. Występują także formy deflacyjne i korazyjne. W obniżeniach bezodpływowych znajdują się słone, okresowe jeziora bądź płytkie wody gruntowe (cajdamy). Roślinność stanowią głównie słonorośla i zarośla saksaułu.

</doc>
<doc id="158844" url="https://pl.wikipedia.org/wiki?curid=158844" title="Pochodna kowariantna">
Pochodna kowariantna

Pochodna kowariantna – tensor powstały w wyniku różniczkowania pewnego tensora wyrażonego we współrzędnych krzywoliniowych przestrzeni euklidesowej i nieeuklidesowej dowolnego wymiaru (w ogólności w rozmaitości pseudoriemannowskiej), z określonym tensorem metrycznym. We współrzędnych kartezjańskich sprowadza się do zwykłej pochodnej cząstkowej.
Użycie pochodnej kowariantnej zamiast zwykłej pochodnej cząstkowej jest niezbędne w analizie wektorowej we współrzędnych krzywoliniowych, np. w ogólnej teorii względności, gdzie pola fizyczne rozchodzą się w 4-wymiarowej zakrzywionej przestrzeni pseudoriemannowskiej.
Uwaga:
Wyprowadzenie wzoru na pochodną kowariantną „od podstaw”, z kolejno definiowanymi pojęciami, twierdzeniami i przykładami obliczeniowymi znajduje się w artykule Współrzędne krzywoliniowe (samo wyprowadzenie zawiera rozdział: Pochodna pola wektorowego. Pochodna kowariantna).
Motywacja.
W układach krzywoliniowych pochodna cząstkowa, np. z funkcji skalarnej, nie ma na ogół charakteru tensorowego. Aby otrzymać wielkość tensorową (a więc wielkość geometryczną, czyli taką, która nie zależy od przyjętego układu współrzędnych), definiuje się pochodną kowariantną: jest ona równa pochodnej cząstkowej uzupełnionej o dodatkowe składniki, związane z krzywoliniowością układu współrzędnych.
Podobnie jest dla innych tensorów (wielkości skalarne są tensorami 0-go rzędu, wektory są tensorami 1-go rzędu; definiuje się tensory 2-go i wyższych rzędów). Tensory są obiektami geometrycznymi, dlatego operacje wykonywanie na nich powinny nie zależeć od wyboru układu współrzędnych. W trakcie rozwoju teorii tensorów poszukiwano takich działań na tensorach, które w wyniku dają inne tensory. Jednym z takich działań jest obliczanie pochodnej tensora. Pierwsze podejście, polegające na obliczaniu "pochodnej cząstkowej", prowadziło w układach krzywoliniowych do obiektu, który nie był tensorem.
Odkryto, że charakter tensorowy będzie miała tzw. pochodna kowariantna tensora – pochodna cząstkowa uzupełniona o dodatkowe składniki, związane z krzywoliniowością układu współrzędnych.
Pochodna kowariantna tensora redukuje się do pochodnej cząstkowej w prostoliniowym kartezjańskim układzie współrzędnych.
Pochodna kowariantna – podstawowe wzory.
Pochodną kowariantną oznacza się symbolem średnika, po którym umieszcza się indeks współrzędnej, po której wykonuje się różniczkowanie (czasami zamiast średnika stosuje się slash (/), zaś w 3-wymiarowej przestrzeni znak pionowej kreski ( | ), zaś symbol przecinka oznacza pochodną cząstkową, np.
Używa się także "symbolu delty" na oznaczenie pochodnej kowariantnej – zamiast średnika; np. zamiast wyrażenia
pisze się
(W poniższych wzorach kolorem oznaczono powtarzające się indeksy, po których należy wykonać sumowanie zgodnie z konwencją sumacyjną Einsteina).
Pochodna wektora kontrawariantnego.
gdzie formula_8 – symbole Christoffela II rodzaju
Pochodna dowolnego tensora.
(b) Korzystając zaś z pochodnej skalara, wykorzystując fakt, iż kontrakcja wektorów jest skalarem, mamy natychmiast ten sam wynik
Pochodna kontrawariantna.
Podnosząc przy pochodnych kowariantnych wskaźnik dotyczący różniczkowania otrzymuje się tzw. pochodną kontrawariantną
Dywergencja kowariantna.
Dywergencja pola wektorowego.
W dowolnych współrzędnych krzywoliniowych formula_23 przestrzeni formula_24-wymiarowej euklidesowej (lub przestrzeni pseudoeuklidesowej i ogólniej – przestrzeni pseudoreimannowskiej) dywergencję wyraża wzór
W powyższym wzorze trzeba wykonać sumowanie po powtarzającym się indeksie formula_30 przyjmując formula_31
Uwaga:
Wyznacznik tensora metrycznego nie jest wielkością stałą, ale zależy od współrzędnych uogólnionych. Np. dla sfery, na której wprowadzono współrzędne uogólnione formula_32 tensor metryczny ma postać (wyprowadzenie poniższego wzoru – patrz np. tensor metryczny)
Stąd
– wyznacznik zależy od formula_35 (formula_36 nie jest zmienną, bo dla sfery jest to stały jej promień).
Dywergencja tensora antysymetrycznego.
Jeżeli dany jest tensor antysymetryczny, to dywergencja tenora ma postać
Dywergencja tensora symetrycznego.
Jeżeli dany jest tensor symetryczny, to dywergencja tenora ma postać
Twierdzenia o pochodnej kowariantnej.
Tw. 1 (o tensorowym charakterze pochodnej kowariantnej)
Składniki pochodnej kowariantnej pola tensorowego transformują się kowariantnie.
Dlatege pole tensorowe powstałe z obliczenia pochodnej kowariantnej tensora formula_43 – krotnie kowariantnego jest tensorem kowariantnie formula_44-krotnym (krotność zaś kontrawariantna nie zmienia się).
Tw. 2 (o pochodnej kowariantnej iloczynu tensorów)
Pochodna kowariantna iloczynu tensorów jest równa sumie iloczynu czynnika pierwszego przez pochodną kowariantną czynnika drugiego oraz iloczynu czynnika drugiego przez pochodną kowariantną czynnika pierwszego, np.
Tw. 3 Pochodna kowariantna tensora metrycznego wynosi zero, tj.
Pochodna absolutna w układzie krzywoliniowym.
Pochodna zupełna funkcji w układzie kartezjańskim.
(1) Pochodna funkcji skalarnej
Jeżeli w przestrzeni euklidesowej formula_24-wymiarowej określona jest funkcja formula_48 wielu zmiennych takich że zmienne formula_49 są zależne od jednej zmiennej formula_50 to jej pochodną zupełną nazywa się wyrażenie
przy czym zmienne zależne formula_49 są zadane znanymi funkcjami od zmiennej formula_50 tj.
(2) Pochodna funkcji wektorowej
W układzie ortokartezjańskim pochodna zupełna wektora jest wektorem, którego współrzędne są pochodnymi zupełnymi współrzędnych danego wektora, tj.
Pochodna absolutna w układzie krzywoliniowym.
W układzie krzywoliniowym zmiennych formula_56 pochodne zupełne tensorów muszą być zastąpione przez pochodne absolutne
(1) Pochodna absolutna funkcji skalarnej
Pochodna zupełna funkcji formula_57 wyraża się wzorem analogicznym jak we współrzędnych kartezjańskich, tj.
czyli:
(2) Pochodna absolutna wektora
W układzie krzywoliniowym pochodne zupełne muszą być zastąpiona tzw. pochodnymi absolutnymi takimi że
– widać, że pochodne cząstkowa przechodzi w pochodną kowariantną. Pochodna absolutna dana jest więc wyrażeniem
Podobnie dla wektora kowariantnego
Jeżeli funkcja wektorowa nie zależy jawnie od parametru formula_50 to pochodne cząstkowe zerują się, tj.
i powyższe wzory upraszczają się.
Zasady modyfikacji tensorów.
Jeżeli chce się równania tensorowe znane ze współrzędnych ortokartezjańskich zapisać we współrzędnych krzywoliniowych, to obowiązuje zasada, iż pochodne cząstkowe przechodzą na pochodne kowariantne, a różniczki zupełne przechodzą na różniczki absolutne.
Przykład 1: Równania ruchu cząstki w polu grawitacyjnym.
(a) Jeżeli cząstka nie podlega oddziaływaniom, to jej przyspieszenie jest zerowe, tj.
gdzie formula_67 – czteroprędkość cząstki, formula_68 – różniczkowy przyrost tzw. interwału czasoprzestrzennego mierzony wzdłuż trajektorii cząstki; równoważnie można zapisać, że różniczka 4-prędkości cząstki zeruje się, tj.
(b) Przechodząc do układu współrzędnych krzywoliniowych równanie ruchu cząstki nie podlegającej oddziaływaniom należy zmodyfikować zamieniając różniczkę zupełną na różniczkę absolutną, tj.
Różniczka absolutna wektora kowariantnego dana jest zależnością
lub
gdzie:
Stąd mamy równanie ruchu cząstki w układzie krzywoliniowym
Dzieląc przez formula_68 i uwzględniając, że formula_76 znajdujemy
– jest to równanie linii geodezyjnej w przestrzeni z metryką formula_78 (od której zależą m.in. symbole Christoffela formula_79). Przy tym, jeżeli przestrzeń jest pozbawiona źródeł pola grawitacyjnego, to symbole Christoffela formula_79 są takie, że zerują tensor krzywizny i równania geodezyjnych sprowadzają się do prostych euklidesowych; jeżeli jednak przestrzeń jest zakrzywiona na skutek obecności materii, to tensor krzywizny jest niezerowy, a geodezyjne są inne niż proste euklidesowe.
Uwaga:
Wielkość formula_81 jest czteroprzyśpieszeniem cząstki. Ponieważ symbole Christoffela wyrażają się przez pochodne składowych tensora metrycznego
to widać, że trajektoria cząstki określona jest przez pochodne formula_83 które pełnią rolę natężeń pola grawitacyjnego, wobec tego tensor metryczny pełni rolę potencjału pola grawitacyjnego (przypomnienie: pochodna potencjału po współrzędnych daje natężenie pola).
Lokalne bazy wektorów: kowariantne i kontrawariantne.
Uwaga 1: Poniższe rozdziały zestawiają niektóre pojęcia stanowiące podstawę do wprowadzenia pojęcia pochodnej kowariantnej. Bardziej wyczerpujące opracowanie znajduje się w artykule współrzędne krzywoliniowe.
Oznaczenia: Odtąd w artykule tensory oznacza się literami pogrubionymi.
Załóżmy, że mamy przestrzeń wektorową formula_24-wymiarową.
(1) Definiujmy dowolny układ współrzędnych – na ogół będzie to układ współrzędnych krzywoliniowych formula_85
(2) W każdym punkcie formula_86 przestrzeni ustalamy lokalną bazę niezależnych liniowo wektorów, których będziemy używać do znajdowania i wyliczania składowych wektorów; wektory bazy zależą od punktu przestrzeni, przy czym wyróżniamy
(3) W każdym punkcie przestrzeni definiujemy dwa typy współrzędnych wektorów:
Uwagi:
(1) Wektor, któremu przyporządkowano współrzędne kontrawariantne, nazywa się skrótowo „wektorem kontrawariantnym”.
(2) Wektor, któremu przyporządkowano współrzędne kowariantne, nazywa się skrótowo „wektorem kowariantnym”.
(3) Jednakże: dany wektor jest wielkością niezależną od wyboru bazy, w której jest przedstawiany za pomocą współrzędnych: można go przedstawić w dowolnej bazie.
(4) To, że współrzędne wektora są różne w tych dwóch bazach nie oznacza, że mamy dwa różne wektory: wektor jest ten sam, ale wyrażony za pomocą dwóch różnych baz.
Pole tensorowe.
Utożsamiamy pojęcie tensora z polem tensorowym, tzn. zakładamy, że składowe tensorów (skalara, wektora, ...) można wyrażać w lokalnych bazach za pomocą funkcji współrzędnych, które są funkcjami gładkimi, zmieniającymi się na ogół przy przechodzeniu z danego punktu przestrzeni do innego. Założenie to pozwala wykonywać np. operacje różniczkowania na współrzędnych tensorów.
Lokalne bazy tensorów.
Jeżeli zdefiniuje się tensory nad przestrzenią liniową formula_24-wymiarową, to tensory danego typu tworzą przestrzenie liniowe zwane przestrzeniami tensorowymi, przypisane każdemu punktowi przestrzeni. Przestrzenie te mają bazy, służące do wyrażania składowych tensorów. Wymiar przestrzeni tensorowej zależy od rzędu tensora. W szczególności:
a) Tensory 0-go rzędu (skalary) – w danym punkcie przestrzeni są pojedynczymi liczbami, niezależnymi od układu współrzędnych, w którym się je oblicza; nie wymagają bazy układu współrzędnych, przestrzeń tensorowa jest zbiorem liczbowym.
b) Tensory 1-go rzędu (wektory) – w danym punkcie przestrzeni są reprezentowane za pomocą formula_24 liczb; wymagają bazy złożonej z formula_24 liniowo niezależnych wektorów (bazami tymi są bazy kowariantna lub kontrawariantna)
c) W ogólności tensory p-krotnie kontrawariantne i q-krotnie kowariantne są obiektami określonymi w przestrzeniach tensorowych formula_95-wymiarowych, gdzie formula_24-wymiar przestrzeni liniowej, na jakiej określa się tensory; bazy tych przestrzeni tworzy się z iloczynów tensorowych baz kowariantnych i/lub kontrawariantnych – w zależności od typu tensora.
Np. tensor formula_97 1-krotnie kontrawariantny i 2-krotnie kowariantny ma polibazę złożoną z iloczynów tensorowych
tj. z iloczynów, gdzie jest 1 wektor kowariantny i 2 wektory kontrawariantne.
Pochodna cząstkowa wektora po współrzędnej.
(1) Weźmy teraz najprostszy (i nietrywialny) różniczkowalny tensor: wektor kontrawariantny. Jego składowe spełniają równanie:
gdzie formula_100 – wektor, a formula_101 – jego składowe.
(2) Jeżeli w punktach pewnego podzbioru przestrzeni wektorowej określone jest pole wektorowe, to współrzędne wektorów są funkcjami współrzędnych. Każdy wektor (ogólnie: tensor) można traktować jako funkcję wielu zmiennych zwanych współrzędnymi.
(3) Przy takim rozumieniu można zdefiniować pochodną współrzędnej wektora oraz wektora:
Definicja: Pochodną współrzędnej formula_101 wektora formula_100 nazywamy wektor, którego współrzędnymi są pochodne cząstkowe jego składowych względem współrzędnych, tj.
gdzie przyjęliśmy oznaczenie: formula_105 – pochodna cząstkowa względem współrzędnej formula_106
Ponieważ
to pochodna wektora formula_100 będzie sumą pochodnych poszczególnych składowych, czyli
(4) Przejdźmy teraz z danego układu współrzędnych do innego układu współrzędnych. Przy tym słuszne są wzory:
gdzie formula_111 – macierz transformacji do nowego układu
Przejdziemy do nowego układu współrzędnych
Widać stąd, że przy przejściu do innego układu współrzędnych pochodna cząstkowa uzyskuje dodatkowy składnik
– zależy on od pochodnych wektorów bazowych względem nowych współrzędnych, formula_125
– wobec tego "nie wyznacza żadnej reprezentacji grupy przekształceń"
– zatem pochodna cząstkowa nie jest tensorem.
Ten dodatkowy składnik zeruje się, gdy nowy układ współrzędnych jest kartezjański.
Pochodna kowariantna.
Chcemy uzyskać działanie różniczkowe dające w wyniku tensor.
(1) Definiuje się pomocniczą wielkość (nie będącą tensorem) zwaną polem kompensacyjnym
Pole to przy transformacji do innego układu współrzędnych daje taki sam dodatkowy składnik, jak pochodna cząstkowa
(2) Definiuje się teraz pochodną kowariantną jako operator będący różnicą pochodnej cząstkowej i pola kompensacyjnego, tj.
Podczas transformacji zarówno pochodna cząstkowa, jak i pole kompensacyjne dadzą te same składniki, które zniosą się i w wyniku uzyskamy tensor.
Twierdzenie: Pochodna kowariantna jest tensorem.
(i dlatego jest poprawną wielkością uzyskiwaną z różniczkowania tensorów).
Dowód
– widać stąd, że otrzymuje się analogiczne wyrażenia na pochodną kowariantną tensora w obu układach współrzędnych, co oznacza, że pochodna kowariantna jest tensorem, cnd.
Pole kompensacyjne.
Pozostaje obliczyć pole kompensacyjne. Nie jest ono tensorem, dlatego trzeba je obliczać osobno dla każdego układu współrzędnych.
Wiemy, że w prostoliniowym układzie kartezjańskim pochodna cząstkowa jest identyczna z pochodną kowariantną, czyli całe pole jest równe 0. Zatem "składowe formula_136 pola pomocniczego są równe 0" w układzie kartezjańskim prostoliniowym.
Składowe w innych układach można wyprowadzić z faktu, że podczas transformacji pojawia się dodatkowy składnik.
Interpretacja pola kompensacyjnego.
Pole kompensacyjne wynika z krzywoliniowości układu współrzędnych (nie jest miarą zakrzywienia przestrzeni). W przestrzeni kartezjańskiej jest ono równe 0 i pochodna kowariantna pokrywa się z pochodną cząstkową. We współrzędnych krzywoliniowych wektory bazowe mają niezerowe pochodne względem współrzędnych kartezjańskich – wtedy pole kompensacyjne staje się niezerowe.
Pole kompensacyjne nie jest tensorem. Tensorem jest komutator dwóch pól kompensacyjnych – nazywa się go tensorem krzywizny Riemanna. Jeżeli składowe tego tensora są niezerowe,to przestrzeń jest zakrzywiona.
Pochodna kowariantna w innych teoriach.
Pochodna cząstkowa jest nieodpowiednią wielkością także w innych teoriach, dlatego także w nich trzeba wprowadzać pola kompensacyjne i pochodną kowariantną. Jednak o ile w teorii względności dodatkowy składnik pojawiający się przy transformowaniu pochodnej cząstkowej zawiera wyłącznie współrzędne czasoprzestrzenne i ich pochodne, o tyle w innych teoriach składnik ten "może zależeć od innych parametrów". Pole kompensacyjne nie ma wtedy naturalnego wyprowadzenia i trzeba je ustalić arbitralnie.
Na przykład w "teoriach pól kwantowych" z "cechowaniem" pochodna zależy od dodatkowego parametru (albo parametrów), który nie ma nic wspólnego ze współrzędnymi czasoprzestrzennymi. Np. pochodna kwantowego pola elektronu zależy od potencjału elektrycznego; wprowadza się pole kompensujące, które "można zidentyfikować jako pole fotonu". Pole fotonu nie jest poprawnym tensorem (ściślej: wektorem) w przestrzeni Lorentza, ponieważ wykazuje dodatkową "niezmienniczość względem cechowania". Pozwala jednak na zdefiniowanie pochodnej pola elektronu będącej poprawnym tensorem. Interpretacja fizyczna tego faktu jest taka, że obecność pola elektrycznego wpływa na ruch elektronu.
Fakt ten jest odzwierciedleniem ogólnej zasady, że "każde oddziaływanie wynika z jakiejś symetrii cechowania". Pochodne cząstkowe pól materii nie są poprawnymi tensorami; trzeba wprowadzić pochodną kowariantną, zdefiniowaną za pomocą pól kompensujących zwanych "polami cechowania". Kwanty pól cechowania odpowiadają cząstkom fizycznym, zwanym "bozonami cechowania". Właśnie z tego faktu wziął się pogląd, że "każde oddziaływanie polega na wymianie wirtualnego bozonu". Przykładowo, polem cechowania w elektrodynamice jest foton, a w teorii oddziaływań elektrosłabych – foton, bozon Z i bozony W.
Ogólna teoria względności podaje jeden wzór na pole kompensacyjne, w innych teoriach trzeba ustalić je na podstawie obserwacji. Istnieje jednak hipoteza, że pola kompensacyjne wszystkich teorii da się wyprowadzić w sposób podobny do znanego z teorii względności, jednak w "większej ilości wymiarów". Wszystkie oddziaływania byłyby spowodowane zakrzywieniem czasoprzestrzeni: grawitacja – czterech znanych wymiarów, a pozostałe – dodatkowych wymiarów. "Teoria Kaluzy-Kleina" to przykład teorii podobnej do teorii względności, gdzie elektromagnetyzm tłumaczony jest jako zakrzywienie piątego wymiaru.
Zobacz też.
Inne

</doc>
<doc id="158845" url="https://pl.wikipedia.org/wiki?curid=158845" title="Kolapsar">
Kolapsar



</doc>
<doc id="158847" url="https://pl.wikipedia.org/wiki?curid=158847" title="Kruklanki">
Kruklanki

Kruklanki () – wieś w Polsce, położona w województwie warmińsko-mazurskim, w powiecie giżyckim, w gminie Kruklanki.
W latach 1975–1998 miejscowość położona była w województwie suwalskim.
Miejscowość jest siedzibą gminy Kruklanki. Leży nad rzeką Sapiną, liczy ok. 1300 mieszkańców, znajduje się tu siedziba nadleśnictwa Borki.
W 2011 w okolicach wsi spadł meteoryt, był to pierwszy od 17 lat od wcześniejszej „baszkówki”, zaobserwowany upadek meteorytu w Polsce.
Położenie.
Kruklanki położone są we wschodniej części Krainy Wielkich Jezior Mazurskich nad jeziorem Gołdapiwo i wzdłuż rzeki Sapiny.
Krajobraz obszaru gminy Kruklanki ukształtowany został podczas ostatniego zlodowacenia bałtyckiego. Lodowiec, który kilkakrotnie nasuwał się i ustępował z tych terenów, pozostawił liczne ciekawe formy w postaci wyniesień morenowych i dolin erozyjnych.
Historia.
Wieś została założona w 1545 roku przez Jana Bębelnika na 60 włókach. Osiedleńcy – głównie Polacy (na 28 rodzin 6 było litewskich) – otrzymali 6 lat wolnizny.
W czasie swojego istnienia wieś znana była pod różnymi nazwami, między innymi:
Wieś była zasobna i dobrze prosperowała, bo już w 1574 roku został wybudowany kościół, a prawie w tym samym czasie powstała również szkoła. Mimo że Kruklanki paliły się wielokrotnie, udawało się ocalić kościół, który pozostał cennym zabytkiem architektury wschodniopruskiej z XVI wieku. Wieś leżała w granicach I Rzeczypospolitej jako lenno Korony Polskiej do 1657, po czym znalazła się pod panowaniem brandenbursko-pruskim, a od 1701 w Królestwie Prus.
Podczas epidemii dżumy w 1710 roku zmarły tu 132 osoby, m.in. ostatni przedstawiciel szlacheckiego rodu von Gansenów, którego grobowiec odkryto w 1875 roku pod podłogą kościoła po lewej stronie ołtarza.
Do początku XIX wieku większość mieszkańców tutejszej parafii stanowili Polacy, ale już pod koniec tamtego stulecia stanowili oni zaledwie trzecią część mieszkańców.
W okresie intensywnego rozwoju gospodarczego na przełomie XIX i XX wieku powstały tutaj dwie linie kolejowe. Kruklanki znalazły się na trasie łączącej dwa miasta Giżycko z Węgorzewem, a Możdżany i Jurkowo Węgorzewskie na linii Kruklanki – Olecko. Stąd pozostałości dawnych budowli kolejowych: budynki dworcowe w Kruklankach i Jurkowo Węgorzewskie, nasypy, wąwozy, wiadukty i mosty, w tym zburzony most kolejowy nad rzeką Sapiną – kilkaset metrów na południe od Kruklanek.
Most kolejowy nad rzeką Sapiną zwany potocznie przez dzisiejszych mieszkańców „zwalonym mostem” powstał w 1908 roku i należał do największych budowli kolejowych na Mazurach. Stanowił on budowlę pięcioprzęsłową, żelbetową, pełnościenną.
W sierpniu 1914 roku, podczas I wojny światowej saperzy niemieccy wysadzili jedno przęsło (zachodnie), aby nie oddać linii kolejowej wojskom rosyjskim. Zniszczenia te zostały naprawione jeszcze podczas wojny, wówczas też wprowadzono dodatkowe podpory łuków skrajnych oraz usunięto z zachowanych filarów płyty kamienne. W czasie wojny Kruklanki zostały w znacznym stopniu zniszczone.
W okresie II wojny światowej powstał w okolicy Kruklanek system umocnień zbudowany z bunkrów żelbetowych i rowów, wchodzący w skład Giżyckiego Rejonu Umocnionego (GRU).
Jak w całym GRU, tak i na terenie kruklaneckim wykorzystano naturalne przeszkody terenowe – lasy, jeziora, przesmyki, pagórki. Ten silnie ufortyfikowany teren nie odegrał większej roli w czasie II wojny światowej. Zastosowane przez Armię Czerwoną manewry oskrzydlające spowodowały szybkie wycofanie się wojsk niemieckich.
6 października 1944 roku do Kruklanek przywieziony został pociągiem generał Tadeusz Bór-Komorowski. Himmler w pobliskiej swojej kwaterze polowej chciał podjąć z generałem rozmowy na temat współpracy. Do rozmów jednak nie doszło dzięki postawie generała Bora.
. Tej miejscowej legendy nie potwierdzają jakiekolwiek źródła historyczne z epoki.
Po zajęciu tych ziem przez Rosjan większość urządzeń obronnych została po uprzednim zdemontowaniu i wywiezieniu wyposażenia wysadzona w powietrze. Pozostałości GRU to dzisiaj malownicze rumowiska, na które można się natknąć spacerując wśród lasów i pól. Odcinek kruklanecki jak dotychczas najdokładniej został spenetrowany i opisany w 1989 roku przez Stefana Fuglewicza.
W 1945 roku wieś ponownie włączono do Polski. Większość dotychczasowej ludności została zastąpiona polskimi przesiedleńcami.
Współcześnie kilka rodzin mieszkających we wsi ma pochodzenie niemieckie, większość to przyjezdni z Polski centralnej, przesiedleńcy zza Buga oraz spory odsetek ludności ukraińskiej, przesiedlonych w ramach akcji „Wisła” w latach 1947–1952.
Kościół i cerkwie.
Kościół Wniebowzięcia Najświętszej Maryi Panny, salowy, murowany z cegły i kamienia polnego, z zakrystią od wschodu i kruchtą od południa. Budowla wzniesiona w 1753 roku, 25-metrowa wieża jest starsza (koniec XVI wieku) i nadbudowana o dwie kondygnacje (ok. 1600), szczyty wieży wykonane przed rokiem 1648. Kościół odnowiono w 1875 roku oraz po uszkodzeniach z I wojny światowej. Ołtarz zestawiono w 1753 roku z użyciem elementów nastawy z końca XVII wieku.
W Kruklankach znajdują się jeszcze dwie cerkwie:
Szkolnictwo.
W Kruklankach znajduje się szkoła wybudowana w 1929 roku. Obecnie mieści się w niej Szkoła Podstawowa im.K.I. Gałczyńskiego, ale przed reformą oświaty w 2017 znajdowało się tam także Gimnazjum.
Od 2007 do 2017 placówka nosiła nazwę Zespołu Szkół w Kruklankach.
W latach 2011–2012 na zachód od budynku wybudowano kompleks Orlik 2012, w skład którego wchodzą boisko ze sztuczną trawą do gry w piłkę nożną, boisko tartanowe, wielofunkcyjne do gry w piłkę ręczną, siatkówkę i koszykówkę, oraz budynek sanitarno-szatniowy.
Obecnie dyrektorem Szkoły jest mgr Justyna Maliszewska, a wicedyrektorem mgr Jarosław Karbowski.
Kultura.
W miejscowości działa Biblioteka i Ośrodek Kultury Gminy Kruklanki, który organizuje różne imprezy kulturalne np. dożynki gminne (a w 2018 powiatowe), biesiada agroturystczna, a także kiermasze, itd.
Oferta turystyczna.
Kruklanki są gminą o rozwiniętej infrastrukturze turystycznej. Istnieją tu restauracje, ogólnodostępne stołówki w ośrodkach wypoczynkowych, kawiarnie i punkt informacji turystycznej, wypożyczalnie sprzętu turystycznego, boiska Orlik 2012 i stadion sportowy. Działa szereg gospodarstw agroturystycznych.
Od 20 października 2018, przy ulicy Szkolnej, jest czynne Centrum Sportowo – Rekreacyjno – Turystyczne, w skład którego wchodzą: parking, miasteczko ruchu drogowego, kort tenisowy, siłownia zewnętrzna, plac zabaw, altana piknikowa oraz grill wolnostojący. Na terenie kompleksu jest także sala gimnastyczna.

</doc>
<doc id="158848" url="https://pl.wikipedia.org/wiki?curid=158848" title="Alfonso XIII">
Alfonso XIII



</doc>
<doc id="158849" url="https://pl.wikipedia.org/wiki?curid=158849" title="Mącznica lekarska">
Mącznica lekarska

Mącznica lekarska ("Arctostaphylos uva-ursi" (L.) Spreng.) – gatunek rośliny z rodziny wrzosowatych ("Ericaceae"). 
Rozmieszczenie geograficzne.
Rodzimy obszar występowania to strefa arktyczna i umiarkowana półkuli północnej oraz Gwatemali, ale jako gatunek zawleczony rozprzestrzenił się także gdzieniegdzie w innych rejonach świata. W Polsce jest pospolity na rozległych obszarach północnej części niżu, w górach jest rzadki. Przez Polskę przebiega południowa i południowo-zachodnia granica jego zwartego zasięgu. Biegnie ona przez Dolny Śląsk, Nizinę Śląską, Wyżynę Śląską, Góry Świętokrzyskie, Nizinę Sandomierską i Roztocze. Poza tym obszarem zwartego zasięgu znajduje się kilka oderwanych, reliktowych stanowisk w Tatrach: Wielkie Koryciska, Małe Koryciska, Siwiańskie Turnie, Sarnia Skała (zbocza Doliny ku Dziurze), Hruby Regiel. Dalej na południu Europy występuje na rozproszonych stanowiskach, głównie w górach.
Biologia i ekologia.
Chamefit. Kwitnie od kwietnia do czerwca. W Polsce najwyższe jej stanowiska znajdują się w Tatrach na wysokości około 1220 m n.p.m. Rośnie tutaj w naskalnych murawach. Roślina światłolubna, zasiedlająca widne, rzadkie bory sosnowe i suche wrzosowiska. Spotykana jest także na wydmach. Występuje pojedynczo lub w skupiskach, czasami tworzy zwarte łany o powierzchni kilkunastu hektarów (np. w Borach Tucholskich). W klasyfikacji zbiorowisk roślinnych gatunek charakterystyczny dla związku zespołów (All.) "Calluno-Arctostaphylion". Liczba chromosomów 2n = 52.
Zagrożenia i ochrona.
Roślina objęta w Polsce ścisłą ochroną gatunkową. Została mocno przetrzebiona przez intensywne pozyskiwanie dla celów leczniczych. Wskutek tego wyginęła na wielu stanowiskach. Liczne jej stanowiska zostały zajęte i zniszczone wskutek rozbudowy przemysłu. Wiele jej stanowisk znajduje się w parkach narodowych i rezerwatach przyrody. Umieszczona na polskiej czerwonej liście w kategorii NT (bliski zagrożenia).
Uprawa.
W Polsce jest w pełni mrozoodporna (strefy mrozoodporności 4-9). Wymaga żyznej, przepuszczalnej i pozbawionej wapnia gleby oraz stanowiska słonecznego lub półcienistego. Rozmnażanie jest dość trudne. Trudno kiełkuje z nasion, z tego też powodu rozmnaża się ją głównie przez sadzonki pobierane i hartowane zimą.
W uprawie znane są m.in. następujące odmiany ozdobne:

</doc>
<doc id="158851" url="https://pl.wikipedia.org/wiki?curid=158851" title="Raster">
Raster

grafika komputerowa:
inne:

</doc>
<doc id="158853" url="https://pl.wikipedia.org/wiki?curid=158853" title="Ojciec Kościoła">
Ojciec Kościoła



</doc>
<doc id="158854" url="https://pl.wikipedia.org/wiki?curid=158854" title="Czarna (dopływ Wisły)">
Czarna (dopływ Wisły)

Czarna Staszowska (Czarna) – rzeka w południowo-wschodniej Polsce, lewobrzeżny dopływ górnej Wisły. Płynie przez teren województwa świętokrzyskiego, główna rzeka powiatu staszowskiego.
Przebieg.
Swoje początki rzeka ma w kilku miejscach; jedno to torfowisko "Białe Ługi", gdzie wybijają wody spod Góry Kamień, Góry Stołowej i Góry Włochy (na wysokościach 302 - 408 m n.p.m.).
W okolicy Smykowa (na wysokości 246 m n.p.m.) od południa dopływa drugi strumień źródłowy Czarnej, zwany Gwiazdówką, wypływający w tzw. potocznie "Wodzienicy" - Kolonia na wysokości 280 m n.p.m. pomiędzy miejscowościami Drugnia i Wierzbie 
Po połączeniu Czarna przepływa w pobliżu Rakowa, przez pastwiska stepowe Kotuszowa, Kurozwęk, następnie przez Staszów, gdzie ma charakterystyczne piaszczyste brzegi. Dalej mija Rytwiany, a przy Połańcu (między Winnicą a Zawadą) wpada do Wisły. Ujście rzeki znajduje się na wysokości 154 m n.p.m. w tzw. Zapadlisku Połanieckim.
Czarna przepływa przez:
Dorzecze.
Zlewnię Czarnej można podzielić na dwa rejony: dorzecze rzeki Wschodniej (ok. 680 km²) oraz dorzecze właściwe rzeki Czarnej (bez dorzecza Wschodniej, ok. 698 km²).
Na 34 kilometrze Czarnej zbudowany jest zbiornik retencyjny Chańcza. Na odcinku od źródła do Chańczy rzeka niesie wody II klasy, żyją w niej między innymi raki i pstrągi. Wpadająca do zalewu rzeka Łagowica wprowadza wody poza klasowe, co obniża jakość wody w dalszym biegu Czarnej do klasy III. Od lat utrzymuje się w III ogólnej klasie czystości, pod względem fizyko-chemicznym nawet w I i II.
Powodzie i regulacja rzeki.
Czarna zbiera wody ze wschodniej części Gór Świętokrzyskich, przez co stwarza zagrożenie powodziowe prawie każdej wiosny w czasie roztopów. Szczególnie narażone są małe miejscowości w górnym biegu rzeki. Dla miejscowości poniżej zalewu Chańcza dodatkowym czynnikiem powodziowym jest upuszczanie nadmiernie nagromadzonej wody ze zbiornika w momencie przepełnienia w czasie powodzi. Od 2004 roku prowadzone są prace regulujące bieg rzeki w obrębie miasta Staszowa. 
Przyroda.
Czarna Staszowska wykształciła dolinę o płaskim dnie i miejscami o stromych zboczach (okolice Rakowa). Dno rzeki jest piaszczyste, żwirowo-kamienne, przy ujściu muliste. Brzegi średnio wysokie i niskie, przeważnie porośnięte olchą lub lasami sosnowymi.
Rzekę zamieszkuje ok. 20 gatunków ryb z ośmiu rodzin: karpiowate, ciernikowate, szczupakowate, piskorzowate, łososiowate, dorszowate, okoniowate, przylgowate. W środkowym i dolnym odcinku rzeki dominują karpiowate. W górnym odcinku dominuje okoń, pstrąg potokowy, płoć i śliz, stwierdzono także występowanie piekielnicy. Ciekawym okazem ichtiofauny jest bezszczękowy minóg strumieniowy oraz jego krewniak minóg ukraiński jak i hybrydy tych dwóch gatunków. Gatunkiem introdukowanym jest amur biały.
Czarna zamieszkana jest przez bobry, które na zakolach rzeki przed Staszowem zostawiają wiele śladów swojej bytności.

</doc>
<doc id="158855" url="https://pl.wikipedia.org/wiki?curid=158855" title="Jeff Wayne">
Jeff Wayne

Jeff Wayne (ur. 1 lipca 1943 w Forest Hills) – amerykański kompozytor rockowy tworzący w Wielkiej Brytanii. Najbardziej znany jest jako autor muzycznej wersji "Wojny światów" – książki autorstwa H.G. Wellsa.

</doc>
<doc id="158857" url="https://pl.wikipedia.org/wiki?curid=158857" title="Herbert von Karajan">
Herbert von Karajan

Herbert von Karajan (ur. 5 kwietnia 1908 w Salzburgu, zm. 16 lipca 1989 w Anif koło Salzburga) – austriacki dyrygent, animator życia muzycznego.
Życiorys.
Pochodził z rodziny arumuńskich oraz greckich emigrantów; jego ojciec był lekarzem. Zaczął uczyć się gry na fortepianie mając 4 lata; już po roku wystąpił publicznie.
W latach 1916-1926 studiował w klasie fortepianu w Mozarteum w Salzburgu, jednak rodzice uzależnili zgodę na jego karierę, jako muzyka, od ukończenia "normalnej" szkoły. W latach 1926–1929 studiował dyrygenturę w Akademii Muzycznej w Wiedniu. Dzięki niepospolitemu talentowi w 1927 roku zadebiutował nieoczekiwanie w Ulm, gdzie zastąpił chorego dyrygenta w "Weselu Figara". Jego występ wywarł tak dobre wrażenie, że otrzymał posadę pierwszego kapelmistrza w teatrze i pozostał w Ulm do roku 1934. W 1935 został dyrektorem artystycznym Opery i Orkiestry Symfonicznej w Akwizgranie, najmłodszym w Niemczech. W latach 1937–1938 odbył tournée po Skandynawii, Holandii i Włoszech.
Przełomowym momentem w jego karierze było poprowadzenie w 1939 roku w berlińskiej operze "Czarodziejskiego fletu" Mozarta i "Śpiewaków norymberskich" Wagnera. Dzięki temu sukcesowi i poparciu nazistów został w latach 1941–1945 dyrektorem pierwszej sceny III Rzeszy. Jego nazwisko figurowało na Gottbegnadeten-Liste ("Lista obdarzonych łaską Bożą" w III Rzeszy). Po drugiej wojnie światowej za przynależność do NSDAP ukarany został zakazem występów, cofniętym po roku przez Brytyjczyków. W czasie tej przerwy nagrał wiele płyt z nowo założoną London Philharmonic Orchestra. W styczniu roku 1946 koncertował z Wiener Philharmoniker. W 1947, jako dyrygent, a od 1949, jako dyrektor Towarzystwa Przyjaciół Muzyki, prowadził Symfoników Wiedeńskich. W 1949 roku dyrygował na Festiwalu w Salzburgu, w 1950 na Festiwalu w Bayreuth. W tymże 1950 został kierownikiem artystycznym Philharmonia Orchestra w Londynie. W latach 1951–1952 był gościnnym dyrygentem w Bayreuth. W 1954 objął kierownictwo Berliner Philharmoniker po śmierci Wilhelma Furtwänglera. W 1956 został dyrektorem Festiwali Mozartowskich w Salzburgu. W latach 1955–1964 kierował Operą Wiedeńską (słynne inscenizacje oper Verdiego i Pucciniego oraz dramatów muzycznych Richarda Wagnera).
W latach 60. był dyktatorem muzycznym w Europie, kontrolował najbardziej prestiżowe ośrodki muzyczne: Berlin, Salzburg, Wiedeń; miał wpływ na La Scalę i Londyńską Orkiestrę Symfoniczną. W Metropolitan Opera wystąpił dopiero w 1967 roku. Od 1957 zajmował się reżyserowaniem dyrygowanych przez siebie oper, zwłaszcza kompozytorów włoskich i Wagnera. W 1967 r. otworzył Osterfestspiele (Festiwal Wielkanocny w Salzburgu), gdzie przez kilkadziesiąt lat nie tylko dyrygował wielkimi dziełami operowymi, ale również je reżyserował.
W roku 1958 50-letni wówczas von Karajan po 16 latach małżeństwa rozszedł się ze swoją drugą żoną i ożenił po raz trzeci z paryską modelką Eliette Mouret. Miał dwie córki: Isabel (ur. 1960) i Arabel (ur. 1964).
Był animatorem nowych technik audiowizualnych - 15 kwietnia 1981 roku zaprezentował na Festiwalu Wielkanocnym w Salzburgu (Osterfestspiele) pierwszy odtwarzacz płyt CD. Dzięki nowoczesnym mediom stworzył imperium muzyczne; dokonał nagrań licznych płyt i telewizyjnych filmów muzycznych. W roku 1969 założył fundację, dzięki której co 2 lata organizowane są konkursy dla młodych dyrygentów.
Herbert von Karajan zmarł 16 lipca 1989 roku w Anif na atak serca. Rano prowadził jeszcze próbę do opery Verdiego Bal maskowy. Spoczął na cmentarzu w Anif.

</doc>
<doc id="158867" url="https://pl.wikipedia.org/wiki?curid=158867" title="Moringen (KL)">
Moringen (KL)

Konzentrationslager Moringen, Frauen-Konzentrationslager Moringen, Jugend-Konzentrationslager Moringen, Jugendschutzlager Moringen, SS-Sonderlager Moringen – niemieckie obozy koncentracyjne funkcjonujące w latach 1933–1945, w miasteczku Moringen, w Dolnej Saksonii, w Niemczech.
Historia.
W Moringen, na terenie byłego szpitala psychiatrycznego, funkcjonowały w latach 1933–1945 kolejno trzy obozy: dla mężczyzn ("Konzentrazionslager Moringen"), dla kobiet ("Frauen-Konzentrazionslager Moringen") i dla dzieci i młodzieży ("Jugendschutzlager Moringen").
Koncentrazionslager Moringen.
Obóz powstał w kwietniu 1933 roku, jako jeden z pierwszych obozów koncentracyjnych w III Rzeszy. Pierwszy transport więźniów dotarł 11 kwietnia. Obóz ten został zamknięty w listopadzie 1933, więźniów wywieziono do innych obozów, bądź zwolniono.
Frauen-Konzentrazionslager Moringen.
Powstał jesienią 1933, jako pierwszy niemiecki obóz koncentracyjny dla kobiet. Funkcjonował do 21 marca 1938 roku, kiedy to wywieziono więźniarki do KL Lichtenburg.
Jugendschutzlager Moringen.
W czerwcu 1940 w tym samym miejscu założono obóz dla „młodzieży męskiej”. Poza niewolniczą pracą dzieci od 1941 roku były poddawane zbrodniczym eksperymentom pseudo-medycznym (m.in. sterylizacji oraz próbom udowodnienia, że kryminalność ma charakter dziedziczny). Więźniowie byli segregowani na poszczególnych blokach, wedle kategorii „przewinień” bądź przynależności etnicznej. Pracowali niewolniczo dla niemieckich firm, głównie dla spółki "Piller" (Maschinenschlosserei), z Osterode am Harz. Obóz został wyzwolony 9 kwietnia 1945 roku, kilka dni wcześniej część więźniów ewakuowano.
Dzieje powojenne.
W 1989 roku powstało w Moringen stowarzyszenie, które doprowadziło do powstania w tym miejscu w 1993 roku muzeum i miejsca pamięci.

</doc>
<doc id="158869" url="https://pl.wikipedia.org/wiki?curid=158869" title="Purga">
Purga

Purga (ros. пурга) to rodzaj wiatru, gwałtowny wicher północno-wschodni występujący na Syberii, połączony z zamiecią śnieżną, burzą śnieżną. Na Alasce nosi nazwę burga. W Korei purgu. W Finlandii purku oznacza wicher, zadymkę. Słowo to wywodzi się z grupy języków ugrofińskich.

</doc>
<doc id="158871" url="https://pl.wikipedia.org/wiki?curid=158871" title="Czarna">
Czarna



</doc>
<doc id="158873" url="https://pl.wikipedia.org/wiki?curid=158873" title="Moherowe Berety">
Moherowe Berety



</doc>
<doc id="158875" url="https://pl.wikipedia.org/wiki?curid=158875" title="Ogończyk (herb szlachecki)">
Ogończyk (herb szlachecki)

Ogończyk ("Ogonowije""," "Ogonowye," "Powala," "Ogon, Ogony, Ogonowie, Ogończyc, Powała, Pogończyk", "Hogon, Ogoniec") – polski herb szlachecki, wzmiankowany w najstarszym zachowanym do dziś polskim herbarzu, Insignia seu clenodia Regis et Regni Poloniae, spisanym przez historyka Jana Długosza w latach 1464–1480.
Ogończyk jest jednym z 47 herbów adoptowanych przez bojarów litewskich na mocy unii horodelskiej z 1413 roku. Przedstawiciele rodu rycerskiego Ogończyków, Wojciech z Kościoła i Mikołaj z Taczewa, adoptowali wówczas bojara, Jerzego Sangawa. Wraz z upływem czasu i rozwojem struktury szlacheckiej, Ogończykowie podzielili się na wiele rodzin. Najbardziej znane rody z późniejszych epok, pieczętujące się herbem Ogończyk to między innymi: Działyńscy i Kościeleccy.
Ogończyka używał też Łukasz Górnicki.
Opis herbu.
Opis historyczny.
Jan Długosz blazonuje herb następująco"":Po przetłumaczeniu:
Kasper Niesiecki, podając się na dzieła historyczne Bartosza Paprockiego, Szymona Okolskiego i Marcina Bielskiego opisuje herb:
Opis współczesny.
Opis skonstruowany współcześnie brzmi następująco:
"Na tarczy o polu czerwonym pół toczenicy srebrnej, na której zaćwieczona takaż rogacina."
"W klejnocie dwie ręce panieńskie w szacie srebrnej, wzniesione do góry."
"Labry herbowe czerwone, podbite srebrem."
Geneza.
Pochodzenie.
Za protoplastę rodu Ogończyków uważa się wymienionego w kronice Galla Anonima – Wojsława Powałę.
Paprocki, za przodków rodu Powałów-Ogończyków uważa dwóch rodzonych braci: Piotra Ogona i Andrzeja Powałę, synów Piotra z Radzikowa (w ziemi dobrzyńskiej)"".
Herb prawdopodobnie wywodzi się od innego herbu, który nosi nazwę Odrowąż.
Najwcześniejsze wzmianki.
Najstarsza znana pieczęć pochodzi z roku 1384 i należy do Piotra, kasztelana lubelskiego. Natomiast najstarsza zapiska sądowa pochodzi z 1401 roku.
Herb został przedstawiony wśród innych polskich herbów w "Herbarzu Złotego Runa" z lat 1433–1435.
Najwcześniejsze lokalne źródło heraldyczne wymieniające herb to datowane na lata 1464–1480 Insignia seu clenodia Regis et Regni Poloniae polskiego historyka Jana Długosza wywodząc go ze szlachty morawskiej. Zapisuje on informacje o herbie jako "Powała" wśród 71 najstarszych polskich herbów szlacheckich we fragmencie"":
Aktem unii horodelskiej w 1413 przeniesiony na Litwę. Ród Ogończyków reprezentował Wojciech z Kościoła, kasztelan brzeski i Mikołaj z Taczowa. Do rodu został adoptowany Jerzy Sangaw.
Herb znajduje się w herbarzach: "Gelre", "Złotego Runa", "Lyncenich", "Bellenville", "Codex Bergshammar" i w herbarzyku "Ambrożego".
Etymologia.
Powała pochodzi od nazwy osobowej "Powała" ("Słownik Staropolskich Nazw Osobowych"). Zawołanie "Powała" funkcjonowało wymiennie z drugą proklamacją; "Ogon", w zależności od terytorialnego rozsiedlenia: Powałowie w Małopolsce, Ogonowie w ziemi kujawsko-łęczyckiej"".
Ogon również pochodzi od nazwy osobowej, w tym wypadku natomiast jest nią "Ogon" ("SSNO")"".
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk znajdująca się w artykule pochodzi z "Herbarza polskiego," Tadeusza Gajla (560 nazwisk). Występowanie na liście nazwiska nie musi oznaczać, że konkretna rodzina pieczętowała się herbem Ogończyk. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Ogończyk:
Odmiany.
Juliusz Karol Ostrowski w swojej "Księdze herbowej rodów polskich" podaje również następujące odmiany herbu:

</doc>
<doc id="158878" url="https://pl.wikipedia.org/wiki?curid=158878" title="Czarna (powiat konecki)">
Czarna (powiat konecki)

Czarna – wieś sołecka w Polsce położona w województwie świętokrzyskim, w powiecie koneckim, w gminie Stąporków.
W latach 1975–1998 miejscowość należała administracyjnie do województwa kieleckiego.
Wieś położona jest nad rzeką Czarną, na Wzgórzach Koneckich. Przechodzi przez nią czerwony szlak turystyczny prowadzący z rezerwatu przyrody Diabla Góra do Łącznej.
Kościół i parafia.
W miejscowości znajduje się sanktuarium Matki Bożej Wychowawczyni, a także kościół, który jest siedzibą parafii Nawiedzenia NMP.
Historia.
Tabela miast, wsi Królestwa Polskiego z roku 1827 wskazuje wieś Czarna jako prywatną: było tu 22 domy i 130 mieszkańców.
Według spisu powszechnego z roku 1921 we wsi Czarna było 105 domów i 582 mieszkańców.

</doc>
<doc id="158879" url="https://pl.wikipedia.org/wiki?curid=158879" title="Jakimowicz (herb szlachecki)">
Jakimowicz (herb szlachecki)

Jakimowicz – herb szlachecki.
Opis herbu.
W polu czerwonym pół srebrnej strzały, żeleźcem w górę, dwa razy przekrzyżowana, wsparta na półpierścieniu. Klejnot: trzy pióra strusie.

</doc>
<doc id="158882" url="https://pl.wikipedia.org/wiki?curid=158882" title="Przysłona">
Przysłona



</doc>
<doc id="158884" url="https://pl.wikipedia.org/wiki?curid=158884" title="Mieczysław Grudzień">
Mieczysław Grudzień

Mieczysław Grudzień (ur. 9 stycznia 1922 w Majkach Małych, zm. 17 lutego 2010 w Warszawie) – kontradmirał i generał dywizji Wojska Polskiego. Działacz państwowy i partyjny, I zastępca szefa Głównego Zarządu Politycznego WP (1971–1972), członek Komitetu Centralnego PZPR, minister ds. kombatantów (1972–1981), wiceprezes Rady Naczelnej Związku Bojowników o Wolność i Demokrację (1974–1990).
Życiorys.
Syn Stefana i Józefy. Krótko po urodzeniu znalazł się wraz z rodziną w Belgii i Francji, gdzie pracował jako górnik. Działał w ruchu oporu w okresie II wojny światowej. Był założycielem polonijnego Związku Młodzieży Polskiej „Grunwald” oraz członkiem Francuskiej Partii Komunistycznej. Po powrocie do Polski pracował w aparacie partyjnym Polskiej Partii Robotniczej (do której wstąpił w 1946). Od maja 1949 był żołnierzem zawodowym Wojska Polskiego. Odbył roczne przeszkolenie w Wyższej Szkole Oficerów Politycznych w Rembertowie. W latach 1950–1951 zastępca dowódcy 70 pułku artylerii haubic w Gnieźnie, a w latach 1951–1952 zastępca komendanta Centrum Wyszkolenia Kwatermistrzowskiego w Poznaniu. W latach 1955–1956 ukończył wyższy kurs akademicki w Akademii Politycznej w Moskwie, a w 1962 w systemie zaocznym studia w Wojskowej Akademii Politycznej w Warszawie, uzyskując dyplom magistra. Pełnił wiele kierowniczych funkcji w aparacie politycznym Wojska Polskiego, był m.in. szefem Wydziału Politycznego Głównego Zarządu Tyłów WP oraz szefem Zarządu Politycznego Instytucji Centralnych Ministerstwa Obrony Narodowej (1953–1956). Następnie był szefem Zarządu Politycznego Wojskowej Służby Wewnętrznej MON (1957–1965) – od 1962 w randze zastępcy szefa Wojskowej Służby Wewnętrznej MON ds. politycznych (kolejno gen. Aleksandra Kokoszyna i gen. Teodora Kufla). Od 1965 zajmował stanowisko zastępcy dowódcy Marynarki Wojennej ds. politycznych (1965–1968). Od 1968 był zastępcą szefa Głównego Zarządu Politycznego WP, a od 1971 I zastępcą szefa Głównego Zarządu Politycznego WP. W październiku 1967 został uchwałą Rady Państwa mianowany kontradmirałem w korpusie oficerów politycznych. Nominację otrzymał w Belwederze z rąk przewodniczącego Rady Państwa Edwarda Ochaba. W październiku 1971 mianowany generałem dywizji. Akt nominacyjny odebrał z rąk przewodniczącego Rady Państwa Józefa Cyrankiewicza.
W latach 1972–1981 pełnił funkcję ministra ds. kombatantów w kolejnych rządach Piotra Jaroszewicza, i Piotra Jaroszewicza i Edwarda Babiucha oraz Edwarda Babiucha, Józefa Pińkowskiego i Wojciecha Jaruzelskiego. Odwołany przez Sejm PRL w październiku 1981, pozostał na czele resortu (Urzędu do Spraw Kombatantów) jako kierownik urzędu. W czerwcu 1982 nastąpiły przekształcenia w administracji rządowej, Urząd utracił status organu naczelnego (pozostał urzędem centralnym); Grudzień ponownie stanął na jego czele jako prezes (w randze podsekretarza stanu), ale nie wchodził już w skład Rady Ministrów. Kierował Urzędem do jego likwidacji 24 października 1987. Z dniem 5 lipca 1988 zakończył zawodową służbę wojskową i przeszedł w stan spoczynku.
Wielokrotnie był członkiem instancji partyjnych na różnych szczeblach w wojsku. Od 1968 był wybierany na czterech kolejnych zjazdach PZPR (1968, 1971, 1975, 1980) w skład centralnych władz partyjnych, był członkiem Centralnej Komisji Kontroli Partyjnej PZPR (1968–1971), zastępcą członka Komitetu Centralnego PZPR (1971–1975) i członkiem KC PZPR (1975–1981). W latach 1974–1983 członek Prezydium Zarządu Głównego Towarzystwa Przyjaźni Polsko-Radzieckiej, w latach 1974–1990 wiceprezes Rady Naczelnej Związku Bojowników o Wolność i Demokrację. W sierpniu 1984 wszedł w skład Obywatelskiego Komitetu Obchodów 40. Rocznicy Powstania Warszawskiego.
25 lutego 2010 pochowany bez asysty wojskowej na Cmentarzu Wojskowym na Powązkach w Warszawie (kwatera EII-2-4). W pogrzebie wzięli udział współtowarzysze służby i pracy m.in. b. I sekretarz KC PZPR Stanisław Kania, b. członek Biura Politycznego KC PZPR gen. broni w st. spocz. Józef Baryła oraz b. wiceminister spraw wewnętrznych gen. dyw. w st. spocz. Lucjan Czubiński.
Życie prywatne.
Mieszkał w Warszawie. Żonaty z Teresą Grudzień (1924-2001). Był bratem Zdzisława Grudnia – działacza PZPR, w latach 70. członka Biura Politycznego KC PZPR i I sekretarza KW PZPR w Katowicach.

</doc>
<doc id="158890" url="https://pl.wikipedia.org/wiki?curid=158890" title="Bernal Diaz del Castilo">
Bernal Diaz del Castilo



</doc>
<doc id="158892" url="https://pl.wikipedia.org/wiki?curid=158892" title="Bernal Diaz del Castillo">
Bernal Diaz del Castillo



</doc>
<doc id="158893" url="https://pl.wikipedia.org/wiki?curid=158893" title="Prince Rupert">
Prince Rupert

Prince Rupert – miasto i port na zachodnim wybrzeżu Kanady (Kolumbia Brytyjska).
Założone w 1906 roku jako końcowa stacja transkanadyjskiej linii kolejowej. W mieście rozwinął się głównie przemysł drzewny i spożywczy.
Liczba mieszkańców Prince Rupert wynosi 12 815. Język angielski jest językiem ojczystym dla 82,8%, francuski dla 1,0% mieszkańców (2006).

</doc>
<doc id="158898" url="https://pl.wikipedia.org/wiki?curid=158898" title="Szlisselburg">
Szlisselburg

Szlisselburg (, , ), dawniej określany jako Orzechów"" – miasto w zachodniej Rosji położone u wypływu rzeki Newy z jeziora Ładoga. Szlisselburg leży naprzeciw Petersburga położonego u ujścia Newy do Zatoki Fińskiej. Nosiło poprzednio nazwy: Orieszek (Орешек), Nöteborg (Нотеборг), Sleutelburcht (Шлютельбурх), Pietrokriepost’ (Петрокрепость); ludowa nazwa: Szluszyn (Шлюшин).
Twierdza Szlisselburska oraz stare miasto zostały w 1990 roku wpisane przez UNESCO na listę kulturowego i przyrodniczego dziedzictwa ludzkości.
Historia.
Początki miasta związane są z grodem o nazwie Pähkinäsaari – Orieszek – należącym do Księstwa Nowogrodzkiego i wybudowanym około roku 1300 przez Jurija księcia nowogrodzkiego na jednej z wysp o nazwie Oriechowiec (Ореховец). Jego zadaniem była ochrona Nowogrodu Wielkiego i kontrola dostępu do Bałtyku. Według Szwedów wyspa została ufortyfikowana w 1299 roku przez Torgilsa Knutssona.
W roku 1323 w Pähkinäsaari podpisano ugodę, która ustalała granicę między Nowogrodem a królestwem Szwecji i Finlandii. Przebiegała ona nieco na wschód od Viipuri (Wyborga) w kierunku północno-zachodnim aż do Zatoki Botnickiej. Porozumienie to ustalało jednocześnie strefy wpływów chrześcijaństwa wschodniego i zachodniego. W 1352 r. twierdza została wzmocniona kamiennymi murami, a w następnych stuleciach wieżami obronnymi.
W maju 1612 r., podczas wojny między Szwecją a Rosją (1610–1617), twierdza została zdobyta przez Szwedów po dziewięciomiesięcznym oblężeniu i od tej pory gród nosił nazwę Nöteborg. W roku 1702, w czasie wojny północnej twierdza została zajęta przez Rosjan po wysadzeniu na wyspie desantu. Na rozkaz cara Piotra Wielkiego twierdzy nadano obecną nazwę. W języku niemieckim "Schlüsselburg" oznacza "miasto-klucz" (miał być to klucz do podboju Finlandii).
Na lewym brzegu Newy rozwinęła się w tym czasie osada Schlüsselburg, która w 1780 r. uzyskała prawa miejskie. Na założenie miasta miało wpływ powstanie śluz umożliwiających żeglugę po kanale. Po pokonaniu Szwedów przez Rosjan i założeniu Sankt Petersburga twierdza szlisselburska straciła na znaczeniu strategicznym i od początku XVIII wieku była wykorzystywana jako więzienie, w którym często osadzano przestępców politycznych, także dworzan i członków rodziny carskiej w niełasce. W Szlisselburgu więziono m.in. cara Iwana VI, który przebywał tu od 1756 r. do śmierci w 1764, , dekabrystów, narodowolców. Z Polaków więzieni byli tu między innymi Walerian Łukasiński, Ludwik Waryński i Kazimierz Pużak. Podczas rewolucji lutowej więźniowie zostali uwolnieni przez zrewoltowanych mieszkańców, a twierdza – spalona. W latach 1928–1940 mieściło się w niej muzeum.
Podczas II wojny światowej miasto dostało się po ciężkich walkach 8 września 1941 roku w ręce niemieckie, co umożliwiło blokadę Leningradu. Twierdza na wyspie została bardzo zniszczona na skutek niemieckiego ostrzału artyleryjskiego, ale nigdy nie zdobyta. Samo miasto Szlisselburg udało się odbić wojskom radzieckim dopiero 18 stycznia 1943 roku.
W latach 1944–1992 miasto nosiło nazwę Pietrokriepost’ (Петрокрепость), a od 1992 r. wrócono do dawnej, historycznej nazwy Szlisselburg (Шлиссельбург).
Współczesność.
Współcześnie miasto liczy około 12 tys. mieszkańców. Znajduje się w nim stocznia budująca i remontująca statki żeglugi śródlądowej używane na kanale łączącym Morze Bałtyckie z Morzem Białym.

</doc>
<doc id="158899" url="https://pl.wikipedia.org/wiki?curid=158899" title="Nauczycielskie Kolegium Języków Obcych w Elblągu - Regent College">
Nauczycielskie Kolegium Języków Obcych w Elblągu - Regent College



</doc>
<doc id="158900" url="https://pl.wikipedia.org/wiki?curid=158900" title="Owen Willans Richardson">
Owen Willans Richardson

Owen Willans Richardson (ur. 26 kwietnia 1879 w Dewsbury, zm. 15 lutego 1959 w Alton) – angielski fizyk, laureat Nagrody Nobla w dziedzinie fizyki w roku 1928 za prace dotyczące emisji termoelektronowej, a w szczególności za odkrycie prawa nazwanego jego imieniem.
Życiorys.
Ukończył Trinity College na Uniwersytecie Cambridge. W latach 1906–1913 był profesorem uniwersytetu w Princeton. Prowadził także badania nad efektem fotoelektrycznym, emisją elektronów w efekcie reakcji chemicznych i widmem wodoru.
Pochowany został na Brookwood Cemetery w hrabstwie Surrey.
Zaszczyty.
W roku 1920 otrzymał medal Hughesa za badania nad termoemisją.
Imieniem "Richardson" nazwano krater na Księżycu (31.1° N, 100.5° E, średnica 141 km)

</doc>
<doc id="158901" url="https://pl.wikipedia.org/wiki?curid=158901" title="Owen Richardson">
Owen Richardson



</doc>
<doc id="158902" url="https://pl.wikipedia.org/wiki?curid=158902" title="Jambalaya">
Jambalaya

Jambalaya – potrawa kreolska, składająca się głównie z ryżu, z dodatkiem cebuli, czosnku, papryki i pomidorów.
Jej dokładny skład zależy od pochodzenia przepisu. Występuje w bardzo wielu wersjach.
Jambalaya jest to raczej rodzaj przygotowywania ryżu z dodatkami, niż konkretny przepis, gdyż tradycyjne składniki różnią się w zależności od tego, co było aktualnie dostępne na targu, w gospodarstwie, zostało wyłowione z wody lub też upolowane.
Podstawą potrawy są powoli podsmażane na oleju lub lepiej smalcu wieprzowym, pokrojone w kostkę: cebula, słodka papryka i seler naciowy. Następnie dodawane są komponenty mięsno-rybne, takie jak skorupiaki (kraby, krewetki, raki), kurczak, kiełbasa wieprzowa andouille lub inne wędzone mięsa, oraz niekiedy tak egzotyczne składniki jak mięso aligatora, żółwia lub nutrii.
Na końcu dodawany jest ryż i całość zalana zostaje wodą lub rosołem i odstawiona na wolny ogień.
Przyprawą jest zwykle pikantny sos typu tabasco.
Potrawa ta powstała najprawdopodobniej w wyniku fuzji kuchni hiszpańskiej, gdzie występuje pierwowzór, paella, z elementami kuchni francuskiej ludności cajuńskiej oraz wpływów afrykańsko-indiańskich.

</doc>
<doc id="158909" url="https://pl.wikipedia.org/wiki?curid=158909" title="Zabieg">
Zabieg

Zabieg – rodzaj czynności medycznej służącej diagnozowaniu, profilaktyce, a przede wszystkim leczeniu pacjenta. Czynność taka może być wykonywana zarówno ręcznie, jak i przy pomocy skomplikowanej aparatury medycznej i narzędzi.
Według tej definicji zabiegiem są zarówno: dezynfekcja otarcia naskórka, prosta iniekcja, czy zimny okład, jak i transplantacja serca czy założenie implantu słuchowego. Jak widać jest to zakres bardzo szeroki, z tego powodu zabiegi wykonują nie tylko lekarze, ale także, w zależności od charakteru zabiegu, inny personel (w szczególności pielęgniarski). Umiejętność przeprowadzania różnych zabiegów jest nieodzowna u lekarzy wszystkich specjalności, choć w różnym stopniu.
Zabiegi w zależności od ich charakteru mogą wymagać różnorodnego sprzętu i kwalifikacji od wykonującego zabieg, a także odpowiednich pomieszczeń. Niektóre zabiegi trzeba wykonywać w warunkach zbliżonych do aseptycznych na sali operacyjnej, inne w tzw. gabinetach zabiegowych, należących do oddziałów szpitalnych. Mniej skomplikowane zabiegi można wykonać przy łóżku chorego, w ambulatorium, a nawet w domu pacjenta.
Każdy zabieg medyczny niesie za sobą naruszenie nietykalności osobistej pacjenta, dlatego przed wykonaniem zabiegu prawo wymaga uzyskania zgody od pacjenta, a w przypadku pacjenta małoletniego - zgody przedstawiciela ustawowego. W przypadku zagrożenia życia, połączonego z utratą przytomności, zabiegi takie jak resuscytacja wolno przeprowadzić bez uzyskania wcześniejszej zgody (w granicach art. 33 ust. 1 ustawy o zawodach lekarza i lekarza dentysty).
Szczególnym rodzajem zabiegu jest operacja – inaczej zabieg chirurgiczny.

</doc>
<doc id="158913" url="https://pl.wikipedia.org/wiki?curid=158913" title="Puszcza Goleniowska">
Puszcza Goleniowska

Puszcza Goleniowska (do 1945 niem. "Gollnower Heide") – zwarty kompleks leśny o powierzchni ok. 630 km², położony na Równinie Goleniowskiej, na wschód od jeziora Dąbie i Zalewu Szczecińskiego. Leży głównie na terenie powiatu goleniowskiego; obrzeża należą do powiatów: kamieńskiego, stargardzkiego oraz miasta Szczecina. 
Obszary cenne przyrodniczo.
Obszary najcenniejsze wydzielono i poddano ochronie z uwagi na rzadkość występujących tu gatunków fauny i flory: 
Oprócz wymienionych form ochrony przyrody, Puszcza objęta jest ochroną w formie dwóch obszarów Natura 2000 „Puszcza Goleniowska” (obszar ptasi) i „Ostoja Goleniowska” (obszar siedliskowy).
Historia.
Nazwa Puszczy ma średniowieczny rodowód i pochodzi od leżącego w jej sercu Goleniowa. Po raz pierwszy wzmiankowana w 1349 jako tereny łowieckie książąt Pomorza Zachodniego.
W 2. połowie XVIII wieku wraz z rozwojem osadnictwa tereny Puszczy znacznie przetrzebiono.
Część południowa (Nadleśnictwo Kliniska) weszła w 1996 r. w skład Leśnego Kompleksu Promocyjnego „Puszcze Szczecińskie”.
Część centralna Puszczy jest w zarządzie Nadleśnictwa Goleniów, część północna – Nadleśnictwa Rokita, a część wschodnia – Nadleśnictwa Nowogard.
Flora i fauna.
80% obszaru Puszczy zajmują lasy iglaste (77% – sosna, 3% – wprowadzony sztucznie w XIX w. świerk). Pozostałe 20% stanowią drzewa liściaste – głównie buk i olsza czarna, będące podstawowym gatunkiem w środowisku bagiennym. W położonych najniżej miejscach podmokłych występują zbiorowiska łęgowe, nieco wyżej rosną podmokłe lasy olszynowe przechodzące w typowy bór bagienny.
Oprócz przeważających tutaj drzew iglastych oraz buków i olszy czarnej, występują również następujące gatunki drzew: brzoza, dąb, jesion, jawor, wiąz, klon, wierzba i topola. W zależności od podłoża można tutaj spotkać krzewy takie jak: czeremcha, jarzębina, leszczyna, głóg, malina, jeżyna, kalina i inne. W Kliniskach Wielkich rośnie 450-letnia lipa „Anna”, pod którą, według legend, odpoczywała księżna pomorska, żona Bogusława X – Anna Jagiellonka.
Faunę reprezentują przede wszystkim: sarna, dzik, bielik, kruk, myszołów zwyczajny, żuraw zwyczajny, kania ruda. Okazjonalnie występuje wilk szary i łoś.
Miejscowości.
Szczecin, Goleniów, Kobylanka, Stepnica, Przybiernów, Maszewo, Golczewo, Kliniska Wielkie, Rokita

</doc>
<doc id="158917" url="https://pl.wikipedia.org/wiki?curid=158917" title="Silnik parowozu">
Silnik parowozu

Silnik parowozu jest specyficzną maszyną parową.
Maszynista może sterować silnikiem parowozu poprzez:
Za pomocą nastawnika można regulować zarówno kierunek ruchu kół (jazda do przodu lub do tyłu), jak i siłę napędową przekazywaną z tłoczyska poprzez korbowód na koła. Ustawienia stawidła poprzez drąg stawidłowy (8) decyduje o ruchu wodzika suwaka (3) i samego suwaka, który otwiera dopływ pary do tłoka. W położeniu neutralnym stawidło tak ustawia wodzik, że suwak w ogóle się nie porusza, a zatem para nie jest podawana do tłoków.
Ruszenie parowozem wymaga ustawienia nastawnika (stawidła) maksymalnie (na największe napełnienie) w jednym kierunku (do przodu lub do tyłu) i lekkim otwarciu przepustnicy. W miarę jak parowóz nabiera prędkości, maszynista przesuwa stawidło w kierunku położenia neutralnego (zmniejszając współczynnik napełnienia) i (możliwie szybko) zwiększając ciśnienie przepustnicą (aby nie było strat na dławienie przepływu pary z kotła do cylindra) pozwalając tym samym na większe wykorzystanie energii rozprężania pary. Dzięki temu parowóz może nabrać prędkości i nie zużywa dużej ilości pary a tym samym paliwa potrzebnego na jej wytworzenie. Przy dużym napełnieniu i dużym ciśnieniu na rozrządzie zwykle dochodzi do zerwania przyczepności kół z torem (tzw. buksowanie).
Zwykle w momencie ruszania ze składem napełnienie cylindrów parą sięga 70-80%, w czasie ustalonej prędkości na szlaku (bez wzniesień) napełnienie sięga minimum, ok. 25-28% skoku tłoka. Przy cięższych składach konieczna bywa jazda z napełnieniem ok. 40%, większego napełnienia wymaga też prowadzenie składu podczas podjazdu na wzniesienie.

</doc>
<doc id="158918" url="https://pl.wikipedia.org/wiki?curid=158918" title="Robert Sands">
Robert Sands



</doc>
<doc id="158919" url="https://pl.wikipedia.org/wiki?curid=158919" title="Purpurowe Serce">
Purpurowe Serce

Purpurowe Serce, Medal Serca Purpurowego (ang. "Purple Heart") − amerykańskie odznaczenie wojskowe dla rannych.
Historia.
Zostało po raz pierwszy ustanowione przez Jerzego Waszyngtona w 1782 r., autoryzowane 3 lutego 1932 r., odnowione w 1985 r. przez Ronalda Reagana, obecnie funkcjonuje jako szesnaste w hierarchii amerykańskich odznaczeń wojskowych, za Brązową Gwiazdą, a przed Medalem Chwalebnej Służby.
Kryteria.
Jest przyznawane w imieniu prezydenta Stanów Zjednoczonych tym, którzy zostali ranni albo zabici w czasie służby wojskowej w Armii Stanów Zjednoczonych lub walcząc u jej boku po 5 kwietnia 1917 r. Może być nadane wielokrotnie – kolejne nadanie jest oznaczane poprzez nałożenie na wstążkę (oraz baretkę) brązowej odznaki w formie pęku liści dębowych w Siłach Lądowych i Powietrznych, lub złotej pięcioramiennej gwiazdki w Marynarce Wojennej, Piechocie Morskiej i Straży Wybrzeża. Pięć odznak brązowych lub gwiazdek złotych jest zastępowanych odznaką albo gwiazdką srebrną.
Jest to jedyne amerykańskie odznaczenie, do którego otrzymania nie potrzeba niczyjej rekomendacji, a które otrzymuje się automatycznie po tym, kiedy żołnierz amerykański zostanie ranny lub zabity, spełniając przy tym którykolwiek z następujących warunków (wymienionych szczegółowo w specjalnym dokumencie oznaczonym symbolem AR 600-8-22), tj. m.in.:
Odznaczenie zostaje nadane także żołnierzom postrzelonym przez żołnierza własnej armii, jeżeli:
Przypadki bratobójczego ostrzału nie są brane pod uwagę, jeżeli:
Nie brane pod uwagę są też osoby, które zraniły się same (zarówno umyślnie jak i przypadkowo), lub popełniły samobójstwo. Odznaczenie nadawane jest wyłącznie za rany fizyczne, nie obejmuje uszczerbków na zdrowiu psychicznym spowodowanych uczestnictwem w działaniach wojennych.
Niektóre z wymienionych w dokumencie warunków przyjęto za obowiązujące dopiero po ataku na Pearl Harbor 7 grudnia 1941 r., a niektóre dopiero po 28 marca 1973 r., co wiązało się ze wzrostem zaangażowania wojskowego w Wietnamie.

</doc>
<doc id="158921" url="https://pl.wikipedia.org/wiki?curid=158921" title="Operacja (medycyna)">
Operacja (medycyna)

Operacja, zabieg operacyjny, zabieg chirurgiczny – wszelkiego rodzaju zabiegi na narządach i tkankach ciała, służące poprawie stanu zdrowia i samopoczucia chorego, bądź postępowanie diagnostyczne przeprowadzane w taki sposób. Wbrew nazwie, zabiegi chirurgiczne nie należą do kompetencji wyłącznie lekarzy chirurgów - do operacji należy m.in. cięcie cesarskie, będące jednym z podstawowych zabiegów wykonywanych przez lekarza ginekologa. Miejsca przeznaczone do wykonywania zabiegów operacyjnych to bloki (sale) operacyjne.
Operacje dzielą się według specjalności lekarskich oraz specjalności wewnątrzchirurgicznych, stąd mamy operacje ginekologiczne, okulistyczne czy ortopedyczne.
Operacje są przeprowadzane przez operatora - lekarza, najczęściej chirurga lub innego o specjalności zabiegowej. W bardzo niewielu przypadkach asystuje mu jedynie pielęgniarka, częściej w operacji uczestniczy jeszcze jeden lub więcej lekarzy - asystentów. W operacjach, ze względu na konieczność znieczulenia pacjenta uczestniczy także anestezjolog. Zabiegi chirurgiczne powinny być przeprowadzane w wydzielonych pomieszczeniach zapewniających aseptykę, czyli w salach operacyjnych. Mniejsze zabiegi chirurgiczne przeprowadza się także w odpowiednich salach opatrunkowych czy pokojach zabiegowych, a nawet poza szpitalem (np. w ambulatorium chirurgicznym). 
W przypadku zabiegów chirurgicznych, bardzo ważnego znaczenia nabiera konieczność pisemnej zgody pacjenta lub jego rodziny na wykonanie operacji.

</doc>
<doc id="158922" url="https://pl.wikipedia.org/wiki?curid=158922" title="Dżabir as-Sabah">
Dżabir as-Sabah

Dżabir III al-Ahmad al-Dżabir as-Sabah, (ur. 29 czerwca 1926 w Kuwejcie, zm. 15 stycznia 2006 tamże) – emir Kuwejtu od 31 grudnia 1977 do 15 stycznia 2006.
Zarys biografii.
Dżabir as-Sabah był trzecim synem szejka Ahmada as-Sabaha (emira w latach 1921–1950) z panującej w Kuwejcie dynastii as-Sabah. Od 1949 gubernator regionu Ahmadi, a w latach 1962–1965 minister finansów, następnie premier rządu. Od 1966 następca tronu, objął go po śmierci kuzyna, Salima as-Sabaha, w 1977. Prowadził politykę ostrożnych reform przerwanych przez inwazje sił irackich i okupację iracką (najpierw w miejsce rządu królewskiego utworzono rząd republikański Kuwejtu, następnie jednak kraj został włączony w skład Iraku). między 2 sierpnia 1990 a 14 marca 1991, kiedy przebywał na wygnaniu w Arabii Saudyjskiej i Bahrajnie podczas I wojny w Zatoce Perskiej. Emir i rodzina królewska przez proirackich wojskowych oskarżony został wówczas o działania "antyludowe", "antydemokratyczne", "proimperialistyczne" i "syjonistyczne". Jego rząd oskarżony został również o defraudacje środków państwowych w celu osobistego wzbogacenia się rodziny.
Zmarł 15 stycznia 2006, prawdopodobnie w wyniku powikłań po wylewie krwi do mózgu, którego doznał w 2001. W związku z jego śmiercią w Kuwejcie zarządzono czterdziestodniową żałobę narodową i zamknięto instytucje publiczne na trzy dni. Żałobę ogłoszono również w Bahrajnie, Jordanii, Jemenie, Egipcie, Iraku, Algierii, Omanie, Syrii, Pakistanie, Mauritiusie, Palestynie i Indiach. Następcą tronu został jego kuzyn, szejk Sad I al-Abd Allah as-Salim as-Sabah.

</doc>
<doc id="158923" url="https://pl.wikipedia.org/wiki?curid=158923" title="Zabieg operacyjny">
Zabieg operacyjny



</doc>
<doc id="158924" url="https://pl.wikipedia.org/wiki?curid=158924" title="Zabieg chirurgiczny">
Zabieg chirurgiczny



</doc>
<doc id="158932" url="https://pl.wikipedia.org/wiki?curid=158932" title="Dmuchawka (kocioł)">
Dmuchawka (kocioł)



</doc>
<doc id="158934" url="https://pl.wikipedia.org/wiki?curid=158934" title="Aleksander Waszkowski">
Aleksander Waszkowski

Aleksander Waszkowski (ur. w 1841 w Tarnogrodzie, zm. 17 lutego 1865 w Warszawie) – ostatni naczelnik Warszawy w powstaniu styczniowym.
Życiorys.
Był członkiem Warszawskiej Organizacji Miejskiej. W lutym 1863 roku przeprowadził akcję przejęcia map sztabowych, a w czerwcu tego samego roku – Kasy Głównej Komisji Rządowej Przychodów i Skarbu Królestwa Polskiego. Mianowany ostatnim powstańczym naczelnikiem Warszawy, funkcję tę pełnił od 10 grudnia 1863 roku do 19 grudnia 1864 roku, kiedy to został przypadkowo aresztowany na ulicy Elektoralnej. Miał świadomość braku możliwości odwrócenia upadku powstania, ale wydawaniem rozkazów i odezw starał się utrzymać wrażenie, że organizacja miejska jeszcze funkcjonuje. Nie miał stałego miejsca zamieszkania; nocował w zabudowaniach młyna na Solcu, dnie zaś spędzał na czytaniu gazet w kawiarniach. Świadomie nie decydował się na wyjazd poza miasto.
Więziony był w X pawilonie Cytadeli Warszawskiej. Został stracony na jej stokach 17 lutego 1865 roku wraz z Emanuelem Szafarczykiem. Była to ostatnia w Warszawie publiczna egzekucja uczestników powstania.
Pamięć o Waszkowskim.
Postaci Waszkowskiego poświęcone jest opowiadanie Władysława Terleckiego pt. "Dwie głowy ptaka" zamieszczone w wydanym w 1979 roku zbiorze opowiadań nawiązujących w tematyce do powstania styczniowego pt. "Twarze 1863". Jego imię nosi ulica na warszawskiej Sadybie.

</doc>
<doc id="158938" url="https://pl.wikipedia.org/wiki?curid=158938" title="No To Co">
No To Co



</doc>
<doc id="158939" url="https://pl.wikipedia.org/wiki?curid=158939" title="Dudnienie">
Dudnienie

Dudnienie – okresowe zmiany amplitudy drgania wypadkowego powstałego ze złożenia dwóch drgań o zbliżonych częstotliwościach. Obserwuje się je dla wszystkich rodzajów drgań, w tym i wywołanych falami.
W roku 1955 A.T. Forrester, R.A. Gudmundsen i P.O. Johnson obserwowali dudnienie światła pochodzącego z dwóch niezależnych źródeł światła widzialnego o prawie identycznej częstotliwości. Uzyskano częstotliwość dudnień w zakresie mikrofal.
Przykłady występowania:
Za dudnienie uznaje się także okresowe zmiany amplitudy drgań w układzie dwóch słabo sprzężonych oscylatorów.
Dudnienie drgań harmonicznych.
W przypadku dwóch drgań harmonicznych o częstościach formula_1 formula_2 i jednakowej amplitudzie, przebieg drgań można opisać funkcjami:
Przebieg powstały w wyniku dodania tych drgań:
z sumowania funkcji trygonometrycznych wynika:
lub po wprowadzeniu nowych oznaczeń:
gdzie:
Powstające w wyniku złożenia drganie można traktować jako drganie, którego częstość jest równa średniej arytmetycznej częstości drgań składowych, zaś amplituda zmienia się znacznie wolniej, co można ująć matematycznie:
gdzie:
Funkcja formula_12 przyjmuje na przemian wartości dodatnie i ujemne. Jej wartość bezwzględna formula_13 nosi nazwę obwiedni; jest to funkcja zmieniająca się z częstością formula_14 a zatem równą różnicy częstości składanych drgań (nie zaś połowie tej różnicy).
Efektem fizycznym opisanego sumowania drgań jest to, że zachowują one swój szybkooscylujący charakter (z częstością formula_15), a przy tym ich obwiednia zmienia się powoli w czasie, co dla dźwięku oznacza słyszalną, pulsacyjną modulację głośności z częstością formula_16
Wybrane zastosowania.
Efekt dudnień jest wykorzystywany do:

</doc>
<doc id="158942" url="https://pl.wikipedia.org/wiki?curid=158942" title="Blok operacyjny">
Blok operacyjny

Blok operacyjny, trakt operacyjny – wydzielona część szpitala służąca wykonywaniu operacji w warunkach możliwie największej izolacji od źródeł infekcji, zbliżonych do aseptyki. Zazwyczaj blok operacyjny jest zlokalizowany w sąsiedztwie oddziału chirurgicznego, w sposób umożliwiający łatwe przewiezienie pacjenta wymagającego operacji.
Obecnie tworzone projekty bloków operacyjnych oparte są o podział na strefy: „czystą” i „brudną”. z niekrzyżującymi się drogami komunikacji. Organizacyjne i architektoniczne wydzielenie takich stref zapobiega przypadkowemu zetknięciu personelu bloku i pacjentów z innymi pracownikami szpitala i osobami postronnymi, a także kontaktowi przygotowywanych instrumentów i materiału z potencjalnie zakaźnymi odpadami medycznymi.
Sale operacyjne.
Podstawowe pomieszczenia służące przeprowadzaniu zabiegów chirurgicznych na bloku operacyjnym. Pomieszczenia używane jako sale operacyjne muszą spełniać rygorystyczne wymagania pod względem powierzchni, czystości i wentylacji.
Obecnie traci na znaczeniu podział sal operacyjnych na sale „brudne” (do zabiegów w polu zakażonym, stwarzających możliwość infekcji, np. nacinanie ropni), sale „czyste” (do zabiegów w polu czystym, niestwarzających większej możliwości zakażenia) i sale „jałowe” (przeznaczone do przeprowadzania zabiegów wymagających najwyższego stopnia aseptyki).
W części większych szpitali sale operacyjne dzielą się według specjalności dokonywanych w nich zabiegów - prócz sal ogólnochirurgicznych istnieją także sale laryngologiczne, urologiczne czy ortopedyczne (ze specjalnym wyposażeniem i nierzadko osobnym personelem), natomiast nawet niewielkie szpitale rejonowe wydzielają sale operacyjne do zabiegów ginekologicznych. Specjalnego wyposażenia wymagają sale operacyjne przeznaczone do wykonywania zabiegów endoskopowych: m.in. możliwości zaciemnienia pomieszczenia.
Wyposażenie sali operacyjnej.
czasem także
Pozostałe pomieszczenia.
Blok operacyjny oprócz sal operacyjnych najczęściej mieści też pomieszczenia dodatkowe, takie jak:
Nowe wymagania.
Na przestrzeni lat, a przede wszystkim w związku z przystąpieniem do Unii Europejskiej zmieniły się przepisy dotyczące obiektów ochrony zdrowia, w tym także bloków operacyjnych. Większość z nich dotyczy bezpieczeństwa pacjentów, względnie komfortu pracy zespołu operacyjnego, co nie zmienia faktu że często wprowadzają konieczność kosztownych inwestycji. Wymagania dotyczące rozdziału ruchu „czystych” pracowników, pacjentów i materiału, od zużytych narzędzi i bielizny, czy też urządzania odpowiednich śluz dla pacjentów i materiałów chirurgicznych mogą okazać się niełatwe we wprowadzaniu. Trudnym do spełnienia w starszych szpitalach wymaganiem może się także stać wymieniony w rozporządzeniu Ministerstwa Zdrowia minimalny rozmiar sali operacyjnej, wynoszący 35 m².
Z drugiej strony wiele szpitali modernizuje swoje zespoły operacyjne, dostosowując je do wysokiego standardu, między innymi poprzez: 
Tego rodzaju modernizacje, niejednokrotnie kosztowne, polepszają jednak jakość leczenia, np. ograniczając zakażenia pooperacyjne.

</doc>
<doc id="158943" url="https://pl.wikipedia.org/wiki?curid=158943" title="Wimana">
Wimana

Wimana – w kontekście architektonicznym (sanskryckie słowo विमान, trl. "vi-mana" dosłownie „wy-mierzony”, "zmierzony w swoich częściach")
oznacza wysoki budynek świątynny lub pałac władcy. W stylu południowo indyjskim wimana jest wysokim zwieńczeniem (wieżą) głównego budynku świątyni hinduistycznej. W północnych Indiach odpowiada jej śikhara.
W Mahabharacie słowo „wimana” oznaczało również mitologiczny latający pojazd, na którym bogowie indyjscy przybyli z gwiazd na Ziemię. Stąd w niektórych nowożytnych językach indyjskich (łącznie z hindi) słowo „"wiman"”, „wimanam” jest obecnie używane w znaczeniu „samolot”.

</doc>
<doc id="158944" url="https://pl.wikipedia.org/wiki?curid=158944" title="Diagram związków encji">
Diagram związków encji

Diagram związków encji (ang. "entity-relationship diagram – ERD") – rodzaj graficznego przedstawienia związków pomiędzy encjami używany w projektowaniu systemów informacyjnych do zademonstrowania konceptualnych modeli danych używanych w systemie.
Systemy CASE, które wspierają tworzenia tych diagramów, mogą na ich podstawie automatycznie tworzyć bazy danych odpowiadające relacjom na diagramie.
Diagram pokazuje logiczne związki pomiędzy różnymi encjami, związki te mają dwie cechy:
W przypadku związków M:N często stosuje się normalizację diagramu, która polega na dodaniu encji pośredniczącej i zastąpienie związku M:N dwoma związkami 1:N z nową encją.

</doc>
<doc id="158945" url="https://pl.wikipedia.org/wiki?curid=158945" title="Trakt operacyjny">
Trakt operacyjny



</doc>
<doc id="158948" url="https://pl.wikipedia.org/wiki?curid=158948" title="Waneko">
Waneko

 – polskie wydawnictwo mangowe z siedzibą w Warszawie założone w 1999 roku przez Aleksandrę Watanuki, Martynę Taniguchi i Kenichiro Watanukiego. Pierwszą publikacją wydawnictwa była seria "Cześć, Michael!" autorstwa Makoto Kobayashiego.

</doc>
<doc id="158949" url="https://pl.wikipedia.org/wiki?curid=158949" title="Kil">
Kil



</doc>
<doc id="158951" url="https://pl.wikipedia.org/wiki?curid=158951" title="Rockstar Games">
Rockstar Games

Rockstar Games, Inc. – grupa przedsiębiorstw produkujących gry komputerowe założona w 1998 przez wydawcę Take-Two Interactive, po przejęciu brytyjskiej spółki BMG Interactive. Rockstar Games zostało założone przez Sama Housera, Terry’ego Donovana, Dana Housera, Jamiego Kinga i Gary’ego Foremana.
Pozostałe media.
Rockstar Games jest producentem filmów "Sunday Driver" oraz "Football Factory".

</doc>
<doc id="158954" url="https://pl.wikipedia.org/wiki?curid=158954" title="Mur (piłka nożna)">
Mur (piłka nożna)

Mur – w piłce nożnej grupa zawodników stojących podczas wykonywania rzutu wolnego w szeregu pomiędzy piłką a bramką. Ich zadaniem jest utrudnienie przeciwnikowi oddania bezpośredniego strzału na bramkę.
Przepisy.
Ustawienie zawodników reguluje 13. prawo przepisów piłki nożnej opracowanych przez FIFA. Mówi ono że:
Obrońcy mogą stać bliżej piłki tylko w przypadku rzutu wolnego wykonywanego w obrębie pola karnego, o ile stoją na własnej linii bramkowej pomiędzy słupkami bramki. O dokładnym ustawieniu muru decyduje sędzia. Jeśli któryś z zawodników drużyny niewykonującej rzutu wolnego w momencie wykonania tego rzutu znajdzie się w odległości bliższej niż 9,15 m, rzut wolny powinien być powtórzony.
Praktyka.
Ponieważ odległość muru od piłki wyznacza główny arbiter spotkania „na oko”, może się zdarzyć, że jest ona mniejsza lub większa niż oznaczone przepisami 9,15 m. Szczególnie widać to współcześnie dzięki nowoczesnej technice telewizyjnej, która pozwala na wyświetlenie na ekranie wirtualnego okręgu o promieniu równym 10 jardom i środku w miejscu piłki.
Odległość muru od piłki wyznacza sędzia, ale bezpośredni wpływ na jego ustawienie ma też bramkarz drużyny broniącej. Na ogół jeden ze skrajnych zawodników w murze przesuwa się w lewo bądź w prawo zgodnie ze wskazówkami bramkarza, pociągając za sobą kolegów. Bramkarz ustawia mur tak, by zasłaniał w przybliżeniu połowę jego bramki, samemu ustawiając się w drugiej jej części.
Przepisy nie regulują liczby zawodników stojących w murze. Na ogół jest ich od dwóch (w przypadku rzutów wolnych w odległości 30–40 m od bramki lub tych wykonywanych w okolicach narożnikach boiska) do sześciu–siedmiu (przy wolnych w bezpośrednim sąsiedztwie pola karnego). Gdy mur tworzy trzech lub więcej zawodników drużyny broniącej, wszyscy zawodnicy drużyny atakującej muszą pozostawać min 1 m od muru do momentu, gdy piłka jest w grze.

</doc>
<doc id="158959" url="https://pl.wikipedia.org/wiki?curid=158959" title="Iluminacja (filozofia)">
Iluminacja (filozofia)

Iluminacja w filozofii – określenie poznania prawd wiecznych przez wewnętrzne oświecenie.
Augustyn z Hippony.
Iluminacja, stworzenie i aniołowie.
W refleksji Augustyna z Hippony, będącej interpretacją biblijnego opisu stworzenia świata (Heksaemeron), aniołowie zostali stworzeni pierwszego dnia. Bóg stworzył niebo i ziemię oraz światłość (por. Rdz 1,1-3). Niebo i światłość to symbole świata duchowego, rozumnego. Powołanie do istnienia światłości było faktycznie powołaniem do istnienia stworzeń duchowych. Ciemności zaś są symbolem nieuformowanej rzeczywistości, „ziemi, która była bezładem” (Rdz 1,2). Aniołowie jako duchowe istoty rozumne nie tylko posiadają światło duchowe, ale są światłem (por. "Komentarz słowny do Księgi Rodzaju" V,13.30). Inaczej ludzie, którzy światło duchowe przyjmują od światła stwarzającego, od Słowa. Aniołowie nie mają w sobie różnicy między formą a tym co ma być uformowane, są stworzeni jako doskonali w swym bycie, ich oświecenie, iluminacja jest tożsama z ich stworzeniem. W Państwie Bożym Augustyn pisał:
Będąc światłem zwracają się ku Stwórcy w tym samym momencie, w którym są stworzeni ("Komentarz słowny do Księgi Rodzaju" I,9,17). Funkcja aniołów w dalszym ciągu dzieła stwórczego Boga, współpracy ze Słowem Boga, wynika z ich natury, z tego że są światłem duchowym. Nadają oni formę ciałom, są oświeceniem tego co ciemne (por. "Niedokończony komentarz słowny do Księgi Rodzaju" 8,30). Ta funkcja jest możliwa dzięki temu, że mają oni jednoczesne, równoległe poznanie rzeczy – to, jakimi są w Bogu jako idee wieczne i jakimi są w sobie samych (por. "Komentarz słowny do Księgi Rodzaju" IV,29.46). Te dwa poznania, według Augustyna, oznaczane są przez „wieczór i poranek” każdego dnia stworzenia. Poznanie stworzeń przez stworzenia ("creaturam per creaturam") jest "niejasne jakby w zwierciadle" (por. 1 Kor 13,12; por. "Wyznania" XII, 13.16) – jest więc oznaczane przez "wieczór". Poznanie rzeczy przez Stwórcę (łac. "creaturam per Creatorem") jest jednoczesne i w całości, jest jasnym widzeniem natury rzeczy w Bogu, stąd oznaczane jest przez "poranek" (por. "Komentarz słowny do Księgi Rodzaju" IV,30.47, por. IV,23.40-24.41; "Państwo Boże" XI,29; "Wyznania" XII, 9.9 oraz 15.20). Aniołowie są wzorem dla stworzeń doczesnych, między nimi a stworzeniem materialnym jest bowiem różnica ontologiczna. Świadomość tej różnicy stała się dotkliwa po grzechu pierworodnym ("Przeciwko manichejczykom komentarz do Księgi Rodzaju "II,9.12). Aniołowie w swym doskonałym bycie ukazują spełnienie się wieków, wieczne odpocznienie, poznanie bezpośrednie Boga – wszystko to jako potencjalnie możliwe, jako rzeczywistość eschatologiczna.
Poznanie człowieka.
Według św. Augustyna: wiedzy, o którą na próżno zabiegamy przyrodzonymi władzami naszego umysłu, Bóg udziela duszy drogą oświecenia ("illuminatio"). Prawdy wieczne, rzeczywistość duchową, o której Platon mówił jako o świecie idei, w pełni można poznać tylko dzięki iluminacji, czyli nadprzyrodzonemu światłu udzielonemu umysłowi przez Boga. Teoria poznania Augustyna była bliska klasycznemu platonizmowi. Augustyn przyjmował całkowitą niezdolność poznania zmysłowego w odniesieniu do poznania duchowego. Pisał o tym w Wyznaniach:
Dalej Doktor Kościoła kontynuuje swą myśl, odnosząc się do innej części duszy ludzkiej – tej, która jest wspólna ze zwierzętami i nie ma w sobie pierwiastka racjonalnego, nie może więc poznawać Boga:
Następnie Augustyn opisuje część zmysłową duszy, również wspólną ze zwierzętami:
Według Augustyna człowiek ma w sobie zdolność poznania rzeczywistości Bożej, gdyż został stworzony jako "capax Dei" , dosł. "zdolny /do obcowania/ z Bogiem". Zdolność tę człowiek utracił poprzez popadnięcie w stan niesprawiedliwości / "reatus" / wskutek grzechu pierworodnego. Poznania prawd wiecznych Augustyn nie rozumiał jako czegoś, co dokonuje się jedynie na drodze rozumowania. Do zrozumienia ich, podobnie jak u Platona, można dojść tylko na drodze bezpośredniego kontaktu z nimi. Augustyn jednak jednoznacznie stwierdzał, że jest to możliwe jedynie dzięki Jezusowi Chrystusowi. W "Wyznaniach" pisał o tym, że platończycy znali Ojczyznę, nie znali jednak drogi prowadzącej do niej. Drogę tę Augustyn odnalazł studiując Pismo Święte.
Studia teoretyczno-filozoficzne mogą przygotowywać człowieka do tego kontaktu, lecz jedynie życie duchowe może go na to poznanie otworzyć. Jest ono darem Boga, dzięki pośrednikowi, którym jest Jezus Chrystus (por. Hbr 9,15), i Jego inicjatywą. Poznania prawd wiecznych nie można sobie zapewnić własnym wysiłkiem, gdyż jest on zawsze nieadekwatny i skończony w stosunku do nieskończoności Boga.
Bonawentura.
Według św. Bonawentury iluminacja to udzielenie człowiekowi wiedzy o Bogu.

</doc>
<doc id="158961" url="https://pl.wikipedia.org/wiki?curid=158961" title="Sułkowice (ujednoznacznienie)">
Sułkowice (ujednoznacznienie)



</doc>
<doc id="158962" url="https://pl.wikipedia.org/wiki?curid=158962" title="Sophie Friederike Auguste zu Anhalt-Zerbst">
Sophie Friederike Auguste zu Anhalt-Zerbst



</doc>
<doc id="158963" url="https://pl.wikipedia.org/wiki?curid=158963" title="Rockstar North">
Rockstar North

Rockstar North (dawniej DMA Design) – producent gier komputerowych. Rockstar North wyprodukował część gier z serii "Grand Theft Auto" i serię gier "Lemmings".
Historia.
Początki.
Przedsiębiorstwo zostało założone jako DMA Design w 1987 roku. DMA już na samym początku stworzyła bardzo ciepło przyjęte przez graczy i krytyków gry "Menace" i "Blood Money" – kosmiczne shootery, które miały wysokiej jakości (jak na tamte czasy) grafikę i wciąż rosnący poziom trudności. Tak jak wszystkie początkowe gry tej firmy, "Menace" i "Blood Money" również zadebiutowały najpierw na komputerach Amiga, przekonwertowane później na platformę DOS.
Początki lat 90. – Lemmings, Body Harvest i Grand Theft Auto.
Pierwszy przełom DMA nastąpił z wydaną w 1990 roku grą "Lemmings". W sklepach znajdowało się 20 milionów kopii tej gry na 21 różnych platform (od znanych, jak NES i Macintosh poprzez FM Towns kończąc na Philips CD-i). W następnych latach DMA zajęło się tworzeniem następnych części "Lemmingów" ("Oh No! More Lemmings", "Lemmmings 2: The Tribes", "All New World of Lemmings" i dwie specjalne sezonowe edycje "Holiday Lemmings"). Poza tym wydali dwa inne tytuły: "Walker" (1992; dobrze przyjęty mech shooter) i "Hired Guns" (1994; innowacyjna pierwszoosobowa gra strategiczna). Inne sequele Lemmingów, np. "Lemmings Paintball", "Lemmings 3D", pojawiały się na rynku przez długie lata, ale były produkowane już bez udziału DMA.
"Unirally" (1994), dziwna dwuwymiarowa wyścigówka z widmowymi pojazdami i dużym naciskiem na różne dziwne wyczyny, była debiutancką grą firmy na konsolach (Super Nintendo). Wydana przez Nintendo. Była również pierwszą grą stworzoną bez wsparcia wydawcy Psygnosis oraz zapoczątkowała długą współpracę z japońskim gigantem konsolowym.
Po pewnym czasie DMA zapytało Nintendo, czy może dołączyć się do ich „Dream Teamu”, zespołu producentów gier dla nadchodzącej konsoli Ultra 64 (później nazwanej Nintendo 64). W zespole były już wtedy takie firmy, jak Rare, Paradigm, Midway czy LucasArts. Po otrzymaniu zgody DMA miało wyprodukować grę dostępną jedynie na N64, którą Nintendo wyda na rynek. Rezultatem tego porozumienia była gra "Body Harvest", trójwymiarowa gra akcji, w której fabuła zdecydowanie nie była podobna do innych produkcji Nintendo (kosmici napadają na Ziemię w poszukiwaniu pożywienia).
Tymczasem, dzięki BMG Interactive, DMA wydało "Grand Theft Auto" na PC-ty i PlayStation, która powieliła mechanizm gry "Body Harvest" (kontrolowanie jakiegokolwiek pojazdu z widokiem "z lotu ptaka") stawiając gracza w roli drobnego ganstera, który pracuje na swoje rozeznanie w trzech fikcyjnych miastach USA: Liberty City, Vice City i San Andreas. Mimo swojej niezbyt szczegółowej grafiki i specyficznego humoru, GTA (tak niedługo została rozpoznawana) wciąż budziła kontrowersje swoją brutalnością (gazeta "Daily Mail" chciała, aby zakazać sprzedaży gry). Cała ta wrzawa przyczyniła się do zdobycia największego od czasów "Lemmingów" sukcesu DMA, ale i tak najczęściej przytaczanymi argumentami tego sukcesu są ogrom możliwości wyboru drogi bohatera, trzy metropolie do zwiedzania oraz setki misji dodatkowych. Drugi tytuł DMA na N64, "Space Station Silicon Valley", był jeszcze innym wykorzystaniem pomysłu z wyborem pojazdu, tym razem jako trójwymiarowa gra platformowa z mechanicznymi zwierzakami – każdy z innymi możliwościami – latająca owca, czy wyposażony w wieżyczkę żółw – zamiast samochodów, czy ciężarówek.
Koniec lat 90. – zmiany wydawców.
W 1997 roku, DMA zostało sprzedane brytyjskiemu wydawcy Gremlin Interactive, a David Jones (założyciel DMA) został dyrektorem w obu firmach. Gremlin wydało dwa tytuły DMA – "Body Harvest" w Wielkiej Brytanii i PC-tową wersję "Wild Metal Country", pozornie prosta walka pomiędzy czołgami ze złożoną klawiszologią i nieprawdopodobnie realistyczną (jak na tamte czasy) fizyką – ale DMA opuściło Gremlin niedługo po nabyciu jej przez Infogrames w 1998 roku. Wtedy Jones opuścił DMA, zakładając nową firmę produkującą gry wideo w Dundee, które zostało wykupione przez Rage Software. Następnym tytułem DMA była gra "Tanktics", strategia czasu rzeczywistego na PC, wydana przez Interplay w 1999 roku, jednakże gra nie zdobyła dobrych ocen. We wrześniu 1999 studio zostało przejęte przez Rockstar Games, po czym przemianowano jego nazwę na Rockstar North. Na początku wydano "Wild Metal Country" na konsole Dreamcast (ze zmienioną, prostszą nazwą "Wild Metal") i "Grand Theft Auto 2" na PC, PlayStation i Dreamcast.
Pierwsze lata XXI wieku – kolejne części Grand Theft Auto i Manhunt.
Podczas gdy "GTA 2" było tylko rozwinięciem pierwszej części z wciąż dostępnym jednym widokiem, "Grand Theft Auto III" z 2001 roku było ogromnym krokiem naprzód. Seria "GTA" po raz pierwszy dostępna była w pełnym 3D. Gra w wersji PlayStation 2 szybko stała się najlepiej sprzedającą się grą tak w USA, jak i w Europie. Sony, zdając sobie sprawę z tego, jaka świetna gra jest sprzedawana, płaciło Rockstarowi na utrzymanie jej jako exclusive jedynie dla PS2, dzięki czemu Rockstar całkowicie wykupił DMA, zmieniając jego nazwę w 2002 roku na „Rockstar North”. Jednak jeszcze w tym samym roku ukazała się wersja PC "GTA III" oraz wersja PS2 "", która wykorzystywała ten sam silnik co "GTA III", dodając niezliczone możliwości oraz angażując znane osobistości (m.in. gwiazdę Hollywood, Raya Liottę). W 2003 roku firma wydała PC wersję "Vice City" oraz dwupak "GTA III" i "Vice City" na konsole Xbox (przekonwertowane przez Rockstar Vienna).
Rockstar North wydało "" na PS2 w październiku 2004.
W tym samym czasie David Jones kontynuował swoją pracę w studiu Dundee, które zostało ponownie wykupione przez Rage w 2002. Zdecydowano wtedy zmienić nazwę studia na Real Time Worlds. Pierwsza gra tego studia, "Mobile Forces", została wydana w 2002 roku na PC, a jej pełna wersja pojawiła się w magazynie "CD-Action" (nr 03/2004).
Niezakończone projekty.
W historii DMA nie obyło się bez porażek. Jak u każdego producenta gier wideo, tak i tutaj były projekty, których produkcji zaprzestano: Konwersje "Wild Metal Country", "GTA 1" i wyprodukowanego na komputery osobiste "Unreal" w wersji na Nintendo 64, "Clan Wars" "Attack!". Dodatkowo wersja PC gry "Hired Guns" wykorzystująca silnik Unreal engine miała pojawić się w 2000 roku, ale została anulowana z powodu rozwiązania firmy wydawniczej, Psygnosis.

</doc>
<doc id="158964" url="https://pl.wikipedia.org/wiki?curid=158964" title="Zł">
Zł



</doc>
<doc id="158966" url="https://pl.wikipedia.org/wiki?curid=158966" title="Nacjonalizm arabski">
Nacjonalizm arabski



</doc>
<doc id="158972" url="https://pl.wikipedia.org/wiki?curid=158972" title="Erd">
Erd

ERD, Erd

</doc>
<doc id="158975" url="https://pl.wikipedia.org/wiki?curid=158975" title="Tiësto">
Tiësto

Tiësto, właśc. Tijs Michiel Verwest (ur. 17 stycznia 1969 w Bredzie) – holenderski DJ i producent muzyczny. Uznawany za jednego z najpopularniejszych i utytułowanych DJ-ów na świecie.
Wielokrotnie wyróżniony tytułem najlepszego DJ-a w plebiscycie czasopisma „DJ Magazine”. Został nazwany „najlepszym DJ–em wszech czasów” przez magazyn „Mix” w ankiecie głosowanej przez czytelników. W 2013 roku został wybrany przez czytelników DJ Magazine jako „najlepszy DJ ostatnich 20 lat”. Tworzył wspólnie nagrania z producentami, takimi jak Armin van Buuren (w projekcie Alibi) czy Ferry Corsten (Gouryella), a także współpracował z wykonawcami, takimi jak Timbaland, Justin Timberlake, Maxi Jazz (Faithless) oraz Madonną.
Prowadzi autorską audycję radiową "Tiësto’s Club Life".
Życiorys.
Karierę rozpoczął od organizowania i prowadzenia imprez szkolnych. Współpracował z kilkunastoma klubami w Holandii, gdzie zdobywał doświadczenie w miksowaniu utworów muzycznych. Wkrótce potem nawiązał współpracę z agencją artystyczną ID&amp;T Agency. Wtedy też poznał swojego późniejszego przyjaciela Arny Binka, z którym w 1997 założył wytwórnię muzyczną Black Hole Recordings, która współpracuje z koncernem medialnym Universal Music Group.
Zyskał popularność za sprawą remiksów, które tworzy od 1999. W 2000 jego remiks nagrania „The Silence” Delerium znalazł się na szczytach zestawień muzycznych w USA. W 2001 uruchomił Magic Music, część wytwórni, która wydaje remiksy jego ulubionych piosenek.
Posiada swoją własną figurę w gabinecie figur woskowych Madame Tussaud. W 2003 zorganizował swój pierwszy solowy koncert oraz zdobył tytuł najlepszego holenderskiego wykonawcy podczas MTV Europe Music Awards.
W 2004 wystąpił podczas koncertu na Igrzyskach Olimpijskich w Atenach. Specjalnie na tę okazję stworzył album "Parade of the Athletes". W 2004 roku zagrał także w komedio-dramacie pt. "It's All Gone Pete Tong", związany z życiem Franka Wilde’a oraz w filmie "Hey DJ" również traktującym o muzyce klubowej. Tiësto od 2006 roku jest głównym ambasadorem organizacji Dance4life, która pomaga młodym ludziom chorym na AIDS. Specjalnie dla tego celu wraz z Maxi Jazzem skomponował utwór „Dance4Life”. W tym samym roku firma Reebok podpisała z nim kontrakt na produkcję odzieży sportowej sygnowanej jego imieniem.
W 2007 został otwarty klub DJ-a Tiësto o nazwie Cineac w Amsterdamie. Pod koniec 2007 roku wraz z domem mody Giorgia Armaniego, Armani Exchange zaprojektował serię koszulek „Remix the Future”. Dochód ze sprzedaży odzieży został przekazany na rzecz organizacji charytatywnej Mercy Corps.
8 lutego 2015, podczas gali wręczenia nagród Grammy w Los Angeles, otrzymał statuetkę w kategorii "Najlepsze zremiksowane nagranie – muzyka rozrywkowa" za remiks do utworu „All of Me” Johna Legenda.
W latach 2002–2004 zajmował pierwsze miejsce na liście „100 najlepszych międzynarodowych DJ-ów” sporządzanej przez czasopismo „DJ Magazine”, poza tym w latach 2005, 2007–2009, 2012 zajmował drugie miejsce w zestawieniu, a w 2006, 2010 i 2011 – trzecie miejsce.
21 września 2019 poślubił modelkę Annikę Backes.

</doc>
<doc id="158976" url="https://pl.wikipedia.org/wiki?curid=158976" title="Bagno Przecławskie">
Bagno Przecławskie



</doc>
<doc id="158977" url="https://pl.wikipedia.org/wiki?curid=158977" title="Niceto Alcala-Zamora">
Niceto Alcala-Zamora



</doc>
<doc id="158982" url="https://pl.wikipedia.org/wiki?curid=158982" title="Nizina Chińska">
Nizina Chińska

Nizina Chińska, Wielka Nizina Chińska, Nizina Północnochińska () – nizina położona we wschodnich Chinach, sięgająca wybrzeży Morza Żółtego i Wschodniochińskiego. Zajmuje powierzchnię około 300 tys. km². Sąsiaduje od zachodu z rozległymi obszarami górzysto-wyżynnymi, które otaczają ją od północy i koło miasta Qinhuangdao dochodzą niemal do samego morza. W tym miejscu wąski pas niziny nadmorskiej łączy Nizinę Chińską z Niziną Mandżurską. Na północnej krawędzi niziny jest położony Pekin, stolica Chin.
Nizina Chińska rozwinęła się w obrębie zapadliska prekambryjskiej platformy chińskiej. Pokrywę platformową stanowią okruchowe i węglanowe skały paleozoiku, mezozoiku i kenozoiku z przewarstwieniami i grubszymi seriami skał wulkanicznych. Najmłodszą, kilkusetmetrową serię osadów tworzą aluwia rzeczne, głównie plejstoceńskie i holoceńskie, pochodzące z rozmywania utworów Wyżyny Lessowej. Nizina Chińska została uformowana w dużym stopniu wskutek działalności akumulacyjnej rzeki Huang He, zmieniającej wielokrotnie kierunek swojego biegu. Oprócz osadów aluwialnych w wielu miejscach znajdują się warstwy nawianego lessu. Nizina na przeważającym obszarze nie wznosi się powyżej 50 m n.p.m., a jej powierzchnia jest równinna, monotonna, z niewielkimi deniwelacjami.
Na nizinie panuje monsunowa odmiana klimatu umiarkowanego ciepłego, kontynentalnego, a w części południowej pośredniego między morskim a kontynentalnym. Występuje gęsta sieć rzeczna. Wzdłuż rzek ciągną się miejscami rozległe rozlewiska o zmiennym zasięgu, zależnym od pory roku. Specyficzne warunki wodne i glebowe Niziny Chińskiej wiążą się z trwającą od tysięcy lat działalnością człowieka. Rzeki płyną w obwałowaniach, często powyżej poziomu otaczającej niziny; konsekwencją są częste powodzie i znane zmiany koryta Huang He. Trwająca od tysiącleci uprawa ryżu na ziemiach sztucznie nawadnianych powoduje zmiany w składzie chemicznym gleby. W niektórych rejonach północnej części niziny, o suchszym klimacie, nieumiejętne nawadnianie spowodowało ujemne gospodarczo następstwa w postaci zasolenia gleb. Dominują urodzajne gleby aluwialne, które powstały z materiału naniesionego przez rzeki. Las zachował się tylko sporadycznie, przede wszystkim w rezerwatach. Nizina Chińska, będąca jednym z najstarszych ośrodków osadnictwa rolniczego w Azji, charakteryzuje się dużą gęstością zaludnienia.
Żyzne gleby aluwialne stały się podstawą intensywnego rozwoju rolnictwa na tym obszarze. Na Nizinie Chińskiej uprawia się pszenicę, herbatę, proso, sorgo, ryż, orzeszki ziemne, tytoń, kukurydzę, bawełnę i soję.
Występują pokłady węgla kamiennego, rud żelaza i ropy naftowej.

</doc>
<doc id="158989" url="https://pl.wikipedia.org/wiki?curid=158989" title="Pierwszy rozbiór Polski">
Pierwszy rozbiór Polski



</doc>
<doc id="158990" url="https://pl.wikipedia.org/wiki?curid=158990" title="Szkoły narodowe w muzyce">
Szkoły narodowe w muzyce

Szkoły narodowe powstały w XIX wieku.
Budząca się w XIX wieku świadomość narodowa nie pozostała bez wpływu na muzykę. Idee narodowej odrębności wywołały zainteresowanie kompozytorów rodzimym folklorem, sięgano do narodowych mitów, legend, czy wydarzeń historycznych.
Najbardziej znaną wówczas szkołą narodową była rosyjska Potężna Gromadka. Na jej działalność ogromny wpływ wywarli: Michaił Glinka, uznawany za ojca narodowej opery rosyjskiej i Aleksandr Dargomyżski (też Modest Musorgski).
Najwcześniej jednak kierunek zwany narodowym przejawił się w operze niemieckiej, w twórczości Carla Marii von Webera. Inną ważną postacią reprezentującą ów kierunek był Richard Wagner. Odszedł on od tradycyjnej formy opery wykształconej w muzyce włoskiej i francuskiej. Przekształcając ją stworzył odrębną formę muzyczną nazwaną „dramatem muzycznym”. Tematyką dramatu muzycznego były mity, podania i legendy m.in. starogermańskie, na podstawie których stworzył słynną tetralogię pt. „Pierścień Nibelunga” (składał się z czterech dramatów muzycznych pt. „Złoto Renu”, „Walkiria”, „Zygfryd” i „Zmierzch bogów”). W jego twórczości muzyka, słowo, gest, ruch i scenografia tworzą nierozerwalną całość.
Reprezentantami innych szkół narodowych byli m.in.:
Na początku XX wieku powstała jeszcze jedna szkoła narodowa – żydowska. Stworzyli ją muzycy żydowscy zamieszkujący w Rosji, a po rewolucji także w Niemczech. Zachęcił ich do tego Nikołaj Rimski-Korsakow. Zachęcał muzyków z żydowskich środowisk, żeby dokumentowali swój folklor, a potem wykorzystywali go w utworach koncertowych. Głównym reprezentantem był Aleksandr Weprik.

</doc>
<doc id="158995" url="https://pl.wikipedia.org/wiki?curid=158995" title="Wagon pocztowy">
Wagon pocztowy

Wagon pocztowy – pojazd nietrakcyjny przeznaczony do przewozu przesyłek pocztowych, przewidziany do włączenia do składu stałego lub zmiennego, przeznaczonego do przewozu pasażerów. Wagon taki może posiadać kabinę maszynisty i wówczas nosi nazwę wagonu pocztowego sterowniczego.
Pierwsze wagony pocztowe wprowadzono do użytku w 1838 r. Niedługo potem wprowadzono sortowanie listów w wagonach, czyniąc z nich ruchome urzędy pocztowe.
Dzięki specjalnym konstrukcjom umieszczanym w skrajni toru i odpowiednim wysięgnikom montowanym na wagonach, możliwe stało się zabieranie worków z pocztą także na stacjach, na których pociąg nie miał rozkładowego postoju. Rozwiązanie to nie było stosowane w Polsce.
Przemiany w sposobach przesyłania poczty i budowa wielkich urzędów pocztowych i sortowni listów, spowodowały zanik działalności ruchomych urzędów pocztowych. Ostatnie wagony pocztowe służyły jedynie jako środek transportu przesyłek.
PKP nie posiada wagonów pocztowych, używane w Polsce wagony pocztowe należały do Poczty Polskiej. Dawniej wagony pocztowe kursowały w wielu pociągach, obecnie z powodów finansowych (przewóz poczty samochodami jest bardziej opłacalny z punktu widzenia przedsiębiorstwa) nie kursuje żaden. W kursujących wagonach można było nadać list, oznaczany wówczas specjalnym stemplem z relacją pociągu. Nadal istnieje jednak możliwość nadania przesyłki konduktorskiej.
Ostatnie wagony pocztowe kursowały na trasie pociągu d. „Przemyślanin” relacji Świnoujście/Szczecin Główny – Przemyśl Główny i z powrotem. Wagon był włączany do składu pociągu tylko na odcinku Szczecin Główny – Kraków Płaszów i z powrotem. Jego stacją macierzystą był Szczecin Główny. Ostatni kurs tego wagonu odbył się 29 maja 2011 w relacji Kraków Płaszów – Szczecin Główny.

</doc>
<doc id="158996" url="https://pl.wikipedia.org/wiki?curid=158996" title="Euroregion Karpacki">
Euroregion Karpacki

Euroregion Karpacki – euroregion powstały w 1993 w celu wspierania współpracy transgranicznej na obejmowanym przez niego obszarze. Jest jednym spośród największych.
Euroregion Karpacki został powołany do życia 14 lutego 1993 w Debreczynie na Węgrzech, gdzie przedstawiciele władz lokalnych Polski, Słowacji, Węgier i Ukrainy podpisali porozumienie o utworzeniu Związku Międzyregionalnego Euroregion „Karpacki” oraz ministrowie spraw zagranicznych Polski, Ukrainy i Węgier udzielili poparcia tej inicjatywie podpisując Deklarację o współpracy Społeczności Zamieszkujących Obszar Euroregionu „Karpackiego”. Na posiedzeniu w dniach 29–30 kwietnia 1997 Rada Związku pozytywnie rozpatrzyła wniosek strony rumuńskiej o jej przyjęcie w charakterze Członka Zwyczajnego.
Główną przesłanką utworzenia Euroregionu „Karpackiego” było inicjowanie i koordynowanie działań w zakresie promocji współpracy gospodarczej, naukowej, kulturalnej, oświatowej, turystycznej i ekologicznej.
Większość wpływów do budżetu Euroregionu pochodzi ze składek członków Euroregionu. Euroregion „Karpacki” obejmuje po stronie polskiej 180 gmin z dwóch województw: małopolskiego i podkarpackiego o łącznej powierzchni 18 686 km² zamieszkanej przez 2376 tys. osób.
Po stronie ukraińskiej w skład Euroregionu wchodzą 4 obwody: lwowski, zakarpacki, iwanofrankiwski i czerniowiecki. Ukraińska część Euroregionu ma 56 600 km² powierzchni i liczy 6430 tys. mieszkańców.
Po stronie słowackiej do Euroregionu należą dwa kraje: koszycki i preszowski. Ich obszar ma 10 459 km² powierzchni, a liczba ludności wynosi 1111 tys. osób.
Po stronie węgierskiej w skład Euroregionu wchodzi 5 okręgów położonych w północno-wschodniej części kraju Borsod-Abaúj-Zemplén, Hajdú-Bihar, Heves, Jász-Nagykun-Szolnok, Szabolcs-Szatmár-Bereg. Obszar ten ma 28 639 km² i jest zamieszkany przez 2609 tys. osób.
Po stronie rumuńskiej w skład Euroregionu wchodzi 5 okręgów: Bihor, Sălaj, Satu Mare, Marmarosz, Botoszany. Rumuńska część Euroregionu ma 27 104 km² powierzchni i liczy 2274 tys. mieszkańców.

</doc>
<doc id="158997" url="https://pl.wikipedia.org/wiki?curid=158997" title="Azotyn sodu">
Azotyn sodu

Azotyn sodu (), – nieorganiczny związek chemiczny, sól kwasu azotawego i sodu. Stosowany jest jako substrat przy produkcji barwników oraz jako dodatek konserwujący do żywności o symbolu E250.
Właściwości.
W temperaturze pokojowej jest to biała lub żółtawa substancja stała. Dobrze rozpuszczalny w wodzie. Jako sól słabego kwasu i mocnej zasady ulega hydrolizie anionowej, a odczyn jej roztworu jest zasadowy:
Azotyn sodu wykazuje własności ferroelektryczne. W temperaturze 163,9 °C wykazuje przejście fazowe pierwszego rodzaju do fazy niewspółmiernie modulowanej. Faza ta ma dość duży okres modulacji rzędu 8-9 stałych sieciowych. Przy dalszym ogrzewaniu w 165,2 °C przechodzi w fazę paraelektryczną.
Zastosowanie.
Azotyn sodu stosuje się przy tworzeniu organicznych pochodnych kwasu azotawego, barwników oraz jako dodatek do żywności służący do peklowania mięsa. Przeciwdziała on namnażaniu się bakterii oraz utrwala czerwono-różową barwę mięsa. Charakterystyczna barwa peklowanego mięsa spowodowana jest tworzeniem w konserwowanym produkcie rodnika NO:
Reaguje on z mioglobiną, tworząc związki o różowej i czerwonej barwie:
Zagrożenia.
Podczas obróbki (zwłaszcza gotowania) mięsa przygotowanego z użyciem nadmiaru tego konserwantu, może on reagować z produktami rozkładu aminokwasów z utworzeniem nitrozoamin o właściwościach rakotwórczych. Rakotwórcze nitrozoaminy mogą też powstawać w kwaśnych warunkach panujących w żołądku w wyniku łatwo zachodzących reakcji azotynu sodu z niektórymi aminami i amidami. Azotyny i azotany przyjmowane drogą pokarmową (wśród których znajduje się azotyn sodu) zostały sklasyfikowane przez Międzynarodową Agencję Badań nad Rakiem jako prawdopodobnie rakotwórcze dla człowieka (grupa 2A).
Dzienne spożycie nie powinno przekroczyć 0,06 mg na kg masy ciała, niemowlętom do 6 miesiąca życia nie powinien być podawany w ogóle. Przekroczenie tej dawki może spowodować hiperaktywność i inne efekty uboczne.

</doc>
<doc id="158999" url="https://pl.wikipedia.org/wiki?curid=158999" title="Kornuty">
Kornuty



</doc>
<doc id="159000" url="https://pl.wikipedia.org/wiki?curid=159000" title="Dodatki spożywcze">
Dodatki spożywcze



</doc>
<doc id="159002" url="https://pl.wikipedia.org/wiki?curid=159002" title="Sarah Hughes">
Sarah Hughes

Sarah Elizabeth Hughes (ur. 2 maja 1985 w Manhasset) – amerykańska łyżwiarka figurowa startująca w konkurencji solistek. Mistrzyni olimpijska z Salt Lake City (2002), brązowa medalistka mistrzostw świata (2001), medalistka finału Grand Prix oraz mistrzostw Stanów Zjednoczonych. Zakończyła karierę amatorską w 2003 roku.
Jej młodsza siostra Emily Hughes (ur. 1989) także była łyżwiarką figurową startującą w konkurencji solistek i uczestniczyła w Zimowych Igrzyskach Olimpijskich 2006 w Turynie.

</doc>
<doc id="159008" url="https://pl.wikipedia.org/wiki?curid=159008" title="Louis de Broglie">
Louis de Broglie

Louis Victor Pierre Raymond de Broglie (ur. 15 sierpnia 1892 w Dieppe, zm. 19 marca 1987 w Louveciennes) – francuski fizyk, laureat Nagrody Nobla w 1929 za odkrycie falowej natury cząstek.
Planował zostać historykiem i ukończył studia w tym kierunku, ale zapewne pod wpływem swojego brata Maurice’a, który był fizykiem, zaczął interesować się fizyką i matematyką. Po wybuchu I wojny światowej w 1914 zgłosił się do armii francuskiej oferując swoją pomoc przy opracowaniu i budowie sieci komunikacji radiowej.
W odróżnieniu od swojego brata, który był głównie fizykiem eksperymentalnym, Louis interesował się raczej fizyką teoretyczną. W 1924 napisał doktorat na temat "Recherches sur la théorie des quanta" (Badania nad teorią kwantową), w którym zaprezentował hipotezę dotyczącą falowych właściwości cząstek (fale de Broglie’a), opierając się na pracach Einsteina i Plancka o dualizmie korpuskularno-falowym. Pracował od 1928 jako profesor fizyki w Paryżu. W 1929 otrzymał Nagrodę Nobla za swoje badania, praktyczne zastosowanie teorii de Broglie’a pozwoliło między innymi na zbudowanie mikroskopu elektronowego. Od 1932 pracował na Sorbonie. Od 1942 był stałym sekretarzem Akademii Francuskiej.
Późniejsze jego prace dotyczą: teorii elektronów, budowy jądra atomu, zastosowań mechaniki falowej do fizyki jądrowej, fizyki relatywistycznej oraz rozprzestrzeniania się fal elektromagnetycznych.
Napisał: "Introduction + l’étude de la mécanique ondulatoire" (1930), "Recueil d’exposés sur les ondes et corpuscules" (1930), wreszcie, ze swym bratem Maurice’em "Introduction + la physique des rayons X et gamma" (1928).
W 1935 Uniwersytet Warszawski przyznał mu tytuł doctora honoris causa.
Życiorys.
Louis de Broglie urodził się w arystokratycznej rodzinie w Dieppe (Francja), w Seine-Martine, jako młodszy syn Viktora. W 1960 został siódmym, po swoim starszym bracie Maurice, też fizyku, księciem –spadkobiercą rodziny de Broglie, którym był do bezdzietnej śmierci. Nigdy się nie ożenił. Zmarł w Louveciennes, przekazując tytuł dalekiemu kuzynowi, Victor-François de Broglie.
De Broglie planował robić karierę humanistyczną, i swój pierwszy stopień otrzymał z historii. Potem jednakże zwrócił się ku matematyce oraz fizyce, zdobywając stopień z tej drugiej. Wraz z wybuchem I wojny światowej w 1914, zaoferował armii swoje usługi w rozwijaniu komunikacji radiowej.
W 1924 jego praca pt. "Recherches sur la théorie des quanta" (Badania nad teorią kwantową) wprowadziły jego teorię fal elektronu. Obejmowała ona hipotezę dwoistości cząstkowo-falowej materii, wydedukowaną na podstawie prac dotyczących światła, autorstwa Maxa Plancka i Alberta Einsteina. Recenzenci, niepewni oceny materiału, przedstawili ją Einsteinowi. Ten poparł koncepcję z całego serca, a de Broglie uzyskał swój doktorat. Badania doświadczalne potwierdziły hipotezę de Broglie’a, że "każda poruszająca się cząstka lub obiekt, posiada przypisaną sobie falę". Tym samym de Broglie ustanowił nowe pole fizyki, "mécanique ondulatoire", czyli mechanikę falową, jednoczącą fizykę energii (fala) oraz materii (cząstka). Dostał za to w 1929 Nagrodę Nobla z fizyki.
W swojej późniejszej karierze, de Broglie pracował nad rozwojem przyczynowej interpretacji mechaniki falowej, w opozycji do modeli całkowicie probabilistycznych, jakie zdominowały teorię mechaniki kwantowej. Teoria de Broglie została dopracowana przez Davida Bohma w latach 50., i stała się odtąd znana jako teoria de Broglie-Bohma.
Oprócz pracy ściśle naukowej, de Broglie rozmyślał i pisał o filozofii nauki, włącznie z wartością współczesnych odkryć naukowych.
W 1933 de Broglie został członkiem Francuskiej Akademii Nauk, a od 1942 został jej wieczystym sekretarzem. Proponowano mu również przystąpienie do "Le Conseil de l’Union Catholique des Scientifiques Francais", lecz odmówił, gdyż był areligijny.
12 października 1944 został wybrany do Akademii Francuskiej, zastępując matematyka Émile Picarda. Z powodu śmierci oraz uwięzienia członków akademii podczas okupacji, jak również innych skutków wojny, nie udało się uzyskać kworum dwudziestu członków. Jednak z powodu wyjątkowych okoliczności, zaakceptowano jego jednomyślną elekcję przy obecności 17 członków. Otrzymał stanowisko od swojego własnego brata, Maurice’a, który został wybrany w 1934, co było unikalnym zdarzeniem w historii Akademii. UNESCO nagrodziła go w 1952 pierwszą w historii Nagrodą Kalinga za jego pracę popularyzującą wiedzę naukową, a 23 kwietnia 1953 został Obcokrajowym Członkiem Royal Society.
W 1961 de Broglie otrzymał tytuł Rycerza Wielkiego Krzyża Legii Honorowej. W 1945 otrzymał też posadę doradcy we Francuskiej Wysokiej Komisji Energii Atomowej, za jego wkład w przybliżenie przemysłu i nauki. Ustanowił centrum mechaniki stosowanej w Instytucie Henri Poincarego, gdzie przeprowadzano badania nad optyką, cybernetyką i energią atomową. Zainspirował powstanie Międzynarodowej Akademii Nauki Kwantowo-Molekularnej oraz był jej wczesnym członkiem.
Ważne teorie.
Materia i dualność korpuskularno-falowa.
„Fundamentalny pomysł [mojej tezy z 1924] był następujący: Fakt, że, po wprowadzeniu przez Einsteina fotonów dla fal świetlnych, wiadomo, że światło zawiera cząstki, będące koncentracjami energii, wchodzącymi w skład fali, co sugeruje, że wszystkie cząstki, jak elektrony, muszą być transportowane w fali, w której skład wchodzą... Moja główna idea polegała na rozszerzeniu współistnienia fal z cząstkami, odkrytego przez Einsteina w 1905 w przypadku fotonów światła, na wszystkie cząstki”. „Z każdą cząstką materialną o masie m i prędkością v musi być ‘skojarzona’ fizyczna fala”, powiązana z jego pędem równaniem:
gdzie:
Teoria ustanawia podstawy mechaniki falowej. Została poparta przez Einsteina, potwierdzona doświadczeniami z dyfrakcją elektronów, oraz uogólniona pracą Erwina Schrödingera.
Uogólnienie Schrödingera było statystyczne i nie zyskało uznania de Broglie, który powiedział, że „cząstka musi być w wewnętrznym, okresowym ruchu, więc musi poruszać się w fali, aby pozostawać w fazie, a to zostało zignorowane przez fizyków, którzy błędnie rozważają propagację fali bez zlokalizowanej cząstki, co jest sprzeczne z moimi pierwotnymi ideami”.
Z filozoficznego punktu widzenia, teoria fal materii przyczyniła się w dużym stopniu do zrujnowania wcześniejszego atomizmu. Pierwotnie, de Broglie rozważał rzeczywiste fale (czyli posiadające bezpośrednią interpretację fizyczną). Jednak falowy aspekt materii został sformalizowany przez funkcję falową, definiowaną równaniem Schrödingera, będącym czysto matematycznym bytem o interpretacji probabilistycznej, bez wsparcia dla rzeczywistych, fizycznych elementów. Tym niemniej, de Broglie powrócił do swojej fizycznej interpretacji fal materii, którą zajmował się do końca życia. Prace nad nią przejął po nim David Bohm. Teoria de Broglie-Bohma jest obecnie jedyną interpretacją, przyznającą falom materii status rzeczywistych bytów fizycznych, będąc przy tym zgodna z przewidywaniami teorii kwantowej.
Przypuszczenie o wewnętrznym zegarze elektronu.
W swojej pracy z 1924, de Broglie przypuszczał, że elektron posiada wewnętrzny zegar, który stanowi część mechanizmu prowadzenia cząstki przez falę pilotującą. Następnie David Hestenes zaproponował połączenie tego z Zitterbewegung, co sugerował Erwin Schrödinger.
Próby weryfikacji hipotezy wewnętrznego zegara oraz pomiaru jego częstotliwości nie przyniosły na razie rozstrzygnięcia. Dane eksperymentalne pozostają przynajmniej w zgodzie z przypuszczeniem de Broglie.
Niepustość oraz zmienność masy.
Według de Broglie, neutrino oraz foton posiadają masę spoczynkową, aczkolwiek bardzo niewielką. Wniosek, że foton nie jest całkiem bezmasowy, wynika ze spójności teorii. Nawiasem mówiąc, odrzucenie hipotezy bezmasowych fotonów pozwoliło mu zwątpić również w hipotezę o rozszerzaniu się Wszechświata.
Co więcej, de Broglie wierzył, że prawdziwa masa cząstek nie jest stała, a każda cząstka może być reprezentowana przez maszynę termodynamiczną, odpowiadającą cyklicznej całce z działania.
Uogólnienie zasady najmniejszego działania.
W drugiej części swojej pracy z 1924, de Broglie użył odpowiednika mechanicznej zasady najmniejszego działania z optyczną zasadą Fermata: „zasada Fermata, zastosowana do fal fazy jest identyczna z zasadą Maupertuisa, zastosowaną do ciała w ruchu. Możliwe trajektorie ciała są identyczne z możliwymi promieniami fali.” Identyczność ta została podkreślona wiek wcześniej przez Hamiltona, i opublikowana przez niego około 1830, gdy nikt jeszcze nie miał dowodów na to, że podstawowe zasady fizyki będą miały zastosowanie w opisie zjawisk atomowych.
Aż do końca swojej pracy, de Broglie okazał się fizykiem, który najbardziej poszukiwał wymiaru działania, o którym Max Planck, na początku XX wieku, pokazał, że jest jedyną uniwersalną jednostką (o wymiarze entropii).
Dwoistość praw natury.
Będąc daleko od twierdzenia, że „sprzeczności znikają”, o czym Max Born sądził, że jest do osiągnięcia w podejściu statystycznym, de Broglie rozszerzył dualizm cząstkowo-falowy na wszystkie cząstki (oraz na kryształy, w których ujawniała się dyfrakcja), oraz rozszerzył zasadę dualności na prawa natury.
Jego ostatnia praca dawała pojedynczy układ praw, z dwóch dużych systemów, termodynamiki i mechaniki:
Idea ta zdaje się pasowa do dulalizmu ciągłości-nieciągłości, gdyż jej dynamika może być limitem jej termodynamiki, gdzie postulowane jest przejście do ciągłych limitów. Jest to bliskie pomysłom Leibniza, który głosił potrzebę istnienia zasad architektonicznych, w celu skompletowania układu praw mechanicznych.
Aczkolwiek według de Broglie, jest tu mniej dualności, w sensie opozycji, niż syntezy (że jedno jest limitem drugiego), a ilość tej syntezy jest stała, jak w jego pierwszym wzorze, którego pierwszy wzór dotyczy mechaniki, a drugi optyki:
Neutrinowa teoria światła.
Teoria ta, datowana od 1934, wprowadza ideę, że foton jest odpowiednikiem fuzji dwóch neutrin Diraca.
Teoria pokazuje, że ruch centrum grawitacyjnego tych dwóch cząstek poddany jest równaniom Maxwella, co pokazuje, że zarówno foton, jak i neutrino, mają niezerową masę spoczynkową, choć bardzo niewielką.
Ukryta termodynamika.
Finalną ideą de Broglie była ukryta termodynamika izolowanych cząstek. Jest to próba połączenia trzech najdalszych zasad fizyki: Fermata, Maupertuisa i Carnota.
W pracy tej, działanie jest czymś przeciwnym do entropii, a łączy je równanie w formie:
W konsekwencji swojego wielkiego wpływu, teoria przywołuje zasadę nieoznaczoności do odległości wokół ekstremów działania, odległości odpowiadających "redukcji entropii".

</doc>
<doc id="159009" url="https://pl.wikipedia.org/wiki?curid=159009" title="Robinho">
Robinho

Robinho, właśc. Robson de Souza (ur. 25 stycznia 1984 w São Vicente) – brazylijski piłkarz, który występował na pozycji napastnika.
Życiorys.
Urodził się w Parque Bitaru, w dzielnicy São Vicente. W wieku sześciu lat dołączył do lokalnej drużyny dziecięcej "Beira-Mar" i już w pierwszym sezonie zdobył mistrzostwo. W 1993, gdy miał dziewięć lat, zwrócił na siebie uwagę strzelając 73 gole dla drużyny futsalu Portuários. W tym samym roku dołączył do programu szkolenia młodzieży Santosu FC, który wtedy był nadzorowany przez słynnego Pelé.
W 2002 dołączył do seniorskiej drużyny Santosu. W tym samym roku jego drużyna zdobyła mistrzostwo Brazylii. Była to pierwsza wygrana od ponad 20 lat. W 2003 zajął drugie miejsce w Copa Libertadores.
W 2004 został wybrany najlepszym piłkarzem ligi brazylijskiej. W tym samym roku Robinho zadebiutował w reprezentacji Brazylii w meczu finałowym CONCACAF Gold Cup. W 2004 porwano jego matkę.
31 lipca 2005 podpisał pięcioletni kontrakt z Realem Madryt. W 2006 wziął udział w Mistrzostwach Świata w Niemczech. Zagrał w każdym meczu grupowym Brazylii, ale tylko spotkanie z Japonią rozpoczął w wyjściowym składzie. Jego pierwszy mundial zakończył się meczem z Francją w ćwierćfinale.
Latem 2008 przeszedł do Manchesteru City podpisując kontrakt na cztery lata.
28 stycznia 2009 został wypożyczony przez Santos FC. 31 sierpnia 2010 został piłkarzem A.C. Milan.
23 listopada 2017 piłkarz został skazany przez sąd pierwszej instancji w Mediolanie na 9 lat więzienia za udział 22 stycznia 2013 w zbiorowym gwałcie na 22-letniej znajomej Albance. W 2020 roku sąd odwoławczy oddalił odwołanie piłkarza a 9 stycznia 2022 rzymski sąd kasacyjny oddalił kolejne odwołanie i wydał ostateczny wyrok 9 lat więzienia oraz 60 tysięcy euro odszkodowania na rzecz pokrzywdzonej kobiety.
26 lipca 2018 dołączył do tureckiego Sivassporu, aby opuścić go w styczniu 2019 na rzecz İstanbul Başakşehiru. W 2020 powrócił do Santosu; jego umowa została zerwana po sześciu dniach.
Karierę piłkarza zakończył w październiku 2020.
Sukcesy.
Santos FC
Real Madryt
AC Milan
Indywidualnie
Reprezentacja

</doc>
<doc id="159010" url="https://pl.wikipedia.org/wiki?curid=159010" title="Assemblage">
Assemblage



</doc>
<doc id="159011" url="https://pl.wikipedia.org/wiki?curid=159011" title="Referendarz (historia)">
Referendarz (historia)

Referendarz (hist.) w dawnej Polsce - urząd ustanowiony na mocy konstytucji sejmowej z 1507 r. w związku z zanikiem urzędu sędziego nadwornego.
Powoływano dwóch referendarzy: świeckiego i duchownego (osobne pary dla Korony i Wielkiego Księstwa). Starszeństwo między nimi zależało od długości czasu piastowania urzędu. Referendarzy koronnych oficjalnie powołał Zygmunt I. Referendarzy litewskich Zygmunt August.
Referendarze urzędowali stale przy królewskim dworze (nie mogli się z niego oddalać). Do ich obowiązków należało przyjmowanie od ludności próśb i skarg, które następnie referowali (stąd ich nazwa) kanclerzom i królowi. Referendarze uczestniczyli w sądach królewskich: asesorskim, relacyjnym i sejmowym, referując sprawy i prowadząc w nich rejestr spraw.
W ósmym dziesiątku lat XVI w. referendarze stali się urzędnikami sądowymi prowadząc sądy referendarskie, których celem było rozstrzyganie sporów chłopów z dóbr królewskich z dzierżawcami lub ze starostami. Sądem wyższym dla sądu referendarskiego była Asesoria.
W II poł. XVIII wieku spośród referendarzy wybierano sekretarzy Rady Nieustającej i jej Departamentu Interesów Cudzoziemskich. W Księstwie Warszawskim i Królestwie Polskim referendarz był funkcjonariuszem pomocniczym Rady Stanu, zajmujący się przygotowywaniem projektów o charakterze sądowym i administracyjnym. Od XIX w. referendarzem tytułowano różnego rodzaju urzędników państwowych.

</doc>
<doc id="159013" url="https://pl.wikipedia.org/wiki?curid=159013" title="Szkoły narodowe">
Szkoły narodowe



</doc>
<doc id="159014" url="https://pl.wikipedia.org/wiki?curid=159014" title="Referendarz (administracja)">
Referendarz (administracja)

Referendarz – stanowisko urzędnicze. W Polsce występuje ono:
W służbie cywilnej referendarz należy do grupy stanowisk specjalistycznych. Do zatrudnienia na stanowisku referendarza konieczne jest wykształcenie wyższe, z wyjątkiem urzędów kontroli skarbowej, w których do zatrudnienia na stanowisku referendarza i starszego referendarza wystarczy średnie wykształcenie. Warunki te określa odpowiednie rozporządzenie Prezesa Rady Ministrów.
W służbie zagranicznej referendarz należał do grupy stanowisk personelu pomocniczego.

</doc>
<doc id="159016" url="https://pl.wikipedia.org/wiki?curid=159016" title="Torfowisko Doliny Izery">
Torfowisko Doliny Izery



</doc>
<doc id="159017" url="https://pl.wikipedia.org/wiki?curid=159017" title="Vinci (film)">
Vinci (film)

Vinci – polska sensacyjna komedia kryminalna w reżyserii Juliusza Machulskiego, wyprodukowana w 2004 roku.
Okres zdjęciowy: 14 kwietnia – 21 maja 2004. Plenery: Kraków (Stare Miasto, Kazimierz, Nowa Huta, Grand Hotel), lotnisko w Balicach, Kalwaria Zebrzydowska, Warszawa, Dubie k. Krzeszowic.
Opis fabuły.
Cuma (Robert Więckiewicz), złodziej dzieł sztuki, nieoczekiwanie opuszcza więzienie dzięki pomocy pasera Grubego (Mieczysław Grąbka). Pomoc nie jest bezinteresowna – Cuma otrzymuje zlecenie kradzieży obrazu "Dama z gronostajem" Leonarda da Vinci, który wraca z Japonii do Muzeum Czartoryskich w Krakowie. Złodziej prosi o pomoc przyjaciela Juliana (Borys Szyc), dawnego kolegę po fachu. Ten ma dług wdzięczności wobec Cumy, więc decyduje się mu pomóc, co jednak jest trudne, bo gdy Cuma siedział w więzieniu, Julian został policjantem.
Julian z jednej strony pomaga Cumie w przygotowaniach do kradzieży, z drugiej zaś przygotowuje plan zamiany obrazu, by z Polski nie zniknęło najcenniejsze dzieło sztuki. Zwraca się o pomoc do starego fałszerza Hagena (Jan Machulski), który odsyła go do niezwykle utalentowanej studentki Magdy (Kamila Baar).
Całą sprawę usiłuje rozwikłać komisarz Wilk (Marcin Dorociński), który słusznie przypuszcza, że Cuma opuścił więzienie tylko po to, by ukraść dla kogoś „Damę z łasiczką”. Mimo to dochodzi do spektakularnej kradzieży.

</doc>
<doc id="159019" url="https://pl.wikipedia.org/wiki?curid=159019" title="Jules-Emile Pean">
Jules-Emile Pean



</doc>
<doc id="159020" url="https://pl.wikipedia.org/wiki?curid=159020" title="Bhumibol Adulyadej">
Bhumibol Adulyadej

Bhumibol Adulyadej, król Rama IX, wym. pʰūːmípʰōn àdūnjādèːt (ur. 5 grudnia 1927 w Cambridge, zm. 13 października 2016 w Bangkoku) – król Tajlandii w latach 1946–2016.
Imię ceremonialne: „Jego Wspaniałość, Wielki Pan, Siła Ziemi, Nieporównywalna Moc, Syn Mahidola, Potomek Boga Wisznu, Wielki Król Syjamu, Jego Królewskość, Wspaniała Ochrona” – "Phrabat Somdej Phra Paramindra Maha Bhumibol Adulyadej Mahitaladhibet Ramadhibodi Chakrinarubodindara Sayamindaradhiraj Boromanatbophit".
Zarys biografii.
Król Bhumibol wychowywał się w Szwajcarii. W 1946 po śmierci brata, króla Ananda Mahidola odziedziczył tron, jednakże chcąc kontynuować studia wyznaczył regentem wuja Rangsita. W 1950 powrócił do kraju. Początkowo odgrywał niewielką rolę wobec skromnych uprawnień konstytucyjnych oraz autorytarnego charakteru rządów wojskowych. W 1973 i 1992 pomógł jednak rozwiązywać konflikty i przeprowadzić transformację do w pełni demokratycznego ustroju, zdobywając sobie szacunek poddanych i autorytet w świecie. Krytyka króla i obraza majestatu karana jest wyrokiem więzienia od 3 do 15 lat. Strony internetowe krytykujące jego rządy są cenzurowane. W 1987 powszechne referendum nadało mu przydomek „Wielki”. Jego jedynym synem jest Maha Vajiralongkorn. Od 21 sierpnia 1982 był najdłużej urzędującą głową państwa na świecie. Zmarł 13 października 2016 w szpitalu w stolicy Tajlandii, po jego śmierci ogłoszono roczną żałobę narodową. Kremacja i pogrzeb odbyły się ponad rok po śmierci monarchy, między 25 a 29 października 2017.
Według magazynu „Forbes” był jednym z najbogatszych monarchów. Jego majątek szacuje się na 30 mld USD. Na liście 50. najbogatszych polityków świata sporządzonej przez tygodnik „Angora” zajmował 2. miejsce z ww. majątkiem osobistym.
Krótkofalowiec, posiadał znak HS1A.

</doc>
<doc id="159023" url="https://pl.wikipedia.org/wiki?curid=159023" title="Okopy Konfederackie">
Okopy Konfederackie



</doc>
<doc id="159024" url="https://pl.wikipedia.org/wiki?curid=159024" title="Kościoły i inne związki wyznaniowe w Polsce">
Kościoły i inne związki wyznaniowe w Polsce

Kościoły i inne związki wyznaniowe w Polsce – wspólnoty religijne istniejące na terenie Rzeczypospolitej Polskiej. Na początku XXI wieku działają one na mocy przepisów Konstytucji RP o wolności sumienia i religii (m.in. art. 25 i 53) oraz ustawy o gwarancjach wolności sumienia i wyznania z 17 maja 1989 roku.
Sytuacja przed 1989 r..
Po odzyskaniu przez Polskę niepodległości w II Rzeczypospolitej siedem wyznań zostało uznanych prawnie. Były to:
Przed II wojną światową, podczas spisu ludności w roku 1931 w RP największe grupy wyznaniowe stanowili wyznawcy 5 wyznań: katolicy obrządku łacińskiego (64,8%), prawosławni (11,8%), grekokatolicy (10,4%), wyznawcy judaizmu (9,8%) i protestanci (2,6%) – łącznie ponad 99% ludności. Zmiany, jakie zaszły po II wojnie światowej spowodowały, że Polska stała się państwem w znacznej mierze jednorodnym pod względem wyznaniowym, w którym od 86,7 do 95,5% ludności stanowią katolicy (udział procentowy jest zależny od przyjętych metod badawczych). Wpływ na ten stan miało kilka wydarzeń historycznych: utrata Kresów Wschodnich zamieszkanych w znacznej mierze przez ludność prawosławną, ucieczki i wysiedlenia protestantów z Ziem Zachodnich i Północnych, wymordowanie przez Niemców prawie całej ludności żydowskiej wyznającej judaizm, emigracja do Niemiec dalszych grup ludności głównie protestanckiej z Ziem Zachodnich i Północnych w wyniku represji państwowych oraz emigracja po marcu 1968 roku ocalałej podczas II wojny światowej ludności żydowskiej.
Wkrótce po II wojnie światowej zarejestrowano 4 związki wyznaniowe:
Rejestracja tych czterech wyznań była wynikiem legalnego działania wymienionych Kościołów w warunkach okupacji hitlerowskiej.
Następnie zarejestrowano:
Kolejne rejestracje przeprowadzano dopiero po zmianach politycznych, jakie nastąpiły w październiku 1956 roku.
Na podstawie Dekretu o stosunku państwa do Kościoła katolickiego w Rzeczypospolitej Polskiej z 9 lutego 1953 zastąpionego dekretem z 31 grudnia 1956 określono warunki obsadzania stanowisk duchownych. Zgodnie z art. 9 ustawy przepisy tego dekretu zastosowano również do innych Kościołów i związków wyznaniowych. W rezultacie rejestracja wyznania oznaczała poddanie się związków wyznaniowych nadzorowi władz, co skutkowało uzależnieniem składanych nominacji obsadzania stanowisk duchownych od zgody organów państwowych, a także zgodę na akceptowanie składania ślubowania przez duchownych na wierność ateistycznej władzy przed objęciem stanowiska. Od 1953 roku duchowni zarejestrowanych związków wyznaniowych składali ślubowanie o treści: „Ślubuję uroczyście dochować wierności Polskiej Rzeczypospolitej Ludowej, przestrzegać jej porządku prawnego i nie przedsiębrać niczego, co mogłoby zagrażać dobru Polskiej Rzeczypospolitej Ludowej”.
W 1987 roku w Polsce Ludowej działało 36 zarejestrowanych związków wyznaniowych o zasięgu ogólnokrajowym oraz 4 o zasięgu lokalnym. Jedynym niezarejestrowanym związkiem o zasięgu ogólnokrajowym byli Świadkowie Jehowy.
Rejestracja związków wyznaniowych od roku 1989.
Na podstawie art. 37 ustawy z dnia 17 maja 1989 roku o gwarancjach wolności sumienia i wyznania prawną rejestracją związków wyznaniowych na terenie RP zajmuje się minister właściwy do spraw wyznań religijnych (obecnie Ministerstwo Spraw Wewnętrznych i Administracji), prowadzący "rejestr kościołów i innych związków wyznaniowych" oraz "wykaz Kościołów i innych związków wyznaniowych działających na podstawie odrębnych ustaw". Wspomniana rejestracja nie jest jednak konieczna, jeśli chodzi o swobodę odbywania praktyk religijnych. Obowiązujące prawo każdemu bowiem zapewnia wolność wyznania, głoszenia i sprawowania kultu religijnego (bez różnicy, czy wyznanie jest formalnie zarejestrowane, czy też nie).
Z chwilą wpisu do rejestru kościół lub inny związek wyznaniowy uzyskuje jednak, jako całość, osobowość prawną oraz korzysta ze wszystkich uprawnień i podlega obowiązkom określonym w ustawach.
Prawo do złożenia wniosku o wpis do rejestru przysługuje 100 obywatelom polskim posiadającym pełną zdolność do czynności prawnych, którzy składają listę zawierającą ich notarialnie poświadczone podpisy. Wniosek powinien zawierać m.in. statut związku wyznaniowego.
Podstawowa statystyka religii w Polsce na początku XXI wieku.
Dane GUS na koniec 2011 roku:
Zgodnie z wynikiem badań Instytutu Gallupa z 2014 roku Polska należy do najbardziej religijnych krajów w Europie. W wyznaniach mniejszościowych w zasadzie nie występuje znaczący wzrost liczby członków. Nastąpił natomiast wyraźny wzrost w grupie osób szeroko rozumianych jako bezwyznaniowe.
Wspólnoty religijne w Polsce po 1997 r..
W Polsce 15 Kościołów i innych związków wyznaniowych działa na podstawie odrębnych ustaw. Są to: Kościół katolicki, Polski Autokefaliczny Kościół Prawosławny, Kościół Ewangelicko-Augsburski w Rzeczypospolitej Polskiej, Kościół Ewangelicko-Reformowany w Rzeczypospolitej Polskiej, Kościół Ewangelicko-Metodystyczny w Rzeczypospolitej Polskiej, Kościół Polskokatolicki w Rzeczypospolitej Polskiej, Kościół Adwentystów Dnia Siódmego w Rzeczypospolitej Polskiej, Kościół Chrześcijan Baptystów w Rzeczypospolitej Polskiej, Kościół Starokatolicki Mariawitów w Rzeczypospolitej Polskiej, Kościół Katolicki Mariawitów w Rzeczypospolitej Polskiej, Kościół Zielonoświątkowy w Rzeczypospolitej Polskiej, Związek Gmin Wyznaniowych Żydowskich w Rzeczypospolitej Polskiej, Wschodni Kościół Staroobrzędowy, Muzułmański Związek Religijny w Rzeczypospolitej Polskiej oraz Karaimski Związek Religijny w Rzeczypospolitej Polskiej.
Na koniec 2018 roku baza Głównego Urzędu Statystycznego obejmowała dane dotyczące 203 kościołów i wyznań. Wykaz Kościołów i innych związków wyznaniowych działających na podstawie odrębnych ustaw lub wpisanych do rejestru MSWiA:
Badania dotyczące przekonań religijnych.
Według sondażu Eurobarometru z 2010 roku odpowiedzi mieszkańców Polski na pytania w sprawie wiary były następujące: 
Zgodnie z sondażem tylko trzy kraje europejskie mają większy odsetek wierzących w Boga: Malta 94%, Rumunia 92% i Cypr 88%, przy średniej europejskiej 51%.
W 2018 r. opublikowano badanie przeprowadzone przez Pew Research Centre, w którym Polska okazała się krajem z największą na świecie różnicą w religijności (definiowaną jako znaczenie religii w życiu) między grupą wiekową 18–39 a 40 i więcej. Różnica ta wynosi 23 punkty procentowe. Jest ona jeszcze większa (29 p.p.), jeśli chodzi o uczestnictwo w nabożeństwach religijnych – 26% dorosłych poniżej 40 r.ż. deklaruje cotygodniowe uczestnictwo w nabożeństwach, w porównaniu do 55% osób w wieku 40 lat i powyżej.

</doc>
<doc id="159025" url="https://pl.wikipedia.org/wiki?curid=159025" title="Mathieu Kerekou">
Mathieu Kerekou



</doc>
<doc id="159026" url="https://pl.wikipedia.org/wiki?curid=159026" title="Wybory parlamentarne w Niemczech w 2002 roku">
Wybory parlamentarne w Niemczech w 2002 roku

Wybory parlamentarne w Niemczech odbyły się 22 września 2002 roku na całym terenie Republiki Federalnej Niemiec. Kandydatem partii rządzącej (SPD) na kanclerza był urzędujący szef rządu Gerhard Schröder, kandydatem koalicji CDU/CSU, premier Bawarii Edmund Stoiber.
Wyniki wyborów.
Chociaż koalicji CDU/CSU zyskała podobny wynik jak SPD, to jednak lepszy wynik współkoalicjanta rządowego (Związek 90/Zieloni) zadecydował o tym, że to SPD utworzyła rząd.
Rezultat.
Koalicja pomiędzy SPD a Partią Zielonych została kontynuowana, kanclerzem pozostał Gerhard Schröder, który utworzył swój drugi rząd.

</doc>
<doc id="159028" url="https://pl.wikipedia.org/wiki?curid=159028" title="Związek wyznaniowy">
Związek wyznaniowy

Związek wyznaniowy – wspólnota powołana dla celów kultu religijnego, propagowania i nauczania określonej tradycji religijnej. 
Sytuacja w Polsce.
Polska ustawa o gwarancjach wolności sumienia i wyznania z 1989 definiuje związek wyznaniowy jako wspólnotę religijną, zakładaną w celu wyznawania i szerzenia wiary religijnej, posiadającą własny ustrój, doktrynę i obrzędy kultowe. Może ona uzyskać regulację sytuacji prawnej poprzez rejestrację. Aby uzyskać wpis do rejestru kościołów i innych związków wyznaniowych prowadzonego przez ministra właściwego do spraw wyznań religijnych, ustawa o gwarancjach wolności sumienia i wyznania wymaga złożenia wniosku przez co najmniej 100 obywateli polskich posiadających pełną zdolność do czynności prawnych. Wnioskodawcy składają listę zawierającą ich notarialnie poświadczone podpisy potwierdzające treść wniosku i deklaracji o utworzeniu kościoła lub innego związku wyznaniowego, imię i nazwisko, datę urodzenia, miejsce zamieszkania oraz rodzaj, serię i numer dokumentu tożsamości oraz numer PESEL każdego z wnioskodawców. Wnioskodawcy mogą wybrać spośród siebie co najmniej pięcioosobowy komitet założycielski reprezentujący ich w postępowaniu w sprawie wpisu do rejestru. W świetle art. 25 Konstytucji RP wpis do rejestru nie jest koniecznym warunkiem legalnego działania związku wyznaniowego.
Definicje socjologiczne.
Socjologowie religii dzielą organizacje religijne na trzy typy: kościoły, denominacje i sekty.

</doc>
<doc id="159031" url="https://pl.wikipedia.org/wiki?curid=159031" title="Argo Navis">
Argo Navis



</doc>
<doc id="159032" url="https://pl.wikipedia.org/wiki?curid=159032" title="Artykuł (prawo)">
Artykuł (prawo)

Artykuł – jednostka redakcyjna (w języku potocznym określana jako „fragment”) tekstu zawierającego przepisy prawne, np. ustawy, umowy, regulaminu.
Zgodnie z zasadami techniki prawodawczej, artykuł jest podstawową jednostką redakcyjną ustawy. Każdą samodzielną myśl ujmuje się w odrębny artykuł. Artykuł powinien być w miarę możliwości jednozdaniowy. Jeżeli samodzielną myśl wyraża zespół zdań, dokonuje się wówczas podziału artykułu na ustępy. W ustawie określanej jako kodeks ustępy oznacza się paragrafami (§). W obrębie artykułu zawierającego wyliczenie wyróżnia się dwie części: wprowadzenie do wyliczenia oraz punkty. Wyliczenie może kończyć się częścią wspólną, odnoszącą się do wszystkich punktów. Artykuł w treści samego aktu normatywnego oznaczany jest skrótem „art.” i cyfrą arabską z kropką, z zachowaniem ciągłości numeracji artykułów w obrębie całej ustawy, natomiast przy powoływaniu się na jakiś przepis należy użyć skrótu „art.” bez względu na liczbę i przypadek oraz cyfry arabskiej bez kropki. W ustawie wprowadzającej ustawę określaną jako kodeks numer artykułu można oznaczyć cyfrą rzymską.

</doc>
<doc id="159042" url="https://pl.wikipedia.org/wiki?curid=159042" title="Liczby czworacze">
Liczby czworacze

Liczby czworacze – liczby pierwsze mające postać:
formula_1
Czyli pary liczb bliźniaczych w najbliższym możliwym sąsiedztwie – zauważmy przy tym, że określenie "liczby czworacze" w odniesieniu do liczb postaci formula_2 nie miałoby sensu, bowiem z trzech (a więc tym bardziej czterech) kolejnych liczb nieparzystych co najmniej jedna jest podzielna przez 3. Łatwo zauważyć, że ostatnimi cyframi liczb czworaczych są odpowiednio: 1, 3, 7 i 9.
Oto wszystkie takie liczby mniejsze od 200000:

</doc>
<doc id="159043" url="https://pl.wikipedia.org/wiki?curid=159043" title="Föhn">
Föhn



</doc>
<doc id="159045" url="https://pl.wikipedia.org/wiki?curid=159045" title="Sala operacyjna">
Sala operacyjna



</doc>
<doc id="159046" url="https://pl.wikipedia.org/wiki?curid=159046" title="Drugi rozbiór Polski">
Drugi rozbiór Polski



</doc>
<doc id="159047" url="https://pl.wikipedia.org/wiki?curid=159047" title="Rockstar Entertainment">
Rockstar Entertainment



</doc>
<doc id="159048" url="https://pl.wikipedia.org/wiki?curid=159048" title="Hampton Court">
Hampton Court

Hampton Court – pałac w miejscowości East Molesey, na południowo-zachodnim krańcu Londynu (ok. 20 km od centrum), od 1528 roku własność monarchów Anglii.
Historia pałacu.
Joannici i dzierżawcy.
Pierwszymi właścicielami (od 1236) Hampton Court byli joannici, którzy wznieśli tam budynki folwarczne. Wykopaliska i zapiski kronikarskie wskazują na istnienie dużej drewnianej stodoły i niewielkiego murowanego pomieszczenia o charakterze administracyjno-magazynowym. Później, w XV wieku, na terenie obecnego Dziedzińca Zegarowego ("Clock Court"), wzniesiono również szereg pomieszczeń o charakterze mieszkalnym.
W 1503 Hampton Court odwiedził król Henryk VII wraz z żoną, Elżbietą York. Dwa lata później, w 1505 Lord Szambelan Henryka VII, Sir Giles Daubeney wydzierżawił posiadłość od joannitów na 99 lat. Niewiele wiadomo o Hampton Court z czasów Daubeneya. Historycy podejrzewają, że w zgodzie ze statusem społecznym i funkcją dworską dzierżawcy wzniesiono wówczas szereg pomieszczeń o charakterze rezydencyjnym. Jest prawdopodobne, że król i jego rodzina często gościli w Hampton Court.
Sześć lat po śmierci Daubeneya, w 1514, nowym dzierżawcą (kontrakt na 99 lat) został Tomasz Wolsey arcybiskup Yorku i jeden z głównych doradców Henryka VIII. W trakcie kilkuletniej (1515–1521) przebudowy przeprowadzonej przez Wolseya rezydencja nabrała charakteru renesansowego pałacu, inspirowanego projektami Averulina, Leonarda da Vinci i zasadami teoretycznymi wyłożonymi w traktacie Paolo Cortese "De Cardinalatu". Zachowane fragmenty wskazują na bardzo czytelny zgeometryzowany program architektoniczny pałacu, klasyczne zdobienia fasad, "piano nobile" z apartamentami reprezentacyjnymi przeznaczonymi dla monarchy i jego ówczesnej żony, Katarzyny Aragońskiej. Z czasów Wolseya pochodzą również zachowane do dziś kuchnie pałacowe oraz budynki wokół "Base Court" (Dziedzińca) mieszczące pomieszczenia gościnne (40 pokoi). Włoski artysta Giovanni da Maiano wykonał serię terakotowych medalionów z portretami cesarzy rzymskich wokół dziedzińca. Wolsey używał Hampton Court zarówno jako prywatnej rezydencji wypoczynkowej, jak i dla celów państwowych (między innymi, w 1527, podejmował tutaj poselstwo francuskie).
Czasy Tudorów.
Po 1528 Wolsey, popadłszy w niełaskę u króla, został pozbawiony władzy i majątku. W ten sposób Hampton Court został własnością Henryka VIII. W czasie swojego 38-letniego panowania król spędził w Hampton Court 811 dni, podczas częstych lecz dość krótkich wizyt. Szereg przebudów, rozpoczętych bezpośrednio po przejęciu pałacu a zakończonych około 1540 kosztowało skarbiec królewski 62 tysiące ówczesnych funtów (około 18 milionów obecnych funtów). Dodano wówczas Wielki Hall ("Great Hall") o charakterze jadalni, kaplicę, garderobę, toalety, salę do gry w tenisa i szereg innych pomieszczeń. Wytyczono również ogrody wypoczynkowe oraz park leśny do polowań. Do pałacu doprowadzono wodę bieżącą ołowianymi rurami z odległości około 5 km. W 1546 Henryk VIII podejmował w Hampton Court francuskiego ambasadora (przyjęcie na 1500 osób).
Następcy Henryka VIII, jego dzieci Edward VI, Maria I Tudor i Elżbieta I przebywali regularnie w Hampton Court, nie dokonując jednak żadnych zmian w pałacu ani jego otoczeniu.
Stuartowie i Protektorat.
Jakub I z dynastii Stuartów i jego żona – Anna Duńska również chętnie przebywali w Hampton Court, głównie z uwagi na jego atrakcyjność myśliwską i bliskość do Londynu. Król używał także rezydencji do spotkań państwowych – w 1604 odbywa z przedstawicielami purytan (konferencję w Hampton Court, która, jakkolwiek nie przyniosła rezultatów, przyczyniła się do powstania angielskiego przekładu Biblii (Biblia króla Jakuba).
Następca Jakuba I, Karol I, przebywał w Hampton Court zarówno jako władca, jak i – po przegraniu wojny z wojskami parlamentu – jako więzień (przez trzy miesiące w 1647). Hampton Court, jak wszystkie majątki królewskie, został zarekwirowany i w 1652 sprzedany Edmundowi Blackwallowi (za 6638 ówczesnych funtów i siedem szylingów), lecz już wkrótce (1654) odkupiony dla Lorda Protektora Olivera Cromwella.
Po restauracji monarchii Karol II preferował Zamek Windsor, lecz używał również pałacu w Hampton Court, zwłaszcza jako miejsca posiedzeń rady królewskiej. Z czasów Karola II pochodził kanał, wykopany na osi pałacu oraz pomieszczenia w południowo-wschodnim narożniku, będące apartamentami jego kochanki, Lady Castlemaine.
Dynastia Orańska.
Po rewolucji angielskiej z lat 1688–1689 Wilhelm III Orański zatrudnia Christophera Wrena do przeprowadzenia gruntownej przebudowy pałacu, który miał stać się główną rezydencją królewska, w miejsce nielubianego przez monarchę pałacu Whitehall. Oryginalny plan Wrena zakładał rozbiórkę całego pałacu Tudorów (poza salą jadalną). Jednak z powodu braku czasu i środków rozebrano tylko apartamenty mieszkalne z czasów Henryka VIII. Wkrótce po rozpoczęciu prac, w grudniu 1689, z powodu nadmiernego ich tempa oraz kiepskiej jakości zaprawy doszło do zawalenia się części nowo wznoszonych murów.
Prace przerwała śmierć królowej, Marii II. Owdowiały Wilhelm stracił zainteresowanie projektem, znajdującym się wówczas na etapie zakończonych prac murarskich.
Prace wykończeniowe wznowiono w 1697, a impetu nabrały w rok później, po pożarze pałacu Whitehall, przy wydatnym udziale Wilhelma III, który był autorem wielu modyfikacji i zmian w projektach. Sam Wilhelm III nie zamieszkał nigdy w Hampton Court – w 1702, w trakcie nadzorowania prac budowlanych, spadł z konia i umarł w wyniku wywiązanych komplikacji. Jego następczyni, Anna wykorzystywała Hampton Court głównie do polowań, kontynuując przebudowę pałacu. Z czasów królowej Anny pochodzi wystrój i wyposażenie kaplicy królewskiej oraz prywatnych apartamentów.
Hanowerczycy.
Pierwszy władca z dynastii hanowerskiej, Jerzy I przejawiał niewiele zainteresowania Hampton Court, oddając pałac na rezydencję swojemu synowi, księciu Walii, późniejszemu królowi Jerzemu II. Jerzy II, wraz z małżonką, Karoliną z Ansbachu zamieszkali w Hampton Court w 1716. Znany architekt William Kent uzyskał kontrakt na budowę i wyposażenie apartamentów księstwa. Przez kilka miesięcy w 1718 Hampton Court gości króla Jerzego I wraz z całym dworem. Za rządów Jerzego II, w 1732 przeprowadzono ostatnią rozbudowę Hampton Court, dodając serię apartamentów dla drugiego syna monarchy (tzw. "Cumberland Suite"). W 1737 pałac był użyty po raz ostatni jako oficjalna rezydencja monarchy wraz z rodziną i całym dworem.
Jerzy III nie interesował się Hampton Court, woląc przebywać w Zamku Windsor. Dlatego też, już od 1760 rozpoczęto stopniowe przenoszenie wyposażenia i mebli z apartamentów królewskich do innych londyńskich i podlondyńskich posiadłości monarszych, a na terenie pałacu wydzielano apartamenty, prawem zamieszkania w których monarcha nagradzał osoby szczególnie zasłużone dla Korony. Ostatnim takim gościem w Hampton Court była w latach 1943–1976 Lady Olave Baden Powell (wdowa po założycielu skautingu, Robercie Baden-Powellu). Pomimo że życie dworskie znikło z Hampton Court na dobre, sam pałac i ogrody były utrzymywane w dobrym stanie (między innymi przez znanego ogrodnika Lancelota Capability Browna, który był również rezydentem Hampton Court).
Wiek XIX.
W 1797, pod kierunkiem Jamesa Wyatta mają miejsce pierwsze prace restauracyjne w pałacu mające na celu odtworzenie dawnego wyglądu sali jadalnej. Królowa Wiktoria w 1838 podjęła decyzję udostępnienia pałacu do zwiedzania szerokiej publiczności. W wyniku prac przeprowadzonych do 1851 pod kierownictwem Edwarda Jessego przywrócono oryginalny wygląd z czasów Tudorów całej zachodniej fasadzie. Drugi etap prac restauracyjnych ("retudoryzacja" wyglądu wewnętrznych dziedzińców) przeprowadzono w połowie lat 70. XIX wieku.
Wiek XX.
Obie wojny światowe nie spowodowały żadnych zniszczeń w pałacu ani jego otoczeniu. Poważny pożar apartamentów królewskich w 1986 spowodował decyzję przywrócenia ich do stanu z czasów przebudowy Wrenna (z około 1700). Po kilku latach żmudnych prac apartamenty udostępniono ponownie do zwiedzania w 1992.
Park i ogrody.
Już pierwszy dzierżawca Hampton Court, Sir Giles Daubney, rozkazał otoczyć płotem przylegające do posiadłości 120 hektarów ziemi z przeznaczeniem na park, w którym hodowano jelenie i króliki dla polowań. Następca Daubneya, kardynał Wolseley spowodował założenie pierwszego niewielkiego ogrodu ozdobnego i sadu na terenie posiadłości.
W czasach Henryka VIII powstał istniejący do dziś układ ogrodów w Hampton Court – prywatny, formalny ogród od południa pałacu, park myśliwski na wschodzie, park rekreacyjno-spacerowy na północy, a od zachodniej strony wejście do posiadłości i dziedziniec turniejowy, zbudowany pod koniec rządów króla i nigdy przez niego nie używany. Układ ten przetrwał niezmieniony aż do czasów Wilhema III Orańskiego, który przeprowadził przebudowę całej posiadłości, w tym i ogrodów, w stylu barokowym.
Ogrody prywatne.
Ogród prywatny, założony w 1702 a zrekonstruowany w latach 1991–1995 zamknięty jest kutą kratą wykonaną przez francuskiego kowala Jeana Tijou pod koniec XVII wieku. W sąsiedztwie znajduje się "ogród w stawie" (Pond Garden) założony przez Marię II w miejscu dawnych stawów rybnych z czasów Henryka VIII.
Pobliska oranżeria pochodzi z czasów Karola I, od 1630 używana do eksponowania cyklu dziewięciu obrazów "Triumf Cezara" pędzla Andrea Mantegna zakupionych przez króla w Hiszpanii. Przy oranżerii rośnie najstarszy na świecie krzew winorośli (odmiana "Black Hamburg"), posadzony w 1768 przez Cabability Browna, nadal plonujący (około 300 kg winogron rocznie).
Nad brzegiem Tamizy znajduje się Pawilon Bankietowy ("Banqueting House") zbudowany w czasach Wilhelma III (1700) dla niewielkich spotkań po kolacji. Autorem wystroju malarskiego pawilonu jest Antonio Verrio.
Park myśliwski.
Bezpośrednio do pałacu przylega półkolisty ogród formalny (East Front Garden) z ciętymi w stożki cisami z początku XVIII wieku i rabatami kwiatowymi z przełomu XIX i XX wieku. Za czasów królowej Anny (1710) oddzielono ogród formalny od parku półkolistym kanałem. Na przedłużeniu osi ogrodu wykopano w parku 1660 długi kanał ("Long Water"), pierwotnie obsadzony szpalerami lipowymi po obu stronach. W 1993 dla uczczenia jubileuszu królowej Elżbiety II na końcu kanału zainstalowano pięć fontann.
W parku znajduje się XIX-wieczne pole golfowe. Stado jeleni liczy około 350 sztuk.
Park rekreacyjny i labirynt ogrodowy.
Żywopłotowy labirynt ogrodowy został posadzony między 1689 a 1695 przez George’a Londona i Henry’ego Wise’a dla Wilhelma III Orańskiego, być może w miejscu, w którym istniał wcześniejszy labirynt, posadzony dla kardynała Wolseya. Pierwotnie do nasadzeń użyto grabu, choć później uzupełniano labirynt innymi roślinami. Labirynt obejmuje obszar około 1300 metrów kwadratowych, a łączna długość ścieżek wynosi około 800 metrów.
Labirynt jest jednym zachowanym fragmentem parku rekreacyjnego, który w XVIII wieku składał się z wysokich ciętych szpalerów poprzeplatanych ścieżkami spacerowymi.
Dziedziniec turniejowy.
Wydzielony w czasach Henryka VIII, otoczony był pięcioma wieżami, z których widzowie mogli obserwować turnieje. Do dziś zachowała się jedna z wież, mieści obecnie restaurację. W XVIII i XIX wieku dziedziniec podzielony został na kilka mniejszych ogrodów (ogród różany, ogród bylinowy, ogród pnączy).

</doc>
<doc id="159052" url="https://pl.wikipedia.org/wiki?curid=159052" title="Fredrik Pacius">
Fredrik Pacius



</doc>
<doc id="159056" url="https://pl.wikipedia.org/wiki?curid=159056" title="Bezrobocie neoklasyczne">
Bezrobocie neoklasyczne

Bezrobocie neoklasyczne – rodzaj bezrobocia, którego przyczyną jest nieelastyczny rynek, który powoduje, że płace są nieelastyczne w długim okresie. Niska elastyczność oznacza, że płace nie dostosowują się do zmian warunków rynkowych i w ten sposób nie zapewniają równowagi popytu i podaży. Bezrobocie to występuje także w przypadku, gdy proponowana płaca jest zbliżona do płacy minimalnej.

</doc>
<doc id="159059" url="https://pl.wikipedia.org/wiki?curid=159059" title="Niezmienniki Mandelstama">
Niezmienniki Mandelstama



</doc>
<doc id="159060" url="https://pl.wikipedia.org/wiki?curid=159060" title="Separacja (prawo)">
Separacja (prawo)

Separacja (tzw. rozdzielenie małżonków "od stołu i łoża") – faktyczny lub formalny stan w małżeństwie polegający na rozkładzie pożycia małżeńskiego. Separacja faktyczna nie pociąga za sobą skutków prawnych. Separacja formalna jest instytucją prawną orzekaną przez sąd na wniosek jednego lub obojga małżonków. W odróżnieniu od rozwodu separacja nie rozwiązuje związku małżeńskiego.
Istota separacji formalnej.
Separacja prawna polega w Polsce na uchyleniu wspólnoty małżeńskiej, jednak bez prawa wstępowania przez małżonków w nowy związek małżeński oraz bez zniesienia niektórych obowiązków wiążących małżonków, w tym obowiązku wzajemnej pomocy (art. 614 § 3 KRO). W polskim prawie separację regulują art. 611–616 KRO. W wielu krajach Europy Zachodniej orzeczenie przez sąd rozwodu musi być obowiązkowo poprzedzone okresem separacji.
Przesłanki orzeczenia separacji.
Według prawa polskiego przesłanką separacji jest zupełny (lecz nietrwały) rozkład pożycia małżonków rozumiany jako całkowity zanik więzi psychicznej, fizycznej oraz gospodarczej pomiędzy małżonkami (trwałość rozkładu jest konieczną przesłanką orzeczenia rozwodu). Nie można jej jednak orzec, jeżeli z tego powodu ucierpiałoby dobro wspólnych małoletnich dzieci małżonków lub jeżeli udzielenie separacji byłoby sprzeczne z zasadami współżycia społecznego. Separację można natomiast orzec na zgodny wniosek małżonków, gdy nie mają oni wspólnych małoletnich dzieci. Sąd nie orzeka wówczas o winie rozkładu pożycia, lecz następują takie skutki, jakby żaden z małżonków nie ponosił winy.
Zbieg pozwów o separację i rozwód.
Jeżeli jeden z małżonków żąda orzeczenia separacji, a drugi orzeczenia rozwodu i żądanie to jest uzasadnione, sąd orzeka rozwód. Jeżeli orzeczenie rozwodu jest niedopuszczalne (może istnieć związek na tle fizycznym, psychicznym, ekonomicznym lub chodzi o dobro małoletnich dzieci), a żądanie orzeczenia separacji jest uzasadnione, sąd orzeka separację.
Skutki orzeczenia separacji.
Według prawa polskiego orzeczenie separacji wywołuje skutki w dużym stopniu podobne do orzeczenia rozwodu. Zasadnicza różnica między rozwodem a separacją polega na tym, iż orzeczenie separacji nie powoduje ustania małżeństwa.
Wskutek orzeczenia separacji ustaje wspólność majątkowa pomiędzy małżonkami, nie działa również domniemanie pochodzenia od męża matki dziecka urodzonego po upływie 300 dni od ustania separacji. Ustaje jednak obowiązek wspólnego pożycia. Małżonkowie nie mają prawa wstąpienia w nowy związek małżeński.
Orzeczenie separacji nie zamyka drogi do orzeczenia rozwodu.
Zniesienie separacji.
Sąd orzeka o zniesieniu separacji na zgodne żądanie małżonków. Jeżeli małżonkowie mają wspólne małoletnie dzieci, sąd rozstrzyga także o władzy rodzicielskiej nad nimi. W momencie zniesienia separacji ustają jej skutki. Między małżonkami powstaje ustawowy ustrój majątkowy, lecz na zgodny wniosek małżonków żądający utrzymania między nimi rozdzielności majątkowej, sąd orzeka taką rozdzielność.
Postępowanie w sprawie o separację.
Sprawy o orzeczenie separacji w Polsce rozpatruje właściwy sąd okręgowy na wniosek jednego lub obojga małżonków. Postanowienie o separacji sąd wydaje po obowiązkowym przeprowadzeniu rozprawy. W toku postępowania sąd nakłania strony do pojednania. W przypadku, gdy ono nie nastąpi (i niecelowe okaże się odroczenie rozprawy) sąd przystępuje do rozpoznania sprawy.
Również postanowienie o zniesieniu separacji sąd wydaje dopiero po przeprowadzeniu rozprawy.
W momencie wszczęcia postępowania o zniesienie separacji zawiesza się "z urzędu" postępowanie w sprawie o:
Z chwilą uprawomocnienia się postanowienia o zniesieniu separacji, powyższe postępowania umarza się "z urzędu". Postępowanie zostaje również umorzone z chwilą śmierci jednego z małżonków.

</doc>
<doc id="159064" url="https://pl.wikipedia.org/wiki?curid=159064" title="Szczawiany">
Szczawiany

Szczawiany – organiczne związki chemiczne, sole i estry (ROOC-COOR i HOOC-COOR) kwasu szczawiowego. Szczawiany (sole) są zwykle trudno rozpuszczalne w wodzie. Wyjątek stanowią szczawiany amonu i metali alkalicznych.
Z materiału biologicznego, szczawiany rozpuszczalne i nierozpuszczalne wymywa się łącznie roztworem kwasu siarkowego na gorąco po wcześniejszym wytrąceniu ich roztworem chlorku wapnia. Stężenie szczawianów oznacza się na podstawie wyników miareczkowania mianowanym roztworem nadmanganianu potasu.

</doc>
<doc id="159073" url="https://pl.wikipedia.org/wiki?curid=159073" title="Tanganika (kolonia)">
Tanganika (kolonia)



</doc>
<doc id="159074" url="https://pl.wikipedia.org/wiki?curid=159074" title="Sokola teoria">
Sokola teoria



</doc>
<doc id="159081" url="https://pl.wikipedia.org/wiki?curid=159081" title="Baldassare Castiglione">
Baldassare Castiglione

Baldassare Castiglione (ur. 6 grudnia 1478 w Mantui, zm. 2 lutego 1529 w Toledo) – pisarz i dyplomata włoski. 
Życiorys.
Zdobył wykształcenie humanistyczne i przyswoił sobie dobre maniery oraz wartości nowej epoki. Pełnił służbę na wielu dworach, gdzie był krzewicielem idei neoplatońskich, propagował nowe zasady współżycia towarzyskiego, kulturę bycia i szacunek dla kobiet. Jego największe dzieło to "Książka o dworzaninie" ("Il libro del Cortegiano"), napisane na dworze w Urbino w latach 1508–1516, a opublikowane w roku 1528 w Wenecji. Utwór ma formę dialogu, stanowi odzwierciedlenie jego poglądów i wywarł duży wpływ na epokę. 
Castiglione przyjaźnił się z wieloma artystami swojej epoki, w tym z Rafaelem Santim, który wykonał jego znany portret. Należał także, podobnie jak Rafael, do elity humanistów skupionych wokół papieża Leona X. 
W 1520, po śmierci żony, przyjął święcenia kapłańskie i otrzymał w 1524 stanowisko nuncjusza papieskiego w Hiszpanii. Doczekał wydania "Dworzanina" (1528), który po śmierci autora uzyskał ogromną popularność, wydawany, przekładany na różne języki i parafrazowany (autorem wersji polskiej pt. "Dworzanin polski" jest Łukasz Górnicki).

</doc>
<doc id="159093" url="https://pl.wikipedia.org/wiki?curid=159093" title="Giovanni Benelli">
Giovanni Benelli

Giovanni Benelli (ur. 12 maja 1921 w Poggiole di Vernio, zm. 26 października 1982 we Florencji), włoski duchowny katolicki, dyplomata watykański, arcybiskup Florencji, kardynał.
Życiorys.
Studiował w seminarium w Pistoia oraz na uczelniach rzymskich - Papieskim Uniwersytecie Gregoriańskim i Papieskiej Akademii Duchownej. Przyjął święcenia kapłańskie 31 października 1943 i pracował w Rzymie jako duszpasterz. W sierpniu 1947 przeszedł do pracy w watykańskim Sekretariacie Stanu; był osobistym sekretarzem substytuta w Sekretariacie Stanu, Giovanniego Battisty Montiniego. W lipcu 1950 otrzymał tytuł nadzwyczajnego tajnego szambelana papieskiego (sierpień 1961 - prałata domowego); również w 1950 został wysłany na placówkę dyplomatyczną do Irlandii (był sekretarzem nuncjatury). Pracował kolejno we Francji (1953-1960 sekretarz nuncjatury), Brazylii (1960-1962 audytor nuncjatury), Hiszpanii (1962-1965 radca nuncjatury). Od maja 1965 do czerwca 1966 pełnił funkcję stałego obserwatora Stolicy Świętej przy UNESCO w Paryżu.
11 czerwca 1966 został mianowany arcybiskupem tytularnym Tusuro oraz pronuncjuszem w Senegalu i delegatem apostolskim w Afryce Zachodniej. Sakry biskupiej udzielił mu 11 września 1966 w Rzymie kardynał Amleto Giovanni Cicognani, sekretarz stanu. W czerwcu 1967 arcybiskup Benelli powrócił do Watykanu i został substytutem w Sekretariacie Stanu. W czerwcu 1977 Paweł VI mianował go arcybiskupem Florencji i kardynałem, z tytułem prezbitera S. Prisca.
Benelli uchodził za jednego z faworytów (papabili) zarówno na konklawe po śmierci Pawła VI, jak i po śmierci Jana Pawła I. Nie został wybrany; brał później udział w pracach sesji Światowego Synodu Biskupów w Watykanie oraz sesjach Kolegium Kardynalskiego. Zmarł w październiku 1982 i został pochowany w katedrze metropolitalnej we Florencji.

</doc>
<doc id="159100" url="https://pl.wikipedia.org/wiki?curid=159100" title="Infant">
Infant

Infant (tytuł męski); infantka, infanta (tytuł kobiecy) (hiszp. i port. "infante", z łac. "infans" „dziecko”) – w Hiszpanii i Portugalii tytuł przysługujący dzieciom królewskim. Król mógł nadawać ten tytuł także dalszym członkom rodziny.
Od panowania Jana I Kastylijskiego (1358–1390), następca tronu kastylijskiego nosił tytuł księcia Asturii – tradycja ta w Hiszpanii trwa do dziś. Od tego czasu tytuł infanta przysługuje dzieciom królewskim niebędącym następcami tronu. Pierwszym księciem Asturii był Henryk III Chorowity. Obecnie księżną Asturii jest Eleonora Burbon. Jej dwie ciotki – Helena i Krystyna, oraz siostra Zofia Burbon są infantkami.
W Polsce dzięki Konstytucji 3 maja (1791) tytuł infantki otrzymała Maria Augusta Wettyn, prawnuczka Augusta III Sasa.
Tytuł infantki także otrzymała Anna Jagiellonka, która po śmierci Zygmunta II Augusta w roku 1572 stała się czołową przedstawicielką dynastii Jagiellonów.

</doc>
<doc id="159104" url="https://pl.wikipedia.org/wiki?curid=159104" title="Róża Czacka">
Róża Czacka

Róża Maria Czacka herbu Świnka; imię zakonne Elżbieta od Ukrzyżowania Pana Jezusa (ur. w Białej Cerkwi, zm. 15 maja 1961 w Laskach) – polska zakonnica, pionierka polskiej tyflologii, filantropka zwana "niewidomą matką niewidomych", założycielka i prezes Towarzystwa Opieki nad Ociemniałymi, pierwsza przełożona generalna i założycielka Zgromadzenia Sióstr Franciszkanek Służebnic Krzyża oraz błogosławiona Kościoła katolickiego.
Życiorys.
Lata dzieciństwa i młodości.
Pochodziła z Kresów Wschodnich, gdzie się urodziła 22 października 1876 w pałacu Branickich w Białej Cerkwi, w wielodzietnej, zamożnej, ziemiańskiej rodzinie Feliksa h. Świnka i Zofii z domu Ledóchowskiej. Wśród swojej rodziny miała znamienitych przodków, m.in. jej pradziad Tadeusz Czacki był twórcą Liceum Krzemienieckiego, a jego ojciec (prapradziad) Feliks Czacki był podczaszym wielkim koronnym. Była też bratanicą kardynała Włodzimierza Czackiego. 19 listopada 1876 została ochrzczona w kościele św. Jana Chrzciciela w Białej Cerkwi z rąk proboszcza Seweryna Mogilnickiego, a rodzicami chrzestnymi byli Antoni Potocki i Maria Branicka. W 1882 rodzina przeniosła się do Warszawy, gdzie zamieszkała w Pałacu Krasińskich przy ul. Krakowskie Przedmieście 5, a później w zakupionym pałacu Janaszów przy ul. Zielnej 49. Mając jedenaście lat przystąpiła do pierwszej komunii świętej w kościele Świętego Krzyża w Warszawie. W dzieciństwie jako zdolna i utalentowana została otoczona wszechstronną pomocą, szczególnie ojca. Pobierała lekcje tańca i muzyki, miała doskonały słuch muzyczny, dobrze śpiewała i grała na fortepianie czy też jeździła konno, znała również zasady gospodarowania, ogrodnictwa i hodowli. Ponadto była poliglotką, znając języki: francuski, angielski, niemiecki i ukraiński, a także łacinę. Do czternastego roku życia jej nauczycielką była matka, a następnie zespół odpowiednio dobranych guwernantek. Bardzo ważną osobą w jej wychowaniu patriotycznym i religijnym była babcia księżna Pelagia Sapieha Czacka, która m.in. zaznajomiła ją z książką „O naśladowaniu Chrystusa” Tomasza à Kempis, a która obdarzona była zmysłem pedagogicznym oraz głęboką religijnością i to ona dała jej formację duchową, zachęciła do modlitwy i do kultu Eucharystii, a którą po latach tak wspominała:
Z uwagi na dziedziczność przodków, którzy mieli kłopoty ze wzrokiem, również i ona miała podobne problemy. Przełomowym momentem zdrowotnym był w 1894 upadek z konia, na skutek którego doszło do odklejenia siatkówek. Pomimo szeroko zakrojonej okulistycznej akcji pomocowej, operacji, zabiegów i konsultacji, jej wzrok systematycznie się pogarszał, a w 1898 został ostatecznie utracony. Istotnym momentem w jej życiu była wizyta u jednego okulisty dr. Bolesława Ryszarda Gepnera, który jej powiedział:
Przez kolejne dziesięć lat starała się dostosować do działania w nowych warunkach i okolicznościach swojej niepełnosprawności. Opanowała alfabet Braille'a, poznała osiągnięcia nauki o niewidomych (tyflologii), odbyła kilka podróży zagranicznych (m.in. do Francji, Austrii czy Szwajcarii).
Towarzystwo Opieki nad Ociemniałymi.
Przemyślenia po wizycie u dr. Gepnera były inspiracją do zajęcia się i poświęcenia swojego życia osobom niewidomym. Po doświadczeniu zdobytym podczas dziesięciu lat swojej niepełnosprawności, 19 listopada 1908 odbyło się w Warszawie zebranie założycielskie Towarzystwa Opieki nad Ociemniałymi, które zgodnie z jej z zamysłem miało być wzorowane na francuskim Stowarzyszeniu im. Valentina Haüy, stworzonym przez wybitnego tyflologa Maurice’a de la Sizeranne. W 1910 założyła początkowo schronisko dla niewidomych w Warszawie przy ul. Dzielnej 37, utrzymywane wyłącznie z jej funduszy, gdzie przebywały niewidome kobiety, uczące się alfabetu Braille'a oraz koszykarstwa. Rok później – 19 listopada 1911 schronisko to przekształcono w Towarzystwo Opieki nad Ociemniałymi, które zostało zatwierdzone przez rząd rosyjski. Dzięki tej instytucji oraz jej zaangażowaniu powstały w Warszawie, w okresie (1911–1914): ochronka, szkoła powszechna, warsztaty, biblioteka brajlowska oraz tzw. patronat, obejmujący na terenie miasta dorosłych niewidomych i ich rodziny. Znaczne poszerzenie obszaru działalności i coraz większa liczba uczestników były powodem przeniesienia siedziby do większej, zlokalizowanej przy ul. Złotej 76.
Zgromadzenie Sióstr Franciszkanek Służebnic Krzyża.
Lata I wojny światowej spędziła w Żytomierzu (1915–1918), gdzie zrodziła się myśl o podjęciu życia zakonnego oraz o powołaniu nowego zgromadzenia zakonnego, które służyłoby osobom niewidomym. Jej kierownikiem duchowym został w 1915 – ks. Władysław Krawiecki. 15 sierpnia 1917 przyjęła habit franciszkański i złożyła śluby wieczyste w III Zakonie św. Franciszka, a 19 listopada tegoż roku po mszy świętej w pałacu biskupim z błogosławieństwem bp. Ignacego Dubowskiego, przywdziała w swoim mieszkaniu habit z rąk ks. Krawieckiego i przyjęła imię zakonne: s. Elżbieta od Ukrzyżowania Pana Jezusa. 28 maja 1918 wróciła do Warszawy, gdzie od lipca tegoż roku mieszkała w zakładzie Towarzystwa Opieki nad Ociemniałymi przy ul. Polnej 40.
Po uzyskaniu koniecznych pozwoleń przyjmowała kandydatki do nowego zgromadzenia, które zostało założone 1 grudnia 1918, a które po zatwierdzeniu przyjęło później nazwę Zgromadzenie Sióstr Franciszkanek Służebnic Krzyża, a jego charyzmatem stała się służba ludziom niewidomym i wynagradzanie za duchową ślepotę świata. Wśród najważniejszych jej doradców był nuncjusz apostolski Achille Ratti, późniejszy papież Pius XI, który przybył do Warszawy 25 maja 1918. 2 października 1922 kard. Aleksander Kakowski zatwierdził pierwszą Konstytucję Zgromadzenia, a 15 lutego 1923 w Warszawie przy ul. Polnej 40 odbyła się pierwsza kapituła generalna, podczas której bp Stanisław Gall na podstawie specjalnego upoważnienia, mianował Zarząd Zgromadzenia: s. Elżbietę (Różę Czacką) – przełożoną generalną oraz dwie radne, sekretarkę i ekonomkę.
Dzieło Lasek.
Opiekunem duchowym Zgromadzenia i całego Dzieła Lasek został w 1920 – ks. Władysław Korniłowicz, który w 1924 nadał temu dziełu nazwę „Triuno”. W maju 1921 otrzymała dar od Antoniego Daszewskiego w postaci pięciu mórg ziemi w Laskach i tym samym rozpoczęła budowę zakładu dla niewidomych, gdzie stopniowo zostały przeniesione placówki dla niewidomych dzieci – szkoła i warsztaty. Do Lasek trafiały dzieci niewidome z rodzin ubogich, mając możliwość opieki i kształcenia oraz przygotowania do życia w społeczeństwie, ucząc się samodzielności, zawodu i pracy dającej utrzymanie. W Laskach powstał również dom macierzysty zgromadzenia. Laski w okresie dwudziestolecia międzywojennego były m.in. miejscem powołania zespołu placówek edukacyjnych i społecznych jak również przestrzenią do tworzenia wielu inicjatyw apostolskich, takich jak: nieformalna grupa tzw. "Kółko", księgarnia, wydawnictwo „Verbum” i publikujący pod tym samym tytułem kwartalnik poświęcony problematyce religijnej, filozoficznej, literackiej i społecznej (1934–1939), Biblioteka Wiedzy Religijnej oraz dom rekolekcyjny.
W 1922 ciężko zachorowała, w wyniku czego przeszła dwie operacje raka piersi w warszawskim szpitalu, gdzie poznała Antoniego Marylskiego, swojego późniejszego najbliższego współpracownika, o którym tak się wyraziła:
W 1932 opracowała wraz z s. Teresą Landy FSK skróty brajlowskie po konsultacjach z językoznawcami, a w 1934 jej projekt systemu brajlowskiego uzyskał zatwierdzenie Ministerstwa Wyznań Religijnych i Oświecenia Publicznego jako obowiązujący w Polsce. 25 września 1939 w czasie bombardowania Warszawy została ranna w głowę, po którym straciła oko. W okresie 1942–1945 kapelanem zakładu w Laskach był ks. Stefan Wyszyński, późniejszy kardynał i prymas Polski. Mimo cierpienia – po powrocie do Lasek – kierowała odbudową zakładu po działaniach wojennych. 2 grudnia 1948 przeszła udar mózgu, po czym 12 czerwca 1950 zrezygnowała z funkcji przełożonej generalnej w przekazanym do sióstr liście „Do moich dzieci małych i dużych”, a jej następczynią została s. Wiesława Benedykta Walicka-Woyczyńska FSK.
Przez ostatnie dziesięć lat swojego życia była bardzo ciężko chora, a w ostatnich dniach sparaliżowana. 30 kwietnia 1961 ks. Tadeusz Fedorowicz udzielił jej sakramentu namaszczenia chorych. Zmarła w opinii świętości 15 maja 1961 o godzinie 17:15 w Laskach. 19 maja odbyły się uroczystości pogrzebowe pod przewodnictwem kard. Stefana Wyszyńskiego, mszę świętą odprawił bp Czesław Falkowski, a kondukt prowadził bp Zygmunt Choromański, po czym początkowo została pochowana na cmentarzu leśnym w Laskach. 23 grudnia 2020 została ekshumowana, a jej doczesne szczątki zostały przeniesione z cmentarza leśnego do sarkofagu znajdującego się w jej dawnym pokoju, a obecnie kaplicy Matki Bożej Anielskiej Ośrodka Szkolno-Wychowawczego dla Dzieci Niewidomych im. Róży Czackiej w Laskach.
Związki ze Stefanem Wyszyńskim.
Pierwsze spotkanie ks. Stefana Wyszyńskiego z matką Czacką miało miejsce w lipcu 1926 w Laskach, gdzie przyjechał na zaproszenie ks. Władysława Korniłowicza. W zapiskach "Pro memoria" ks. Wyszyński odnotował wszystkie wizyty u niej, prosząc ją jednocześnie o modlitwę w różnych intencjach, a gdy był w 1953 internowany, poprosił swego ojca o przesłanie mu jej fotografii. Podczas II wojny światowej w 1940, ks. Wyszyński na jej zaproszenie i ks. Korniłowicza, został kapelanem filii zakładu w Kozłówce na Lubelszczyźnie, a później w Żułowie. Przebywała tam grupa 24 zakonnic ze Zgromadzenia Sióstr Franciszkanek Służebnic Krzyża i 18 niewidomych dziewcząt z Lasek. W czerwcu 1942, ks. Wyszyński został kapelanem w Laskach, stając się jej bliskim współpracownikiem. Pracowali wspólnie nad uzupełnieniem konstytucji zgromadzenia oraz omawiali codziennie bieżące sprawy zakładu dla niewidomych. Wspólnie w czasie powstania warszawskiego zorganizowali pomoc dla walczącej Warszawy, poprzez otwarcie składu bielizny i ubrań niewidomych, a także zorganizowali szpital powstańczy w Laskach. Będąc już prymasem Polski i kardynałem – Wyszyński często przyjeżdżał do Lasek, nawet kilkanaście razy w roku (z wyjątkiem lat internowania). W Wielki Piątek uczestniczył w liturgii Męki Pańskiej w laseckiej kaplicy, a w Wielką Sobotę wygłaszał konferencję. Na jej pogrzebie 19 maja 1961 wygłosił okolicznościową mowę, stwierdzając wtedy m.in.:
Publikacje.
Dokumenty pozostawione przez nią znajdują się w archiwum matki Czackiej, które mieści się przy sekretariacie Domu Generalnego Zgromadzenia Franciszkanek Służebnic Krzyża znajdującym się w klasztorze Matki Boskiej Pocieszenia przy ulicy Piwnej 9/11 w Warszawie. Zbiory zawierają: materiały biograficzne, spuściznę, działalność, korespondencję, notatki pisane brajlem, dokumentację techniczną i mechaniczną. W dokumentacji brakuje rękopisów, ponieważ jako osoba niewidoma, nie mogła pisać odręcznie, a dopiero w 1927 otrzymała od Katarzyny Branickiej brajlowską maszynę do pisania. Większość materiałów została zebrana i uporządkowana już po jej śmierci i wydana w pozycjach książkowych.
Proces beatyfikacji.
Z inicjatywy Zgromadzenia Sióstr Franciszkanek Służebnic Krzyża, przekonanych o świątobliwości jej życia oraz płynącymi prośbami około 150 świadków jej życia, szczególnie niewidomych poczyniono starania w celu wyniesienia jej na ołtarze. Uroczystą sesją 22 grudnia 1987 w kaplicy prymasowskiej przy ul. Miodowej w Warszawie kard. Józef Glemp rozpoczął jej proces beatyfikacyjny na szczeblu diecezjalnym, po czym 8 lutego 1988 Stolica Apostolska wydała zgodę tzw. "Nihil obstat" na rozpoczęcie tego procesu. Odtąd przysługiwał jej tytuł Służebnicy Bożej. W procesie przesłuchano 35 świadków, w tym 5 kapłanów, 10 sióstr zakonnych i 11 osób niewidomych. 26 czerwca 1995 w kościele św. Marcina przy ul. Piwnej w Warszawie odbyła się publiczna sesja zakończenia jej diecezjalnego procesu wraz z procesem Sługi Bożego ks. Władysława Korniłowicza, której przewodniczył kard. Glemp. Po zakończeniu części diecezjalnej, akta procesu zostały przekazane Kongregacji Spraw Kanonizacyjnych do Rzymu, która 3 kwietnia 1998 po zapoznaniu się z tą dokumentacją wydała dekret o jego ważności. Na postulatora generalnego został wyznaczony ks. Sławomir Oder. W 2011 złożono tzw. "Positio" wymagane w dalszej procedurze beatyfikacyjnej, a 9 października 2017 za zgodą papieża Franciszka promulgowano dekret o heroiczności jej życia i cnót. Od tej pory przysługiwał jej tytuł Czcigodnej Służebnicy Bożej.
27 października 2020 papież Franciszek uznał cud za jej wstawiennictwem, jakim było uzdrowienie 13 września 2010 7-letniej dziewczynki Karoliny Gawrych, która doznała 31 sierpnia tegoż roku w wyniku wypadku przygniecenia konstrukcją huśtawki, ciężkiego urazu głowy z poważnym uszkodzeniem twarzoczaszki i utratą przytomności, co otworzyło drogę do beatyfikacji. Beatyfikacja odbyła się 12 września 2021 w świątyni Opatrzności Bożej w Warszawie wraz z beatyfikacją Czcigodnego Sługi Bożego kard. Stefana Wyszyńskiego, a przewodniczył jej w imieniu papieża Franciszka kard. Marcello Semeraro – prefekt Kongregacji Spraw Kanonizacyjnych. Na uroczystość beatyfikacji skomponowano specjalny hymn na chór i orkiestrę "Błogosławiona matko niewidomych" do muzyki Piotra Pałki i słów s. Damiany Laske FSK. Ponadto na uroczystość tę przygotowano specjalny lipowy relikwiarz przedstawiający jej wyrzeźbione dłonie, które delikatnie opuszkami palców czytają napisany pismem brajlowskim fragment Psalmu 126, z umieszczonym w kapsule fragmentem kostnym, a który został zaprojektowany przez s. Albertę Chorążyczewską FSK, a wykonał go rzeźbiarz Marek Szala.
Jej wspomnienie liturgiczne zostało wyznaczone na dzień 19 maja.
Odznaczenia.
30 kwietnia 1925 jako przewodnicząca Towarzystwa Opieki nad Ociemniałymi w Warszawie została odznaczona przez Prezydenta RP Stanisława Wojciechowskiego Krzyżem Oficerskim Orderu Odrodzenia Polski za ofiarną i filantropijną działalność. Następnie zarządzeniem Prezydenta RP Ignacego Mościckiego z 11 listopada 1935 otrzymała jako przełożona generalna Zgromadzenia Sióstr Franciszkanek Służebnic Krzyża – Złoty Krzyż Zasługi za zasługi na polu pracy oświatowej i społecznej, a w szczególności za pracę z niewidomymi. Ponadto postanowieniem z 13 października 2009 Prezydenta RP Lecha Kaczyńskiego, w uznaniu wybitnych zasług w działalności społecznej na rzecz osób niewidomych i słabowidzących została pośmiertnie odznaczona Krzyżem Wielkim Orderu Odrodzenia Polski, a jej uhonorowanie nastąpiło 15 października tegoż roku podczas obchodów w Belwederze Międzynarodowego Dnia Osób Niewidomych.
Upamiętnienie.
Poeta Jan Lechoń tak o niej w 1942 pisał:
Ośrodek Szkolno-Wychowawczy dla Dzieci Niewidomych w Laskach oraz Dom Pomocy Społecznej dla Niewidomych Mężczyzn Towarzystwa Opieki nad Ociemniałymi w Niepołomicach noszą jej imię. Ponadto jedną z ulic w Niepołomicach nazwano jej imieniem oraz jedna z alei w Laskach nosi również jej imię. Jej imię nosi także jeden z domów o nazwie „Dom Norweski im. Matki Elżbiety Czackiej” zbudowany w Schronisku dla Osób Niepełnosprawnych, placówce macierzystej Fundacji im. Brata Alberta w Radwanowicach.
Na fasadzie pałacu Branickich w Białej Cerkwi (miejscu jej urodzenia) umieszczono dwujęzyczną tablicę pamiątkową informującą o tym wydarzeniu oraz wmurowano inną dwujęzyczną tablicę pamiątkową przy wejściu do kościoła św. Jana z Dukli w Żytomierzu, do którego często uczęszczała przebywając w tej miejscowości. W sierpniu 2021 otwarto w Laskach jej izbę pamięci, w której eksponowane są pamiątki pozostawione przez nią, m.in.: brajlowska maszyna do pisania, zegary brajlowskie, klęcznik, łóżko, habit, sandały czy włosiennica. 5 września tegoż roku odbyła się premiera w Laskach filmu dokumentalnego jej poświęconego "Widzieć w ciemności" w reżyserii Piotra Górskiego. Poczta Polska 12 września 2021 z okazji jej beatyfikacji wprowadziła do obiegu znaczek pocztowy o nominale 4 zł z jej wizerunkiem w nakładzie 168 000 sztuk, projektu Bożydara Grozdewa (wraz z kopertą FDC).

</doc>
<doc id="159107" url="https://pl.wikipedia.org/wiki?curid=159107" title="Vis-a-vis">
Vis-a-vis



</doc>
<doc id="159109" url="https://pl.wikipedia.org/wiki?curid=159109" title="Grabówka (Częstochowa)">
Grabówka (Częstochowa)

Grabówka – dzielnica Częstochowy położona w jej północno-zachodniej części przy drodze krajowej nr 43 do Wielunia. Graniczy z dzielnicami Lisiniec, Kiedrzyn, Częstochówka-Parkitka oraz gminami Kłobuck i Wręczyca Wielka. Zajmuje powierzchnię 10,62 km² (6,6% ogólnej powierzchni Częstochowy) i liczy ok. 4 tys. mieszkańców (1,6% populacji Częstochowy); występuje zabudowa jednorodzinna. Gęstość zaludnienia wynosi ok. 380 osób na 1 km². Przez zachodnie peryferie dzielnicy przepływa rzeka Biała. Nazwa dzielnicy pochodzi od niegdyś rosnącego tutaj lasu Grabowego.
Do 1954 roku siedziba gminy Grabówka. W latach 1954–1972 wieś należała i była siedzibą władz gromady Grabówka. 
Historia.
Zanim Grabówka stała się w wyniku procesów urbanizacyjnych dzielnicą Częstochowy była osobną, niewielką miejscowością istniejącą co najmniej od XIV wieku. Od 1385 stanowiła uposażenie klasztoru jasnogórskiego. Zapisana została przez Jana Długosza w powstałej w latach 1470-1480 księdze Liber beneficiorum dioecesis Cracoviensis jako "Grabowa". W 1660 wymieniona została w postaci "Grabow" a od 1787 notowana w obecnej formie. 
Po rozbiorach Polski w 1793 przejęta na własność rządu przez władze pruskie weszła w skład Ekonomii Częstochowskiej i była dzierżawiona prywatnym użytkownikom (ostatni kontrakt w 1858). Od 1815 przeszła pod zabór rosyjski. 
W 1864 stała się siedzibą gminy, ale budynek Urzędu w którym obecnie mieści się przychodnia, zbudowano dopiero w 1904. Gmina Grabówka swoim zasięgiem obejmowała cały obszar dzisiejszej, zachodniej Częstochowy wraz z okolicznymi miejscowościami (m.in. Lisiniec, Kawodrza, Gnaszyn). Miejscowość jako siedzibę gminy wymienia Słownik geograficzny Królestwa Polskiego, który notuje całkowitą liczbę mieszkańców gminy na 6024 osób w tym 5191 katolików, 372 ewangelików oraz 130 izraelitów. Pod względem płci w całej gminie zamieszkiwało 2871 mężczyzn oraz 3153 kobiet. Na terenie gminy istniały także: papiernia, lokalny browar i destylarnia, cegielnia produkująca również kafle piecowe, a także 5 młynów oraz 4 szkoły początkowe.
W 1868 folwark Grabówka wszedł w skład donacji Władimira Aleksandrowicza ks.Czerkaskiego członka Komitetu Urządzającego i dyrektora Komisji Spraw Wewnętrznych i Duchownych Królestwa Polskiego. W 1900 wieś liczyła 56 budynków mieszkalnych i 650 mieszkańców. Folwark donacyjny w Grabówce liczył 19 mieszkańców i 417 morgów ziemi uprawnej.
Podczas I wojny światowej cała gmina znajdowała się pod niemiecką okupacją aż do czasu wyzwolenia w listopadzie 1918, gdy weszła w skład odrodzonego państwa Polskiego.
Okres międzywojenny.
W dwudziestoleciu międzywojennym na Grabówce zaprojektowano tzw. Kolonię Urzędniczą mającą stanowić zaplecze mieszkaniowe dla Częstochowy. W 1933 Grabówka liczyła 78 domów i 558 mieszkańców którzy posiadali 520 ha ziemi w tym 445 ha ziemi ornej. W tym czasie Kolonia Grabówka stanowiąca część składową wsi liczyła 25 domów i 103 mieszkańców posiadających 204 ha ziemi w tym ornej- 171 ha. Ziemie byłego folwarku zostały rozparcelowane. W sierpniu 1939, w ramach szerokiego planu budowy umocnień obronnych do spodziewanej wojny z Niemcami, wybudowano na potrzeby 7 Dywizji Piechoty bunkry, z których kilka zachowało się do dziś na Grabówce (jeden na Żabińcu, dwa w okolicach cmentarza komunalnego). W czasie okupacji hitlerowskiej Grabówka została administracyjnie zespolona z Częstochową i znalazła się w granicach Generalnego Gubernatorstwa, tuż przy biegnącej na rzece Białce granicy z Rzeszą.
Okres powojenny.
Po wojnie w 1970 Grabówka liczyła 308 budynków i 1542 mieszkańców, z których 71% utrzymywało się ze źródeł pozarolniczych. Mieszkańcy prowadzili 240 gospodarstw rolnych, z których jedynie 116 posiadało powierzchnię większą niż 2 ha. Przeciętna wielkość gospodarstwa rolnego wynosiła 2,6 ha. W tym samym roku do Częstochowy przyłączono część Grabówki – Kolonię (granica biegła na ulicy Krzemiennej), a w 1977 po powstaniu województwa częstochowskiego, pozostałe tereny co przyśpieszyło rozwój nowo powstałej dzielnicy. W 1972 biskup Stanisław Bareła ustanowił tu parafię, a w 1987 oddano do użytku parafianom kościół pw. św. Franciszka z Asyżu.
Obecnie w obrębie dzielnicy istnieją trzy osiedla: Grabówka właściwa, stanowiąca centrum dzielnicy na której znajduje się urząd pocztowy, przychodnia i XIX-wieczna kaplica św. Anny; Kolonia Grabówka oraz Żabiniec z barokową kaplicą św. Marii Magdaleny z XVII wieku.
Wzdłuż okolic zachodniej granicy dzielnicy przebiega jeden z odcinków autostrady A1 łączącej północną część kraju ze Śląskiem.
Komunikacja.
Dzielnica ma dobre połączenie komunikacyjne z centrum miasta. Na obszarze Grabówki biorą swój początek 4 linie autobusowe:
Ponadto przez Grabówkę przejeżdżają linie PKS w kierunku Wielunia, Olesna, Pajęczna i obszarów powiatu Kłobuckiego, a także prywatnej komunikacji ABX2Bus w kierunku Wielunia.

</doc>
<doc id="159114" url="https://pl.wikipedia.org/wiki?curid=159114" title="Herbert Karajan">
Herbert Karajan



</doc>
<doc id="159118" url="https://pl.wikipedia.org/wiki?curid=159118" title="Choroba Hirschsprunga">
Choroba Hirschsprunga

Choroba Hirschsprunga (łac. "morbus Hirschsprung"), HSCR (pochodzenie skrótowca od nazwy) – rzadkie, wrodzone schorzenie unerwienia jelita, uwarunkowane genetycznie, o wieloczynnikowym, zarówno dominującym, jak i recesywnym sposobie dziedziczenia i zmiennej ekspresji. Jego istotą jest brak śródściennych zwojów nerwowych w dystalnym odcinku jelita grubego, rzadziej odcinek bezzwojowy jest dłuższy. Objawy choroby są zmienne; w obrazie klinicznym dominują zaparcia. Choroba Hirschsprunga jest częstą przyczyną niedrożności przewodu pokarmowego u noworodków. Od przedstawienia przez Haralda Hirschsprunga pierwszego opisu choroby w 1888 roku wysunięto kilka hipotez dotyczących patogenezy choroby, a w ostatnich latach zaczęto poznawać jej złożone podłoże molekularne. Techniki operacyjne wprowadzone w połowie XX wieku są ciągle udoskonalane, co przekłada się na rosnącą przeżywalność dzieci z tą chorobą i poprawienie jakości ich życia w dorosłości.
Historia.
Klasyczny opis choroby jest autorstwa duńskiego pediatry Haralda Hirschsprunga, który opisał ją w 1888 roku u dwóch niespokrewnionych chłopców zmarłych z powodu przewlekłych zaparć. Za pierwotną przyczynę choroby uznał on (błędnie) poszerzenie odcinka okrężnicy. Innymi, którzy poczynili pierwsze obserwacje nad naturą choroby, byli duński anatom i botanik Frederik Ruysch (1638–1731), rosyjski higienista Nikołaj Fiodorowicz Galant (1893-?) i włoski pediatra Giuseppe Mya (1857–1911). Opisy przypadków wrodzonego idiopatycznego poszerzenia okrężnicy znaleziono również w pośmiertnie wydanym dziele Caleba Hilliera Parry'ego (1755–1822). Faktyczną etiologię wady wyjaśniły prace Zuelzera i Wilsona, Whitehouse’a i Kernohana oraz Orvara Swensona i wsp.. Już w 1906 roku pojawiły się sugestie dotyczące genetycznego podłoża choroby. W 1948 roku pierwszą chirurgiczną technikę leczenia choroby zaproponowali Swenson i Bill; w 1956 roku Bernard Duhamel wprowadził swoją metodę, a pierwsze operacje sposobem Rehbeina zostały opisane w 1959 roku. Technikę Soave wprowadzono w 1963 roku. Meier-Ruge i wsp. w 1972 roku zaproponowali łatwą i czułą metodę diagnostyczną polegającą na barwieniu bioptatów jelita na obecność acetylocholinoesterazy, która zmodyfikowana stosowana jest do dziś. W 1973 roku Bolande wprowadził termin neurokristopatii na określenie grupy chorób spowodowanych zaburzeniem migracji neuroblastów z grzebieni nerwowych, do której to grupy należy choroba Hirschsprunga. Przeżywanie pacjentów z tą chorobą pozwoliło dowieść rodzinnego występowania choroby w latach 60. Ostatnie lata przyniosły szereg odkryć dotyczących genetycznego podłoża i patogenezy choroby, a także udoskonalenie technik jej diagnostyki i leczenia.
Etiologia.
W chorobie Hirschsprunga stwierdza się brak komórek zwojowych w obrębie zwojów śródmięśniowych (Auerbacha) i podśluzówkowych (Meissnera), oraz neuronów pośredniczących w odcinku dalszej części jelita grubego. Według jednej hipotezy, przyczyną tego stanu jest zaburzenie migracji neuroblastów z grzebienia nerwowego pierwotnej cewy nerwowej, które normalnie wywędrowują z okolicy gardłowej pierwotnej cewy w kierunku doogonowym we wczesnych etapach rozwoju zarodkowego, by osiągnąć dystalny odcinek odbytnicy około 12. tygodnia życia płodowego.
Inna hipoteza głosi, że neuroblasty osiągają odcinek jelita, ale nieprawidłowo się różnicują na skutek zmian mikrośrodowiska przestrzeni pozakomórkowej. Postulowano również autoimmunologiczny mechanizm zniszczenia komórek zwojowych w okresie płodowym, czego potwierdzeniem miałby być podwyższony poziom ekspresji antygenów zgodności tkankowej klasy II w bezzwojowym odcinku jelita.
Patofizjologia.
Nieprawidłowe unerwienie sprawia, że fala perystaltyczna nie jest przewodzona i odcinek bezzwojowy jest w stanie permanentnego skurczu. Jest to przyczyną niedrożności, objawiającej się klinicznie. Przypuszczalną przyczyną spastyczności odcinka bezzwojowego jest hiperplazja włókien cholinergicznych i adrenergicznych w ścianie jelita, powodująca lokalne zwiększenie aktywności acetylocholinoesterazy; być może odpowiada za nią brak lub zmniejszony poziom białek syntaksyn i synaptogamin produkowanych przez neurony i wpływających na neurotransmisję, albo zmniejszony poziom neuroprzekaźników, przede wszystkim VIP, substancji P, enkefalin i tlenku azotu.
Patogeneza i genetyka molekularna.
Do tej pory zidentyfikowano co najmniej osiem genów zaangażowanych w patogenezę choroby Hirschsprunga u ludzi. Są to protoonkogen "RET", gen glejopochodnego czynnika wzrostu nerwów ("GDNF"), gen neurturyny ("NTN"), gen receptora endoteliny B ("EDNRB"), gen endoteliny 3 ("EDN3"), gen konwertazy endoteliny 1 ("ECE1"), geny "SOX10" i "SIP1".
Dziedziczenie wielogenowe.
Uważa się obecnie, że schorzenie jest genetycznie heterogenne, a za ujawnienie się kliniczne HSCR może odpowiadać mutacja w tylko jednym z genów: "RET", "EDBRB", "EDN3", "ECE1" i "SIP1". Wydaje się jednak, że kluczową rolę w izolowanej chorobie Hirschsprunga odgrywa gen "RET" w locus 10q11.2, a liczne inne geny mogą modyfikować jego ekspresję. Bodźcem do badań sprzężenia choroby z tym "locus" były obserwacje przypadków całkowitej aganglionozy okrężnicy u pacjentów z delecją interstycjalną prążka 10q11.2. Związek choroby z "locus" 21q22 został zaproponowany, gdy zaobserwowano wysoką częstość choroby u pacjentów z zespołem Downa; sugerowano, że nadekspresja genów tego "locus" odpowiada za patogenezę choroby. Mutacje w innych "loci" znaleziono do tej pory jedynie u trzech pacjentów z zespołem Downa ("loci" genów "RET", "EDNRB" i "GDNF"). Obserwacje nad nieprzypadkowymi asocjacjami między klinicznym obrazem choroby, genem "RET" i "locus" 21q22 w populacji Menonitów wzmacniają raczej hipotezę o wielogenowym dziedziczeniu choroby i kumulatywnym efekcie licznych mutacji. Analiza sprzężeń u 12 rodzin z chorobą Hirschsprunga, z których w każdej przynajmniej trzech członków rodziny było dotkniętych przez chorobę, wykazała sprzężenie z "locus" genu "RET" u wszystkich rodzin poza jedną. Badania molekularne ujawniły obecność mutacji nonsens lub missens w wysoce konserwatywnej części genu u sześciu rodzin, mutacje miejsca splicingowego u dwóch, i warianty sekwencji niekodujących u trzech rodzin. Sprzężenie z nowym "locus" 9q31 wykazano tylko u rodzin bez mutacji genu "RET" albo z mutacjami hipomorficznymi. Wydaje się więc, że ciężkie mutacje "RET" mogą prowadzić do ekspresji choroby w mechanizmie haploinsuficjencji genu, podczas gdy hipomorficzne mutacje "RET" wymagają udziału innych genów, by ujawnić się klinicznie.
W innym badaniu przebadano 49 rodzin, w których probant miał postać S-HSCR choroby. Wykazano, że jedynie trzy "loci" były jednocześnie potrzebne i niezbędne do określenia częstości i ryzyka choroby u potomstwa probantów: 3p21, 10q11, i 19q12. Dowiedziono również, że najlepszym modelem choroby jest heterozygotyczność w obrębie wszystkich trzech "loci". Analiza markerów genetycznych wykazała, że zdecydowana większość wad była zapoczątkowaną mutacją w "locus" "RET", przy czym 78% alleli "RET" było pochodzenia matczynego, co wyjaśniałoby statystyczne różnice w płci dotkniętych chorobą dzieci probantów. Potwierdzono też sprzężenie choroby z "locus" 9q31 u tych pacjentów, u których nie wykazano mutacji w genie "RET" lub też stwierdzona mutacja miała hipomorficzny charakter.
Epidemiologia.
Częstość choroby szacuje się na około 1:5.000 żywych urodzeń. Wydaje się, że różni się ona w różnych grupach etnicznych: najwyższa jest u Azjatów (2,8:10.000), mniejsza u Afroamerykanów (2,1:10.000 i najniższa u białych (1,5:10.000). Choroba występuje częściej u płci męskiej, stosunek chorych chłopców do dziewczynek wynosi około 4:1. Stosunek ten jest zdecydowanie wyższy wśród przypadków S-HSCR.
Choroba Hirschsprunga występuje rodzinnie w około 3,6-7,8% przypadków. Określenie sposobu dziedziczenia stało się możliwe stosunkowo niedawno, w związku z postępem w leczeniu chirurgicznym wady i zwiększeniem przeżywalności pacjentów, z których większość osiąga wiek rozrodczy. Pierwsze obserwacje sugerowały autosomalnie dominujący sposób dziedziczenia z niepełną penetracją dla aganglionozy długoodcinkowej i autosomalny recesywny z niską penetracją dla postaci krótkoodcinkowej.
Wady towarzyszące.
W około 30% przypadków choroba Hirschsprunga występuje jako składowa zespołów wad wrodzonych, w 70% jest wadą izolowaną. Inne wady wrodzone spotyka się w 18% przypadków choroby Hirschsprunga. Najczęściej zespoły wad, w których obrazie klinicznym stwierdza się chorobę Hirschsprunga, są spowodowane aberracjami chromosomalnymi; nieprawidłowy kariotyp stwierdza się u 12% pacjentów, a najczęstszą przyczyną jest trisomia 21 (zespół Downa). Zespół Downa jest rozpoznawany u 2 do 10% pacjentów z potwierdzoną chorobą Hirschsprunga. Dla przypadków występujących z trisomią 21 charakterystyczna jest znacznie wyższa prewalencja choroby u mężczyzn (M:K 5,5-10,5) i przewaga postaci z krótkim segmentem (S-HSCR). Pozostałe zespoły wad są albo dziedziczonymi jednogenowo chorobami albo zespołami o nieustalonej dotąd etiologii; choroba Hirschsprunga występuje w ich obrazie klinicznym z różną częstością. Większość wad towarzyszących występuje w przypadkach rodzinnych choroby Hirschsprunga niż w postaci izolowanej (39% vs 21%), co sugeruje udział zespołów o dziedziczeniu mendlowskim.
Zespoły wad w których obrazie klinicznym może występować choroba Hirschsprunga (według Scrivera)
Izolowane wady u pacjentów z chorobą Hirschsprunga.
Wady spotykane u pacjentów z chorobą Hirschsprunga nie mają stałego wzoru występowania i dotyczą różnych układów: nerwowego, moczowo-płciowego, krwionośnego i innych. Ich częstość szacowana była w szerokich granicach od 5 do 30%. Do wad występujących u pacjentów z chorobą Hirschsprunga częściej niż w ogóle populacji należą:
Opisywano też pojedyncze przypadki skojarzonych malformacji ośrodkowego układu nerwowego takich jak przepuklina oponowo-rdzeniowa.
Odnotowano rzadkie przypadki współwystępowania u pacjentów z chorobą Hirschsprunga guzów nowotworowych wywodzących się z grzebieni nerwowych typu neuroblastoma i ganglioneuroblastoma; inne neurokristopatie które stwierdzano u pacjentów z chorobą Hirschsprunga to pheochromocytoma i rak rdzeniasty tarczycy (u pacjentów z MEN2A).
Klasyfikacja.
Kryterium podziału choroby Hirschsprunga jest długość odcinka bezzwojowego jelita. Wyróżnia się:
Stosunkowo niedawno wyodrębniono grupę chorób określanych jako jelitowe dysplazje neuronalne (IND). Przyjęto, że choroba Hirschsprunga stanowi jedną z form nieprawidłowego unerwienia jelit, mogącą występować obok innych chorób z tej grupy lub osobno; na tej podstawie przedstawiono złożony podział uwzględniający różne postacie choroby:
Objawy i przebieg.
W 80-90% przypadków choroba manifestuje się klinicznie w okresie noworodkowym. Dominującym objawem są zaparcia; typowo w pierwszych dniach po porodzie stwierdza się opóźnione (ponad 48 h od porodu) oddanie smółki, narastające wzdęcie brzucha i wymioty treścią jelitową i żółciową. Z czasem rozwija się zapalenie jelit. Przebieg jest różnorodny i nie zawsze charakterystyczny. Z jednej strony całkowita niedrożność może wystąpić już w pierwszej dobie życia, a z drugiej strony epizody niedrożności, przewlekłe wzdęcia, wymioty i niechęć do ssania mogą prowadzić do rozpoznania dopiero później, w okresie niemowlęcym. W okresie noworodkowym występują naprzemienne epizody zaparć i biegunek; biegunki są wyrazem zapalenia jelita, będącego główną przyczyną zgonu pacjentów z chorobą Hirschsprunga. Rzadko choroba prezentuje się w nietypowy sposób, jako idiopatyczna perforacja kątnicy lub wyrostka robaczkowego.
Badanie przedmiotowe dziecka z chorobą Hirschsprunga ujawnia wzdęcie brzucha z opukowymi objawami bębnicy. W badaniu "per rectum" lekarz stwierdza pustą, sprawiającą wrażenie wąskiej bańkę odbytnicy i wzmożone napięcie zwieracza odbytu. Często zdarza się, że badanie "per rectum" prowokuje gwałtowne wypróżnienie z oddaniem dużej ilości gazów i stolca.
Rozpoznanie.
Rozpoznanie choroby opiera się na:
Badanie radiologiczne.
Przeglądowe zdjęcie rtg w pozycji wiszącej.
Na zdjęciu stwierdza się charakterystyczny obraz rozdętych pętli jelitowych z poziomami płynu, typowy dla niskiej niedrożności przewodu pokarmowego. Niestale obserwuje się niewielka ilość gazu w bezzwojowym odcinku jelita. W przypadku perforacji obecne jest powietrze pod kopułą przepony.
Kontrastujący wlew doodbytniczy.
Wlew stosuje się na nieczyszczone jelito; wcześniejsza lewatywa albo badanie per rectum utrudnia interpretację wyniku. Typowo środek kontrastowy uwidacznia wąski segment bezzwojowy i proksymalnie do niego poszerzony odcinek prawidłowy. Przeciwwskazaniem do tego badania jest obecność objawów stanu zapalnego jelita cienkiego i grubego.
Manometria odbytu.
Badanie wykonuje się po ukończeniu 12 dni życia, ponieważ do tego czasu odruch relaksacyjny zwieracza zewnętrznego może być niewykształcony. Brak zwiotczenia zwieracza lub paradoksalny wzrost napięcia w odpowiedzi na wzrost ciśnienia w bańce odbytnicy wskazuje na rozpoznanie choroby Hirschsprunga.
Badanie histopatologiczne.
Podstawą rozpoznania choroby jest wykazanie braku komórek śródściennych w ścianie jelita i obecność pogrubiałych włókien nerwowych. Najczęściej do pobrania bioptatu stosuje się biopsję aspiracyjną. Zabieg nie wymaga znieczulenia ogólnego i jest stosunkowo bezpieczny; rzadkimi powikłaniami są krwotok i perforacja. Klasycznie materiał histologiczny barwiono hematoksyliną i eozyną, ale badanie histochemiczne wykazujące zwiększenie aktywności acetylocholinoesterazy okazało się być patognomoniczne dla choroby Hirschsprunga, stąd jest obecnie złotym standardem w diagnostyce choroby.
Biopsją pobierane są fragmenty błony śluzowej odbytnicy wraz z podśluzówką w odległości 2, 3 i 4 lub 5 cm od linii zębatej. W przypadkach gdy wątpliwości budzi długość odcinka bezzwojowego, materiał do badania pobiera się laparoskopowo przy pomocy biopsji nadśluzówkowej. Fragmenty śluzówki do oceny histopatologicznej pobiera się również śródoperacyjnie.
Różnicowanie.
Diagnostyka różnicowa choroby Hirschsprunga powinna obejmować inne przyczyny zaparć u noworodków które nie oddały smółki:
Leczenie.
Początkowe doraźne postępowanie lecznicze u pacjenta z rozpoznana chorobą Hirschsprunga ma na celu odbarczenie przewodu pokarmowego i uniknięcie powikłań. Przy pełnoobjawowej niedrożności postępowanie polega na założeniu sondy do żołądka i odessaniu zalegającej treści oraz wykonaniu oczyszczających wlewów do jelita grubego. Przy powtarzających się epizodach zaparć bez pełnoobjawowej niedrożności zaleca się powtarzanie lewatyw. Brak poprawy jest wskazaniem do leczenia operacyjnego.
Leczenie choroby Hirschsprunga polega na usunięciu bezzwojowego odcinka i wykonaniu zespolenia prawidłowo unerwionego odcinka proksymalnego do niego z pozostałym obwodowym odcinkiem odbytnicy lub odbytu. Klasycznymi metodami operacyjnymi są techniki Swensona, Duhamela, Soavego i Rehbeina, stosowane także w licznych modyfikacjach.
Do niedawna obowiązywał złoty standard leczenia, polegający na trzyetapowym działaniu: założeniu przetoki jelitowej, resekcji odcinka bezzwojowego i zamknięciu przetoki. Aktualnie preferuje się postępowanie jednoetapowe. Czasową odbarczajacą przetokę jelitową stosuje się obecnie przede wszystkim w powikłanych przypadkach choroby. Przetoka zakładana jest na esicy, kilka centymetrów powyżej miejsca przeszkody, albo na prawej części poprzecznicy w przypadkach zajęcia odbytnicy i okrężnicy esowatej; w przypadkach z zajęciem całej okrężnicy przetoka zakładana jest na jelicie krętym.
Operacja sposobem Swensona.
Technika polega na resekcji odcinka bezzwojowego przez wypreparowanie odbytnicy wzdłuż jej ściany od wysokości płaszczyzny miednicy mniejszej do wysokości zwieraczy. W drugim etapie operacji mobilizuje się prawidłowo unerwiony odcinek jelita grubego; w badaniu śródoperacyjnym ocenia się obecność prawidłowych zwojów nerwowych w jego ścianie. W kolejnym etapie chirurg wynicowuje odbytnicę przez kanał odbytniczy na zewnątrz i przecina jej przednią ścianę powyżej linii zębatej. Przez wykonaną linię cięcia na krocze chirurg sprowadza prawidłowo unerwiony odcinek jelita i wykonuje zespolenie „koniec do końca” pojedynczymi szwami. Odprowadzenie wykonanego zespolenia do środka kończy operację.
Operacja sposobem Duhamela (przezodbytnicze zespolenie zaodbytnicze, recto-anal and transanal pull-through).
Ideą metody jest pozostawienie odcinka zaotrzewnowego odbytnicy, co pozwala na zachowanie jej funkcji. Prawidłowy czynnościowo odcinek jelita grubego sprowadzany jest na okolice krocza z tyłu za odbytnicą przez zwieracz zewnętrzny odbytu. Następnie resekowany jest odcinek bezzwojowy jelita. Kolejnym etapem operacji jest poprzeczne przecięcie odbytnicy na wysokości załamka otrzewnej i wypreparowanie wzdłuż jej tylnej ściany kanału, schodzącego do wysokości kanału odbytniczego. Następnie chirurg wykonuje od strony krocza cięcie poprzeczne tylnej ściany odbytnicy (około 1 cm powyżej linii zębatej) i sprowadza przez utworzony otwór zdrowe jelito. W kolejnym etapie koniec jelita jest zespalany do boku odbytnicy, a ściany przylegających do siebie obu odcinków jelit są zespalane i rozcinane. Powstały końcowy odcinek jelita („neorectum”) składa się z przodu z bezzwojowego odcinka odbytnicy, a z tyłu z prawidłowo unerwionego jelita. W klasycznej metodzie Duhamela do zespolenia używano długich klemów miażdżących, obecnie stosuje się staplery.
Operacja Duhamela w modyfikacji Martina.
Zasadniczą modyfikacją w tej technice jest zespalanie na długim odcinku jelita bezzwojowego z jelitem o prawidłowym unerwieniu.
Operacja sposobem Soavego.
Technika Soavego polega na przeprowadzeniu przez światło bezzwojowego odcinka odbytnicy zdrowego jelita i ominięcie w ten sposób przeszkody, jaką jest nieczynny funkcjonalnie odcinek jelita. Ponadto usuwa się błonę śluzową bezzwojowego odcinka okrężnicy esowatej i esicy, tworząc mięśniowy „mankiet”. Chirurg przeprowadza następnie zdrowe jelito przez utworzony mankiet i wykonuje zespolenie na wysokości 0,5–1 cm powyżej linii grzebieniastej. Wykonywana często w modyfikacji Marksa.
Operacja sposobem Soavego w modyfikacji Boleya.
W modyfikacji Boleya operacja jest przeprowadzana jednoetapowo, ponieważ zespolenie wykonywane jest bezpośrednio między sprowadzonym odcinkiem jelita a mankietem mięśniowym na wysokości kanału odbytu.
Operacja sposobem Rehbeina (przednia głęboka resekcja jelita grubego).
Technika operacyjna Rehbeina polega na usunięciu bezzwojowego odcinka jelita z dostępu brzusznego z pozostawieniem jego krótkiego (4–5 cm) fragmentu w przestrzeni zaotrzewnowej. Zespolenie wykonuje się od strony jamy brzusznej, ręcznie lub przy użyciu staplera.
Usunięcie odcinka bezzwojowego z dostępu przezodbytniczego (TAPT, entirely transanal endorectal pull through).
Technika ta wykorzystuje ideę metody Soavego i znajduje zastosowanie w leczeniu choroby Hirschsprunga obejmującej odbytnicę i esicę. Całość zabiegu wykonywana jest z dostępu przez kanał odbytu. Od strony odbytu około 0,5 cm powyżej linii zębatej chirurg przecina i wypreparowuje błonę śluzową odbytnicy, by następnie na wysokości około 8 cm przeciąć ścianę jelita otwierając je do jamy otrzewnej. Przecięcie naczyń odbytniczych umożliwia dalszą mobilizację esicy, do wysokości prawidłowo unerwionego odcinka. Zdrowy odcinek sprowadza się na krocze po podłużnym rozcięciu tylnej ściany mankietu mięśniowego, a następnie zespala ręcznie pojedynczymi szwami z błoną śluzową kanału odbytniczego. Zabieg może być wspomagany laparoskopowo.
Techniki wspomagane laparoskopowo.
Przedstawiono modyfikacje technik operacyjnych z wykorzystaniem metod laparoskopowych: zabiegu sposobem Soavego (Georgeson i wsp., 1999), sposobem Duhamela i sposobem Swensona.
Przecięcie zwieracza wewnętrznego odbytu (sphincterectomy).
Gdy bezzwojowy jest ultrakrótki segment jelita obejmujący praktycznie tylko zwieracz wewnętrzny, leczenie chirurgiczne wady polega na przecięciu podśluzówkowym zwieracza od strony kanału odbytu lub z dostępu krzyżowego.
Powikłania leczenia operacyjnego.
Do najczęstszych powikłań zabiegów operacyjnych należą nieszczelność i zwężenie w miejscu zespolenia, oraz zakażenia. Powikłaniami technicznymi są retrakcja jelita (w metodzie Soavego) i nieszczelność zespolenia (metody Duhamela, Swensona, Rehbeina). Wczesnymi powikłaniami pooperacyjnymi mogą być atonia pęcherza moczowego i czasowe nietrzymanie moczu. Powikłaniem nieszczelności w miejscu zespolenia i zakażenia jest z reguły zwężenie. Czynniki wpływające na wystąpienie niewydolności zespolenia jelitowego to:
Wyniki leczenia.
Wyniki leczenia przy użyciu różnych technik operacyjnych trudno porównać ze względu na problematyczność ustalenia kryteriów oceny. U około 90% pacjentów poddanych leczeniu operacyjnemu stolec będzie oddawany prawidłowo, mimo przejściowych zaburzeń defekacji w okresie dzieciństwa. Zaburzenia w oddawaniu stolca mogą mieć niekorzystny wpływ na rozwój psychofizyczny dziecka. Dominującymi problemami po zabiegach są zaparcia i nietrzymanie stolca, występujące u około 1/3 pacjentów we wczesnym okresie pooperacyjnym. Pooperacyjne występowanie "enterocolitis" i biegunek wydaje się być najczęstsze u pacjentów operowanych metodą Soavego, a następnie u pacjentów leczonych metodą Duhamela. U tych ostatnich stwierdza się też predyspozycję do zaparć, niecałkowitego opróżniania odbytnicy (poor emptying) i tworzenia kamieni kałowych. Późnym powikłaniem u pacjentów leczonych metodą Soavego jest prolaps śluzówki odbytnicy. W metodzie Rehbeina najczęstszym powikłaniem są przewlekłe zaparcia (22,8%). Nie oszacowano do tej pory skali problemu jakim jest dysfunkcja seksualna. Wśród zalet metody Soavego wymienia się niskie ryzyko uszkodzenia unerwienia miednicy mniejszej, co mogłoby teoretycznie skutkować nieotrzymaniem moczu, kału i dysfunkcją seksualną. Cześć autorów uważa te obawy za bezpodstawne.
Konieczność całkowitej reoperacji nie jest rzadka.
Śmiertelność pooperacyjna od lat 80. utrzymuje się na poziomie poniżej 6% i jest związana zarówno z powikłaniami wczesnymi jak i z towarzyszącymi wadami. Według niektórych prac śmiertelność pooperacyjna w zabiegach sposobem Swensona wynosiła 2,5%, a nawet 1,25%. W grupie pacjentów leczonych na przestrzeni dwudziestu lat sposobem Soavego śmiertelność wynosiła 4,5%, a w grupie 260 pacjentów leczonych sposobem Duhamela 6,2%. Wciąż jednak za ryzykowne uważa się leczenie całkowitej aganglionozy jelita (TCA). Śmiertelność w TCA oszacowana na małych grupach leczonych chirurgicznie pacjentów wynosiła 13–23,5%.
Poradnictwo genetyczne.
Po rozpoznaniu choroby Hirschsprunga u dziecka zaleca się konsultację z doświadczonym genetykiem klinicznym, co w części przypadków pozwala na rozpoznanie określonego zespołu wad i ukierunkowuje diagnostykę w poszukiwaniu innych, spodziewanych w tym zespole wad, pozwala też na określenie sposobu dziedziczenia i udzielenie określonej porady genetycznej. Konsultacja genetyczna u rodziców dzieci z izolowaną chorobą Hirschsprunga powinna zwrócić uwagę pacjentów i ich rodzin na czynniki wpływające na ryzyko ponownego wystąpienia choroby w rodzinie. Testy genetyczne pozwalające na określenie defektu molekularnego są dostępne, ale jak dotąd mają ograniczone zastosowanie; korelacja genotyp-fenotyp jest bowiem zbyt słaba, a korzyści z badania mutacji wydają się być niskie, z wyjątkiem mutacji w eksonach 10 i 11 genu "RET", odpowiedzialnych za predyspozycję do nowotworów w zespole gruczolakowatości wewnątrzwydzielniczej typu 2A. Mimo to, określenie mutacji w genie "RET" nie jest rutynowym działaniem. Ogólne ryzyko wystąpienia choroby u potomstwa probanta ocenia się na 4% (ryzyko względne = 200). W izolowanej chorobie Hirschsprunga dokładne ryzyko zachorowania u dzieci zależy od płci probanta i dziecka oraz od długości bezzwojowego odcinka; wynosi od 1 do 33%. Paradoks Cartera sprawia, że najwyższe ryzyko choroby dotyczy syna probanta płci żeńskiej z postacią choroby L-HSCR.

</doc>
<doc id="159127" url="https://pl.wikipedia.org/wiki?curid=159127" title="ZMW">
ZMW



</doc>
<doc id="159132" url="https://pl.wikipedia.org/wiki?curid=159132" title="Błąd systematyczny">
Błąd systematyczny

Błąd systematyczny, obciążenie – błąd wynikający z zastosowanej metody pomiaru lub innych przyczyn (na przykład niedających się wykluczyć, ale znanych zjawisk mających wpływ na pomiar), zwykle zmieniający wyniki pomiaru jednostronnie.
Podstawowe przyczyny powstawania błędów systematycznych to:
W zależności od parametru mierzonego i sposobu pomiaru przyczyny te mogą mieć większe lub mniejsze znaczenie. Ocena błędów systematycznych należy do obserwatora wykonującego pomiary, co pozwala na eliminację lub ich ograniczenie już w początkowej fazie pomiarów.
Błędy systematyczne powodują zawyżanie lub zaniżanie wartości zmierzonej wielkości fizycznej. Wynika z tego, że w przypadku powtarzanego pomiaru otrzymany rozrzut wyników będzie taki jak dla błędu przypadkowego, lecz wszystkie wartości będą zawyżone lub zaniżone. Z tego względu przy wielokrotnym powtarzaniu pomiaru nie jest możliwe wykrycie błędu systematycznego.
Z reguły błędy systematyczne są trudne do uchwycenia, niemniej jednak można je wykryć stosując niezależne metody pomiaru.

</doc>
<doc id="159133" url="https://pl.wikipedia.org/wiki?curid=159133" title="Związek Młodzieży Wiejskiej">
Związek Młodzieży Wiejskiej

Związek Młodzieży Wiejskiej (ZMW) – organizacja skupiająca młodzież ze środowisk wiejskich i małomiasteczkowych, liczący (2019) ok. 10 tysięcy członków. Od 1996 Związek Młodzieży Wiejskiej jest pełnoprawnym członkiem Europejskiej Rady Młodych Rolników i Klubów 4H, który skupia 25 organizacji europejskich. Jest również członkiem Polskiej Rady Organizacji Młodzieżowych.
Historia.
Korzenie.
Pod koniec I wojny światowej koła młodzieży wiejskiej zrzeszały się w Sekcji Kół Młodzieży Wiejskiej przy Centralnym Związku Kółek Rolniczych. W 1919 powołany został Centralny Związek Młodzieży Wiejskiej, również podporządkowany CZKR. W 1928 doszło do rozłamu, w wyniku którego w miejsce CZMW powstały Związek Młodzieży Wiejskiej RP „Wici” (niezależny od rządzącej sanacji) oraz prosanacyjny Centralny Związek Młodzieży Wiejskiej „Siew” (który w 1934 współtworzył Centralny Związek Młodej Wsi „Siew”).
Związek Młodzieży Wiejskiej RP działał nieprzerwanie w latach 1928–1939. Jego założycielem był Ignacy Solarz – pedagog, twórca uniwersytetów ludowych. Od 1931 związany był ze Stronnictwem Ludowym. Prowadził działalność kulturalno-oświatową oraz wychowawczą, m.in. poprzez uniwersytety ludowe. W 1935 wielu działaczy związku weszło w skład władz naczelnych SL. Członkowie związku opracowali zasady agraryzmu, który stał się podstawą ideologii ZMW RP oraz SL. W sierpniu 1944 został reaktywowany pod nazwą Związek Młodzieży Wiejskiej RP „Wici”. W 1948 związek wszedł w skład Związku Młodzieży Polskiej.
Związek w latach 1957–1976.
Na fali odwilży październikowej, po rozpadzie ZMP w 1957, powstał samodzielny Związek Młodzieży Wiejskiej. Był on powiązany z PZPR i ZSL. Jego prezesami byli działacze PZPR. W 1973 organizacja przyjęła nazwę Związek Socjalistycznej Młodzieży Wiejskiej i weszła w skład Federacji Socjalistycznych Związków Młodzieży Polskiej. W 1975 ZSMW liczył ponad milion członków w 32 tys. kół. 1976 połączył się z ZMS i SZMW, tworząc Związek Socjalistycznej Młodzieży Polskiej.
ZMW od 1980.
3 grudnia 1980 organizacja ponownie podjęła samodzielną działalność (ponownie pod wpływem PZPR i ZSL). W 1982 związek liczył 200 tys. członków. Po 1989 stał się samodzielny politycznie, choć uznał za swoją polityczną reprezentację Polskie Stronnictwo Ludowe, z którym w 1991 i 1993 wystawił wspólne listy w wyborach parlamentarnych. ZMW pełnił rolę nieformalnego młodzieżowego zaplecza PSL do momentu powołania w 2000 młodzieżówki tej partii, Forum Młodych Ludowców. ZMW przekształcił się w nowoczesną organizację trzeciego sektora.
Struktura.
Członkowie zrzeszeni są w kołach wiejskich, szkolnych oraz akademickich. Praca kół wspierana i koordynowana jest przez Zarządy Gminne, Wojewódzkie i Regionalne oraz Zarząd Krajowy. Stowarzyszenie jest organizacją jednolitą, jednak wojewódzka organizacja może nosić nazwę własną, np. ZMW „Wici”. Zarząd Gminny może nosić nazwę własną „Rodło”, a koło w tej gminnej organizacji może nazywać się ZMW „Znicz”. Jest to wyraz dążeń działaczy ZMW do zachowania odrębności programowych, podkreślenia różnorodności regionalnej, oraz manifestowania autonomii organizacyjnej. Władze centralne Związku decydują o kształtowaniu ideologii Związku, określaniu głównych obszarów aktywności i strategicznych celów do jakich zmierzają działania ZMW, konstruowaniu składów osobowych władz związku i kontroli wewnątrzorganizacyjnej. Funkcję we władzach można sprawować między 18. a 35. rokiem życia.
Cele Związku.
Zgodnie z § 3 statutu
Sztandar ZMW.
Awers sztandaru ZMW – przedni płat: jest zielony, pośrodku znajduje się znak ZMW i napis Związek Młodzieży Wiejskiej oraz nazwa instancji. Rewers – odwrotny płat sztandaru ZMW: jest czerwony, pośrodku biały orzeł i napis „Razem młodzi przyjaciele”. Wykończenie brzegów sztandaru stanowią żółte frędzle, zwieńczenie drzewca stanowi stylizowany kłos.
Hymn Związku.
Tytuł: "Do niebieskich pował"
Autor: Stanisław Młodożeniec

</doc>
<doc id="159134" url="https://pl.wikipedia.org/wiki?curid=159134" title="Zajn al-Abidin ibn Ali">
Zajn al-Abidin ibn Ali

Zajn al-Abidin ibn Ali, Zin el-Abidin Ben Ali (, ur. 3 września 1936 w Hamam Susa, zm. 19 września 2019 w Dżudda) – tunezyjski generał i polityk, premier w 1987, prezydent kraju w latach 1987–2011. W latach 1980-1984 ambasador Tunezji w Polsce.
Życiorys.
Ukończył francuską akademię wojskową Saint-Cyr i służył w armii tunezyjskiej, dochodząc w niej do stopnia generała. Studiował również inżynierię w Stanach Zjednoczonych. W latach 1964–1974 szef bezpieczeństwa militarnego, stanowisko to usadowiło go w gronie najwyższych kręgów rządowych. W 1974 roku rozpoczął trzyletnią kadencją jako attaché wojskowy ambasady Tunezji w Maroku. W 1977 roku prezydent Habib Burgiba mianował go szefem służb bezpieczeństwa. W latach 1980-1984 był ambasadorem w Polsce. W 1986 roku został ministrem spraw wewnętrznych, jako minister wsławił się rozbiciem ruchu islamskich fundamentalistów. W październiku 1987 roku desygnowany na premiera w zastępstwie Rachida Sfara.
7 listopada 1987 premier dokonał bezkrwawego przewrotu, uzyskując orzeczenie lekarskie o niezdolności prezydenta Burgiby do sprawowania urzędu. Zgodnie z ówczesną tunezyjską konstytucją automatycznie przejął obowiązki głowy państwa. Tego samego dnia został także przywódcą rządzącej Dusturowskiej Partii Socjalistycznej a nowym premierem został Hédi Baccouche. 27 lutego 1988 ibn Ali założył nową partię - Zgromadzenie Demokratyczno-Konstytucyjne. W następstwie wyborów generalnych w 1989, 2 kwietnia 1989, został oficjalnie zaprzysiężony na stanowisku prezydenta na 5-letnią kadencję.
Początkowo bardziej liberalny względem opozycji (w tym tej islamistycznej) niżeli poprzednik. W 1991 roku jednak zdelegalizował opozycyjną Partię Odrodzenia i zaapelował o zwalczanie islamskich radykałów. Od tego czasu jego rządy były krytykowanie jako łamiące prawa człowieka. Jako przywódca Zgromadzenia Demokratyczno-Konstytucyjnego wygrywał (z przytłaczającym poparciem) kolejno wybory w 1994, 1999, 2000 i 2009 roku. W polityce gospodarczej realizował program neoliberalny.
14 stycznia 2011 roku ibn Ali uciekł z kraju pod wpływem rozpoczętych 17 grudnia 2010 masowych protestów społecznych. Obowiązki prezydenta przejął wówczas premier Muhammad al-Ghannuszi a następnego dnia przewodniczący parlamentu Fu’ad al-Mubazza. Rewolucja doprowadziła do zalegalizowania wielu tępionych podczas rządów ibn Alego partii politycznych. Ustępujący prezydent znalazł schronienie w Arabii Saudyjskiej. W okresie po obaleniu zaocznie skazany za defraudację pieniędzy publicznych i tłumienie protestów z 2010-11.

</doc>
<doc id="159135" url="https://pl.wikipedia.org/wiki?curid=159135" title="Błąd statystyczny">
Błąd statystyczny



</doc>
<doc id="159136" url="https://pl.wikipedia.org/wiki?curid=159136" title="Zine El Abidine Ben Ali">
Zine El Abidine Ben Ali



</doc>
<doc id="159141" url="https://pl.wikipedia.org/wiki?curid=159141" title="Infantka">
Infantka



</doc>
<doc id="159142" url="https://pl.wikipedia.org/wiki?curid=159142" title="Wrotka">
Wrotka

Wrotka (od – napisał) – zamieszczony na początku wiadomości internetowej krótki tekst informujący, zgodnie z prawem autorskim, o źródle cytowanej wypowiedzi.
Tekst taki może zawierać nazwę użytkownika (imię i nazwisko lub nick), jego adres poczty elektronicznej, datę i godzinę wysłania wiadomości i jej temat. Wrotka jest najczęściej wstawiana automatycznie przez newsreader lub program pocztowy. Niektóre z tych programów umożliwiają skonfigurowanie treści wrotki.
Wrotka pojawia się tylko wtedy, gdy odpowiadamy na czyjąś wypowiedź, a nie w przypadku, gdy zaczynamy nowy wątek. Zgodnie z netykietą należy w wiadomości pozostawiać "wrotki" informujące o źródle wszystkich cytowanych w niej wypowiedzi.
Przykładowa wrotka może wyglądać następująco:
 Dnia 10.05.2005 o 12:53:47PM, Jan Kowalski napisał:

</doc>
<doc id="159144" url="https://pl.wikipedia.org/wiki?curid=159144" title="Hypatia z Aleksandrii">
Hypatia z Aleksandrii

Hypatia z Aleksandrii (, ur. ok. 355 lub 370, zm. w marcu 415 w Aleksandrii) – aleksandryjska filozofka neoplatońska, matematyczka; córka Teona z Aleksandrii. Zwana również „męczennicą nauki”. Legenda przypisuje Hypatii wynalezienie astrolabium i rodzaju areometru.
Życiorys.
Córka matematyka, astronoma i filozofa Teona z Aleksandrii, wykształcenie matematyczne odebrała najpewniej pod jego kierunkiem. Być może kształciła się w Atenach. Jednak prawdopodobnie nigdy nie opuściła rodzinnego miasta. Była aktywna na polu nauki i filozofii.
Nie zachowały się żadne jej pisma, ale można jej hipotetycznie przypisać współpracę z ojcem przy redakcji pism Ptolemeusza i Euklidesa. Wiadomo, że pracowała nad komentarzami i wydaniem traktatów „Arytmetyka” Diofantosa i „Stożkowe” Apoloniusza z Pergi. Nie można wykluczyć, że ostateczny kształt tych dzieł, jaki dotarł do naszych czasów, jak również „Almagestu” i „Tablic podręcznych” Ptolemeusza, jest dziełem Hypatii.
Nieco więcej wiadomo o jej działalności na polu filozofii, szczególnie dzięki listom jej ucznia Synezjusza z Cyreny, biskupa Ptolemaidy. Utworzyła wokół siebie krąg oddanych uczniów, wspólnotę dążącą do wiedzy i poznania natury rzeczywistości, opierając się na filozofii pitagorejsko-platońskiej. Hypatia wymagała od siebie i swych uczniów wysiłku umysłu, woli i wyrzeczeń. Jednocześnie jej postawa była tolerancyjna i odznaczała się otwartym spojrzeniem na problemy filozoficzne. Wśród jej uczniów byli chrześcijanie i poganie, pochodzący nie tylko z Aleksandrii i Egiptu, ale z Syrii, Cylicji i Konstantynopola. Jej uczniowie odpłacali jej przywiązaniem i miłością długo po osiągnięciu samodzielności, a nawet wysokich godności kościelnych.
Choć filozoficzny krąg jej uczniów miał charakter elitarny, Hypatia wykładała również publicznie matematykę i astronomię. Wykłady prowadziła w swym domu, przed którym zbierały się tłumy entuzjastów, i w miejskich salach wykładowych. Często jeździła powozem, zatrzymywała się po drodze w instytucjach publicznych, rozmawiała z urzędnikami i dostojnikami. Była niezwykle szanowana wśród swoich zwolenników i uchodziła za autorytet moralny. Ceniono jej wiedzę, logikę i inne zalety intelektualne oraz cechy jej charakteru: umiar, dystynkcję w obejściu, prostotę ubioru, wstrzemięźliwość seksualną (do końca życia pozostała dziewicą), miłość do Aleksandrii, w której sprawy się angażowała.
Hypatia a chrześcijaństwo.
Hypatia nie była praktykującą poganką. Nie chcąc dostarczać pretekstu chrześcijańskiej administracji miasta do ataku na siebie i swoich uczniów, respektowała prawodawstwo antypogańskie, nie uczęszczała do świątyń, nie uczestniczyła w protestach przeciwko burzeniu świątyń pogańskich lub zamienianiu ich na chrześcijańskie kościoły. Nic nie wiadomo na temat jej postawy podczas burzenia Serapejonu w 391 roku. Nie czyniła różnicy między swymi pogańskimi i chrześcijańskimi uczniami. Opiekowała się wszystkimi studentami, niezależnie od ich światopoglądu. Utrzymywała kontakty z urzędnikami cesarskimi i miejskimi, z których większość była chrześcijanami. Był nim również Orestes, prefekt cesarski. Dzięki temu cieszyła się powszechnym szacunkiem. Za czasów biskupa Teofila, odpowiedzialnego za zniszczenie Serapejonu, nie spotykały jej żadne szykany.
Śmierć.
Sytuacja zmieniła się po objęciu biskupstwa w 412 roku przez bratanka Teofila, Cyryla (późniejszego świętego Cyryla z Aleksandrii), który szybko popadł w konflikt z cesarskim prefektem i namiestnikiem Egiptu Orestesem, przyjacielem Hypatii. Cyryl i inni księża zaczęli atakować aleksandryjską filozofkę i matematyczkę, oskarżając ją z ambon aleksandryjskich kościołów o czary i uprawianie satanizmu. Jednak przyczyny religijno-polityczne były tylko jednym z powodów ataku Cyryla na Hypatię. Cyryl zazdrościł aleksandryjskiej matematyczce popularności wśród mieszkańców Aleksandrii. Według najnowszych badań profesor Marii Dzielskiej, żywił do niej głęboką, patologiczną nienawiść:
W wyniku tego w 415 roku Hypatia – według niektórych osoba w starszym wieku, według innych opracowań (Ch. Kingsley) miała wówczas tylko 25 lat, choć najczęściej w piśmiennictwie podawany jest wiek 45 lat – została zamordowana. Wywleczono ją z powozu przed kościołem Caseareum, zdarto z niej ubranie, wyłupiono jej oczy i zabito ostrakonami. Ponieważ przywódcą tego mordu był chrześcijanin, Piotr Lektor, rzuciło to – jak podaje Sokrates Scholastyk – cień na Kościół aleksandryjski i na jego biskupa. Zwykle wyważony w swoich ocenach Sokrates był pełen oburzenia na Cyryla. Oskarża go również późniejszy neoplatoński filozof Damascjusz (462–544). Sokrates pisze też, że Hypatia, będąc w przyjaźni z Orestesem, w opinii ludzi ze sfer kościelnych rzekomo przeszkadzała w pojednaniu między nim a biskupem miasta.
Orestes, pozbawiony cennego sprzymierzeńca, w wyniku zabiegów Cyryla stracił swe stanowisko.
Jak twierdzi Maria Dzielska, trudno jest udowodnić bezpośrednie wydanie rozkazu, nakazującego zamordować Hypatię w określonym miejscu czy w określony sposób przez biskupa Cyryla, ale jednoznacznie ponosi on odpowiedzialność za to morderstwo. Profesor Tadeusz Zieliński ze śmiercią Hypatii wiąże udział mnichów nitryjskich, których nazywa „czarną gwardią” takich biskupów jak Teofil czy Cyryl. Obciąża ich odpowiedzialnością nie tylko za śmierć Hypatii, ale także za zburzenie Serapejonu. O udziale mnichów nitryjskich w wydarzeniach w Aleksandrii wspomina również Maria Dzielska. Bestialski mord dokonany na aleksandryjskiej uczonej był czymś niespotykanym nawet na ówczesne czasy. Oburzenie obecne również wśród wielu chrześcijan odbiło się głośnym echem w starożytnym świecie. Śledztwo w sprawie śmierci aleksandryjskiej matematyczki oparło się nawet o dwór cesarski, jednak dzięki potędze i wpływom Cyryla nikogo nie ukarano.
Legenda i historia.
Okoliczności śmierci Hypatii znamy przede wszystkim z relacji historyka chrześcijańskiego, Sokratesa Scholastyka (ok. 380−450), mieszkającego w Konstantynopolu.
Późniejsi autorzy wczesnego średniowiecza pozostawili sporo wzmianek o Hypatii, a hagiografia chrześcijańska niektóre elementy jej życia powiązała ze św. Katarzyną. Jan z Nikiu (VII w.) w swojej "Kronice świata" krytykuje aleksandryjską matematyczkę:
Księga Suda, leksykon bizantyjski z X w., cytuje dzieło "Żywot Izydora filozofa", którego autorem jest neoplatończyk Damaskios (462−544) z Aten. Filozof następująco opisał przyczyny i okoliczności śmierci Hypatii:
Zainteresowanie osobą Hypatii przeżyło renesans w okresie oświecenia, kiedy irlandzki filozof i wolnomyśliciel z nurtu racjonalistycznego, John Toland (1670−1762), w swym traktacie "Hypatia" zinterpretował jej śmierć w duchu antykatolickim, czyniąc z niej symbol konfliktu rozumu i religii, wolności i fanatyzmu, nauki i ciemnoty. Podchwycił to Wolter. Odtąd legenda żyła już własnym życiem, obrastając w coraz to nowe, coraz mniej prawdopodobne znaczenia. Czyniono z Hypatii symbol swobody seksualnej, młodzieńczą i piękną ofiarę sadystycznych, ogarniętych nieczystymi żądzami mnichów. Bez wątpienia aparycja aleksandryjskiej filozofki robiła wrażenie. Damascjusz opisuje ją jako kobietę piękną i powabną. Jej śmierć miała zapoczątkować upadek intelektualny Aleksandrii, koniec nauki i filozofii. Próbowano również czynić z niej chrześcijankę, która porzuciła pogaństwo tuż przed swoją śmiercią.
Według Marii Dzielskiej i Pierre’a Chuvina Hypatia stała się ofiarą konfliktu politycznego pomiędzy chrześcijanami, z których jedna strona była przedstawicielem władzy świeckiej, druga kościelnej, choć Dzielska dostrzega tu również istotne relacje interpersonalne.
Biskupi aleksandryjscy zatrudniali i utrzymywali ze swoich dochodów grupy zbrojnych parabolanów, służących do siłowego rozstrzygania doraźnych gier politycznych i sporów religijnych, wzniecania zamieszek, samosądów i likwidacji niewygodnych osób, co zostało wykorzystane do zabicia Hypatii. W kolejnych latach, aż do podboju muzułmańskiego, Aleksandria była nadal żywym ośrodkiem życia umysłowego, choć jego poziom ulegał ciągłemu obniżeniu.
Morderstwo Hypatii a stanowisko historyków.
Profesor Maria Dzielska uważa, że morderstwo Hypatii miało głównie podłoże polityczne, choć równie ważnym czynnikiem była osobista zawiść i niechęć, jaką biskup Cyryl żywił do aleksandryjskiej matematyczki. Profesor Aleksander Krawczuk jest zdania, iż Hypatię zamordowano z dwóch przyczyn: jako polityczną zwolenniczkę Orestesa oraz niewygodną z punktu widzenia ówczesnej filozofii chrześcijańskiej pogańską, uczoną kobietę. Podobne stanowisko prezentuje dr Andrzej Ćwiek, egiptolog z Muzeum Archeologicznego w Poznaniu. Według niego mord na Hypatii wynika bezpośrednio z atmosfery panującej w tamtym czasie w Aleksandrii, nakazującej prześladować pogan i likwidować ich kulturę w imię chrześcijaństwa.
Pochodzący z Konstantynopola i żyjący w tym samym okresie co Cyryl i Hypatia Sokrates Scholastyk (380-ok. 450) twierdził, że Hypatię zamordowali chrześcijanie, którym przewodził lektor Piotr, z uwagi na jej osobiste przymioty i działalność, zaś znajomość z Orestesem była tylko pretekstem do zabicia niewygodnej osoby. W swoim dziele „Historia Kościoła” tak pisze o Hypatii:
Niektórzy historycy katoliccy oraz teologowie i patrolodzy kościoła katolickiego mają inne zdanie o roli Cyryla w publicznym mordzie Hypatii. J.Daniélou i I. Marrou (1963) przedstawiają zabójstwo Hypatii jako samosąd tłumu, będący "przejawem" bezprawia. Katolicy patrolodzy B. Altaner i A. Stuiber uważają (1978 r.), że nie można biskupa Aleksandrii obarczać winą za śmierć Hypatii.
Autorzy tomu pierwszego dzieła pt. "Świat Bizancjum" pod redakcją C. Morrisson (2004 r.), będący badaczami francuskiego CNRS, Sorbony i Uniwersytetu we Fryburgu i in., stwierdzają, że za mord dokonany na Hypatii winić należy "zaostrzanie się namiętności" "religijnych" w społeczeństwie Aleksandrii, którym sprzyjała nietolerancyjna postawa Cyryla. Podobnie działo się w Konstantynopolu i innych ośrodkach Bizancjum:
O niepokojach religijnych na terenie Egiptu i Aleksandrii wspomina również praca zbiorowa "Religie starożytne Bliskiego Wschodu" pod red. prof. dr hab. Krzysztofa Pilarczyka:
Pamięć o Hypatii.
W wierszu „Traktat moralny” napisanym w 1947 polski poeta Czesław Miłosz wspomina o Hypatii:
Powyższy cytat stanowi również motto książki Marii Dzielskiej "Hypatia z Aleksandrii".
Na cześć Hypatii została nazwana planetoida (238) Hypatia, krater i grupa rowów na Księżycu, planeta krążąca wokół gwiazdy jota Draconis oraz rodzaj ciem z rodziny niedźwiedziówkowatych.

</doc>
<doc id="159149" url="https://pl.wikipedia.org/wiki?curid=159149" title="Rama IX">
Rama IX



</doc>
<doc id="159150" url="https://pl.wikipedia.org/wiki?curid=159150" title="Żupnik">
Żupnik

Żupnik ("łac. zupparius salis") – w polskim górnictwie solnym i kruszcowym w XIII–XVIII w. urzędnik zarządzający rejonem górniczym w imieniu posiadacza zwierzchnich praw do górnictwa (regalia), również dzierżawca kopalni. Namiestnik żupnika był nazywany podżupnikiem lub podżupkiem; mógł on sprawować dozór bezpośredni nad żupami.
Urząd miał charakter czasowy, związany był z obowiązkami gospodarczymi i finansowymi. Urzędnik zarządzał królewskimi przedsiębiorstwami solnymi (żupami) oraz warzelniami soli. W przypadku górnictwa kruszców administrował terenem górniczym. Żupnicy działali zgodnie z prawem górniczym wprowadzonym przez Kazimierza Wielkiego w 1368. Urzędników mianował król, który jako jedyny miał prawo ich sądzić. Pierwszym żupnikiem żupy krakowskiej został w 1368 żydowski bankier Lewko.
Do obowiązków żupnika należało zarządzanie finansami kopalń, w tym opłacanie górników. Ponadto odpowiadał za zbyt kopalin, z których najważniejszą była sól (na którą monopol miało państwo). Aby założyć kopalnię, czy rozpocząć wydobycie z nowego szybu żupnik musiał uzyskać przywilej od króla.
W XVII wieku sejm podejmował uchwały dotyczące takich szczegółów działalności żupnika jak sposób dystrybucji soli, miejsce jej magazynowania, czy komu może ją sprzedawać.
Urząd nie był znaczący ze względu na niewielką liczbę kopalń na terenie Polski. Działało wówczas wydobycie soli w Wieliczce i Bochni oraz kopalnie kruszców w Zagłębiu Staropolskim, Olkuszu i kluczu sławkowskim.

</doc>
<doc id="159156" url="https://pl.wikipedia.org/wiki?curid=159156" title="Iwan Dybicz">
Iwan Dybicz



</doc>
<doc id="159157" url="https://pl.wikipedia.org/wiki?curid=159157" title="Przełom Białki pod Krempachami">
Przełom Białki pod Krempachami



</doc>
<doc id="159164" url="https://pl.wikipedia.org/wiki?curid=159164" title="Nisz">
Nisz

Nisz (serb. Ниш / Niš, łac. "Naissus") – miasto w Serbii, stolica okręgu niszawskiego i siedziba miasta Nisz. Leży nad rzeką Niszawą. W 2011 roku liczyło 260 237 mieszkańców.
Stanowi trzecie pod względem ludności największe miasto w kraju.
Uniwersytet w Niszu ma 13 wydziałów i około 26 tys. studentów.
W mieście znajduje się stacja kolejowa oraz port lotniczy.
Historia.
Miejsce zwycięstwa cesarza Klaudiusza II nad Ostrogotami w 269 r. oraz narodzin cesarzy Konstantyna I Wielkiego i Justyna I. W 1443 r. miała tu miejsce bitwa pomiędzy Węgrami dowodzonymi przez Jana Hunyadyego a Turkami pod dowództwem sułtana Murada II, zakończona porażką Turków. Na początku XIX wieku w okolicach Niszu doszło do bitwy serbsko-tureckiej (w czasie antytureckiego powstania), czego pamiątką jest Wieża Czaszek. W granicach Serbii Nisz znalazł się w 1878 r.
Podczas I wojny światowej miasto było tymczasową stolicą Serbii, którą przeniesiono z okupowanego przez Austriaków Belgradu. W czasie II wojny światowej w okolicach miasta znajdował się obóz koncentracyjny Crveni Krst.
Gospodarka.
W mieście rozwinął się przemysł maszynowy, elektroniczny, środków transportu, chemiczny, włókienniczy, skórzany, ceramiczny oraz spożywczy.
Miasta partnerskie.
Inna forma współpracy podobna do miast partnerskich

</doc>
<doc id="159168" url="https://pl.wikipedia.org/wiki?curid=159168" title="Ślichowice (ujednoznacznienie)">
Ślichowice (ujednoznacznienie)



</doc>
<doc id="159170" url="https://pl.wikipedia.org/wiki?curid=159170" title="Języki tunguskie">
Języki tunguskie

Języki tunguskie – w szerszym znaczeniu pojęcie to stosuje się jako synonimiczne wobec języków tungusko-mandżurskich. 
W znaczeniu węższym: podgrupa języków tungusko-mandżurskich, tworzących tzw. grupę północną i obejmującą języki ewenkijski oraz eweński, zwany także lamuckim.

</doc>
<doc id="159172" url="https://pl.wikipedia.org/wiki?curid=159172" title="Zespół Fallota">
Zespół Fallota



</doc>
<doc id="159174" url="https://pl.wikipedia.org/wiki?curid=159174" title="Harri Rovanpera">
Harri Rovanpera



</doc>
<doc id="159176" url="https://pl.wikipedia.org/wiki?curid=159176" title="Skamieniałe Miasto">
Skamieniałe Miasto



</doc>
<doc id="159179" url="https://pl.wikipedia.org/wiki?curid=159179" title="Marcus Gronholm">
Marcus Gronholm



</doc>
<doc id="159180" url="https://pl.wikipedia.org/wiki?curid=159180" title="Camp Nou">
Camp Nou

Camp Nou (nazwa ze względów marketingowych - Spotify Camp Nou) – stadion piłkarski w Barcelonie, w Katalonii, w Hiszpanii, na którym są rozgrywane mecze FC Barcelona. Jego trybuny mieszczą 99 354 osób, czyniąc go największym piłkarskim stadionem w Europie i jednym z największych na świecie. W sezonie 1998/99 UEFA przyznała Camp Nou 5 gwiazdek, jako że arena spełniała najwyższe standardy konstrukcyjne. W 2010 r., ze względu na nowe regulacje UEFA, stadion otrzymał "Kategorię 4". Na jego trybunach widoczna jest dewiza klubu, Més que un club. Na stadionie rozgrywane są także mecze reprezentacji Katalonii w piłce nożnej, a niegdyś na murawie obiektu występowała reprezentacja Hiszpanii.
Kompleks.
FC Barcelona jest właścicielem dwóch kompleksów sportowych. Camp Nou położony jest w jednym z nich, wraz z:
Drugi kompleks to Ciutat Esportiva Joan Gamper, miejsce treningów piłkarzy kadry seniorskiej FC Barcelona, obok którego zostało wybudowane Ciutat Esportiva Oriol Tort.
Historia.
Decyzja o budowie nowego stadionu zapadła w 1954 r. Główną przyczyną był fakt, że stadion (Camp de Les Corts), na którym dotychczas grała drużyna, był za mały, bo zaledwie 60-tysięczny.
Projektantami Camp Nou zostali wybrani Francesc Mitjans-Miró, Lorenzo García Barbon i Josep Soteras Mauri. Budowa kosztowała 288 milionów peset i trwała trzy lata, od 1954 do 1957 roku. Nowo powstały stadion mógł pomieścić nawet 120 tysięcy widzów. W pierwszym meczu na tym stadionie FC Barcelona zmierzyła się z reprezentacją Warszawy. Katalończycy wygrali 4:2, a pierwszym strzelcem gola został Eulogio Martínez; bramki dla Polaków zdobywali Henryk Szymborski i Władysław Soporek (obaj byli graczami ŁKS Łódź).
Stadion był areną zmagań piłkarskich w trakcie igrzysk olimpijskich w 1992 roku, a także kilku innych imprez, takich jak mistrzostwa Europy w 1964 roku, czy mistrzostwa świata w 1982 roku. Podczas tej imprezy jego pojemność wynosiła 97 679 miejsc.
17 listopada 1982 papież Jan Paweł II odprawił na stadionie mszę dla 120 tys. osób. Msza trwała ok. 2 godziny. Była na niej obecna kadra FC Barcelony.
15 marca 2022 FC Barcelona poinformowała o zakupie czasowych praw do nazwy stadionu przez Spotify. Na podstawie tej umowy, obiekt od 1 lipca 2022 roku nosi nazwę Spotify Camp Nou.
28 kwietnia 2022 roku alkad Barcelony, Ada Colau, wydała zgodę na rozpoczęcie prac związanych z renowacją Camp Nou, w ramach projektu Espai Barça. We wrześniu rozpoczęła się przebudowa stadionu.
Reprezentacja Hiszpanii.
Camp Nou jest również obiektem, na którym swoje mecze rozgrywała w przeszłości reprezentacja Hiszpanii. Jednakże od kilkunastu lat reprezentacja tam nie występuje. Jest to nieoficjalnie spowodowane względami politycznymi.
Historyczne mecze.
Na tym obiekcie rozgrywano wiele sportowych imprez (m.in. finały Ligi Mistrzów i mecze igrzysk olimpijskich 1992). Poniżej wybrane spotkania, które zapisały się w historii stadionu:
Koncerty.
Na Camp Nou grali między innymi:
Rugby.
24 czerwca 2016 roku, z uwagi na niedostępność Stade de France spowodowaną przez Euro 2016, na Camp Nou rozegrano finał mistrzostw Francji w rugby pomiędzy Racing 92 a RC Toulonnais. Świadkami zwycięstwa paryskiego zespołu było 99 124 widzów, co stanowiło światowy rekord.

</doc>
<doc id="159184" url="https://pl.wikipedia.org/wiki?curid=159184" title="Francois Duval">
Francois Duval



</doc>
<doc id="159187" url="https://pl.wikipedia.org/wiki?curid=159187" title="Albinos">
Albinos



</doc>
<doc id="159188" url="https://pl.wikipedia.org/wiki?curid=159188" title="Król Ryszard Lwie Serce">
Król Ryszard Lwie Serce



</doc>
<doc id="159192" url="https://pl.wikipedia.org/wiki?curid=159192" title="Rezerwat przyrody Jezioro Świdwie">
Rezerwat przyrody Jezioro Świdwie



</doc>
<doc id="159193" url="https://pl.wikipedia.org/wiki?curid=159193" title="Idiom">
Idiom

Idiom, idiomat, idiomatyzm (z „specyfika języka, osobliwości językowe”; od gr. "idiōma", dop. "idiōmatos" „specyficzna cecha; właściwość” od "idiousthai" „odpowiedni”; "ídios" „własny; prywatny; swoisty”) – konstrukcja językowa, której znaczenie ma charakter swoisty, tj. nie daje się wyprowadzić ze znaczenia jej poszczególnych części składowych. Idiomy należy odróżnić od kolokacji, czyli związków wyrazowych wykazujących pewną ustaloną łączliwość, ale dających się rozumieć dosłownie.
Terminologia.
Część autorów utożsamia idiomy z frazeologizmami, inni zaś rozumieją idiom jako pojęcie podrzędne wobec szerzej rozumianego frazemu (frazeologizmu). Przy szerszym ujęciu frazemu idiom pokrywa się z nim tylko częściowo.
O idiomach najczęściej wspomina się w kontekście nauki języków obcych (ponieważ stanowią one liczną grupę wyjątków od poznawanych przez uczącego się reguł), stąd też bardzo często stosuje się inną definicję: „wyrażenie właściwe tylko danemu językowi, niedające się dosłownie przetłumaczyć na inny język”. Definicja ta nie jest jednak ścisła, ponieważ niektóre idiomy są zapożyczane od jednych języków przez drugie, przez co są one charakterystyczne dla większej niż jeden liczby języków.
Idiomy obcojęzyczne.
W tłumaczeniu idiomy oddaje się najczęściej poprzez użycie odpowiadających im (lub zbliżonych znaczeniem) polskich idiomów, np.:

</doc>
<doc id="159194" url="https://pl.wikipedia.org/wiki?curid=159194" title="Ujeżdżenie">
Ujeżdżenie

Ujeżdżenie, dresaż (z fr. "dressage", tresura) – olimpijska konkurencja jeździectwa wspierana przez Międzynarodową Federację Jeździecką (FEI). W nowoczesnym ujeżdżeniu jeździec i koń wykonują serię określonych wcześniej ruchów, zwanych figurami, na czworokątnej arenie, zwanej czworobokiem. Znajomość podstaw tej dyscypliny jest konieczna przy uprawianiu innych dyscyplin jeździeckich, na przykład skoków. Ujeżdżenie jest też jedną z trzech prób, jakie obejmuje wszechstronny konkurs konia wierzchowego.
Historia dyscypliny.
Zainteresowanie rozwijaniem naturalnych możliwości konia sięga starożytności. W XVI wieku powstała klasyczna szkoła jazdy, w której najpierw szkolono konia „z ziemi” przy pomocy długich wodzy. W XIX wieku popularność zyskało ujeżdżenie, na którego kształtowanie wpływ mieli jeźdźcy z Hiszpańskiej Szkoły Jazdy w Wiedniu oraz Cadre Noir we Francji.
Pierwsze zawody zorganizowano w 1873 w Bratysławie w celu utrwalenia schematu klasycznego jeździectwa i przedstawienia najważniejszych celów treningu młodego konia wierzchowego. Od 1963 rozgrywane są Mistrzostwa Europy, a od 1966 Mistrzostwa Świata.
Od początku lat 80. XX wieku wprowadzono programy dowolne z muzyką (tzw. "Kür"). Jeździec wykonuje w nich własny program ułożony z określonego zestawu ruchów i figur (w zależności od klasy trudności programu) z odpowiednio dobranym podkładem muzycznym; program dowolny zawiera jednakże określone elementy obowiązkowe.
Cele ujeżdżenia.
Celem ujeżdżenia jest harmonijny rozwój naturalnych możliwości i zdolności konia zrównoważonego, elastycznego, dobrze i szybko reagującego na polecenia. Szkolenie konia powinno prowadzić do doskonalenia jego naturalnej równowagi, zachowania elastyczności ruchów oraz wyrobienia posłuszeństwa i chęci współpracy z jeźdźcem. Koń i jeździec powinni reprezentować wspólnie harmonię i elegancję, płynność ruchów, spokój, równowagę i wzajemne porozumienie. Wyszkolenie konia ujeżdżeniowego wymaga cierpliwości, wyczucia jego psychiki i wielu lat treningu.
"Koń powinien pozwolić jeźdźcowi wygodnie siedzieć, reagując posłusznie i z zaufaniem na pomoce pozostając całkowicie wyprostowany w ruchu po liniach prostych i odpowiednio wygięty przy jeździe po łukach. Powinien sprawiać wrażenie, że wykonuje stawiane mu zadania z własnej woli."
Do ujeżdżenia wykorzystuje się prawie wszystkie współczesne rasy konia gorącokrwistego, choć najczęściej obserwuje się konie hanowerskie i lipicańskie.
Zawody w ujeżdżeniu.
Konkursy.
Konkursy ujeżdżenia odbywają się w skali międzynarodowej i krajowej. Konkursy krajowe podzielone są na klasy (według stopnia trudności): L, P, N, C, CC i CS. Każda klasa dzieli się na programy opisujące obowiązkowe ruchy, jakie zawodnik i koń powinni wykonać na czworoboku. Zawody organizowane przez FEI w ramach mistrzostw świata, kontynentu, a także igrzysk olimpijskich rozgrywane są w formule konkursów Grand Prix, Grand Prix Special i Grand Prix Kur (dowolny).
We wszystkich klasach, jeździec i koń prezentują "figury" i chody ("zebrane", "robocze", "pośrednie", "wyciągnięte"): stęp, kłus i galop, płynne przejścia pomiędzy chodami oraz zmiany tempa. W zależności od poziomu trudności konkursu, obecne są też inne elementy programu, na przykład ciąg, lotna zmiana nogi (co cztery/trzy/dwie/jedno "foule"), pasaż, piaff, piruet. "Wszystkie ruchy konia winny być wykonane przy użyciu niewidocznych pomocy i bez widocznego wysiłku ze strony zawodnika". Konkursy w niższych klasach oceniane są przez jednego sędziego; w klasach wyższych oceny wystawia trzech lub pięciu sędziów. Sędzia ocenia zawodnika na 10-punktowej skali. Ocena końcowa zawodnika jest sumowana i podawana w procentach; zwycięża ten, którego wynik jest najwyższy. Kobiety współzawodniczą z mężczyznami.
Areny zawodów.
Konkursy w ujeżdżeniu rozgrywane są na piaszczystym (czasem trawiastym) czworoboku o wymiarach 20 × 40 m (niższe klasy) lub 20 × 60 m (wyższe klasy). Czworobok jest oznaczony 12 tablicami z literami, które umieszczone są na ogradzających plac "szrankach" (niskich białych płotkach). Litery wskazują miejsca wykonania "figur" (koła, wolty, ósemki, wężyki i serpentyny) i innych elementów programu. Po wjeździe na czworobok, zawodnika obowiązuje ukłon.
Strój i rząd.
Strój zawodnika i rząd konia określają przepisy jeździeckie. W zawodach wyższej rangi, strój zawodnika składa się obowiązkowo z: czarnego lub granatowego fraka (na zawodach regionalnych i do klasy CC może to być marynarka), cylindra, białych lub kremowych bryczesów, plastronu lub krawata, rękawiczek, długich czarnych butów i ostróg.
Ochronne nakrycie głowy (kask jeździecki) jest dozwolone we wszystkich klasach i obowiązkowe dla juniorów. Jeźdźcy uprawnieni do noszenia munduru mogą w nim występować na zawodach, zamiast ukłonu obowiązuje wówczas salutowanie. W niższych klasach wymagane jest kiełznanie wędzidłowe lub bezwędzidłowe w klasie LL, w wyższych – munsztukowe. Obowiązuje siodło ujeżdżeniowe, czyli o wydłużonych tybinkach, do jazdy na długich puśliskach. Używanie bata (tylko ujeżdżeniowego – do 120 cm dla koni i 100 cm dla kuców) jest dozwolone jedynie na zawodach krajowych. Nie dopuszcza się stosowania wytoków, napierśników i innych środków pomocniczych, nawet ochraniaczy nóg końskich czy bandaży. Koń musi być zadbany i czysty, a jego grzywa zapleciona.
Dyscyplina dla niepełnosprawnych.
Dyscyplina ujeżdżenia, jako jedyna dyscyplina jeździecka, od roku 1996 stanowi część igrzysk paraolimpijskich. Od roku 2006 dyscyplina ujeżdżenia dla osób niepełnosprawnych jest także regulowana przez FEI, która jest jedyną międzynarodową federacją sportową nadzorującą obie odmiany konkurencji. Organizowane są krajowe i międzynarodowe zawody w parajeździectwie. Podobnie, jak w dyscyplinie powożenia, zasady rozgrywania konkursów pozostają niezmienione, a współzawodnicy są dobierani w grupy w zależności od ich siły i sprawności fizycznej dla sprawiedliwej konkurencji. Zgłoszenia rozpatrywane są przez FEI indywidualnie i na ich podstawie dopuszcza się używanie dodatkowych pomocy.
Mistrzowie.
Jedną z najbardziej utytułowanych zawodniczek światowej czołówki w ujeżdżeniu jest Holenderka Anky van Grunsven, która zdobyła złoto na igrzyskach olimpijskich w Sydney (2000), w Atenach (2004) i w Pekinie (2008).
W Polsce do czołówki należą:

</doc>
<doc id="159197" url="https://pl.wikipedia.org/wiki?curid=159197" title="Marceli Chlamtacz">
Marceli Chlamtacz

Marceli Chlamtacz (ur. 26 kwietnia 1865 w Szarpańcach, zm. 7 stycznia 1947 we Lwowie) – polski prawnik, specjalista prawa rzymskiego i cywilnego, profesor Uniwersytetu Lwowskiego.
Życiorys.
Kształcił się w C. K. Gimnazjum im. Franciszka Józefa we Lwowie, gdzie w 1885 ukończył VIII klasę i zdał egzamin dojrzałości (w jego klasie był m.in. Wacław Borzemski). Studiował prawo na Wydziale Prawa Uniwersytetu Lwowskiego. Na studiach nieprzerwanie związany był z seminarium Oswalda Balzera. Po ukończeniu studiów odbył praktykę sądowo-karną w C.K. Sądzie Krajowym, przy Trybunale I Instancji we Lwowie. W międzyczasie zdał na uniwersytecie macierzystym rygoroza ścisłe i w 1891 r. został wypromowany na doktora praw. Następnie na krótko podjął praktykę adwokacką w kancelarii adwokata Pawła Dąbrowskiego, aby pod koniec 1891 r. wyjechać na studia do Wiednia (1891–1892), a następnie Berlina (1892–1894). Po powrocie do Lwowa ponownie podjął pracę jako kancelarzysta adwokacki, tym razem u adwokata Tadeusza Skałkowskiego. Pracował także na Uniwersytecie Lwowskim, początkowo w charakterze notariusza, a od 1898 także wykładowcy.
Był od 1898 docentem w II Katedrze Prawa Rzymskiego, w 1900 został profesorem nadzwyczajnym, w 1904 profesorem zwyczajnym. W latach 1904–1935 kierował II Katedrą Prawa Rzymskiego. W roku akademickim 1905/1906 pełnił funkcję dziekana Wydziału Prawa, a w 1907 także prodziekana. W 1908 r. wybrany został do Lwowskiej Rady Miejskiej. Do 1914 r. pozostawał członkiem ówczesnego Narodowo-Demokratycznego Klubu Radnych pod nazwą Klubu Obywatelskiego. W 1912 r. wykonywał obowiązki prezesa Miejskiego Komitetu Polskiego Stronnictwa Demokratycznego we Lwowie. W 1913 r. ponownie wybrany został radnym na sześcioletnią kadencję. 24 maja 1933 został wybrany przez Senat Uniwersytet Jana Kazimierza we Lwowie na urząd rektora tej uczelni, zaś wybór wymagał zatwierdzenia przez Prezydenta RP. W 1937 został członkiem korespondentem PAU, należał także do Towarzystwa Naukowego we Lwowie.
W związku z wybuchem I wojny światowej, wyjazdem do Wiednia prezydenta Lwowa Józefa Neumanna i aresztowaniami wiceprezydentów po rozpoczęciu okupacji Lwowa przez armię rosyjską Marceli Chlamtacz tymczasowo objął ster władzy miejskiej. 20 czerwca 1915 został przymusowo wywieziony przez władze rosyjskie do Kijowa w grupie zakładników. W lutym 1918 został jednym ze stu członków Tymczasowej Rady Miejskiej we Lwowie. W latach 1918–1927 pełnił funkcję wiceprezydenta Lwowa. W czasie obrony Lwowa w listopadzie 1918 był członkiem polskiego Komitetu Obywatelskiego i powołanego 23 listopada 1918 Tymczasowego Komitetu Rządzącego we Lwowie.
Członek zarządu Związku Miast Polskich w 1932 roku.
W okresie okupacji niemieckiej Lwowa (czerwiec 1941 – lipiec 1944) brał udział w tajnym nauczaniu na Wydziale Prawa Uniwersytetu Jana Kazimierza, gdzie wykładał i egzaminował z prawa rzymskiego. W sierpniu 1943 członek Rady Przybocznej powołanej przez okupacyjnego niemieckiego starostę miejskiego Lwowa.
Po wojnie wraz z dwoma innymi polskimi profesorami prawa UJK Przemysławem Dąbkowskim i Juliuszem Makarewiczem nie wyjechał ze Lwowa. Nie podjął też pracy na Uniwersytecie Iwana Franki.
Zmarł we Lwowie 7 stycznia 1947 i pochowany został w grobowcu rodzinnym na Cmentarzu Łyczakowskim.
Publikacje.
Marcelego Chlamtacza interesowało zarówno klasyczne, jak i justyniańskie prawo rzymskie. Szczególnie znaczenie miała dla niego możliwość wykorzystania dziedzictwa prawa rzymskiego w prawodawstwie mu współczesnym. W dorobku naukowym Marcelego Chlamtacza można wyróżnić trzy zasadnicze grupy prac. Były to prace dotyczące prawa rzeczowego, prawa zobowiązań oraz prace krytyczne (artykuły recenzyjne i recenzje). Publikował również prace związane z samorządem terytorialnym. Jego prace naukowe to przykłady solidnych naukowych studiów, choć pisane są językiem charakterystycznym dla epoki, w której przyszło mu tworzyć. Wśród jego prac wyróżnić można przede wszystkim:

</doc>
<doc id="159198" url="https://pl.wikipedia.org/wiki?curid=159198" title="Koarktacja aorty">
Koarktacja aorty

Koarktacja aorty, zwężenie cieśni aorty (łac. "coarctatio aortae", ang. aortic coarctation, CoAo) – wrodzona, niesinicza wada serca, polegająca na zwężeniu aorty między odejściem lewej tętnicy podobojczykowej i więzadłem tętniczym, lub przetrwałym przewodem tętniczym. Czasami towarzyszy mu niedorozwój łuku aorty (hypoplazja). W rzadkich przypadkach zwężenie może dotyczyć innych odcinków aorty. Wada ta występuje szczególnie często u osób chorych z zespołem Turnera.
W typie nadprzewodowym (tzw. postać niemowlęca, B) zwężenie występuje na długim odcinku i ma miejsce pomiędzy odejściem lewej tętnicy podobojczykowej a ujściem przewodu tętniczego. Umożliwia to, w przypadku utrzymania jego drożności, występowanie przecieku prawo-lewego i zaopatrywanie dolnej części ciała z prawej komory (krew nieutlenowana) – stąd, w przypadku współwystępowania tych dwóch wad może dojść do sinicy w obrębie tego obszaru. Występuje u 5% dziewczynek z zespołem Turnera.
W typie podprzewodowym lub w koarktacji na wysokości przewodu tętniczego (tzw. typ dorosłych, A i C) zwężenie ma postać pierścienia. Ukrwienie dolnej części ciała ulega z czasem zwiększeniu dzięki rozwojowi krążenia obocznego.
Epidemiologia.
Wada stanowi około 3/5% wszystkich wad wrodzonych serca, występuje 2–3 razy częściej u chłopców. Wada występuje często w skojarzeniu z innymi anomaliami, jak np. ubytek międzykomorowy, czy z innymi wadami rozwojowymi naczyń. W 85% przypadków towarzyszy jej dwupłatkowa zastawka aortalna. Szczególnie często dotyczy kobiet z zespołem Turnera (35% pacjentów z koarktacją aorty).
Krążenie oboczne.
Wysokie ciśnienie powyżej zwężenia powoduje powstanie krążenia obocznego. Krew z tętnicy piersiowej wewnętrznej (odgałęzienie tętnicy podobojczykowej) płynie do tętnic międzyżebrowych przednich, następnie za pośrednictwem tętnic międzyżebrowych tylnych do aorty zstępującej. Krążenie oboczne prowadzi do powstania ubytków w dolnych krawędziach żeber (tzw. uzury).
Objawy i przebieg.
Stan chorego zależy od stopnia zwężenia i wieku. U noworodków wada może być początkowo bezobjawowa. W ciągu pierwszej doby, wraz z czynnościowym zamknięciem się przewodu Botalla, pojawiają się objawy niewydolności krążenia: 
Leczenie.
Przed urodzeniem.
W przypadku rozpoznania zwężenia cieśni aorty u dziecka przed urodzeniem stosuje się technikę podawania ciężarnej 45% mieszaniny tlenu do oddychania. W czasie trzech posiedzeń, trwających trzy do czterech godzin, ciężarna oddycha przez maskę 45% tlenem. Krew z podwyższonym wysyceniem w tlen, dochodzi do płodu przez łożysko i powoduje zwiększenie przepływu krwi przez płuca przez poszerzenie łożyska naczyń płucnych. Zwiększona ilość krwi po osiągnięciu lewego serca przepływa do łuku aorty. Leczenie to zalecane jest od 34. tygodnia ciąży. Prowadzone jest przez trzy do czterech tygodni i powoduje istotne poszerzenie światła hypoplastycznego łuku aorty.
W niektórych przypadkach działanie tlenoterapii było neutralizowane lub osłabiane przez obecność ubytków w przegrodzie międzykomorowej oraz niemożności napełniania lub opróżniania komór serca, ale może ułatwić leczenie poporodowe i poprawić rokowanie w odpowiednich przypadkach.
Po urodzeniu.
Oba typy wymagają troskliwej kontroli i leczenia operacyjnego, które polega na usunięciu zwężenia. Nieleczony typ nadprzewodowy może prowadzić do 60–90% śmiertelności w okresie niemowlęcym z powodu niewydolności krążenia i dlatego dzieci z tym rozpoznaniem operowane są w pierwszych tygodniach lub miesiącach życia. Typ podprzewodowy leczy się operacyjnie najczęściej w 3–4 r.ż. Leczenie w późniejszym okresie może skutkować utrwalonym nadciśnieniem i/lub wcześniejszą miażdżycą w dotkniętym nadciśnieniem obszarze tętniczym. Duże badanie, opublikowane w 1970 roku o przebiegu naturalnym koarktacji aorty, wykazało, że średni wiek przeżycia chorych nie operowanych wynosi 34 lata, przy średnim przeżyciu populacji w tamtym okresie 71 lat.
Krytyczna koarktacja aorty – w przypadku ciasnego zwężenia aorty objawy niewydolności krążenia występują już w pierwszych godzinach po urodzeniu. Wymaga ona poprawy i stabilizacji stanu pacjenta:
Po ustabilizowaniu stanu chorego podejmuje się decyzję co do dalszego postępowania – leczenie interwencyjne, czy operacyjne.
Techniki operacyjne:
Angioplastyka, polegająca na poszerzeniu nieprawidłowego odcinka, czyli tak zwanej angioplastyce balonowej z implantacją stentu lub bez, ze względu na powikłania i częsty nawrót stenozy jest obecnie stosowane tylko w przypadku zwężenia pooperacyjnego. Poprzez te zabiegi zarówno górna jak i dolna część organizmu otrzymuje wystarczającą ilość krwi.
Powikłania pooperacyjne.
Śmiertelność okołooperacyjna i szpitalna w izolowanej koarktacji jest niewielka i bliska zeru. Wzrasta znacznie w tzw. zespole koarktacji, czyli w zwężeniu aorty współistniejącym z ubytkiem w przegrodzie międzykomorowej, drożnym przewodem tętniczym i przede wszystkim przy współistniejących złożonych wadach serca np. z zespołem Fallota. Z powodu częstych wad towarzyszących np. dwupłatkowa zastawka aortalna, możliwości nawrotu zwężenia, czy wytworzenie się tętniaka pacjenci po leczeniu koarktacji aorty do końca życia wymagają okresowej kontroli kardiologicznej. 
Sport i obciążenie.
Jeżeli w układzie naczyniowym nie obserwuje się restenozy, znacznego poszerzenia aorty wstępującej, tętniaka w obszarze cieśni aorty, ani nadciśnienia tętniczego pacjent nie ma ograniczeń ruchowych i obciążeń fizycznych. Należy unikać obciążeń statycznych o dużej intensywności. 

</doc>
<doc id="159202" url="https://pl.wikipedia.org/wiki?curid=159202" title="Turkmenia">
Turkmenia



</doc>
<doc id="159203" url="https://pl.wikipedia.org/wiki?curid=159203" title="Szczeciński Park Krajobrazowy „Puszcza Bukowa”">
Szczeciński Park Krajobrazowy „Puszcza Bukowa”

Szczeciński Park Krajobrazowy „Puszcza Bukowa” – utworzony 4 listopada 1981, o powierzchni 20 938 ha (w tym otulina 11 842 ha), w województwie zachodniopomorskim, w powiecie gryfińskim, w większości w gminie Stare Czarnowo, częściowo w granicach miasta Szczecina i gminy Gryfino. Położony w lasach Puszczy Bukowej na Wzgórzach Bukowych.
Wchodzi w skład Zespołu Parków Krajobrazowych Województwa Zachodniopomorskiego z siedzibą w Szczecinie przy ul. Kopalnianej 2.
Inne walory przyrodnicze.
112 osobliwości przyrodniczych, uznanych za pomniki przyrody, wśród nich m.in. pojedyncze okazy drzew i ich grupy, 10 głazów narzutowych oraz 5 źródeł-helokrenów. 
Na obszarze parku znajdują się poza tym: ogród dendrologiczny na północ od wsi Glinna (zob. arboretum w Glinnej), jeziora: Glinna Wielka, Jezioro Binowskie i Piasecznik Duży, obiekty zabytkowe w miejscowościach Binowo, Dobropole Gryfińskie i Kołowo oraz punkty widokowe.

</doc>
<doc id="159205" url="https://pl.wikipedia.org/wiki?curid=159205" title="Pielęgnicowate">
Pielęgnicowate

Pielęgnicowate (Cichlidae) – klad w randze rodziny ryb okoniokształtnych (Perciformes) obejmujący ponad 1600 gatunków opisanych naukowo oraz kilkaset odkrytych, oczekujących na formalny opis, co czyni ją jedną z najliczniejszych w gatunki rodzin kręgowców. Jest jedyną słodkowodną rodziną wargaczowców (Labroidei).
Pojawiły się prawdopodobnie we wczesnej kredzie, przed rozpadem Gondwany. Spośród innych okoniokształtnych wyróżnia je zaawansowana budowa szczęk, specjalizacja pokarmowa oraz rozwinięte strategie rozrodcze, co uznawane jest za przyczynę ich sukcesu ewolucyjnego – skolonizowały większość tropikalnych wód śródlądowych Ameryki i Afryki. Szybka specjacja i radiacja adaptacyjna pielęgnicowatych stały się przedmiotem zainteresowania biologów ewolucyjnych.
Wykazują bardzo dużą różnorodność pod względem morfologicznym, behawioralnym i ekologicznym.
Większość z nich budową przypomina okonia – ciało krępe, lekko wygrzbiecone, bocznie ścieśnione, z charakterystycznym układem płetw. Polska nazwa zwyczajowa nawiązuje do ich sposobu traktowania potomstwa – opiekują się ikrą i narybkiem. Większe gatunki są poławiane lokalnie ze względu na smaczne mięso, mniejsze stanowią przedmiot handlu dla potrzeb akwarystyki. Żywiące się larwami komarów ograniczają rozprzestrzenianie się malarii. Liczne gatunki introdukowano w różnych krajach świata.
Występowanie.
Współczesny zasięg występowania pielęgnicowatych obejmuje Afrykę i Madagaskar, Amerykę Południową i Środkową (zasięg jednego gatunku rozciąga się po Teksas w Ameryce Północnej), Kubę i Haiti, Indie, Sri Lankę, Cejlon i Azję Mniejszą. Zasiedlają głównie słodkie, rzadziej słonawe wody strefy tropikalnej i subtropikalnej.
W zapisie kopalnym znane są z Afryki, Arabii Saudyjskiej, Lewantu, Europy, Ameryki Południowej i Haiti. Wielu autorów uważa, że pojawiły się 130 milionów lat temu, przed rozpadem Gondwany, ale możliwe jest ich późniejsze pochodzenie szacowane na 65 mln lat temu. Pierwsza z teorii opiera się na bliskim pokrewieństwie gatunków afrykańskich i amerykańskich, oraz na założeniu, że ryby te nie były zdolne do pokonania bariery, jaką stanowi dla nich woda słona. Dotychczas odkryte ślady kopalne nie potwierdzają tej teorii. Najstarsze potwierdzone ślady pielęgnicowatych pochodzą z eocenu Tanzanii ("Mahengechromis", 45 mln lat temu) i Argentyny ("Proterocara", 55–34 mln lat temu i "Gymnogeophagus"), a późniejsze z oligocenu. Przeciwko tej teorii świadczy też brak pielęgnic w wodach Australii, która była częścią Gondwany, oraz ich obecność na Karaibach, które wyłoniły się ponad poziom morza dopiero w miocenie. Druga teoria, oparta na datowaniu odnalezionych szczątków kopalnych, sugeruje, że współcześnie słodkowodne pielęgnicowate dotarły do Ameryki, Madagaskaru i Indii pokonując drogę morską. Istotnym argumentem jej zwolenników jest fakt, że niektóre z tych ryb tolerują wodę słoną.
Rekonstrukcje filogenetyczne sugerują, że pielęgnice pojawiły się w wodach afrykańskich około 130 mln lat temu, a radiacja w jeziorach wschodnioafrykańskich rozpoczęła się 84–53 mln lat temu.
Największą różnorodność gatunków stwierdzono w środkowej i wschodniej Afryce, szczególnie w Wielkich Jeziorach Afrykańskich. Zaledwie kilka występuje w południowych Indiach i na Bliskim Wschodzie. Większość pielęgnicowatych to gatunki endemiczne.
Szybka specjacja i radiacja adaptacyjna afrykańskich pielęgnic była bardziej nasilona w jeziorach niż w środowiskach rzecznych. Większość gatunków występuje w jeziorach Tanganika, Malawi i Wiktorii. Zaledwie około 100 gatunków zasiedla afrykańskie rzeki, podczas gdy w jeziorach poznano około 800 i nadal odkrywane są nowe.
W przeciwieństwie do rzek afrykańskich, w rzekach Ameryki Południowej i Środkowej żyje około 600 gatunków pielęgnic. Stanowią tam ważny element ichtiofauny.
Budowa.
Ciało zwykle krępe, lekko wygrzbiecone, bocznie spłaszczone, u poszczególnych gatunków przybiera różnorodne kształty od niskiego i wydłużonego ("Crenicichla") po krótkie i bardzo wysokie ("Pterophyllum") lub niemal koliste ("Symphysodon"). 
Zazwyczaj jest jaskrawo, często kontrastowo, ubarwione – szczególnie u samców odbywających gody.
Dołek węchowy otwiera się tylko jednym kanałem na powierzchnię skóry. Budowa aparatu gębowego jest wysoko rozwinięta – umożliwia wysuwanie szczęk. Występują w nim miażdżące lub rozdrabniające pokarm zęby gardłowe oraz rozłożone na szczękach zęby służące do chwytania. Kształt i układ zębów u poszczególnych gatunków jest bardzo zróżnicowany, związany z preferencjami pokarmowymi i strategią żerowania.
Linia boczna u większości gatunków jest przerwana, zwykle z 20–50 łuskami, ale u niektórych liczba łusek w linii bocznej może sięgać 100. Kolce (promienie twarde) obecne są w płetwie grzbietowej, odbytowej oraz w płetwach brzusznych. Pojedyncza płetwa grzbietowa jest podzielona na część kolczastą (z 7–25 promieniami twardymi) i miękką (z 5–30 promieniami miękkimi). Płetwy brzuszne są przesunięte do przodu, osadzone pod piersiowymi. W płetwie odbytowej 3–15 promieni twardych (u większości gatunków znajdują się 3 twarde promienie) i 4–15 miękkich. Długość ciała wynosi od 3 cm u "Neolamprologus brevis" do około 80 cm u "Boulengerochromis microlepis".
Biologia i ekologia.
Poszczególne gatunki wykazują dużą różnorodność preferencji pokarmowych, co związane jest z odmienną budową przewodu pokarmowego. Jedne zjadają detrytus i fitoplankton, inne faunę denną, a jeszcze inne są częściowo drapieżne. Są wśród nich gatunki wyspecjalizowane w zjadaniu roślin, mięczaków, planktonu, a także ryb.
Cichlidae są jajorodne. W okresie godowym stają się niespokojne i bardzo ruchliwe. Szczególnie u samców spotykany jest silnie rozwinięty terytorializm. Większość wykazuje wówczas wzmożoną agresję, zarówno zewnątrz-, jak i wewnątrzgatunkową. Agresja kierowana jest w pierwszej kolejności przeciw przedstawicielom tej samej płci, najpierw własnego, a następnie innych gatunków. W dalszej kolejności zdarza się też agresja wobec płci przeciwnej. Rywalizacja często prowadzi do – poprzedzonych demonstracją siły – utarczek pomiędzy osobnikami broniącymi swojego rewiru. Trwają one aż do ustalenia hierarchii.
Polską nazwę pielęgnice zawdzięczają wysoko rozwiniętej strategii rozrodczej przejawiającej się opieką rodziców nad złożonymi jajami i wylęgłym narybkiem. Są wśród nich gatunki o wylęgu otwartym składające ikrę na podłożu, przyklejające ją do kamieni, wykopujące dla niej dołki, ukrywające jaja w szczelinach skalnych lub muszlach mięczaków, a także gębacze podejmujące zapłodnioną ikrę z podłoża do inkubacji we wnętrzu jamy gębowej. Znane są też pielęgnice ukrywające swoje młode w pysku w razie niebezpieczeństwa. Niektóre gatunki tworzą rodziny wielopokoleniowe.
Duża plastyczność przystosowawcza, w tym również specjalizacja preferencji żywieniowych, a także zachowania związane z rozrodem uznawane są za główne przyczyny sukcesu pielęgnic w podboju wód śródlądowych.
Znaczenie dla człowieka.
Mięso pielęgnic jest cenione ze względu na smak. W warunkach naturalnych są poławiane gospodarczo na różną skalę. Przez wędkarzy traktowane jako ryby sportowe (łowione na wędkę). Niektóre gatunki zostały introdukowane w wielu krajach do masowej hodowli. W Afryce i Ameryce Południowej większe gatunki pielęgnicowatych, głównie z rodzaju "Tilapia", "Sarotherodon" i "Oreochromis", mają duże znaczenie gospodarcze jako ryby konsumpcyjne. Niektóre są hodowane na dużą skalę w akwakulturach. Łatwo przystosowująca się do warunków środowiskowych tilapia nilowa ("Oreochromis niloticus") jest jednym z najpowszechniej hodowanych gatunków ryb słodkowodnych na świecie. W Polsce jest hodowana z powodzeniem od 1990 roku.
Gatunki drapieżne, żywiące się larwami komarów odgrywają znaczącą rolę w walce z malarią.
Z powodu intensywnego, często kontrastowego ubarwienia oraz ciekawej biologii wiele gatunków (np. skalary, paletki i pielęgniczki) jest trzymanych w akwariach. W ogrzewanych akwariach większość trzyma się dobrze i obficie rozmnaża. W hodowlach akwarystycznych wyselekcjonowano wiele odmian barwnych.
Pielęgnicowate stanowią jeden z najważniejszych organizmów modelowych w biologii ewolucyjnej. Są wykorzystywane do badania różnorodności tendencji ewolucyjnych, takich jak opieka rodzicielska, metody kojarzenia, selekcja seksualna i morfologia funkcjonalna.
Zagrożenia.
Rosnące zainteresowanie pielęgnicami wpłynęło na rozwój handlu dla potrzeb akwarystyki, a to z kolei stało się głównym, obok zanieczyszczenia środowiska i utraty siedlisk, zagrożeniem dla wielu gatunków. W Czerwonej księdze gatunków zagrożonych IUCN umieszczono ponad 1000 gatunków z rodziny Cichlidae, z czego wiele zostało uznanych za zagrożone wyginięciem (kategorie CR i EN).
Klasyfikacja.
W obrębie Cichlidae opisano ponad 2000 taksonów, z czego ponad 1600 uznano za poprawnie opisane gatunki. Zgrupowano je w ponad 200 rodzajach. Typem nomenklatorycznym rodziny jest "Cichla".
Pielęgnicowate zostały opisane po raz pierwszy w 1840 roku przez Karola Lucjana Bonaparte, który sklasyfikował je jako podrodzinę (lub plemię) garbikowatych (Pomacentridae, wówczas nazywane Chromidae). Pielęgnicom nadał nazwę Cychlini. Pieter Bleeker w 1859 roku podniósł je do rangi rodziny Cichlidae.
Większość XX-wiecznych klasyfikacji pielęgnicowatych oparta była o prace C. T. Regana (1905, 1906 i 1913), a te bazowały na cechach morfologicznych. Alternatywną klasyfikację przedstawił w 1976 roku Cichocki, co zapoczątkowało serię badań prowadzonych przez wielu badaczy (m.in. Stiassny, Oliver i Kullander). Analiza cech morfologicznych w obrębie pielęgnic jest utrudniona ze względu na ich olbrzymią różnorodność, co prawdopodobnie jest związane z ich dużymi zdolnościami adaptacyjnymi. Dopiero połączenie analiz morfologicznych z badaniami molekularnymi umożliwiło postęp na drodze do ustalenia filogenezy rodziny Cichlidae.
W 1998 opisanych było ponad 1300 gatunków, do 2012 roku ich liczba wzrosła do 1600, a liczba wszystkich, z uwzględnieniem oczekujących na opis naukowy oraz nieodkrytych szacowana jest na 3000.
Do niedawna uważano, że najbliżej spokrewnione z pielęgnicami są szumieniowate (Embiotocidae) i garbikowate (Pomacentridae). Badania molekularne na większej grupie okoniokształtnych wskazują, że taksonem siostrzanym dla Cichlidae są ryby z rodzaju "Pholidichthys" – dotychczas zaliczane do odrębnej niż pielęgnice grupy ostroszowców (Trachinoidei). Wspólną cechą badanej grupy okoniokształtnych jest składane przy dnie, lepkie jajo w osłonce zaopatrzonej w nitkowate wyrostki.
Podrodziny.
Kullander w 1998 roku przeprowadził rewizję taksonomiczną rodziny i zaproponował jej podział na 8 podrodzin. Początkowo koncepcja ta została dość szeroko zaaprobowana, jednak badania molekularne nie potwierdziły monofiletyzmu tych grup. Na podstawie późniejszych badań wyłonione zostały 4 monofiletyczne podrodziny:
Dwie z nich (Cichlinae i Pseudocrenilabrinae) obejmują większość gatunków.
Rodzaje.
Ze względu na zmiany zachodzące nadal w klasyfikacji rodziny, poniżej podano wyróżniane w niej 
rodzaje:

</doc>
<doc id="159206" url="https://pl.wikipedia.org/wiki?curid=159206" title="Bitwa pod Wawrem">
Bitwa pod Wawrem

 
Bitwy powstania listopadowego:

</doc>
<doc id="159211" url="https://pl.wikipedia.org/wiki?curid=159211" title="San Salvador">
San Salvador

San Salvador (hiszp. "San Salvador" – "Święty Zbawiciel") – stolica Salwadoru, położone w środkowej części kraju u stóp wulkanu San Salvador, około 35 km na północ od wybrzeża Oceanu Spokojnego. Miasto zamieszkuje 316,1 tys. (2007), a całą aglomerację - około 2,1 mln osób (2003).
Miasto zostało założone w 1525 w dniu Przemienienia Pańskiego po walnym zwycięstwie nad krajowcami, ale do naszych czasów zachowało się niewiele zabytków epoki kolonialnej. Miasto było bowiem kilkanaście razy zniszczone na skutek wybuchów wulkanu i trzęsień ziemi (ostatnio w 1986). Po tragicznym trzęsieniu z 1854 stolica została na krótko przeniesiona do powstałego kilkanaście kilometrów na zachód miasta Nueva San Salvador. Zniszczenia pogłębiła powódź w 1934, a w bliższych nam czasach działania zbrojne wojny domowej w latach 80. XX wieku. 
San Salvador ma dobre połączenia komunikacyjne z resztą kraju. Położony jest przy Autostradzie Panamerykańskiej. Na wybrzeże pacyficzne prowadzi asfaltowa droga do portu La Libertad i linia kolejowa do innego portu Acajutla. Do lat 70. XX wieku międzynarodowy port lotniczy znajdował się w mieście Ilopango, obecnie główny port lotniczy dla San Salvador Aeropuerto Internacional de El Salvador znajduje się 50 km bardziej na południe. W San Salvador znajdują się trzy uniwersytety, w tym najstarszy założony w 1841. Miasto jest ważnym ośrodkiem handlowym i przemysłowym kraju (głównie spożywczy, włókienniczy, obuwniczy, maszynowy, elektrotechniczny i drzewny). 
Najważniejsze zabytki San Salvador to katedra w stylu kolonialnym (Catedral Metropolitana) oraz budynki rządowe i użyteczności publicznej z końca XVIII, XIX i początków XX wieku. m.in. Palacio Nacional (pałac narodowy, dawna siedziba rządu, obecnie muzeum), Casa Presidencial (siedziba prezydenta) czy Teatro Nacional de El Salvador (teatr narodowy).
Zespół miejski San Salvador.
San Salvador stanowi centrum gęsto zaludnionego obszaru metropolitalnego, obejmującego następujące miasta:

</doc>
<doc id="159218" url="https://pl.wikipedia.org/wiki?curid=159218" title="Cichlidae">
Cichlidae



</doc>
<doc id="159224" url="https://pl.wikipedia.org/wiki?curid=159224" title="Kordelas">
Kordelas

Kordelas (wł. "cortelas") – rodzaj długiego noża, broń o głowni jednosiecznej, prostej lub zakrzywionej, od XV wieku używana przez piechotę, później najczęściej stosowana jako myśliwska.
Jako broń myśliwych służyła do dobijania zwierzyny w trakcie polowań. Z czasem została przekształcona w broń paradną stanowiącą element galowego stroju myśliwego.
Potocznie nazwę tę stosuje się niekiedy w odniesieniu do szabel abordażowych z XVIII-XIX wieku.

</doc>
<doc id="159226" url="https://pl.wikipedia.org/wiki?curid=159226" title="Nizina La Platy">
Nizina La Platy

Nizina La Platy – nizina w Ameryce Południowej, dolina rzeki Parany z ujściem w zatoce La Plata.
Nizina ta leży w 5 krajach: Urugwaju, Argentynie, Paragwaju, Brazylii i Boliwii. Największe leżące na niej miasta to Montevideo, La Plata, Buenos Aires, Rosario, Santa Fe (miasta na południu tego regionu) i Asunción. Przepływa tam także częściowo rzeka Urugwaj i inne. Naturalnymi granicami tej niziny są Wyżyna Brazylijska, Mato Grosso, Andy z Gran Chaco i Pampa. Nizina ta leży na niecce La Platy (trzeciorzędowa pokrywa osadowa). Występuje tam roślinność typu stepy i lasy podzwrotnikowe suche. Średnia temperatura w styczniu wynosi ok. 24 °C, a w lipcu 11 °C. Opady roczne wynoszą średnio 600 mm. Jest tutaj rozwinięte rolnictwo mieszane. Hoduje się bydło oraz uprawia kukurydzę i pszenicę.

</doc>
<doc id="159227" url="https://pl.wikipedia.org/wiki?curid=159227" title="Than Shwe">
Than Shwe

Than Shwe (ur. 2 lutego 1933 w Prowincji Mandalaj) – birmański wojskowy i polityk, w latach 1992-2011 przewodniczący Państwowej Rady Pokoju i Rozwoju - rządzącej krajem junty wojskowej.
Życiorys.
Than Shwe pracował jako urzędnik pocztowy, następnie w siłach zbrojnych. Po przewrocie wojskowym w 1962 roku kontynuował karierę i w roku 1985 objął urząd wiceministra obrony. Po krwawych protestach w 1988 roku, Than Shwe został członkiem Państwowej Rady Przywrócenia Ładu i Porządku, będącej faktycznie najwyższym organem władzy w kraju. Po nieoczekiwanej dymisji Sawa Maunga, 23 kwietnia 1992 został przewodniczącym Rady, głową państwa, ministrem obrony i głównodowodzącym sił zbrojnych. W 1997 Rada zmieniła nazwę na Państwową Radę Pokoju i Rozwoju. 
W listopadzie 2010 roku odbyły się pierwsze od 1990 roku wybory powszechne. 4 lutego 2011 wybrany w nich parlament mianował Theina Seina prezydentem Mjanmy. Został on w ten sposób pierwszym cywilnym prezydentem kraju po prawie 50-letnich rządach wojskowych.

</doc>
<doc id="159229" url="https://pl.wikipedia.org/wiki?curid=159229" title="Wiatrołom">
Wiatrołom

Wiatrołom – drzewa połamane silnym wiatrem. Wiatrołomy to częsty efekt przechodzenia tornad i silniejszych wiatrów nad lasami. 
Wiatrołomy ze względu na duże zagrożenie są usuwane z terenu, na ich usuwanie w Polsce wymagane jest uzyskanie odpowiedniego zezwolenia.

</doc>
<doc id="159231" url="https://pl.wikipedia.org/wiki?curid=159231" title="Geri Halliwell">
Geri Halliwell

Geri Halliwell, Geri Horner, właśc. Geraldine Estelle Horner z domu Halliwell (ur. 6 sierpnia 1972 w Watford) – brytyjska piosenkarka popowa, autorka piosenek i książek dla dzieci, aktorka, modelka, osobowość telewizyjna. Założycielka zespołu muzycznego Spice Girls, w którym występowała pod pseudonimem "Ginger Spice".
Życiorys.
Jej matka jest Hiszpanką, a ojciec pochodzi ze Szwecji. Ma dwóch braci i dwie siostry. Studiowała literaturę angielską i finanse.
W 1996 została jedną z założycielek i wokalistek girls bandu Spice Girls, z którym wydała dwa albumy studyjne: "Spice" i "Spiceworld" (1996), oraz wylansowała przebój „Wannabe”, którego była współautorką. Odeszła z zespołu pod koniec maja 1998 w trakcie światowej trasy koncertowej "Spice World Tour". W 2007 wróciła do składu, występując pod pseudonimem "Ginger Spice", jednak niedługo po reaktywacji zespół ponownie się rozpadł. 26 czerwca 2012 ponownie pojawiała się z pozostałymi wokalistkami, promując musical "Viva Forever", którego libretto inspirowane było twórczością girls bandu. W 2012 zespół wystąpił podczas ceremonii zakończenia Letnich Igrzysk Olimpijskich w Londynie 2012.
Od 1999 wydała trzy solowe albumy studyjne: "Schizophonic" (1999), "Scream If You Wanna Go Faster" (2001) i "Passion" (2005). Jest ambasadorką dobrej woli UNESCO, pracuje też dla ośrodka opieki nad chorymi na raka piersi, zostając mianowaną honorową patronką placówki. Jest również ambasadorką charytatywnej Fundacji Księcia Karola i regularnie udziela się w imprezach organizowanych przez fundację. Od kwietnia 2008 zajmowała się pisarstwem, napisała bajkę dla dzieci pt. "Ugenia Lavender", która częściowo jest aluzją do Victorii Beckham, jednej z wokalistek Spice Girls. Wydała dwie płyty DVD z treningami: "Geri Yoga" i "Geri Body Yoga". Od grudnia 2010 projektuje i promuje kostiumy dla firmy "Next". W lutym 2012 wydała linię kostiumów "Next" z motywem graficznym Union Jack.
Życie prywatne.
14 maja 2006 w związku z Sachą Gervasi urodziła córkę Bluebell Madonnę. Od 2009 była w związku z arystokratą, Henrym Beckwithem. Na przełomie 2010 i 2011 para się zaręczyła. Od 2014 związana jest z Christianem Hornerem, z którym 15 maja 2015 wzięła ślub w kościele św. Marii, w Woburn. 21 stycznia 2017 urodziła syna, który otrzymał imiona Montague George Hector.
Nawróciła się na chrześcijaństwo poprzez Kurs Alfa w Kościele anglikańskim. Wcześniej identyfikowała się jako agnostyczka.
Dyskografia.
Solowa.
Albumy

</doc>
<doc id="159236" url="https://pl.wikipedia.org/wiki?curid=159236" title="Emma Bunton">
Emma Bunton

Emma Lee Bunton (ur. 21 stycznia 1976 w Barnet) – brytyjska piosenkarka popowa, autorka piosenek, tancerka, aktorka, prezenterka radiowa i telewizyjna. Członkini zespołu muzycznego Spice Girls – znana jako "Baby Spice". Po rozwiązaniu zespołu rozpoczęła karierę solową.
Życiorys.
Dzieciństwo.
Córka Pauline, instruktorki karate, i Trevora, mleczarza. Gdy miała 11 lat, jej rodzice się rozwiedli i odtąd była wychowywana przez matkę. Ma młodszego brata Paula. Ukończyła St. Theresa's Primary School w Finchley Central, po jej ukończeniu poszła do szkoły teatralnej Sylvia Young Theatre School w Marylebone. W 1993 zagrała rolę Bianki w serialu "The Bill" na kanale ITV1.
Spice Girls.
W kwietniu 1994 dołączyła do grupy muzycznej Touch, zastępując Michelle Stephenson. Popularność zdobyła, występując w girlsbandzie Spice Girls. W 1996 zespół wydał debiutancki album "Spice", a rok później drugą płytę "Spiceworld". Obydwa albumy sprzedały się w Anglii w nakładzie 35 milionów sztuk. W 1998 z zespołu odeszła Geri Halliwell. W 2000 girlsband wydał płytę w czteroosobowym składzie o nazwie "Forever". W tym samym roku zespół się rozwiązał.
28 lipca 2007 zespół Spice Girls reaktywował się na specjalnie zorganizowanej konferencji prasowej w Londynie. 19 listopada 2007 ukazały się pierwsze po wznowieniu działalności teledysk "Headlines (Friendship Never Ends)" oraz wydały składankę najbardziej popularnych utworów "Greatest Hits". Girlsband wyruszył w trasę koncertową "The return of the Spice Girls Tour". Zespół wystąpił na ceremonii zamknięcia letnich igrzysk olimpijskich w Londynie w 2012. W tym samym roku wraz z pozostałymi członkiniami zespołu koordynowała prace przy produkcji musicalu "Viva Forever", opartego na dotychczasowej działalności muzycznej Spice Girls.
Kariera solowa.
W 1999 zaśpiewała swoją pierwszą solową piosenkę "(Hey You) Free Up Your Mind" do filmu "Pokemon: The First Movie".
16 kwietnia 2001 wydała swoją pierwszą solową płytę o nazwie "A Girl Like Me" oraz trzy solowe single pochodzące z tej płyty "What Took You So Long?", "Take My Breath Away" i "We're Not Gonna Sleep Tonight". W Anglii album sprzedał się w nakładzie 125 000 kopii. 9 lutego 2004 w Anglii i Kanadzie, a 20 września 2004 w Stanach Zjednoczonych i Brazylii ukazała się druga płyta "Free Me". Wydała 3 single "I'll Be There", "Crickets Sing for Anamaria" i "Maybe". W listopadzie 2006 na kanale BBC Chldren In Need miał swoją premierę teledysk "Downtown". 4 grudnia 2006 ukazała się jej trzecia płyta studyjna "Life In Mono". 12 lutego 2007 wydała singiel "All I Need to Know". Jej czwarty solowy album "My Happy Place" ukazał się kwietniu 2019.
6 grudnia 2019 odbył się jej bożonarodzeniowy recital "Emma Bunton's Christmas Party at the Royal Albert Hall", w którym obok klasycznych świątecznych piosenek zaprezentowała swoje najbardziej popularne utwory oraz kilka coverów (w niektórych dołączyli do niej Will Young, Matt Goss oraz jej wieloletni narzeczony Jade Jones).
Działalność pozamuzyczna.
W 2006 uczestniczyła w IV edycji "Strictly Come Dancing" (brytyjskiej wersji "Tańca z gwiazdami"), jej partnerem był Darren Bennett. W 2009 została prezenterką w radiu HEART. W latach 2013–2018 wraz z Jamiem Theakstonem prowadziła codzienny popularny poranny program radiowy "The Heart Breakfast Show", a w niedzielne wieczory samodzielną audycję.
Życie prywatne.
W latach 1999 - 2000 spotykała się z Rio Ferdinandem. Związała się z angielskim piosenkarzem Jade’em Jonesem. 11 sierpnia 2007 urodziła syna o imieniu Beau. W 2011 roku urodziła drugiego syna Tate'a. Jest matką chrzestną córki innej byłej członkini Spice Girls, Geri Halliwell. Deklaruje się jako fanka Tottenhamu Hotspur.

</doc>
<doc id="159245" url="https://pl.wikipedia.org/wiki?curid=159245" title="Izoglosa">
Izoglosa

Izoglosa (z greckiego) – ogólna nazwa linii na mapach w atlasach językowych.
Izoglosa określa terytorialny zasięg występowania jakiejś cechy językowej, np. mazurzenia w języku polskim. Wśród nich można wyróżnić: izofony, izomorfy i izoleksy.

</doc>
<doc id="159246" url="https://pl.wikipedia.org/wiki?curid=159246" title="Lista rzek w Hiszpanii">
Lista rzek w Hiszpanii

Lista rzek w Hiszpanii, których długość przekracza 100 km:

</doc>
<doc id="159248" url="https://pl.wikipedia.org/wiki?curid=159248" title="Macierz przekształcenia liniowego">
Macierz przekształcenia liniowego

Macierz przekształcenia liniowego – macierz będąca wygodnym zapisem we współrzędnych przekształcenia liniowego dwóch skończenie wymiarowych przestrzeni liniowych nad tym samym ciałem z ustalonymi bazami. Dzięki temu, że mnożeniu macierzy oraz mnożeniu wektorów odpowiada składanie przekształceń i obliczanie wartości przekształcenia na wspomnianym wektorze, staje się wygodnym językiem opisu przekształceń (w tym endomorfizmów) liniowych wyżej opisanych przestrzeni; jeśli nie wskazano żadnych baz, to każdą macierz o elementach z ciała można traktować jako przekształcenie liniowe między dwiema przestrzeniami współrzędnych.
Definicja.
Niech formula_1 i formula_2 będą dwiema przestrzeniami liniowymi nad ustalonym ciałem odpowiednio z bazami formula_3 oraz formula_4 zaś formula_5 będzie przekształceniem liniowym. Macierzą przekształcenia formula_6 w bazach formula_7 nazywa się taką macierz formula_8 typu formula_9 o współczynnikach z danego ciała, że dla każdego formula_10 zachodzi
tzn. w formula_12-tej kolumnie macierzy formula_13 stoją współrzędne wektora formula_14 w bazie formula_15 Macierz przekształcenia formula_6 w bazach formula_7 będzie oznaczana także symbolem formula_18
Własności.
Przyporządkowanie każdemu przekształceniu liniowemu formula_6 jego macierzy formula_21 zadaje izomorfizm liniowy przestrzeni przekształceń liniowych formula_22 oraz przestrzeni macierzy formula_23 Liniowość wynika wprost z własności działań na macierzach,
a ponadto każde przekształcenie liniowe formula_5 jest zadane jednoznacznie przez podanie wartości na bazie, tzn. formula_27 Stąd odwzorowanie przyporządkowujące przekształceniom liniowym ich macierze jest wzajemnie jednoznaczne. Wynika stąd w szczególności, że jeśli formula_28 oraz formula_29 to formula_30
Jeśli wektor formula_31 ma współrzędne formula_32 w bazie formula_33 zaś wektor formula_34 ma współrzędne formula_35 w bazie formula_36 przy czym formula_37 to
co można zapisać formula_39 gdzie formula_40 są macierzami jednokolumnowymi (tzw. wektorami kolumnowymi) odpowiadającymi wektorom formula_41
W szczególnym przypadku, jeśli formula_7 są bazami przestrzeni formula_2 i macierz formula_44 gdzie formula_45 jest przekształceniem identycznościowym, to jeśli wektor formula_31 ma współrzędne formula_32 w bazie formula_33 zaś formula_49 są jego współrzędnymi w bazie formula_36 to
tzn. formula_52 gdzie formula_53 są macierzami odpowiadającymi wektorom współrzędnych formula_54 jw., co oznacza, że mnożenie przez formula_55 zamienia współrzędne wektora formula_31 w bazie formula_57 na współrzędne w bazie formula_15 Stąd też macierz formula_59 nazywa się macierzą zamiany współrzędnych (bądź "macierzą przejścia") od formula_57 do formula_15 Macierz formula_62 zamiany współrzędnych od formula_63 do formula_57 dana jest jako jej macierz odwrotna formula_65
Jeśli formula_66 są przestrzeniami liniowymi odpowiednio z bazami formula_67 a formula_68 i formula_69 są przekształceniami liniowymi, to
Wynika stąd, że jeśli formula_5 jest przekształceniem liniowym, układy formula_72 są bazami formula_73 układy formula_74 są bazami formula_2 oraz jeśli formula_76 i formula_77 są macierzami zamiany współrzędnych odpowiednio z formula_78 do formula_57 i z formula_63 do formula_81 to
Jeśli formula_5 jest przekształceniem liniowym, to dla każdej bazy formula_57 przestrzeni formula_1 i każdej bazy formula_63 przestrzeni formula_2 zachodzi
gdyż jeśli formula_89 to przyporządkowanie wektorowi przestrzeni formula_2 jego współrzędnych w bazie formula_63 zadaje izomorfizm formula_92 przy którym formula_93 przechodzi na podprzestrzeń rozpiętą na kolumnach macierzy formula_94
Przykłady.
Niech dane będą przestrzenie liniowe formula_95 oraz formula_96 (nad ciałem liczb rzeczywistych) oraz przekształcenie liniowe formula_97 zadane wzorem
w bazach standardowych. Macierz formula_99 przekształcenia formula_6 w bazach formula_101 oraz formula_102 jest postaci
gdyż wektory bazowe formula_57 przechodzą odpowiednio na wektory formula_105 oraz formula_106 zaś ich współrzędne w bazie formula_63 mają postać
oraz
Wartość formula_6 w bazie formula_63 na wektorze formula_112 który ma w formula_57 współrzędne formula_114 jest równa formula_115 tzn.
Endomorfizmy.
Przekształcenie liniowe formula_117 skończeniewymiarowej przestrzeni liniowej formula_2 nazywa się "endomorfizmem" ("liniowym"), jego macierzą w bazie formula_57 jest formula_120 Wprost z definicji endomorfizmów wynika, że ich macierze są kwadratowe.
Jeśli formula_7 są bazami formula_122 zaś formula_123 oraz formula_124 to
gdzie formula_126 jest macierzą zamiany współrzędnych z formula_63 do formula_33 co wynika z ogólnej równości przedstawionej w "Mnożenie macierzy a składanie przekształceń". Własność ta jest podstawą następującej definicji: dowolne macierze formula_129 dla których istnieje macierz odwracalna formula_130 spełniająca równość,
nazywa się "macierzami podobnymi". Macierze te są podobne wtedy i tylko wtedy, gdy są macierzami tego samego endomorfizmu (co najwyżej w różnych bazach).
Do stwierdzenia podobieństwa macierzy można wykorzystać rząd, wyznacznik i ślad, które nie ulegają zmianie przy endomorfizmach – wielkości te zawiera się zwykle w wielomianie charakterystycznym opisującym dany endomorfizm. Postać i rodzaj endomorfizmu można z kolei uzyskać badając jego wektory i wartości własne. Niektóre endomorfizmy mają w pewnych bazach szczególnie prostą postać, jaką jest macierz diagonalna, czyli przyjmująca niezerowe wartości wyłącznie na głównej przekątnej – nazywa się je "diagonalizowalnymi", przy czym elementami na przekątnej macierzy są wartości własne tego endomorfizmu.
Choć nie wszystkie macierze kwadratowe są diagonalizowalne, to istnieje szersza od nich klasa "macierzy Jordana" (czyli macierzy, które dają się sprowadzić do postaci Jordana), dla których orzeczenie, czy dane macierze w postaci Jordana są podobne jest wyjątkowo łatwe. Macierze te, podobnie jak macierze diagonalne, łatwo się potęguje. Twierdzenie Jordana mówi z kolei, że dla każdego endomorfizmu przestrzeni liniowej nad ciałem algebraicznie domkniętymi (np. liczbami zespolonymi) istnieje taka baza, w której macierz tego endomorfizmu ma postać Jordana. Ogólniejsze twierdzenie Frobeniusa umożliwia określenie podobieństwa dowolnych dwóch macierzy kwadratowych za cenę badania pierścienia wielomianów nad ustalonym ciałem, zamiast samego ciała. Wszystkie te twierdzenia są wnioskami z twierdzenia strukturalnego dla skończenie generowanych modułów nad dziedziną ideałów głównych.
Podobne narzędzia wykorzystuje się dla przestrzeni nieskończenie wymiarowych, jednak zamiast zbioru jego wartości własnych (nazywanego "widmem punktowym" bądź "spektrum punktowym") bada się jego pełne "widmo" ("spektrum"). Uogólnieniem diagonalizacji są różnorodne twierdzenia spektralne.

</doc>
<doc id="159249" url="https://pl.wikipedia.org/wiki?curid=159249" title="Bitwa pod Domanicami">
Bitwa pod Domanicami

Bitwa pod Domanicami – bitwa stoczona 10 kwietnia 1831 roku podczas powstania listopadowego.
Pod Domanicami wojska polskie stoczyły zwycięską bitwę z wojskami rosyjskimi. Dowódcą polskich oddziałów był generał Ludwik Kicki, wspomagany przez pułkownika Michała Mycielskiego i baterię konną Józefa Bema.
Tło historyczne.
Generał Ignacy Prądzyński (11 000 żołnierzy) zamierzał zaatakować stojącego pod Iganiami generała Grigorija Rosena (16 000 żołnierzy). W tym celu postanowił obejść osłonę Rosena pod Kostrzynem, wyjść na tyły Rosjan i zaatakować ich w okolicy Igań. Przewidywano, że w tym momencie do walki włączy się generał Skrzynecki, który uderzy przez Kostrzyń. Operację Prądzyńskiego osłaniali od strony armii Dybicza generałowie Chrzanowski i Skarżyński. Wieczorem 9 kwietnia wojska polskie rozpoczęły marsz spod Latowicza, by podzielić się w Jeruzalu. Prądzyński ruszył na Wodynie.
Przebieg bitwy.
O świcie 10 kwietnia przednia straż wojsk Prądzyńskiego, którą stanowił dowodzony przez generała Kickiego 2 pułk ułanów (4 szwadrony i 2 działa), natknęła się na trzykrotnie liczniejszą brygadę jazdy rosyjskiej dowodzoną przez generała Sieversa (3 pułki huzarów i 10 dział), która stanowiła osłonę wojsk Rosena. Mycielski jedynie z dwoma szwadronami przeprowadził znakomitą szarżę na centrum wojsk rosyjskich. Gdy kilka szwadronów rosyjskich próbowało przeprowadzić kontratak, zostały one skutecznie zatrzymane przez celny ogień polskiej artylerii, a następnie rozbite przez szarżę Mycielskiego.
Atak polski nastąpił tak szybko i niespodziewanie, że kawaleria rosyjska nie zdążyła zmienić szyku odwrotowego na obronny. Znacznie ułatwiło to zadanie Polakom. Rosjanie stracili około 500 żołnierzy (w tym kilkudziesięciu zabitych, 280 jeńców oraz stu kilkudziesięciu rannych) oraz kilkaset koni. Straty polskie były stosunkowo bardzo małe - 2 zabitych i 2 rannych.
Konsekwencje.
Kilka godzin później Prądzyński dogonił główne siły Rosena - odbyła się bitwa pod Iganiami.

</doc>
<doc id="159251" url="https://pl.wikipedia.org/wiki?curid=159251" title="Podmiot szeregowy">
Podmiot szeregowy



</doc>
<doc id="159258" url="https://pl.wikipedia.org/wiki?curid=159258" title="Encefalizacja">
Encefalizacja

Encefalizacja (gr. "enképhalos" – mózg), cerebralizacja, cerebryzacja (łac. "cerebrum" – mózg) – ewolucyjny proces, który prowadzi do przejmowania funkcji niższych ośrodków nerwowych przez ośrodki wyższe. Polega na koncentracji neuronów w przedniej, głowowej części ciała zwierzęcia i jest związany z wykształceniem się głowy (cefalizacja) i powstaniem mózgu. W antropologii znaczenie terminu cerebryzacja zawężane jest do ewolucyjnego wzrostu rozmiarów mózgu u naczelnych.

</doc>
<doc id="159262" url="https://pl.wikipedia.org/wiki?curid=159262" title="Stowięcino">
Stowięcino

Stowięcino (kaszb. "Stowicëno", niem. "Stojentin") – wieś sołecka w Polsce położona w województwie pomorskim, w powiecie słupskim, w gminie Główczyce. W latach 1975–1998 miejscowość administracyjnie należała do województwa słupskiego.
Miejscowość położona na południowy wschód od Główczyc, 41,5 km od Słupska. 
"Stoientin" (1402, 1608), "Stojenthin", w zapisie: „Boreslaff Stouwentine” (1472), „Merten Stowentin” (1479). Nazwa dzierżawcza z formantem -ino od kaszubskiej postaci spieszczonego imienia Stojęta jako Stowięta. W pobliżu leży wieś Stojcino (gm. Smołdzino) i spotykane zapisy historyczne mogą zatem odnosić się do jednej lub drugiej miejscowości.
W 1954 w Stowięcinie urodził się Andrzej Lepper, polityk i związkowiec, były wicepremier, przewodniczący Samoobrony Rzeczpospolitej Polskiej.

</doc>
<doc id="159263" url="https://pl.wikipedia.org/wiki?curid=159263" title="Dyrygent">
Dyrygent

Dyrygent – osoba kierująca zespołami muzycznymi, takimi jak orkiestry symfoniczne, orkiestry smyczkowe, orkiestry dęte, jazzowe big-bandy, zespoły kameralne, chóry, zespoły wokalne, zespoły wokalno-instrumentalne, a także kierująca wykonaniami oper i spektakli muzycznych.
Kompetencje dyrygenta polegają na odpowiednim przygotowaniu zespołu, wytworzeniu odpowiedniej, twórczej atmosfery oraz zorganizowaniu całej grupy wykonawców w celu osiągnięcia jak najlepszego efektu.
Podczas wykonywania utworów stoi przed muzykami i za pomocą batuty (w przypadku prowadzenia orkiestry symfonicznej), laski tambourmajora (w przypadku orkiestr dętych promenadowych) lub samych rąk (w przypadku chórów) oraz mimiki, ruchów głowy jak i całego ciała podkreśla wcześniej zapisane w nutach przez kompozytora cechy utworu muzycznego: dynamika, metrum, agogika, artykulacja, frazowanie oraz wejścia poszczególnych głosów, sekcji instrumentów, solistów, wokalistów i instrumentalistów. Dyrygent musi więc posiadać cechy, niezbędne w wykonywaniu swej roli, takie jak: wybitna muzykalność, znajomość historii muzyki oraz charyzma, ponieważ to od jego analizy i interpretacji zależy ostateczny kształt utworu i sposób przedstawienia go słuchaczom.
Historia.
Do XVIII wieku zespoły były kierowane przez muzyka współuczestniczącego w wykonaniu, najczęściej kompozytora wykonywanego dzieła. W XVIII wieku najczęściej wykonaniem kierował muzyk realizujący na klawesynie partię basso continuo. W XVII i XVIII wieku w pojedynczych przypadkach kierujący zespołem stał już przed zespołem przodem do publiczności. Za pomocą batuty w formie laski wybijał takt na podłodze, a ruchami rąk dawał inne wskazówki muzyczne. Pierwszym znanym przypadkiem takiego dyrygowania były wykonania Jean-Baptiste Lully’ego (co zresztą stało się przyczyną jego śmierci, gdyż zranił się batutą w stopę, co zapoczątkowało śmiertelną w skutkach infekcję).
Pierwszym znanym dyrygentem w postaci i funkcji jaką znamy dzisiaj był Felix Mendelssohn-Bartholdy, on także był jednym z prekursorów wykonywania utworów kompozytorów dawnych.
Polskie uczelnie muzyczne kształcą dyrygentów w zakresie dyrygentury klasycznej (chóralnej, orkiestrowej, symfoniczno-operowej i orkiestr dętych) na specjalności zwanej: prowadzenie zespołów wokalnych i wokalno-instrumentalnych, a także w zakresie dyrygentury jazzowej (chóralnej, orkiestrowej – big-band'owej) na specjalności zwanej: prowadzenie zespołów jazzowych i muzyki rozrywkowej.

</doc>
