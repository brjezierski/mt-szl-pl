<doc id="159276" url="https://pl.wikipedia.org/wiki?curid=159276" title="Tadeusz Rozwadowski">
Tadeusz Rozwadowski

Tadeusz Samuel Szymon Jordan Rozwadowski herbu Trąby (ur. 20 maja 1866 w Babinie, zm. 18 października 1928 w Warszawie) – polski wojskowy, Feldmarschalleutnant cesarskiej i królewskiej Armii, generał broni Wojska Polskiego, szef Sztabu Generalnego Wojska Polskiego w czasie bitwy warszawskiej 1920, Generalny Inspektor Jazdy i Generalny Inspektor Kawalerii Wojska Polskiego w latach 1921–1926, w maju 1926 roku dowódca legalnych sił rządowych odpierających pucz Józefa Piłsudskiego, konstruktor i wynalazca wojskowy.
Ukończył studia w Technicznej Akademii Wojskowej i Szkole Wojennej w Wiedniu. W trakcie służby w cesarskiej i królewskiej Armii uzyskiwał kolejne awanse, dochodząc na rok przed wybuchem Wielkiej Wojny do stopnia generała-majora. Po wybuchu wojny w 1914 roku objął dowództwo XII Brygady Artylerii Austro-Węgier. W maju 1915 roku odegrał kluczową rolę w przełamaniu przez siły austriackie i niemieckie frontu w bitwie pod Gorlicami. Zaproponował wówczas nowy sposób użycia artylerii, tzw. ruchomą zasłonę ogniową, polegającą na przesuwaniu linii ostrzału artyleryjskiego tuż przed atakującą piechotą. Ścisłe współdziałanie artylerii z piechotą umożliwiło zajęcie pozycji rosyjskich i zmusiło przeciwnika do odwrotu.
W 1916 roku Rozwadowski został przeniesiony w stan spoczynku przez władze wojskowe Austro-Węgier ze względu na nawiązanie kontaktu z Radą Regencyjną oraz występowanie przeciwko represjonowaniu ludności polskiej zamieszkującej tereny objęte wojną.
Od 1918 roku Rozwadowski służył w Wojsku Polskim. Został mianowany szefem Sztabu Generalnego Wojska Polskiego, a następnie Naczelnym Dowódcą Wojsk Polskich w Galicji Wschodniej oraz dowódcą Armii „Wschód”. Miał istotny wkład w zwycięstwo polskie w wojnie polsko-ukraińskiej. W latach 1919–1920 był Szefem Polskiej Misji Wojskowej w Paryżu. W tej roli uczestniczył w lipcu 1920 roku w konferencji w Spa. Jako jedyny z przedstawicieli Polski oficjalnie zaprotestował przeciwko postanowieniom konferencji.
Wrócił do Polski w krytycznym momencie wojny z bolszewikami, gdy Armia Czerwona nacierała w kierunku Warszawy. Został wezwany do stolicy, gdzie 22 lipca 1920 roku mianowano go ponownie szefem Sztabu Generalnego. Pełnił tę funkcję przez cały okres bitwy warszawskiej, będąc jednym z głównodowodzących w bitwie po stronie polskiej. Niektórzy historycy wskazywali Rozwadowskiego jako głównego architekta polskiego zwycięstwa w bitwie warszawskiej. Jego faktyczna rola została pomniejszona w późniejszych latach przy udziale propagandy piłsudczykowskiej.
W latach 1921–1926 był kolejno Generalnym Inspektorem Jazdy i Generalnym Inspektorem Kawalerii. Współuczestniczył w reorganizacji polskiej kawalerii. 12 maja 1926 roku, po wybuchu przewrotu majowego, stanął na czele legalnych sił rządowych przeciwko dokonującym zamachu stanu piłsudczykom.
Po dymisji prezydenta Stanisława Wojciechowskiego i zawieszeniu broni, Rozwadowski wraz z grupą oficerów dowodzących siłami rządowymi w czasie przewrotu został aresztowany i osadzony w więzieniu. Był przetrzymywany w celi o złych warunkach egzystencji. Władze sanacyjne miesiącami zwlekały z przedstawieniem Rozwadowskiemu aktu oskarżenia. W październiku 1926 roku w orzeczeniu Wojskowy Sąd Okręgowy stwierdził, że wobec braku dowodów nie ma powodu utrzymywania aresztu śledczego nad Rozwadowskim. Jednakże generał w wyniku nacisków Piłsudskiego nie wyszedł na wolność. Równocześnie w prasie piłsudczykowskiej zorganizowana została kampania mająca na celu zdezawuowanie Rozwadowskiego. Z dniem 30 kwietnia 1927 roku generał został przeniesiony w stan spoczynku. W obliczu nasilającej się w społeczeństwie akcji petycyjnej w obronie uwięzionych oficerów, 18 maja 1927 roku uwolniono Rozwadowskiego, dokonując przy tym licznych uchybień prawnych. Władze uporczywie przesuwały termin rozprawy jaka miała się przeciw niemu odbyć. Więzienie spowodowało, że generał wyraźnie podupadł na zdrowiu. Zmarł w Warszawie 18 października 1928.
Zgodnie z ostatnią wolą został pochowany na Cmentarzu Obrońców Lwowa, wśród mogił swoich podkomendnych. Po II wojnie światowej, gdy cmentarz był dewastowany przez władze USRR, szczątki generała zostały przeniesione. Z powodu śmierci świadków i braku zainteresowania władz polskich w okresie PRL, okoliczności i miejsce pochówku tych szczątków pozostają nieznane.
Rozwadowski był konstruktorem i wynalazcą wojskowym, przede wszystkim w zakresie artylerii. Zaprojektował m.in. nowy rodzaj pocisku artyleryjskiego, tzw. granato-szrapnel, który eksplodował raz w powietrzu, i drugi raz już po zetknięciu z celem. Prowadził prace nad pociskami artyleryjskimi do końca życia. Był też autorem wspomnień z okresu Wielkiej Wojny spisanych w czasie pobytu w więzieniu (wyd. 2015). W 1928 roku napisał referat poświęcony „Problemowi dzisiejszej obrony Państwa”. Postulował w nim utworzenie specjalnej formacji, tzw. armii wysokiego pogotowia, zdolnej do błyskawicznej mobilizacji w obliczu najazdu na Polskę ze strony Rosji lub Niemiec.
Życiorys.
Młodość i początek kariery wojskowej w armii austro-węgierskiej.
Tadeusz Samuel Szymon Rozwadowski pochodził z rodziny o długich tradycjach wojskowych. Jego przodek Maciej Rozwadowski wykazał się męstwem w bitwie pod Wiedniem w 1683. Pradziad Kazimierz Rozwadowski był brygadierem kościuszkowskim, dziad Wiktor walczył w powstaniu listopadowym i został odznaczony Orderem Virtuti Militari, stryj Tadeusz poległ w powstaniu styczniowym, a ojciec Tomisław walczył jako dowódca jazdy powstańczej w powstaniu styczniowym. W powstaniu styczniowym zginął także brat jego matki Józef Rulikowski. Wczesne dzieciństwo spędził w otoczeniu dworu szlacheckiego w Babinie oraz Honiatynie. Był właścicielem wsi Glinna. Tomisław Rozwadowski był posłem galicyjskiego Sejmu Krajowego i parlamentu wiedeńskiego. Matką Tadeusza Rozwadowskiego była Melania z Rulikowskich, braćmi Samuel (1867-1915, także oficer armii austriackiej, poległy w I wojnie światowej) i Wiktor (1869-1940, również oficer C. K. Armii i Wojska Polskiego, ofiara zbrodni katyńskiej). Jego wujem był Franciszek Rozwadowski, a kuzynem Adam Rozwadowski (także oficer).
Tadeusz Rozwadowski ukończył niższe gimnazjum we Lwowie, po czym rozpoczął naukę wojskową w Szkole Kadetów Kawalerii w Hranicach na Morawach. Następnie w latach 1882–1886 studiował w Wojskowej Akademii Technicznej w Wiedniu, którą ukończył w stopniu podporucznika artylerii jako najlepszy na roku (nominacja 18 sierpnia 1886). Otrzymał przydział do 1 pułku artylerii konnej w Krakowie, następnie do pułku artylerii konnej w Jarosławiu.
Po trzech latach zdał egzamin wstępny do Szkoły Wojennej w Wiedniu w 1891, uchodzącej za najtrudniejszą uczelnię militarną w Austrii, przeznaczoną dla elity korpusu oficerskiego i odbył w niej dwuletnie studia zakończone awansem do stopnia porucznika. W tym czasie poznał dwóch innych polskich wojskowych pobierających naukę w Wiedniu, Franciszka Latinika i Józefa Pomiankowskiego. Po ukończeniu szkoły w 1891 roku Rozwadowskiemu powierzono stanowisko adiutanta sztabu w 3 Brygadzie Kawalerii w Mariborze. Po dwóch latach został przeniesiony do Budapesztu, gdzie przydzielono go do sztabu 31 Dywizji Piechoty, a w maju 1894 otrzymał awans do stopnia kapitana. W tym czasie, prócz służby w jednostce jego zadaniem było kształcenie wojskowe arcyksięcia Władysława. 29 września 1894 we Lwowie ożenił się z Marią hrabianką Komorowską (ur. 1867).
W październiku 1896 roku Rozwadowskiego mianowano attaché wojskowym przy poselstwie austriackim w Bukareszcie. W tym czasie zdał egzamin na oficera sztabowego w sztabie generalnym i został awansowany do stopnia majora. Znał pięć języków – polski, francuski, niemiecki, czeski i rosyjski, a z czasem także rumuński. Pierwszym sukcesem było wynegocjowanie przez niego korzystnej dla Austro-Węgier umowy celnej. Rozwinął także współpracę austriacko-rumuńską na polu wojskowym, co wiązało się z modernizacją zacofanej armii rumuńskiej i miało sprzyjać zacieśnieniu sojuszu polityczno-wojskowego z Rumunią. Działalnością na tym polu Rozwadowski zjednał sobie sympatię i uznanie króla rumuńskiego Karola, a także rumuńskiego następcy tronu księcia Ferdynanda. W tym czasie mjr Rozwadowski został wysłany jako obserwator do Grecji, gdzie wybuchła wojna grecko-turecka. Był świadkiem druzgocącej klęski armii greckiej (licznej i dobrze uzbrojonej) w bitwie pod Larissą. Bitwa ta w istotny sposób wpłynęła na jego poglądy dotyczące prowadzenia wojen.
W Rumunii przyszły na świat jego dzieci. W 1898 roku urodziła się córka Melania, rok później syn Józef, a w 1906 roku najmłodszy Kazimierz.
W 1905 został awansowany do stopnia podpułkownika (szef sztabu generalnego Austrii hr. Beck w przyznanym dyplomie określił go wówczas jako „pierwszy pośród wszystkich”). Tadeusz Rozwadowski opuścił w 1907 Bukareszt. Powrócił do Galicji do Stanisławowa, gdzie otrzymał przydział do c. i k. 31 Pułku Artylerii Polowej, a 1 maja został dowódcą (komendantem) tej jednostki, wchodzącej w skład XI Brygady Artylerii (funkcję pełnił przez cztery lata). W maju 1908 otrzymał awans na pułkownika. Do wybuchu wojny poświęcał się pracy wojskowej i społecznej (m.in. dzięki jego staraniom została nadana koncesja na eksploatację soli potasowych w Kałuszu i Stebniku). W 1913, jako jedyny z wyższych polskich oficerów służących w armii austriackiej nawiązał współpracę z ruchem strzeleckim, dla którego okazał się bardzo cenną osobą, ponieważ dzięki swoim znajomościom ratował go z różnych opresji. W kwietniu 1913 został mianowany dowódcą I Brygady Artylerii Konnej, a w maju generałem majorem.
Konstruktor i wynalazca.
Jako znawca konstrukcji artyleryjskich płk Rozwadowski dokonał kilku wynalazków. Sporządził bardzo prosty, ale niezwykle skuteczny przyrząd celowniczy. Znacznie ważniejszym wynalazkiem był nowy rodzaj pocisku artyleryjskiego, tzw. granato-szrapnel. Pocisk ten działał podwójnie, eksplodował raz w powietrzu jako szrapnel, zasypując cel kulkami i drugi raz, kiedy eksplodowała głowa (granat) pocisku po zetknięciu z celem. Granato-szrapnel, dzięki swojemu działaniu, wskazywał obserwatorom dwa punkty końca swego toru (tj. chmurkę szrapnelową i miejsce wybuchu głowy), ułatwiając tym samym szybsze wstrzeliwanie się w obiekty ukryte za przeszkodą (np. za wzgórzem). Ta zaleta spowodowała, że pocisk Rozwadowskiego znalazł zastosowanie w I wojnie światowej. Używała go artyleria austriacka i niemiecka, zwłaszcza do niszczenia sprzętu artyleryjskiego przeciwnika. Jednak wstrzeliwanie się granato-szrapnelem wymagało doświadczonych dowódców baterii. Pocisk miał bowiem tę wadę, że przy większych wysokościach rozprysku głowa granato-szrapnela nie zawsze wybuchała, czasami koziołkowała w powietrzu i zapalnik nie zderzał się z ziemią. Prace nad pociskami artyleryjskimi Rozwadowski prowadził do końca swojego życia. Współczesnym odpowiednikiem tych projektów są pociski artyleryjskie o działaniu odłamkowo-burzącym.
I wojna światowa.
9 sierpnia 1914 roku już jako generał objął stanowisko komendanta XII Brygady Artylerii w 12 „Krakowskiej” Dywizji Piechoty. Rozwadowski odegrał jedną z kluczowych ról w bitwie pod Gorlicami w maju 1915 roku. Za główne źródło sukcesu 12 DP w pierwszym dniu bitwy należy bezsprzecznie uznać współdziałanie artylerii z piechotą. Zrobiony przez artylerię 12 DP wyłom w linii obronnej wroga zaczął się rozszerzać, co umożliwiło zdobycie Gorlic. Rozwadowski zastosował nowy sposób użycia artylerii i bez wątpienia należy do twórców i prekursorów tzw. ruchomej zasłony ogniowej, polegającej na tym, że ogień artyleryjski postępował tuż przed atakującą piechotą. Metoda ta bardzo szybko weszła na trwałe do niemieckiego regulaminu walki jako tzw. "Feuerwalze", a do francuskiego jako "barrage roulant" i zastąpiła stosowane wcześniej wielogodzinne ostrzeliwanie pozycji wroga, po których następował pochłaniający liczne ofiary szturm wojsk. 17 maja pod Jarosławiem Rozwadowski samym ogniem artylerii powstrzymał kontrnatarcie Rosjan. Wprawiło to w zachwyt cesarza niemieckiego Wilhelma II i miało przynieść Rozwadowskiemu Krzyż Żelazny I Klasy, ostatecznie jednak nie otrzymał tego odznaczenia. W następnej ofensywie uczestniczył już jako dowódca 43 DP. Za wybitne czyny wojenne w bitwie pod Borową 5 września 1914 roku Rozwadowski otrzymał najwyższe odznaczenie austro-węgierskie, order Marii Teresy. W drugiej połowie 1915 roku coraz częściej zaczął popadać w konflikty z Naczelnym Dowództwem, krytykował sposób traktowania ludności polskiej i ukraińskiej (rusińskiej) i egzekucje wykonywane bez należytego rozpatrzenia sprawy. Szerzej kwestie te opisał w swych wspomnieniach. 1 lutego 1916 roku Rozwadowski został przeniesiony na emeryturę. Oficjalnym powodem odejścia był zły stan zdrowia. W aktach personalnych gen. Rozwadowskiego znajduje się zaś zapis „1 II 1916-go spensjonowany za obronę ludności i całej dzielnicy galicyjskiej”. W armii austriackiej dosłużył się stopnia "Feldmarschalleutnanta" (odpowiednik polskiego generała dywizji).
Jako były oficer zwolniony z obozu jeńców reskryptem Rady Regencyjnej z 25 października 1918 roku został przydzielony do podległego jej Wojska Polskiego.
Organizator Wojska Polskiego i obrońca Lwowa.
Jeszcze w 1916 roku nawiązał współpracę z Tymczasową Radą Stanu, a następnie z będącą jej kontynuatorką Radą Regencyjną. Głównym powodem była próba utworzenia armii polskiej. Jednak idea ta mogła zostać zrealizowana dopiero 25 października 1918 roku, gdy Rada Regencyjna powołała urząd szefa Sztabu Generalnego Wojska Polskiego. Stanowisko to objął oficjalnie 28 października gen. Rozwadowski. Rozpoczął organizowanie centralnych instytucji wojskowych oraz nowych oddziałów Wojska Polskiego. W konsekwencji tych działań jeszcze za rządów Rozwadowskiego powstał zalążek polskiej marynarki wojennej, po przejęciu od Niemców w dniach 8–10 listopada 1918 r. Flotylli Wiślanej 30 października z rozkazu szefa sztabu i w porozumieniu z Ministerstwem Aprowizacji powstał też pierwszy oddział Straży Gospodarczo-Wojskowej, formacji, której zadaniem było strzec granic Polski i będący swoistym pierwowzorem Korpusu Ochrony Pogranicza. 4 listopada generał wydał rozkaz o utworzeniu dywizji jazdy, co dało początek kawalerii Wojska Polskiego. 31 października gen. Rozwadowski przedstawił „schemat organizacji polskich władz wojskowych”. Według tego projektu Rada Regencyjna pełniła funkcję naczelnego dowództwa nad wojskiem, a podlegały jej: minister spraw wojskowych, szef sztabu i sądownictwo wojskowe. Szef sztabu był równoważny ministrowi. Plany te nie znalazły praktycznego zastosowania, gdyż Rada Regencyjna rozwiązała się kilka dni później, przekazując pełnię władzy Józefowi Piłsudskiemu. Piłsudski pokładał duże nadzieje w organizacji wojska polskiego w generale Kazimierzu Sosnkowskim, którego uczynił dowódcą Okręgu Generalnego Warszawskiego. „Tymczasowa ustawa o powszechnym obowiązku służby wojskowej”, pomimo tymczasowości w nazwie, przetrwała do 1924 roku. Propozycje „schematu organizacji polskich władz wojskowych” Rozwadowskiego zostały zastąpione Dekretem Naczelnika Państwa z 7 stycznia 1921 roku, który wyraźnie określał podział czynności między Sztabem Głównym a Ministerstwem Spraw Wojskowych. Powoływał on też Radę Wojenną dwustopniową: pełna i ścisłą. W skład Rady ścisłej zgodnie z tym dekretem Piłsudskiego nie wchodził już szef Sztabu Głównego. 15 listopada Rozwadowski ustąpił ze stanowiska szefa sztabu generalnego. Powodem dymisji był spór z Piłsudskim o sposób tworzenia polskiej armii. Dotychczasowy szef sztabu był za przymusowym poborem, zaś Piłsudski za ochotniczym. W opinii znawcy przedmiotu, historyka gen. Mariana Kukiela, gen. Rozwadowski był mimo to (obok gen. gen. Szeptyckiego, Hallera, Sosnkowskiego i Wroczyńskiego) jednym z głównych pomocników Naczelnika Państwa w formowaniu i organizacji wojska polskiego w pierwszych latach odzyskania niepodległości.
Po zdaniu stanowiska przyglądał się pomocy dla walczącego z Ukraińcami Lwowa. W końcu zwrócił się o objęcie dowództwa nad wojskami polskimi w Małopolsce Wschodniej. 17 listopada Piłsudski mianował go Naczelnym Dowódcą Wojsk Polskich w Galicji Wschodniej (Armii „Wschód”). W nocy z 21 na 22 listopada Lwów został wyzwolony przez wojska ppłk Michała Tokarzewskiego-Karaszewicza. Rozwadowski przybył do oblężonego miasta w nocy z 24 na 25 listopada i objął dowództwo. Od razu stwierdził, że polskie siły są zbyt słabe i zaczął domagać się posiłków. Niestety jego prośby nie spotykały się z odzewem Warszawy. Ponadto generał od początku był atakowany przez utworzony 22 listopada we Lwowie Tymczasowy Komitet Rządzący, w którego skład wchodzili w większości narodowi demokraci. Nie dopuszczał do pogromów, jakich próbowano dokonywać na Żydach. Generał znajdował się w niezwykle trudnej sytuacji, poza skomplikowanymi zadaniami militarnymi, musiał sobie radzić z atakami na swoją osobę ze wszystkich niemal stron, a mianowicie Naczelnika Państwa Józefa Piłsudskiego, szefa sztabu gen. Stanisława Szeptyckiego oraz członków TKR. Na początku dowódca Armii „Wschód” zaczął przekształcać niezdyscyplinowane i nierówne liczebnie oddziały ochotnicze w jednostki regularnego wojska, równocześnie prowadząc szkolenie. Do połowy grudnia wojna z Ukraińcami miała charakter partyzancki. Bardzo niebezpieczne były oddziały uzbrojonych chłopów ukraińskich, w związku z czym generał Rozwadowski rozkazał „uzbrojonych chłopów rozstrzeliwać”. Pod koniec grudnia 1918 roku Naczelna Komenda Ukraińska zaplanowała decydującą ofensywę. Rozpoczął się zmasowany szturm na Lwów. Wojska ukraińskie dysponowały trzykrotną przewagą liczebną. Atak się nie powiódł, generał utrzymał miasto. Wobec niepowodzenia Ukraińcy rozpoczęli ostrzał artyleryjski Lwowa. TKR próbował negocjować pokój, ale Rozwadowski nie chciał nawet o tym słyszeć. W styczniu 1919 roku Warszawa zdecydowała się wreszcie wysłać znaczne posiłki pod dowództwem gen. Jana Romera. Nie na wiele zdały się te posiłki, gen. Rozwadowski krytycznie oceniał wartość bojową oddziałów, którymi dysponował określając je mianem „dyletanckich”. Na krótki czas sytuacja się poprawiła, ale na przełomie stycznia i lutego Lwów znowu został odcięty i otoczony przez kilkakrotnie liczniejszego wroga. Rozwadowski wobec kończącej się amunicji i braku ludzi apelował o wsparcie, ale nie przyniosło to skutku. Nasiliły się natomiast ataki endeków na generała, który poza kwestią żydowską, bronił także duchownych i ludności prawosławnej, starając się nie dopuszczać do zamieszek na tle religijnym w mieście. Z każdym dniem położenie obrońców się pogarszało. Przed odciętą od wody i światła ludnością stanęło widmo głodu. Komitet Obrony Narodowej Lwowa domagał się odwołania gen. Rozwadowskiego. Naczelne Dowództwo w Warszawie 7 marca w telegramie nakazywało przebić się przez oblężenie i wycofać do Przemyśla. Gen. Rozwadowski odpowiedział „Powziąłem niezłomną decyzję raczej zginąć z załogą niż w myśl rozkazu Naczelnego Dowództwa opuścić Lwów”. Bohaterska obrona osamotnionego Lwowa zaczęła urastać do rangi dużego problemu dla Warszawy. Opinia publiczna domagała się udzielenia natychmiastowej pomocy dla walczącego miasta. 12 marca ruszyła odsiecz pod dowództwem gen. Wacława Iwaszkiewicza-Rudoszańskiego. Po odbiciu linii kolejowej do Przemyśla zastąpił on gen. Rozwadowskiego na stanowisku dowódcy Armii „Wschód”. 19 marca 1919 roku wojska wielkopolskie gen. Franciszka Aleksandrowicza połączyły się z oddziałami płk. Władysława Sikorskiego w Gródku Jagiellońskim. Tam przywitał ich gen. Rozwadowski. Oblężenie Lwowa zostało zlikwidowane. Gen. Iwaszkiewicz wręczył Rozwadowskiemu rozkaz przenoszący go na stanowisko szefa Polskiej Misji Wojskowej w Paryżu. Generał wobec możliwości przeprowadzenia wielkiej ofensywy przeciwko Ukraińcom poczuł się urażony tą decyzją Naczelnego Dowództwa. Opuszczał Lwów owacyjnie żegnany przez mieszkańców miasta i żołnierzy swojej armii.
Generał Tadeusz Rozwadowski ustanowił i nadawał Odznakę Honorową „Orlęta”, a także wyłożył z własnej kieszeni pokaźną sumę koron na pomoc wdowom i sierotom po poległych obrońcach Lwowa i kresów południowo-wschodnich. dając początek „Fundacji Rozwadowskiego”, na czele której stali: gen. Juliusz Albinowski, gen. Władysław Sikorski, mjr Kamieński i kpt. Bronisław Gebert.
Szef Polskiej Misji Wojskowej w Paryżu.
Przyczyny powierzenia Rozwadowskiemu tego stanowiska nie są do końca jasne. Być może domaganie się zwiększenia pomocy dla Wschodniej Galicji nie było na rękę Naczelnikowi Państwa, który chciał skupić się na działaniach w okolicy Wilna. Wyjazd generała do Francji nastąpił w kwietniu 1919 roku. Rozwadowski nie chciał tego stanowiska. W listach do Piłsudskiego domagał się przeniesienia na front. Jednak Dowództwo było zadowolone z kierowanej przez generała misji i nie miało zamiaru przychylić się do jego prośby. Dużo udało się uzyskać Rozwadowskiemu w sporach o Galicję Wschodnią, przekonując państwa zachodnie do polskiego punktu widzenia. Zabiegał szczególnie gorąco o zbliżenie polsko-rumuńskie. W czerwcu 1919 roku Rzeczpospolita mianowała swego posła w Bukareszcie. Nie było przypadkiem, że został nim były adiutant Rozwadowskiego, Aleksander Skrzyński. W 1920 roku Rozwadowski osobiście odwiedził Rumunię. Podczas tej wizyty skreślono podstawowe punkty przyszłej polsko-rumuńskiej konwencji wojskowej.
Rozwadowski interweniował u marszałka Ferdynanda Focha w czasie zagrożenia ze strony niemieckiej; pozostawał w ścisłych stosunkach z przedstawicielem Focha na konferencji paryskiej gen. Henrym Le Rondem, późniejszym szefem Międzysojuszniczej Komisji Rządzącej i Plebiscytowej na Górnym Śląsku. Szef Polskiej Misji Wojskowej postulował utworzenie u boku armii polskiej Legionu Amerykańskiego. Dla swych planów pozyskał dowódcę Amerykańskich Sił Ekspedycyjnych we Francji gen. Johna Pershinga. Gorącego zwolennika idea ta znalazła w osobie premiera Ignacego Jana Paderewskiego. Okazało się jednak, że największym przeciwnikiem tych planów był Józef Piłsudski. Nie dał się przekonać nawet, gdy szef PMW dowodził, że wyszkolone amerykańskie jednostki wojskowe (lotnicy, czołgiści, korpus medyczny i wojska inżynieryjne) będą olbrzymim wsparciem dla młodej armii polskiej. Pomysł werbunku Amerykanów do Legii nabrał rozgłosu. Masowo zaczęli się zgłaszać ochotnicy. Rozwadowski cały czas starał się wyjednać zgodę polskich władz wojskowych na stworzenie chociaż niewielkiej jednostki. Gdy to zawiodło, zdecydował się postawić dowództwo przed faktem dokonanym. Amerykańskich pilotów wcielono do 7 Eskadry Myśliwskiej, pod dowództwem mjr. Cedrica Faunta-Le-Roya, która przyjęła imię Tadeusza Kościuszki. W kwestii utworzenia tej eskadry Rozwadowski bez wątpienia znajdował się pod wpływem Meriana C. Coopera, znanego generałowi z czasów walk o Lwów.
Wobec zagrożenia Polski przez bolszewicką Rosję, generał starał się uzyskać zdecydowane wsparcie państw zachodnich. Udało mu się pozyskać poparcie Ferdynanda Focha, ale już w styczniu 1920 roku zdał sobie sprawę, że Polska nie ma co liczyć na zbrojną pomoc Francji, czy Wielkiej Brytanii. Na przełomie kwietnia i maja 1920 roku udał się do Bukaresztu, gdzie wynegocjował wstępne założenia przyszłego sojuszu polsko-rumuńskiego. W końcu maja wyjechał do Włoch, gdzie rozmawiał z przedstawicielami Stolicy Apostolskiej i generalicji włoskiej na temat sytuacji na froncie polsko-bolszewickim. Pod koniec czerwca wrócił do kraju, gdzie wziął udział 1 lipca w pierwszym posiedzeniu Rady Obrony Państwa. Z Warszawy udał się do Spa, gdzie jako jedyny z przedstawicieli Polski oficjalnie zaprotestował przeciwko postanowieniom konferencji. Rozmowy w Spa były ostatnią czynnością generała jako szefa PMW. Z Belgii Rozwadowski został wezwany do Warszawy gdzie mianowano go 22 lipca 1920 roku szefem Sztabu Generalnego Wojska Polskiego.
Dzięki jego staraniom utrzymano systematyczne dostawy broni dla walczących wojsk polskich, nawiązano dobre stosunki z Rumunią i utworzono polsko-amerykańską Eskadrę im. Kościuszki.
Na ratunek Warszawie.
Rozwadowski wrócił do Polski w najtrudniejszym momencie wojny z bolszewikami. Polacy znajdowali się w odwrocie, a w dowództwie szerzyły się defetystyczne nastroje. Zdaniem części badaczy, powierzenie Rozwadowskiemu 22 lipca 1920 roku stanowiska szefa Sztabu Generalnego należy uważać za jeden z punktów zwrotnych w wojnie z bolszewikami. Wskazuje na to przede wszystkim przegrupowanie znajdujących się w bezładnym odwrocie wojsk polskich, które umożliwiło przygotowanie kontrofensywy. Szczegóły tej operacji regulowały rozkazy z 7 VIII 1920 r., podpisane przez gen. Rozwadowskiego oraz wspólnie przez gen. Rozwadowskiego i gen. Sosnkowskiego. Generał natychmiast przystąpił do pracy. Od początku wykazywał także daleko idącą lojalność wobec Naczelnego Wodza i stanowczo bronił marszałka Piłsudskiego, atakowanego przez przeciwników politycznych. Nowy szef Sztabu Generalnego przyczynił się do zmian personalnych. Dowódcą Frontu Północnego został gen. Józef Haller, a Ministrem Spraw Wojskowych świetny organizator gen. Kazimierz Sosnkowski – zaufany Piłsudskiego. Odmienne stanowisko zajął przysłany do Polski 25 lipca gen. Maxime Weygand zwolennik wojny pozycyjnej. Pomimo początkowych spięć ich współpraca ułożyła się dobrze, choć posądzenia o wzajemną niechęć obu generałów wysuwane przez Piłsudskiego są dobrze udokumentowane w materiałach źródłowych. Rozwadowski poszedł na rękę Weygandowi i wzorem sztabu francuskiego wszystkie przemyślenia przekazywali sobie na piśmie.
Rozwadowski wniósł optymizm i wiarę w zwycięstwo, które udzieliło się innym dowódcom. Pierwszym celem podjętym przez generała było uporządkowanie bezwładu i przeprowadzenie kontrnatarcia. Plan był tożsamy z wcześniejszymi założeniami Piłsudskiego i St. Hallera i zakładał przeciwnatarcie na przedpolu Bugu i Narwi – po uprzednim pobiciu Konarmii Budionnego w okolicach Brodów, z wyjściem rezerw (ściągniętych z południa) zgromadzonych w Brześciu na skrzydło i tyły armii sowieckiej. Walki z bliska obserwował Naczelny Wódz. Bitwa nad Bugiem zaczęła się korzystnie dla Polaków, jednak po upadku Brześcia Piłsudski przerwał walki i powrócił do Warszawy, w samotności przygotowując koncepcję zwrotu zaczepnego odwracającego losy wojny.
Jednocześnie generał Rozwadowski przygotowywał plan polegający na oderwaniu oddziałów od nieprzyjaciela i przegrupowaniu ich na linii Wisły. Równocześnie miano wyklinować odpowiednie rezerwy niezbędne do kontruderzenia. W nocy z 5 na 6 sierpnia Rozwadowski przedstawił Naczelnemu Wodzowi dwa warianty miejsc koncentracji, skąd miało wyjść kontrnatarcie. Pierwszy, ostrożniejszy, popierany przez gen. Weyganda zakładał uderzenie z okolic Karczewa w kierunku na Mińsk Mazowiecki. Drugi, popierany przez szefa sztabu, przewidywał ograniczoną akcję manewrową, wychodzącą z okolic Garwolina, z równoczesnym uderzeniem wojsk wzmocnionego Frontu Północnego. Piłsudski zaakceptował drugie rozwiązanie, zmieniając dyslokacje wojsk na rejon dolnego i górnego Wieprza (Dęblin-Lubartów), z tym, że zrezygnował z ofensywy na północy i zwiększył siły grupy uderzeniowej o jednostki wycofane z frontu południowego.
Podjęte decyzje znalazły swój wyraz w podpisanym przez Rozwadowskiego rozkazie do przegrupowania nr 8358/III. Przegrupowanie wojsk wchodzących w skład 3 Armii do bitwy warszawskiej było zadaniem niebywale trudnym, Piłsudski stwierdził nawet, że „przerastało ludzkie siły”, a zostało ono wykonane perfekcyjnie, co nie powinno dziwić, bowiem najtrudniejsze zadanie zostało wykonane przez jednostki elitarne (1 i 3 Dyw. Piechoty Legionów).
Rozkaz operacyjny specjalny nr 10 000.
Gen. Rozwadowski cały czas był zaniepokojony sytuacją na północy. Jego zdaniem 5 Armia Sikorskiego była zbyt słaba, a dodatkowo obawiał się, że polskie plany zostały przechwycone przez bolszewików. W takiej sytuacji Rozwadowski popierany przez oficerów Francuskiej Misji Wojskowej (Weyganda, Henrysa i Billota), w nocy z 8 na 9 sierpnia 1920 r., wydał rozkaz operacyjny specjalny oznaczony fikcyjnym numerem 10 000, dotyczący wykonania planu bitwy warszawskiej. Zakładał on wzmocnienie armii Sikorskiego, której poza obroną wyznaczono w następnej fazie zadania ofensywne, co było pewnym nawiązaniem do pierwotnej koncepcji Rozwadowskiego. 5 Armia po wypełnieniu zadań defensywnych miała uderzyć na północne skrzydło wroga, częściowo obejść go z północy i zepchnąć na południe. Plan ten przewidywał zatem podwójne uderzenie na bolszewików z północy, znad Wkry i z południa, znad Wieprza. Miał to być klasyczny manewr kanneński i chociaż nie wszystkie zadania w nim zawarte udało się zrealizować (zadania dla 5 armii w okresie 6–14 sierpnia były zmieniane siedmiokrotnie), to idea wzmocnienia 5 Armii i podwójnego dwuskrzydłowego uderzenia miała kolosalne znaczenie (tak pozytywne, jak i negatywne) dla przebiegu bitwy. Rozkaz operacyjny specjalny nr 10 000, nie był powtórzeniem rozkazu 8358/III, ale jego wariantową modyfikacją, uzależnioną od zachowania nieprzyjaciela.
Wygrana wojna.
10 sierpnia 1920 r. marszałek naciskany przez zachodnich przywódców obradujących na konferencji w Hythe, zaproponował Weygandowi objęcie funkcji szefa Sztabu Generalnego. Francuski generał stwierdził, że plany są gotowe i nie można zmieniać szefa sztabu w przeddzień bitwy. Powodem odmowy była też obawa, że w razie klęski Polacy będą próbowali zrzucić winę na Francję. 12 sierpnia Rozwadowski odbył naradę z Piłsudskim i Weygandem. Naczelny Wódz postanowił udać się do Puław, by objąć dowództwo nad grupą uderzeniową, ponadto ostro skrytykował Rozwadowskiego za dokonany przez niego rozdział wojsk i wzmocnienie armii Sikorskiego kosztem 4 Armii zgrupowanej nad Wieprzem.
Bitwa rozpoczęła się 13 sierpnia. Główne uderzenie Sowietów poszło na Front Północny. Michaił Tuchaczewski próbował powtórzyć manewr paskiewiczowski i obejść lewe skrzydło Polaków. W najtrudniejszej sytuacji znalazła się 5 Armia Sikorskiego atakowana przez 3 armie nieprzyjaciela. Przez cały czas nieobecności Piłsudskiego w Warszawie Rozwadowski wszystkie posunięcia lojalnie z nim konsultował. Potwierdza to przypuszczenie, że Witos nie poinformował generała o dymisji marszałka. Wymiana korespondencji z 15 sierpnia przytaczana jest przez większość historyków jako dowód, że Rozwadowski realizował tylko plany Piłsudskiego. Stanowi ona niewątpliwie dowód lojalności generała.
15 sierpnia 1920 r. armie polskie pod Warszawą i nad Wkrą, rozbiły trzy z czterech armii wroga. Zdaniem Tuchaczewskiego decydującą rolę odegrała 5 armia Sikorskiego, która nie dość, że wytrzymała napór 3 armii bolszewickich jedną z nich (4. Armia) pozbawiając łączności, to jeszcze zdołała przejść do planowanego kontrataku. Rozwadowski koordynował działania logistyczne oraz obronę Warszawy, podczas gdy Piłsudski objął osobiste dowództwo nad grupą manewrową. Rozpoczęły się walki pościgowe.
Operacja warszawska okazała się wielkim sukcesem. Tuż po jej zakończeniu rozgorzały spory polityczne o autorstwo bitwy warszawskiej. Endecy autorstwo planu przypisywali gen. Wygandowi (który wyraźnie temu zaprzeczył), zaś Piłsudskiego oskarżali o dezercję i nieobecność w trakcie bitwy. Szereg dokumentów, podobnie jak zeznania świadków wskazują jasno, że marszałek w bitwie uczestniczył, kwestia autorstwa planu wydaje się nie do rozstrzygnięcia. Niewątpliwie dowództwo nad całością operacji było w rękach Piłsudskiego. Potwierdza to korespondencja Rozwadowskiego z Piłsudskim w trakcie bitwy, w której generał przedstawiał sprawozdania z wykonywania dyrektyw Naczelnego Wodza. Dodatkowo generał listy te kończył zapewnieniami o lojalności „oddanego najposłuszniej Generała Rozwadowskiego”.
Wojna 1920 roku zakończyła się zwycięstwem Polaków. Radość z wygranej zakłóciła Rozwadowskiemu wiadomość o śmierci jego ojca, z którym był bardzo zżyty.
Generalny Inspektor Jazdy.
W kwietniu 1921 roku Rozwadowskiemu jako Inspektorowi Armii nr 2 powierzono naczelną inspekcję jazdy. Gdy w końcu 1921 roku uformował się Generalny Inspektorat Jazdy, generał stanął na jego czele. Szczególną wagę przywiązywał do rozwoju szkół kawaleryjskich, działających w ramach utworzonej 15 sierpnia 1920 roku Centralnej Szkoły Jazdy w Grudziądzu. Tę placówkę otoczył szczególną opieką, czuwając nad szkoleniem kadry kawaleryjskiej. 24 listopada 1922 został powołany do składu Kapituły Orderu Wojennego Orderu Virtuti Militari. W kwietniu 1924 roku Rozwadowski we współpracy ze Sztabem Generalnym zreorganizował polską jazdę. Wprowadzono zmianę nazwy tej broni na kawaleria. Reforma miała prowadzić do tworzenia wojsk szybkich o znaczeniu operacyjnym.
W 1925 roku Rozwadowski dowodził manewrami na Wołyniu. Zaproszeni z zagranicy goście byli pod wrażeniem organizacji i postawy Wojska Polskiego. Ćwiczenia odbiły się echem w Europie. Rozwadowski w tym czasie miał duży wpływ na ukształtowanie tej miary dowódców jak Władysław Sikorski, Stanisław Sosabowski, Franciszek Kleeberg i Tadeusz Kutrzeba, będąc ich mentorem, czuwał nad rozwojem ich karier wojskowych.
Zamach majowy.
12 maja 1926 roku marszałek Piłsudski rozpoczął zamach stanu, tzw. przewrót majowy. O godz. 14:45 Rozwadowski spotkał się z ministrem spraw wojskowych, gen. Juliuszem Malczewskim. Po rozmowie zgodził się objąć stanowisko dowódcy obrony Warszawy. Obrońcy rządu znajdowali się w niezwykle trudnej sytuacji, nie wiedzieli bowiem, w przeciwieństwie do zamachowców, na kogo można liczyć. Rozwadowski odbył naradę z gen. Malczewskim, płk. Władysławem Andersem oraz nowo powołanym szefem Sztabu Generalnego gen. Stanisławem Hallerem i podjął decyzję o przeniesieniu dowództwa do Belwederu. Była to niezbyt fortunna decyzja, bo pozbawiała łączności z krajem. Utrzymywano ją jedynie drogą powietrzną. Obrońcy dysponowali siłą około 1700 ludzi. Wojska buntownicze dowodzone przez gen. Gustawa Orlicz-Dreszera, miały znaczną przewagę, liczyły bowiem ok. 4300 żołnierzy.
Rozwadowski wydał rozkaz bezwzględnego rozprawienia się z zamachowcami, nawet nie oszczędzając ich życia. Dla generała Piłsudski był zwykłym buntownikiem. Drugiego dnia walk Rozwadowski zaplanował większą akcję. Ważną rolę miały odgrywać oddziały z Cytadeli płk. Izydora Modelskiego. Akcja obrońców nie powiodła się, ponieważ wojska z Cytadeli przeszły na stronę marszałka i uwięziły Modelskiego. Zamachowcy uzyskali przewagę, rozpoczęli również ostrzał artyleryjski Belwederu, lekko ranny został m.in. płk Anders. W odpowiedzi Rozwadowski wydał rozkaz dowódcy lotnictwa, gen. Włodzimierzowi Zagórskiemu, użycia bomb przeciwko oddziałom buntowniczym zmierzającym do Warszawy w celu ich rozproszenia. Zbombardowano wybrane cele w mieście m.in. Plac Saski, co było demonstracją siły, jednak po zakończeniu walk stało się to podstawą aktu oskarżenia wobec generała. Pomoc dla obrońców legalnej władzy nie nadchodziła, ponieważ strajk na kolei opóźnił przybycie wiernych rządowi pułków wielkopolskich i pomorskich. Sytuacja stała się dramatyczna. Rząd i dowództwo wycofało się do Wilanowa.
Do Rozwadowskiego dochodziły informacje o nadchodzących na pomoc oddziałach. Starał się przekonać prezydenta Stanisława Wojciechowskiego o konieczności przeprowadzenia w oparciu o nie kontrofensywy. Prezydent jednak 15 maja zdecydował się podać do dymisji i rozkazał zaprzestania walk. Decyzja prezydenta Wojciechowskiego zapobiegła dalszemu przelewowi krwi i ewentualnej wojnie domowej, gdyż wielu dowódców wojskowych wyraźnie stanęło po stronie legendarnego Komendanta. Zebrani dowódcy z Rozwadowskim na czele natychmiast przyjęli rozkaz, tylko płk Anders nie chciał się podporządkować. Rozwadowski zdał dowództwo gen. Kędzierskiemu i wraz z kilkoma innymi oficerami został internowany. Walki dobiegły końca.
Aresztowania po zamachu.
Co prawda wojska gen. Rozwadowskiego zostały wyparte z Warszawy, ale nie rozbite i stanowiły nadal znaczną siłę. W takich okolicznościach Rozwadowski i Stanisław Haller liczyli na honorowe zakończenie konfliktu. Ponadto 22 maja 1926 r. Piłsudski wydał rozkaz do wojska, w którym przyznał racje obu walczącym stronom, zapowiadając niewyciąganie konsekwencji wobec pokonanych oraz zgodę i pojednanie. Jednak najbliższe dni zweryfikowały obietnice marszałka. Niebawem część internowanych oficerów zwolniono. Natomiast generałów: Rozwadowskiego, Zagórskiego, Malczewskiego i Jaźwińskiego oskarżono o przestępstwa natury kryminalnej w związku z wydaniem przez nich rozkazu bombardowania Warszawy w trakcie przewrotu majowego i odstawiono do Wojskowego Więzienia Śledczego nr I przy ul. Dzikiej 19 w Warszawie. Stamtąd 26 maja przetransportowano ich do WWŚ nr III na Antokolu w Wilnie.
Więzienne warunki egzystencji gen. Rozwadowskiego i jego towarzyszy były ciężkie, cele były w złym stanie, nie były ogrzewane, zaś ambulatorium – zamknięte. Po interwencji jednego z zastępców komendanta, dawnego podwładnego generała z czasów obrony Lwowa, wyremontowano cele dla generałów.
W prasie piłsudczycy krytykowali generała. W broszurze „Zbrodniarze” dezawuowano wieloletnią pracę generała nad organizacją, wyszkoleniem i modernizacją polskiej kawalerii. Przez wiele miesięcy władze zwlekały z przedstawieniem Rozwadowskiemu, jak również Zagórskiemu aktu oskarżenia. Jednak generał nie wrócił na wolność. Z polecenia prokuratora wojskowego, za którym stał Piłsudski, był nadal przetrzymywany z powodów „interesów wojska pierwszorzędnej wagi”.
Z dniem 30 kwietnia 1927 roku przeniesiony został w stan spoczynku. W tym samym terminie zwolnionych z czynnej służby zostało 8 generałów dywizji i jeden wiceadmirał (Kazimierz Porębski) oraz 19 generałów brygady i jeden kontradmirał (Jerzy Zwierkowski).
W społeczeństwie nasiliła się akcja petycyjna w obronie uwięzionych generałów. W kwietniu 1927 roku sympatyk Piłsudskiego, rektor Uniwersytetu Wileńskiego prof. Marian Zdziechowski napisał w obronie generałów broszurę „Sprawa sumienia polskiego”. 18 maja 1927 roku Rozwadowskiego dość nieoczekiwanie zwolniono, dokonując przy tym licznych uchybień prawnych. Pod koniec roku 1927 przebywający we lwowskim szpitalu wojskowym gen. Rozwadowski został zbadany przez lekarzy ekspertów, którzy orzekli, że jego stan jest poważny i że musi on pozostać hospitalizowany przez kolejne dwa miesiące, wobec czego niemożliwe było wyznaczenie terminu rozprawy.
Ostatnie miesiące.
Więzienie spowodowało, że generał wyraźnie podupadł na zdrowiu. Ponadto dużym ciosem było dla niego zaginięcie gen. Zagórskiego. Władze oskarżyły go o dezercję, Rozwadowski uznawał te zarzuty za oszczerstwo i że Zagórski najprawdopodobniej padł ofiarą mordu politycznego. Rozwadowski obwiniał się o los Zagórskiego. Według niego powodem zgładzenia towarzysza niedoli, było to, iż przy zwalnianiu wyjawił, że Zagórski pisze pamiętniki, w których ten oskarżał Józefa Piłsudskiego o agenturalną działalność w latach I wojny światowej.
Rozwadowski coraz częściej przebywał w Jastrzębiej Górze, gdzie próbował się leczyć, z nasilających się bólów brzucha, połączonych z krwawieniem i silnymi torsjami. Lekarze byli bezradni. Schorowanemu generałowi spokoju nie dawało ciągłe przesuwanie terminu rozprawy jaka się miała przeciw niemu zacząć. W okresach lepszego samopoczucia Rozwadowski pracował nad nowymi wynalazkami i pisał rozprawy wojskowe.
W 1928 roku napisał referat poświęcony „Problemowi dzisiejszej obrony Państwa”, nazywany również „Testamentem wojskowym generała Rozwadowskiego”. Postulował w nim utworzenie specjalnej formacji, tzw. armii wysokiego pogotowia, zdolnej do błyskawicznej mobilizacji w obliczu najazdu ze strony Rosji lub Niemiec. W jej skład miały wchodzić specjalnie wyszkolone jednostki, potrafiące działać w ekstremalnych warunkach. Armia ta miała być doskonale wyposażona w lotnictwo, kawalerię i samodzielne grupy specjalnej broni pancernej i samochodowej. Rozwadowski zdawał sobie sprawę z nieuchronności konfliktu z Rosją i Niemcami. Jego przewidywany termin określał na rok 1936.
Choroba, śmierć i teorie spiskowe.
Po powrocie z Antokolu stan zdrowia generała pogorszył się; regularnie miał ataki wysokiej gorączki, na przełomie września i października 1928 ataki pojawiały się co kilka dni. Gen. Rozwadowski zmarł 18 października 1928 roku o godz 13:40 w lecznicy św. Józefa przy ul. Hożej w Warszawie. W ostatnich dniach życia towarzyszyli mu jego krewni i przyjaciele, m.in. były adiutant por. Marceli Kycia, gen. Władysław Sikorski, Maria Bobrzyńska oraz Emilia Jędrzejowiczowa. Ostatnią wolą generała było pochowanie go na Cmentarzu Obrońców Lwowa – wśród swoich żołnierzy. Nie brakowało domysłów i podejrzeń, co do przyczyn śmierci. Do dnia dzisiejszego w kręgach endeckich popularne są dwie teorie spiskowe dotyczące śmierci generała – zgodnie z pierwszą cela generała miałaby zostać pomalowana farbą z arszenikiem, na co brak dowodów – podobnie nie zaobserwowano u generała charakterystycznych objawów zatrucia (m.in. pasm Meesa) co czyni tę hipotezę niewiarygodną. Druga teoria spiskowa zakłada, iż generał miałby zostać poczęstowany kanapkami z pociętym końskim włosiem, które doprowadziły do owrzodzenia jelit i śmierci. Podobnie jak w przypadku poprzedniej hipotezy nie ma żadnych dowodów na jej poparcie, ponadto nie jest znany przykład jakiejkolwiek innej osoby, która by została zamordowana w ten sposób. Warto zwrócić uwagę, iż stan zdrowia generała Rozwadowskiego był zły od dłuższego czasu, na co wpływ prawdopodobnie miały warunki i rygor wojskowego aresztu.
Pogrzeb i kwestia pochówku.
Msza żałobna w Warszawie odbyła się 20 października o godz. 11:30. Następnie trumnę z generałem przeniesiono na Dworzec Główny, skąd przetransportowano do Lwowa. Uroczystości pogrzebowe rozpoczęły się w poniedziałek 22 października o godz. 10:00. Władze celowo narzuciły tak wczesną porę, aby przyszło jak najmniej ludzi. Mimo to generała żegnały tłumy. Nabożeństwo odprawił w kościele oo. Bernardynów ks. arcybiskup metropolita Bolesław Twardowski. Gdy kondukt żałobny dotarł do Cmentarza Obrońców Lwowa, trumnę na swych barkach ponieśli aż do miejsca spoczynku usunięci z armii generałowie: Stanisław Haller, Roman Żaba, Walery Maryański, Franciszek Meraviglia-Crivelli, Robert Lamezan-Salins i Filip Siarkiewicz. Nad grobem mowę wygłosił były legionista ks. Józef Panaś: „Był to prawdziwie chrześcijański, wielki Wódz, który umiał zwyciężać bez podniesienia się w pychę i bez pastwienia się nad pokonanym przeciwnikiem, a gdy poniósł klęskę, poniósł ją nie tylko bez upodlenia się, ale nawet bez chęci zemsty i nienawiści do chwilowego zwycięzcy”.
W okresie Ukraińskiej SRR w trakcie profanacji i zrównywania z ziemią Cmentarza Obrońców Lwowa Maria Tereszczakówna (polska działaczka społeczna) wraz z grupą kilku innych osób, w celu ratowania szczątków polskich bohaterów pochowanych na tym cmentarzu przeniosła kilka ciał zasłużonych Polaków (oprócz gen. Tadeusza Jordan-Rozwadowskiego m.in. gen. Wacława Iwaszkiewicza-Rudoszańskiego, dowódcy obrony Lwowa z 1918 Czesława Mączyńskiego, arcybiskupa lwowskiego Józefa Teodorowicza, ks. Gerarda Szmyda, twórców polskiego lotnictwa: Stefana Bastyra, Stefana Steca i Władysława Torunia) w inne miejsce pochówków, które z powodu śmierci świadków i wcześniejszego braku zainteresowania polskich instytucji do dnia dzisiejszego pozostają nieznane (z wyjątkiem miejsca pochówku biskupa Teodorowicza i ks. Szmyda).
W 2013 r. Rada Ochrony Walk i Męczeństwa oficjalnie poinformowała, że najpewniej ciało Rozwadowskiego w latach 70. XX wieku zostało przeniesione w nieznane miejsce, prawdopodobnie na Cmentarz Łyczakowski.
Rodzina Jordan Rozwadowskich.
Generał Rozwadowski pochodził z rodziny zasłużonej w dziejach Polski. Przedstawiciele tego rodu byli 13 razy odznaczani krzyżem Virtuti Militari, dziewięciu jego przedstawicieli poległo w wojnach o niepodległość Polski. Do najbardziej znanych członków rodu należą prof. Jan Michał Rozwadowski – prezes PAU, prof. Jan Emanuel Rozwadowski – sekretarz Komitetu Narodowego Polskiego, płk Kazimierz Rozwadowski – współorganizator 8. pułku ułanów, Cecylia Rozwadowska por. AK – organizatorka oświaty w obozie dla kobiet żołnierzy Powstania Warszawskiego w obozie Oberlangen oraz Wincenty Jordan Rozwadowski ps. Pascal – organizator siatki wywiadowczej F2 działającej we Francji w czasie II wojny światowej oraz Zygmunt Rozwadowski malarz – batalista, brat Jana Michała. Kuzynką generała była siostra Anuncjata (Helena) Jordan Rozwadowska – przełożona sióstr Zmartwychwstanek ze Lwowa po II wojnie światowej generalna ekonomka zgromadzenia w Rzymie. W czasie II wojny światowej siostra Anuncjata została zaprzysiężona w AK; wykazała się też niezwykle heroiczną postawą, ukrywając w domu zakonnym Żydów i zagrożonych aresztowaniem Polaków, a także Rosjan. Ponadto zarówno brat Tadeusza, Wiktor, jak i ich krewny Jan Władysław Rozwadowski, w 1940 zostali zamordowani w ramach zbrodni katyńskiej na Ukrainie.
Znaczenie i upamiętnienie.
Gen. Tadeusz Rozwadowski był jednym z licznych wyższych oficerów wywodzących się z armii państw zaborczych, których doświadczenie, talenty i zdolności były dla wojska nieocenione wobec braku wykształconej w Polsce kadry oficerskiej. Jednakże ich obecność powodowała też wiele konfliktów przy sprzecznych koncepcjach strategiczno-politycznych. Nie bez znaczenia był fakt, że znaczna część kadry oficerskiej pochodziła z formacji rosyjskich i austro-węgierskich. Obie armie hołdowały archaicznym metodom sztuki wojennej i obie poniosły dotkliwe straty w I wojnie światowej. Niektórzy młodsi oficerowie polscy oceniali ich przydatność negatywnie. Piłsudczyk gen. Narbutt-Łuczyński w swych wspomnieniach napisał: "... w miarę mieszania kadry przez przydziały z wszystkich dawnych formacji, stanowiących tworzywo odrodzonej armii polskiej, zaczęło się wkradać zbyt daleko idące zróżnicowanie metod szkolenia. Różnice i rozbieżności pogłębiała jeszcze i ta okoliczność, że generałowie-inspektorzy armii narzucali częstokroć nawyki zakorzenione w okresie ich służby we wszystkich armiach zaborczych, ..., których wartość instrukcyjna nie zawsze odpowiadała wymogom narodowego wojska". Natomiast bardzo pozytywnie oceniał działalność gen. Rozwadowskiego gen. Marian Kukiel (związany z Sikorskim), który pisał „Zwolennik wojny manewrowej, przeciwnik obrony stałej przy niedostatecznych siłach, generał Rozwadowski z niepospolitym polotem myśli i niezmordowaną energią starał się wszczepić swoje koncepcje w dowódców armii czy grup i ich sztaby, starał się wskrzesić ducha inicjatywy, rozbudzić myśl operacyjną, jakby zamarłą w szablonach linii obronnych, odcinków, pasów działania”.
W pierwszą rocznicę śmierci generała w 1929 w Krakowie ukazała się poświęcona mu publikacja pt. "Generał Rozwadowski", opracowana przez kuzyna generała, pułkownika Adama Jordana Rozwadowskiego; wydawcami byli Mikołaj Rey, Włodzimierz Tyszkiewicz, Roman Żaba, Walery Maryański, Albert Mniszek, Kazimierz Przybysławski. W jednym z rozdziałów wspominał go wieloletni towarzysz broni, Franciszek Latinik:
Uchwałą Rady Miasta Lwowa z listopada 1938 jednej z ulic we Lwowie nadano imię Tadeusza Rozwadowskiego.
Na fasadzie Konkatedry Matki Bożej Zwycięskiej w Warszawie ustanowiono tablicę pamiątkową honorującą generała Tadeusza Rozwadowskiego.
W Opolu imieniem generała Tadeusza Rozwadowskiego nazwano rondo drogowe.
W 2012 powstał film dokumentalny o gen. Tadeuszu Rozwadowskim pt. "Zapomniany generał. Tadeusz Jordan Rozwadowski" (scenariusz i reżyseria Piotr Boruszkowski).
W kwietniu 2019 gen. broni Tadeusz Jordan Rozwadowski został patronem 23 Śląskiego Pułku Artylerii.
Gen. Tadeusz Rozwadowski jest jednym z bohaterów zbioru opowiadań "Bohaterowie upodleni" Dariusza Rozwadowskiego, który ukazał się w 2019 roku.
21 października 2022 roku generał Tadeusz Jordan Rozwadowski został patronem Szkoły Podstawowej w Łukowem (gmina Zagórz, Województwo Podkarpackie).

</doc>
<doc id="159277" url="https://pl.wikipedia.org/wiki?curid=159277" title="WCG">
WCG



</doc>
<doc id="159283" url="https://pl.wikipedia.org/wiki?curid=159283" title="Matka Elżbieta Czacka">
Matka Elżbieta Czacka



</doc>
<doc id="159286" url="https://pl.wikipedia.org/wiki?curid=159286" title="Woda twarda">
Woda twarda



</doc>
<doc id="159288" url="https://pl.wikipedia.org/wiki?curid=159288" title="Bernardo Rezende">
Bernardo Rezende

Bernardo Rocha Rezende (ur. 25 sierpnia 1959 w Rio de Janeiro) − brazylijski siatkarz, trener. 
Gdy był zawodnikiem grał na pozycji rozgrywającego. Był srebrnym medalistą olimpijskim na Igrzyskach Olimpijskich w Los Angeles w 1984. Większe sukcesy odniósł jako trener; doprowadził reprezentację siatkarek brazylijskich do brązowego medalu olimpijskiego, a reprezentację męską do złota olimpijskiego w Atenach (2004) i Rio de Janeiro (2016) oraz srebrnych medali olimpijskich w Pekinie (2008) i Londynie (2012), mistrzostwa świata (2002, 2006 i 2010), mistrzostwa Ameryki Południowej (2003, 2005, 2007,2009,2011) oraz zwycięstw w Lidze Światowej (2001, 2003, 2004, 2005, 2006, 2007, 2009 i 2010), Pucharze Świata (2003, 2007) i Pucharze Wielkich Mistrzów (2005 i 2009). Od dłuższego czasu jest trenerem kobiecej drużyny Rio de Janeiro Volei Clube.
Życie prywatne.
Z pierwszą żoną Verą Mossa, byłą brazylijską siatkarką, ma syna Bruna, który jest siatkarzem. Od 1999 r. jest mężem Fernandy Venturini, brazylijskiej siatkarki. Para ma dwie córki: Julia (2002) i Vitória (2009).
Jako siatkarz.
Sukcesy klubowe.
Liga brazylijska:
Klubowe Mistrzostwa Ameryki Południowej:
Sukcesy reprezentacyjne.
Mistrzostwa Ameryki Południowej:
Puchar Świata:
Mistrzostwa Świata:
Igrzyska Olimpijskie: 
Jako trener.
Sukcesy klubowe.
Kobiety.
Klub: Imet Perugia
Liga włoska:
Puchar Włoch:
Puchar Europy Zdobywczyń Pucharów:
Klub: Rio de Janeiro Volei Clube
Liga brazylijska:
Puchar Brazylii:
Klubowe Mistrzostwa Ameryki Południowej:
Klubowe Mistrzostwa Świata:
Superpuchar Brazylii:

</doc>
<doc id="159291" url="https://pl.wikipedia.org/wiki?curid=159291" title="Sejm Ustawodawczy (1919–1922)">
Sejm Ustawodawczy (1919–1922)

Sejm Ustawodawczy – jednoizbowy organ parlamentarny wybrany dla uchwalenia konstytucji (Konstytuanta) II Rzeczypospolitej. Pierwsze posiedzenie odbyło się 10 lutego 1919, zaś ostatnie 27 listopada 1922.
28 listopada 1918 w Warszawie został wydany „Dekret o wyborach do Sejmu Ustawodawczego”. Sejm został wyłoniony częściowo w drodze demokratycznych wyborów pięcioprzymiotnikowych (bezpośrednich, powszechnych, równych, tajnych i proporcjonalnych) 26 stycznia 1919 uzupełniony polskimi posłami parlamentów państw zaborczych. Stopniowo uzupełniany wyborami w poszczególnych dzielnicach do 1922. Na koniec kadencji liczył 442 posłów, z czego 364 wybrano w wyborach zarządzonych przez władze polskie, 20 w drodze uchwały o włączeniu w skład izby wybranych w drodze wyborów delegatów Sejmu Litwy Środkowej, 35 posłów posiadało mandaty z tytułu wyborów do parlamentów państw zaborczych (w tym 28 z izby poselskiej austriackiej Rady Państwa i 7 posłów niemieckiego Reichstagu), 6 posłów znalazło się w wyniku kompromisu wyborczego na Śląsku Cieszyńskim.
Pierwsze posiedzenie odbyło się 10 lutego w budynku byłego Instytutu Aleksandryjsko-Maryjskiego Wychowania Panien przy ul. Wiejskiej. Obrady otworzył przemówieniem Naczelnik Państwa Józef Piłsudski, który nominował Marszałka seniora Ferdynanda Radziwiła. Marszałek senior powołał tymczasowych sekretarzy ks. Zygmunta Kaczyńskiego (ZLN) i Mieczysława Niedziałkowskiego (PPS). Na pierwszym posiedzeniu, przedstawiono Sejmowi 210 dekretów rządu do zatwierdzenia.
Na drugim posiedzeniu Sejmu 14 lutego 1919 przyjęto przygotowany przez rząd „Tymczasowy regulamin obrad Sejmu Ustawodawczego Rzeczypospolitej Polskiej”. Regulamin ten z niewielkimi zmianami obowiązywał do lutego 1923.
W okresie od 10 do 14 lutego 1919 obradom przewodził Marszałek Senior Ferdynand Radziwiłł, 14 lutego 1919 marszałkiem Sejmu wybrano Wojciecha Trąmpczyńskiego, zaś wicemarszałkami: Jakuba Bojko z PSL Piast, Andrzeja Maja z ZSLN, Jędrzeja Moraczewskiego z PPS, Stanisława Osieckiego z PSL Wyzwolenie, Józefa Ostachowskiego z PZL.
20 lutego 1919 Sejm przyjął przez aklamację uchwałę o powierzeniu Józefowi Piłsudskiemu dalszego sprawowania urzędu Naczelnika Państwa) nazywaną „Małą Konstytucją”.
Do ważniejszych ustaw uchwalonych przez ten Sejm należą: Mała Konstytucja, Konstytucja marcowa z 17 marca 1921 oraz Statut Organiczny Województwa Śląskiego i szeroki pakiet ustaw socjalnych.
W 1920 Sejm powołał nadzwyczajny i tymczasowy organ parlamentarno-rządowy Radę Obrony Państwa, w skład którego wchodziło 10 przedstawicieli Sejmu.
Sejm Ustawodawczy funkcjonował do momentu ukonstytuowania się wybranych na mocy konstytucji Sejmu i Senatu, co nastąpiło 1 grudnia 1922 (wybór marszałków obu izb). Sejm ten odbył 342 posiedzenia plenarne, uchwalając 571 ustaw, w tym 166 dotyczących aparatu państwowego i wymiaru sprawiedliwości oraz 181 ustaw skarbowych.
Skład Sejmu Ustawodawczego 26 stycznia 1919.
Po przeprowadzonych wyborach, w których wybrano 296 posłów, oraz powołaniu 46 posłów z dotychczasowych parlamentów zaborczych skład polityczny Sejmu przedstawiał się następująco:

</doc>
<doc id="159294" url="https://pl.wikipedia.org/wiki?curid=159294" title="Kalikstyni">
Kalikstyni



</doc>
<doc id="159295" url="https://pl.wikipedia.org/wiki?curid=159295" title="DJ Tiesto">
DJ Tiesto



</doc>
<doc id="159297" url="https://pl.wikipedia.org/wiki?curid=159297" title="Bitwa pod Marengo">
Bitwa pod Marengo

Bitwa pod Marengo – decydująca bitwa drugiej kampanii włoskiej Napoleona, stoczona w dniu 14 czerwca 1800 z armią austriacką pod wodzą generała Michaela von Melasa. Bitwa zakończyła się zwycięstwem Francuzów, a jej następstwem było wycofanie się Austriaków z Włoch. Zwycięski wynik bitwy utrwalił pozycję Napoleona we Francji, porażka mogła oznaczać jego całkowitą klęskę.
Przed bitwą.
Po przekroczeniu Alp Napoleon nie ruszył na odsiecz obleganej przez Austriaków Genui, a skierował się na wschód, by przeciąć austriackie linie komunikacyjne i odciąć nieprzyjaciela od zaplecza. Po zajęciu Mediolanu 2 czerwca 1800 roku, zgodnie z planami Napoleona Austriacy znaleźli się w pułapce. Dowodzący armią austriacką generał Melas zarządził odwrót spod Genui w kierunku na Mediolan, ale właśnie wtedy Genua skapitulowała. Mając za sobą wsparcie angielskiej floty panującej na Morzu Śródziemnym i dostarczającej mu zaopatrzenie przez port w Genui, Melas mógł nie obawiać się Napoleona, ten jednak wyruszył mu naprzeciw, chcąc odciąć Melasa od miasta. Bonaparte rozwinął swe wojska szerokim wachlarzem szukając nieprzyjaciela. 9 czerwca doszło do starcia korpusu Lannesa z częścią sił austriackich pod Montebello, ale później kontakt z nieprzyjacielem znów się zerwał. Na południe od nich, w północnej dolinie Padu operowała dywizja generała Desaixa.
Siły przeciwników.
Melas miał do dyspozycji około 31 000 żołnierzy i 100 dział, jego siły rozciągały się w kierunku na wschód od Aleksandrii wzdłuż rzeki Bormida. Przez rzekę prowadziły dwa mosty, poza tym nie nadawała się ona od przejścia.
Francuzi dysponowali 23 000 żołnierzy i 15 działami. Centrum francuskie znajdowało się w okolicy wsi Marengo, oddzielone od Austriaków strumieniem Fontenone.
Bitwa.
Atak austriacki rozpoczął się o 6 rano, ale spowalniany koniecznością przejścia przez rzekę rozwinął się w pełni dopiero około 9.
Straż przednia Austriaków, w sile 3300 ludzi pod dowództwem generała Andreasa O'Reilly, zepchnęła siły francuskie i zajęła pozycje na prawym skrzydle. Centrum, w sile około 18 000 żołnierzy pod dowództwem generała Zacha, posuwało się naprzód aż do momentu, gdy w Marengo natrafiło na opór dwóch dywizji francuskich korpusu generała Victora. Lewe skrzydło austriackie, w sile 7500 ludzi dowodzonych przez generała Otta, kierowało się na wieś Castel Ceriolo dokładnie na północ od pozycji francuskich. Austriacy błędnie uważali, że wieś ta jest opanowana przez Francuzów, jednak ruch ten groził atakiem z flanki na pozycje francuskie i odcięciem linii komunikacyjnych z Mediolanem.
Francuzi utrzymywali linię Fontanone do południa, oddziały Victora zostały w tym czasie wzmocnione częścią sił Lannesa i Murata – oddziały Lannesa przeszły na prawe skrzydło, kawaleria Murata (w tym kirasjerzy Kellermana) walczyła na lewym.
Około godziny 11 Napoleon zorientował się, że może przegrać bitwę. Wysłał rozkaz do Desaixa, w którym nakazał mu natychmiast wracać, a podległym mu oddziałom nakazał obronę do upadłego, mobilizując jednocześnie do walki wszelkie rezerwy, które posiadał.
Około 14 Francuzi utracili Marengo i wciąż cofali się, stawiając zaciekły opór, w kierunku wsi San Giuliano.
Desaix i kontratak Francuzów.
Około piętnastej Melasowi wydawało się, że bitwa jest wygrana i wysłał kuriera do Wiednia z wiadomością o zwycięstwie. Armia Bonapartego cofała się, stawiając rozpaczliwy opór, Austriacy szykowali się do zadania decydującego ciosu. W tym samym jednak czasie w sztabie Bonapartego zjawił się Desaix z informacją, że jego dywizja w sile 5000 ludzi i 8 dział jest w odległości około godziny marszu od Marengo. Francuzi musieli wytrwać jeszcze dwie godziny. Według przekazów, Desaix pytany o ocenę sytuacji miał powiedzieć:
Około szesnastej Francuzi byli gotowi do kontrataku. Generał artylerii Marmont dysponował osiemnastoma działami (z początkowych piętnastu zostało mu pięć, pięć nadeszło z rezerwy, osiem przyprowadził Desaix). To, co nastąpiło później, znawcy sztuki wojennej opisują jako "najlepiej przeprowadzoną w całej historii wojen operację taktyczną łącznego działania piechoty, artylerii i kawalerii" (cyt. za Archibald Gordon Macdonell, "Napoleon i jego marszałkowie").
Austriacka kolumna szturmowa przez 20 minut ostrzeliwana była ogniem dział Marmonta, po czym do ataku ruszyła dywizja Desaixa. Marmont podciągnął czterodziałową baterię, by wesprzeć atak i bezustannie kartaczował Austriaków, powstrzymując chwiejące się momentami oddziały Desaixa. Na domiar wszystkiego w szeregach Austriaków wybuchł jaszcz amunicyjny, co wywołało zamieszanie w ich szeregach. W tym momencie piechota Desaixa poderwała się do szturmu, a jednocześnie ciężka kawaleria Kellermana w sile około 400 ludzi ruszyła do szarży. Wkrótce kolumna austriacka przestała istnieć, a dowodzący nią generał Zach, któremu Melas zdał dowództwo nad całą armią, dostał się do niewoli. Około 18 było właściwie po bitwie, choć walki przeciągnęły się do godziny 22, gdy Austriacy pod dowództwem generała Otto wycofali się za Bormidę.
Austriacy stracili 15 sztandarów, 40 armat, 6000 zabitych, 8000 jeńców. Straty francuskie wyniosły do 7000 zabitych i rannych, w tym ponad 800 Polaków z legionów polskich we Włoszech pod dowództwem Jana Henryka Dąbrowskiego. Śmierć poniósł Desaix, po bitwie Napoleon płakał nad jego ciałem i był to pierwszy raz, gdy żołnierze widzieli łzy w oczach "Boga wojny".

</doc>
<doc id="159298" url="https://pl.wikipedia.org/wiki?curid=159298" title="Człon proporcjonalny">
Człon proporcjonalny

Człon proporcjonalny, człon bezinercyjny, człon wzmacniający (ang. "proportional term") – w automatyce to człon, który na wyjściu daje sygnał formula_1 proporcjonalny do sygnału wejściowego formula_2
Poddanie powyższego związku obustronnej transformacji Laplace’a daje związek pomiędzy transformatami obu sygnałów:
Stąd transmitancja członu proporcjonalnego ma postać:
gdzie stała formula_6 jest współczynnikiem wzmocnienia.
Odpowiedź impulsowa:
Charakterystyka skokowa członu proporcjonalnego wynosi:
Charakterystyka amplitudowo-fazowa:
Przyjmując formula_11 otrzymuje się:
Charakterystyka fazowa:

</doc>
<doc id="159303" url="https://pl.wikipedia.org/wiki?curid=159303" title="Goniądz">
Goniądz

Goniądz – miasto w Polsce w województwie podlaskim, w powiecie monieckim, siedziba gminy miejsko-wiejskiej Goniądz, położone na skraju Kotliny Biebrzańskiej, nad Biebrzą.
Początkowo osada w ziemi wiskiej na Mazowszu. Goniądz uzyskał lokację miejską przed 1493 rokiem. W latach 1975–1998 miasto administracyjnie należało do województwa łomżyńskiego.
W 1955 r. został założony miejski klub piłkarski Biebrza Goniądz. W sezonie 2021/22 grał w 1 grupie, Podlaskiej Serie A.
W 2004 odbył się w Goniądzu III Międzynarodowy Festiwal Filmów Przyrodniczych imienia Braci Wagów.
30 czerwca 2012 miasto miało 1933 mieszkańców. Ośrodek rolniczy i usługowy dla rolnictwa; leży przy turystycznym szlaku wodnym Biebrzy łączącym jeziora Równiny Augustowskiej i Pojezierza Ełckiego z Narwią. Był miastem królewskim Korony Królestwa Polskiego, w starostwie knyszyńskim w ziemi bielskiej województwa podlaskiego w 1795 roku.
Przez miasto przebiega droga wojewódzka nr 670.
Goniądz jest siedzibą rzymskokatolickiej parafii św. Agnieszki.
19 października 2022 roku Jan Paweł II został patronem Szkoły Podstawowej w Goniądzu.
Historia.
W XIV w. gród, przedmiot sporów między Mazowszem a Litwą; XIV/XV w. włączony do Wielkiego Księstwa Litewskiego. W latach 1501–1506 Goniądz był własnością kniazia Michała Glińskiego. W 1569 włączony do Korony; prawa miejskie 1547; ośrodek rzemieślniczo-handlowy (port rzeczny); od 1795 w zaborze pruskim, gdzie był siedzibą powiatu, od 1807 w zaborze rosyjskim; w końcu XIX w. połączenie kolejowe; w okresie okupacji niemieckiej 1941–1942 getto (ok. 1,3 tys. osób wywiezionych przez Niemców do Prostek k. Grajewa); podczas działań wojennych (rok 1944) zniszczony w ok. 80%.

</doc>
<doc id="159304" url="https://pl.wikipedia.org/wiki?curid=159304" title="Naczelnik państwa">
Naczelnik państwa



</doc>
<doc id="159316" url="https://pl.wikipedia.org/wiki?curid=159316" title="Republika Wenecka">
Republika Wenecka

Republika Wenecka, Rzeczpospolita Wenecka, Najjaśniejsza Republika Wenecka (wł. "Serenissima Repubblica di Venezia") – północnowłoska republika kupiecka, istniejąca od roku 697 do 15 maja 1797. Najdłużej nieprzerwanie funkcjonujące państwo o ustroju republikańskim w historii. W średniowieczu jedna z największych potęg handlowych i politycznych w basenie Morza Śródziemnego i jedno z najbogatszych miast Europy. Republika Wenecka była najpotężniejszą i zarazem najtrwalszą z powstałych w średniowieczu miejskich komun włoskich. Jako jedno z nielicznych państw włoskich odegrała również wielką rolę w historii nie tylko Italii, ale całej Europy i basenu Morza Śródziemnego. Od czasów wypraw krzyżowych po zmagania z Imperium Osmańskim, Republika Wenecka była dla Europy głównym pośrednikiem i uczestnikiem kontaktów z muzułmańskim Bliskim Wschodem – zarówno tych pokojowych, jak i wojennych.
Na czele państwa weneckiego stał obieralny – "de iure" dożywotnio – doża, który zazwyczaj wywodził się z wąskiego grona kilku najważniejszych rodów. Ustrój republiki był bardzo konserwatywny i zapewniał starej oligarchii kupieckiej monopol władzy. Oligarchia ta miała również bezpośredni wpływ na rządy poprzez liczne rady i sądy, które krępowały poczynania doży. Władza, w rozbudowanym z czasem państwie, całkowicie spoczywała w rękach Wenecjan, którzy wszelkie terytoria przyłączone do republiki traktowali jak kolonie. Ten miejski partykularyzm stał się jedną z przyczyn niemożności podjęcia przez Wenecję próby zjednoczenia Italii – mimo całej posiadanej przez nią potęgi i bogactwa.
Historia.
Powstanie Wenecji i początki republiki (VIII – X wiek).
Wenecja, jako miasto została założona w roku 452. W VI wieku włączona została do restaurowanego Cesarstwa Rzymskiego pod egidą Bizancjum. Pierwszym historycznie potwierdzonym dożą (księciem) Wenecji był panujący w pierwszej połowie VIII wieku Orso Ipato. Natomiast rok 726 uznaje się za datę powstania Republiki Weneckiej. Miasto wciąż podlegało wówczas władzy bizantyńskiej, jednak wpływy Konstantynopola sukcesywnie słabły. Bizancjum samorządność Republiki uznało w roku 887. W ciągu kolejnych wieków (IX–XI) Republika Wenecka stała się ważnym centrum handlu między Europą Zachodnią a Bizancjum i Azją, co zawdzięczała w znacznej mierze przywilejom nadawanym przez cesarzy bizantyńskich. W tym też czasie Republika rozpoczęła budowę swego imperium terytorialnego podporządkowując sobie szereg miast i wysp Dalmacji i wypierając z tego regionu wpływy Konstantynopola.
Wzrost znaczenia Wenecji w dobie krucjat (XI – XIII wiek).
Nowy rozdział w historii Wenecji rozpoczął się wraz z powstaniem ruchu krucjatowego. Dysponująca znaczną flotą Wenecja czerpała zyski z przewożenia krzyżowców oraz dzięki przywilejom handlowym w nowo powstałych na Bliskim Wschodzie państwach łacińskich. W handlu lewantyńskim Wenecja zajęła wkrótce pierwsze miejsce.
Przełomowe znaczenie dla budowy imperium weneckiego na Morzu Śródziemnym miała IV krucjata, w trakcie której wenecki doża Enrico Dandolo namówił wodzów krucjaty do ataku łacinników na Konstantynopol. Mimo potępienia tego projektu ze strony papiestwa doszło do zdobycia i złupienia przez krzyżowców najpotężniejszego ówcześnie chrześcijańskiego miasta. Na opanowanych terenach europejskiej części Bizancjum powstały państwa krzyżowe (w tym Cesarstwo Łacińskie). Jednak największym beneficjentem wyprawy i upadku Bizancjum stała się Republika Wenecka, która całkowicie zdominowała handel w tym regionie i w ciągu kilku lat opanowała rozliczne miasta i wyspy strzegące drogi z Wenecji do Konstantynopola (m.in. Wyspy Jońskie, liczne peloponeskie porty, Cyklady, Eubeę i Kretę). Do Wenecji trafiły wówczas liczne łupy, w tym wspaniałe dzieła sztuki zrabowane w Konstantynopolu. Przejawem wzrostu potęgi Wenecji było rozpoczęcie w 1284 roku wybijania złotego dukata, który stał się ważną monetą obiegową Europy i był używany aż do upadku republiki w XVIII wieku.
Rozwój handlu weneckiego zaczął kolidować z interesami innych miast włoskich z Genuą na czele. Między obydwiema republikami doszło na tle rywalizacji handlowej do licznych wojen. Jedna z poważniejszych wybuchła pod koniec XIII wieku, a jej przyczyną było zamknięcie przez Wenecję dostępu do Adriatyku obcym okrętom. Mimo zwycięstwa militarnego Genueńczyków w bitwie morskiej pod Curzolą (1298), Genua z powodu sporów wewnętrznych nie była w stanie kontynuować wojny i w konsekwencji doszło do rozgraniczenia wpływów między republikami.
Republika Wenecka w późnym średniowieczu (XIV–XV wiek).
Destabilizacja północnych Włoch po upadku wpływów Świętego Cesarstwa Rzymskiego w drugiej połowie XIII wieku w Italii zmusiła Wenecjan do wzmożonej aktywności politycznej na swym najbliższym, lądowym zapleczu. Na początku XIV wieku Republika wzięła udział w wojnie o Ferrarę oraz w walkach przeciw agresywnemu rodowi Scaligieri z Werony. By zabezpieczyć swe interesy od strony lądu rządzący republiką oligarchowie postanowili opanować najbliższe Wenecji tereny nadpadańskie. Pierwszą zdobyczą w tym regionie było Treviso, zajęte w roku 1339.
Wojny z Genuą i jej sojusznikami.
Przez niemal cały wiek XIV trwały również ciągłe zmagania Wenecjan na morzu. Od roku 1340 rozpoczął się ciąg wojen z Genuą o prymat w handlu śródziemnomorskim. W tym samym czasie posiadłości weneckie w Dalmacji zaatakowali Węgrzy chcący uzyskać dogodny dostęp do Adriatyku. Wojna ta, dla przyzwyczajonych do walki na morzu Wenecjan, zakończyła się ich klęską, a pokój zawarty w Zadarze w roku 1358 potwierdził zdobycze węgierskie w Dalmacji.
Porażka w wojnie z Węgrami zachęciła innych wrogów Republiki do podjęcia walki z jej supremacją w handlu. Z inicjatywy Genui powstała koalicja, do której weszły Padwa, Austria i Akwileja. Otwarta wojna toczyła się ze zmiennym szczęściem w latach 1364–1373. Towarzyszyły jej bunty w weneckich posiadłościach. Wojna rozgorzała od nowa w roku 1378, gdy wybuchł spór między Genuą a Wenecją o ważną strategicznie wysepkę Tenedos. Mimo początkowych sukcesów (bitwa pod Anzio), wojna przybrała dla Wenecji niekorzystny obrót, gdy flota genueńska rozbiła siły weneckie w bitwie pod Pulą (1379). Po tej klęsce zagrożona została sama stolica Republiki. W tej ciężkiej sytuacji miasto nałożyło na swych obywateli specjalne podatki i powołano pod broń nawet duchownych. Wkrótce zabiegi te dały rezultaty i w bitwie pod Chioggią (21 czerwca 1380) flota wenecka pokonała genueńską. W sierpniu 1381 roku zawarto kompromisowy pokój w Turynie, w którym mimo pewnych koncesji terytorialnych na rzecz wrogów, Wenecja zachowała swoje imperium handlowe i pierwszoplanową rolę na Morzu Śródziemnym.
Podbój Terrafermy i wojny z Mediolanem.
Lata 1388–1402 to nieprzerwany ciąg wojen między Mediolanem, Padwą, Mantuą, Ferrarą i Wenecją. Przy czym koalicje były bardzo zmienne, a ich ofiarą padały mniejsze miasta regionu. Śmierć ambitnego władcy Mediolanu Giana Galeazzo Viscontiego (1402) położyła kres hegemonii Mediolanu, natomiast wojna Wenecji z Padwą w latach 1405–1406 doprowadziła do upadku tej ostatniej. Dzięki tym sukcesom pod władzą Wenecji znalazły się m.in.: Padwa, Vicenza, Werona, Brescia, Bergamo, Rawenna, Faenza, Cremona, Friuli. Posiadłości te tworzyły tzw. Terrafermę – zaplecze lądowe Republiki. Udało się także Wenecji odzyskać większość utraconych wcześniej terenów w Dalmacji.
Pierwsza połowa XV wieku upłynęła na kolejnych wojnach z Księstwem Mediolanu. Nowy doża wenecki od 1423 roku, Francesco Foscari zaangażował Republikę Wenecką w walkę o hegemonię w północnych Włoszech. Trwająca z przerwami wieloletnia wojna długo nie przyniosła rozstrzygnięcia. Dopiero gdy wojska weneckie podeszły niemal pod mury Mediolanu (1445) rozpoczęły się rokowania pokojowe. Wenecja była u szczytu swego powodzenia w północnych Włoszech i usiłowała narzucić swą hegemonię całej Lombardii. Przed całkowitą klęską uchronił Mediolan Francesco I Sforza, który w trakcie skomplikowanych negocjacji i walk zmusił Wenecję do uznania niezależności Mediolanu, choć Republika zatrzymała większość swych wcześniejszych zdobyczy. Podpisany w Lodi pokój na 40 lat zapewnił Italii względną stabilizację.
Wenecja a Turcy osmańscy w XV wieku.
Zaangażowanie się Wenecji w rywalizację państw włoskich osłabiło jej pozycję na wschodzie. Wzrost potęgi i aktywności Turków niepokoił Wenecjan, jednak przez długi czas Republika starała się zabezpieczyć swój handel i stan posiadania na Wschodzie poprzez układy z sułtanami tureckimi. Przyczyną tej polityki był fakt relatywnej słabości Wenecji wobec potęgi Turków. Republika dysponowała wprawdzie silną flotą, ale na lądzie nie miała szans w walce z zaprawionymi w boju oddziałami Osmanów. Jej siły lądowe były zresztą cały czas zaangażowane w wojnach w Italii. Pierwsze starcie z Turkami nastąpiło, gdy w roku 1423 Osmanowie zaatakowali weneckie Thessaloniki. Po długim i krwawym oblężeniu Wenecjanie skapitulowali (1430). Wkrótce rozpoczęły się również ataki osmańskie na weneckie posiadłości w Albanii i Dalmacji (1447–1448). Odpowiedzią Republiki na to zagrożenie było fortyfikowanie swych posiadłości, a także wysłanie korpusu obronnego do Konstantynopola, gdzie Wenecjanie walczyli z Turkami w roku 1453 u boku Greków i Genueńczyków. Jednak po upadku Konstantynopola wenecka "Signoria" wysłała do zwycięskiego Mehmeda II swego ambasadora z propozycją pokoju. Efektem jego rozmów był tzw. „dobry pokój” zawarty w 1454. Umożliwił on Wenecjanom zawijanie do portów tureckich i na swobodny handel w całym regionie. Jednak wzrost potęgi Turków osmańskich miał pozostać dla Wenecji głównym problemem polityki zagranicznej i być jedną z przyczyn schyłku świetności Republiki. Pokój był zresztą wciąż łamany przez Turków, którzy poszerzali swoje posiadłości także kosztem Wenecji. W drugiej połowie XV wieku Imperium Osmańskie zaczęło rozwijać silną flotę wojenną, co umożliwiło Turkom ataki na wyspiarskie posiadłości Republiki. Wenecja straciła w tym czasie niemal wszystkie posiadłości w Grecji i Albanii: Eubeę (1470), Kefalinię (1479), Modon (1500). Mimo tego Republika wciąż stawiała na morzu silny opór potędze osmańskiej, będąc jedną z barier broniących Zachodu przed turecką inwazją. Jednym z ostatnich sukcesów Wenecji na wschodzie było przyłączenie Cypru, który w 1489 Republice przekazała ostatnia królowa tej wyspy – Wenecjanka Katarzyna Cornaro.
Republika Wenecka w XVI wieku.
Początek wojen włoskich, Liga w Cambrai (1494–1510).
W roku 1494 wybuchły tzw. „wojny włoskie”, które były częścią zmagań o hegemonię europejską między Francją a Habsburgami (Hiszpanią i Austrią). Włochy ze względu na swe bogactwo i rozdrobnienie stały się łatwym łupem dla obcych mocarstw. Republika Wenecka była jedynym włoskim państwem, które było na tyle silne, by stawić zdecydowany opór obcej inwazji. W trakcie walk Wenecja usiłowała lawirować między walczącymi stronami, by wygrać jak najwięcej dla siebie. Początkowo ta polityka odnosiła sukcesy: Republika dzięki sojuszowi z Francją odebrała Mediolanowi Cremonę (1499), a w walce przeciw Państwu Kościelnemu zdobyła Cervię i Rawennę (1500–1501). Kolejnym sukcesem Wenecji było odparcie najazdu cesarza Maksymiliana i zajęcie w 1508 roku Gorycji, Triestu i Fiume. Republika Św. Marka stała u szczytu swej potęgi, stając się równorzędnym partnerem wobec obcych mocarstw.
Potęga Wenecji stała się wkrótce solą w oku zarówno obcych mocarstw, jak i innych włoskich państewek. Do zagorzałych przeciwników Republiki zaliczał się papież Juliusz II (1503–1513). 10 grudnia 1508 w Cambrai Maksymilian i Ludwik XII zawiązali Ligę do walki z Republiką św. Marka. W 1509 przystąpił do niej papież i obłożył Wenecję ekskomuniką. Do Ligi przystąpiły również mniejsze państwa włoskie. Wojska weneckie zaczęły ponosić klęski. Po bitwie pod Agnadello (9 maja 1509) armia wenecka poszła w rozsypkę, a wrogowie Republiki szybko opanowali niemal całą "Terrafermę". Francuzi zajęli wenecką Lombardię, papież posiadłości w Romanii, Hiszpanie odbili miasta w Apulii, cesarz natomiast tereny utracone w poprzednim roku oraz Friuli i część Veneto. Przed całkowitym rozbiorem jej posiadłości Wenecję uratowała zręczna polityka rozbijania Ligi oraz powstania chłopskie, jakie ogarnęły "Terrafermę". Mając znaczne zasoby pieniężne Republika odbudowała także armię lądową i przeszła do kontrofensywy. Jeszcze latem 1509 roku zdołała odzyskać Padwę, wkrótce odparła też atak wojsk cesarskich. Sukcesy te umożliwiły Republice stanąć do negocjacji pokojowych bez przymusu kapitulacji. Pierwszym, który postanowił skończyć wojnę z Republiką był Juliusz II. Pokój z papieżem zawarto 24 lutego 1510 roku. Wenecja zrzekła się w nim zdobyczy w Romanii.
Dalszy ciąg wojen włoskich (1511–1529).
Po rozerwaniu Ligi z Cambrai Wenecja przystąpiła do nowej koalicji przeciw Francji. Mimo klęski państw włoskich w krwawej bitwie pod Rawenną (11 kwietnia 1512) Francuzi zostali wkrótce zmuszeni do wycofania się z Włoch. Wenecja dążyła teraz do odzyskania wszystkich swych posiadłości sprzed wojen włoskich, jednak opór papiestwa, Szwajcarów i cesarza spowodował jej ponowne przejście na stronę Francji (1513). Republice udało się wówczas odbić Brescię, Cremonę i Legnano. Ofensywa sojuszu załamała się jednak, gdy wojska francuskie poniosły klęskę pod Novarą (6 czerwca 1513). Wenecja utraciła ponownie większość miast "Terrafermy". Hiszpanie wkroczyli w głąb terytorium weneckiego, pod koniec września docierając pod samą stolicę. Bez silnej floty na Adriatyku nie byli jednak w stanie zagrozić samej Wenecji i wycofali się.
Wojnę w Italii wznowił nowy król Francji, Franciszek I, który niedługo po objęciu tronu wkroczył z silnym korpusem do Italii. Dzięki temu w ważnej bitwie pod Maringano wojska francusko-weneckie zmiażdżyły Szwajcarów (13–14 września 1515). Sukces ten spowodował wycofanie się Szwajcarii z aktywnej polityki w północnych Włoszech. Zwycięstwo francusko-weneckie ostudziło zapał Habsburgów do walki i po nieudanej inwazji cesarskiej na Mediolan zawarto pokój w Brukseli (1516), na mocy którego cesarz uznał prawa francuskie do Mediolanu i weneckie do wszystkich miast "Terrafermy" z wyjątkiem Cremony.
W dalszych zmaganiach wojennych, które wznowiono w 1521 roku, Wenecja zagrożona przez postępy armii tureckich znów zmieniła front i stanęła po stronie Habsburgów. Zmagania od początku przybrały dla Francji zły obrót, a kulminacją jej porażek była wielka klęska w bitwie pod Pawią (24 lutego 1525), w której do niewoli dostał się król Francji, Franciszek I. Włochy znalazły się pod całkowitą dominacją Habsburgów, ale gwałtowny wzrost ich potęgi spowodował nową zmianę przymierzy. Wenecja ponownie przystąpiła do antyhabsburskiego sojuszu Francji, papiestwa, Mediolanu i Florencji (1526). Liga prowadziła działania dość nieudolnie i wkrótce jej wojska doznały klęski pod Borgoforte. Francuzi dokonali jeszcze jednej, nieudanej inwazji na Italię. Po ich klęsce nastał pokój, a niekwestionowanym panem całych Włoch stał się Karol V Habsburg (1529). Republika Wenecka wyszła z okresu wojen włoskich osłabiona, choć jako jedyne państwo Italii zachowała pełną suwerenność. Musiała jednak pogodzić się z utratą przodującej roli we Włoszech i skupić na obronie swych posiadłości wschodnich coraz bardziej zagrożonych przez potęgę turecką.
Wojny z Turcją w XVI wieku.
Po roku 1529 Wenecja nie brała udziału w zmaganiach między Habsburgami a Francją. Nowym wyznacznikiem polityki weneckiej stało się teraz rosnące zagrożenie tureckie. Podbój Egiptu mameluków (1517–1521) przez sułtana Selima I uczynił z Turcji największą potęgę we wschodniej części basenu Morza Śródziemnego. Turcy przejęli najważniejsze szlaki handlowe prowadzące z Europy do Indii. Ponieważ niemal jednocześnie rozpoczęła się epoka wielkich odkryć geograficznych, spowodowało to utratę uprzywilejowanego statusu Wenecji w handlu, choć Republika pozostała najbogatszym państwem śródziemnomorskim.
Od końca XV wieku Republika św. Marka zaangażowana była w walki w Italii i przez długi czas unikała konfliktu z Imperium Osmańskim. Jednak ekspansja turecka nie mogła ominąć posiadłości weneckich. Wojna turecko-wenecka wybuchła w roku 1537 i była częścią szerszego konfliktu Turków z Habsburgami. Wojna rozpoczęła się od inwazji tureckiej na wyspę Korfu, której jednak Osmanowie nie zdołali zdobyć. Pod wrażeniem ataków floty tureckiej na Italię papież Paweł III zorganizował Ligę Świętą, w której obok Państwa Kościelnego wystąpiły razem Genua, Wenecja i Hiszpania. Flota sojusznicza doznała jednak klęski w bitwie morskiej pod Prevezą (28 września 1538). Skutki tej porażki najbardziej odczuli Wenecjanie, którzy w roku następnym utracili swe ostatnie posiadłości na Peloponezie i Cykladach (z wyjątkiem wyspy Tinos). Traktat pokojowy zawarty między Wenecją a Turcją w roku 1540 zmusił Wenecję do uznania nabytków tureckich.
Pokój z roku 1540 okazał się dość trwały i był przedłużany przez następne 30 lat. Jednak po tym czasie sułtan Selim II wysłał do Wenecji poselstwo, w którym w zamian za utrzymanie pokoju zażądał cesji Cypru (1570). Wenecjanie pewni poparcia innych państw chrześcijańskich odmówili żądaniom tureckim. 27 czerwca 1570 roku armia turecka dokonała inwazji na Cypr. Tymczasem na wezwanie papieża Piusa V w maju 1571 sformowano nową Świętą Ligę z udziałem Państwa Kościelnego, Hiszpanii, Wenecji, Genui, Sabaudii i Malty Joannitów. Połączona flota sprzymierzonych nie zdołała uratować Cypru, jednak 7 października 1571 w wielkiej bitwie pod Lepanto rozgromiła flotę turecką. Zwycięstwo to, choć niewykorzystane militarnie, stało się początkiem zmierzchu potęgi morskiej Turcji. Wojna była kontynuowana jeszcze dwa lata, ale już bez większych sukcesów ze strony Wenecji i jej sojuszników.
Upadek znaczenia i kres istnienia Republiki (XVII – XVIII wiek).
Przełom XVI i XVII wieku był dla Wenecji, jak i całych Włoch okresem względnego pokoju i przejściowej poprawy koniunktury gospodarczej. Pojawienie się nowych potęg handlowych na Oceanie Indyjskim (Holendrów i później Anglików) przecinało jednak tradycyjny szlak, którym wschodnie towary poprzez Morze Czerwone i Śródziemne docierały za pośrednictwem Wenecji do Europy. Republika starała się unikać uwikłania w wielką politykę i stawała się państwem coraz bardziej defensywnym i konserwatywnym. Mimo tych negatywnych zjawisk Wenecja w wieku XVII i XVIII przeżywała wspaniały rozkwit kulturalny, gdy kultura włoska doby baroku i oświecenia (zwłaszcza muzyka i malarstwo) raz jeszcze dała Europie plejadę wybitnych i uznanych artystów.
Wojny z Habsburgami w pierwszej połowie XVII wieku.
Zwycięstwo Hiszpanii w walce o dominację nad Italią zaważyło na historii Włoch w całym XVII stuleciu. Dominacja habsburska uniemożliwiła Wenecji na swobodną politykę w Italii, dlatego Republika wspierała przeciwników Hiszpanii i Austrii. W latach 1615–1617 doszło do wojny Wenecji z Austrią na tle grabieżczych wypraw uskoków. Zakończyła się ona sukcesem Wenecjan i zmusiła Habsburgów do ukrócenia korsarskiej działalności uskoków. Na lata 1624–1626 przypadły walki w wojnie o alpejską dolinę Valtellinę, która łączyła hiszpańską Lombardię z austriackim Tyrolem. Dzięki pomocy Francji i Sabaudii konflikt zakończył się po myśli Wenecjan i ostatecznie Habsburgowie musieli ponownie ustąpić. Pokój nie trwał jednak długo, gdyż obawy przed przewagą habsburską spowodowały, że w konflikcie o sukcesję mantuańską (1628–31) Wenecjanie poparli kandydaturę francuską w Mantui, choć na tej wojnie Republika nic nie zyskała.
Wojny z Imperium Osmańskim (1645–1718).
Ostateczny zmierzch potęgi Republiki nastąpił w wyniku długich i wyniszczających wojen z Imperium osmańskim. W pierwszej z nich, zwanej kandyjską (1645–1669), Wenecjanie mimo wielu sukcesów na morzu i heroicznej, 20-letniej obrony Kandii zmuszeni zostali odstąpić Turkom Kretę. Do kolejnej wojny przeciw Turcji przystąpili Wenecjanie po zwycięstwie Jana III Sobieskiego w bitwie pod Wiedniem (1683). Wojna tzw. Ligi Świętej, w której obok Austrii, Polski i Wenecji brało udział papiestwo i Rosja trwała do roku 1699. Wenecja odniosła w niej szereg sukcesów i w traktacie karłowickim przyznano jej zdobycze w Dalmacji i Peloponez (Moreę). Nie powiodła się jednak próba odzyskania Krety. Zwycięstwo to Republika odniosła ogromnym kosztem, który zrujnował jej gospodarkę i budżet. Nabytki okazały się ponadto bardzo ubogie, a Wenecji zabrakło funduszy na ich ufortyfikowanie. Gdy więc Turcy postanowili podjąć rewindykację utraconych obszarów Wenecja nie była w stanie ich obronić. Wojna, która trwała w latach 1714–1718, mimo wsparcia Austrii zakończyła się klęską Republiki i utratą Peloponezu.
Ostatnie lata Republiki (1718–1797).
Klęska roku 1718 ostatecznie zepchnęła Wenecję do roli państwa drugorzędnego i unaoczniła rządzącym Republiką oligarchom słabość militarną państwa. Nie przyczyniło się to jednak do prób zreformowania państwa. Elita władzy, wciąż dostatnia i doskonale radząca sobie w utrzymaniu swej przewagi politycznej i majątkowej nie była zainteresowana zmianami. Dlatego też w XVIII wieku wenecka polityka międzynarodowa polegała na zachowaniu ścisłej neutralności i bierności wobec toczących się konfliktów. Mimo pokoju Republika nie odzyskała już na morzu swej dawnej świetności. Pozostała jednak ważnym ośrodkiem kultury i sztuki promieniującej na całą Europę. Wenecjanie przodowali wciąż w malarstwie, muzyce, teatrze. Do miasta świętego Marka przybywali podróżnicy z całej Europy by poczuć atmosferę słynnych weneckich karnawałów i trwonić pieniądze na koncerty, operę, teatr, czy kurtyzany. Ożywienie myśli politycznej w dobie oświecenia nie stało się w Republice zaczątkiem reform państwowych. Republika aż do końca swego istnienia pozostała oligarchią urządzoną według średniowiecznych wzorców. Gdy w roku 1789 we Francji wybuchła rewolucja, jej idee i hasła szybko przeniknęły do Wenecji rządzonej w sposób despotyczny. Toteż gdy w czasie wojny z Austrią Napoleon Bonaparte przekroczył granice Republiki, witany był tam początkowo jako wyzwoliciel. Gdy Napoleon zażądał przeprowadzenia demokratycznych reform w państwie, 12 maja 1797 Wielka Rada w czasie burzliwego posiedzenia olbrzymią większością głosów obaliła tysiącletni porządek Republiki, powołując prowizoryczny rząd ludowy, zaś 15 maja 1797 abdykował doża Ludovico Manin. Nie zmieniło to jednak losu bezsilnej już Wenecji, którą Bonaparte poświęcił w imię taktycznego pokoju z Austrią, dlatego na podstawie układu w Campo Formio, zawartego 17 października 1797, większość posiadłości weneckich wraz z samym miastem zostało przyznane Austrii.
Posiadłości Wenecji.
Jednym ze strategicznych celów polityki Wenecji było utworzenie na wybrzeżach i wyspach wschodniej części Morza Śródziemnego łańcucha portów zapewniających bezpieczną żeglugę własnej flocie. Sieć ta była tworzona przez całe późne średniowiecze i w dużej części przetrwała do czasów nowożytnych i likwidacji Republiki w 1797. Do posiadłości weneckich należały między innymi:

</doc>
<doc id="159317" url="https://pl.wikipedia.org/wiki?curid=159317" title="Człon inercyjny">
Człon inercyjny

Człon inercyjny – w automatyce to układ, którego transmitancja ma postać
gdzie:
Człon inercyjny I rzędu.
Człon inercyjny pierwszego rzędu ma transmitancję postaci:
Odpowiedź impulsowa:
Charakterystyka skokowa członu inercyjnego I rzędu wynosi:
Charakterystyka sinusoidalna członu inercyjnego I rzędu wynosi:
Charakterystyka amplitudowo-fazowa:
przyjmując formula_11 otrzymuje się:
Charakterystyka fazowa:
Człon inercyjny II rzędu.
Człon inercyjny drugiego rzędu ma postać:
Odpowiedź impulsowa:
Charakterystyka skokowa członu inercyjnego II rzędu wynosi:
Charakterystyka amplitudowo-fazowa:
przyjmując formula_11 po przekształceniach otrzymuje się:
Charakterystyka fazowa:

</doc>
<doc id="159321" url="https://pl.wikipedia.org/wiki?curid=159321" title="4H">
4H



</doc>
<doc id="159324" url="https://pl.wikipedia.org/wiki?curid=159324" title="Bunt łódzki">
Bunt łódzki

Bunt łódzki – strajk powszechny i masowe manifestacje, do których doszło w Łodzi w dniach 2-8 maja 1892
Przebieg.
Jeszcze przed 1 maja 1892 łódzcy socjaliści opublikowali odezwę, w której żądano ośmiogodzinnego dnia pracy, podwyżki zarobków i swobód politycznych, a od 2 maja (1 maja wypadał w niedzielę) rozpoczęły się strajki, które objęły największe łódzkie fabryki. Szybko zaczęło dochodzić do wybuchów przemocy – policja biła strajkujących, natomiast robotnicy podejmowali się ataków na fabrykantów, pobito m.in. syna Izraela Poznańskiego, Ignacego. Skłoniło to część przemysłowców do pewnych ustępstw: fabryka Scheiblera zaproponowała podwyżkę o 8% i skrócenie czasu pracy o godzinę, jednak inni, tacy jak Izrael Poznański czy Juliusz Kunitzer byli temu przeciwni.
Robotnicy w czasie wiecu na dzisiejszym placu Wolności wybrali na przywódcę krawca Kazimierza Wachowicza, którego okrzyknięto „królem polskim”. Został on jednak aresztowany przez Kozaków i nie pokierował strajkiem. 5 maja doszło na Bałutach do pogromu Żydów, od którego socjaliści się później odcięli.
Ostatecznie, rozruchy skończyły się krwawą interwencją carskiego wojska i policji, w czasie której zginęło około 100 osób, a rannych zostało 300.

</doc>
<doc id="159325" url="https://pl.wikipedia.org/wiki?curid=159325" title="Stefan Szyller (architekt)">
Stefan Szyller (architekt)

Stefan Szyller (ur. 4 września 1857 w Warszawie, zm. 22 czerwca 1933 w Kutnie) – polski architekt i konserwator zabytków, przedstawiciel historyzmu.
Życiorys.
Kształcił się w Petersburgu, gdzie w 1881 ukończył studia na wydziale architektury miejscowej Akademii Sztuk Pięknych. Był zwolennikiem form historycznych – w swej twórczości nawiązywał do renesansu i baroku. W latach 1906–1908 był wykładowcą kompozycji architektonicznych w ramach Kursów Politechnicznych na Wydziale Technicznym Towarzystwa Kursów Naukowych w Warszawie. Był także członkiem TKN.
Pochowany w Warszawie na cmentarzu Powązkowskim (kwatera 157-5-6,7).
Rodzina.
Był żonaty z Zofią z Rymowiczów, z którą miał syna Stefana i córki. Stefan Szyller (syn) urodził się w 28 marca 1892 w Warszawie, a poległ 4 lipca 1919 pod wsią Horodyszcze k. Mołodeczna, jako podporucznik, zastępca dowódcy 3. szwadronu 1 Pułku Szwoleżerów. Pośmiertnie został odznaczony Krzyżem Srebrnym Orderu Virtuti Militari. W czasie I wojny światowej walczył w szeregach 1 Pułku Ułanów Legionów Polskich. Był studentem Politechniki Federalnej w Zurychu i Wyższej Szkoły Rolniczej w Warszawie.
Ważniejsze projekty.
Projektował liczne kościoły, między innymi w Baboszewie, Mońkach, Pionkach, Przytyku, Abramowicach Kościelnych, Białobrzegach, Częstochowie, neogotyckie w Mełgwi (św. Wita), Chełmicy Dużej, Charłupi Małej, Olbierzowicach, Druskienikach, Osiecku, Trzeszczanach. Wykonał także niezrealizowany projekt rozbudowy kościoła w Obrytem.
Według jego projektu rozbudowano i przebudowano w stylu neobarokowym kolegiatę św. Michała w Ostrowcu Świętokrzyskim oraz przebudowano bazylikę katedralną Wniebowzięcia Najświętszej Maryi Panny w Płocku, przywracając jej fronton nawiązujący do renesansu. W latach 1911–1914 według projektu Stefana Szyllera dokonano restauracji i rozbudowy w stylu neogotyckim pobernardyńskiego kościoła św. Katarzyny w Radomiu. Szyller był również projektantem przebudowy gotyckiego kościoła parafialnego pw. św. Anny w Różanie w latach 1907–1913, a także kościoła św. Mikołaja i św. Małgorzaty w Jedlni.
W 2015 w regionie radomskim, gdzie architekt był szczególnie aktywny w okresie międzywojennym, powstał Szlak Twórczości Architektonicznej Stefana Szyllera. Obejmuje on zabytki sakralne (m.in. kościół Najświętszego Serca Jezusowego w Radomiu, kościół św. Barbary w Pionkach, kościół Świętej Trójcy w Białobrzegach), obiekty przemysłowe (budynki magazynowe dawnej Radomskiej Wytwórni Papierosów) oraz założenie urbanistyczne osiedla radomskiej fabryki broni (powstałego w latach 1923–1926).
Jest autorem publikacji: "Czy mamy polską architekturę?" (1916).

</doc>
<doc id="159326" url="https://pl.wikipedia.org/wiki?curid=159326" title="Dileita Mohamed Dileita">
Dileita Mohamed Dileita

Dileita Mohamed Dileita (ur. 12 marca 1958 w Tadżurze) – dżibutyjski polityk, premier Dżibuti od 7 marca 2001 do 1 kwietnia 2013. 
Życiorys.
Jest Afarem, przedstawicielem jednej z dwóch głównych narodowości Dżibuti.
Jako premier, Dileita prowadził politykę współpracy z sąsiednimi państwami, czego wyrazem były np. trójstronne spotkania z przedstawicielami władz Etiopii i Somalii, szczególnie ważne ze względu na skomplikowany skład narodowościowy mieszkańców Dżibuti (wielu emigrantów z Etiopii i Somalii). W sprawach wewnętrznych realizował względnie liberalną politykę, zmierzającą m.in. do przyznania kobietom większych praw. 
Po wyborach parlamentarnych z 2013, na stanowisku szefa rządu zastąpił go 1 kwietnia 2013 Abdoulkader Kamil Mohamed. 

</doc>
<doc id="159330" url="https://pl.wikipedia.org/wiki?curid=159330" title="Herb powiatu staszowskiego">
Herb powiatu staszowskiego

Herb powiatu staszowskiego – w herbie powiatu, zgodnie z koncepcją heraldyczną zaproponowaną dla wszystkich powiatów województwa świętokrzyskiego, znajduje się najbardziej charakterystyczny element herbu województwa - pierwsze pole heraldyczne. Jest to złoty krzyż benedyktynów łysogórskich na niebieskim tle. 
Pod krzyżem znajdują się skrzyżowane szable upamiętniające wytwarzane na terenie powiatu tzw. staszówki. 
Umieszczona w herbie łódź (Korab) symbolizuje związek ze stolicą powiatu – Staszowem.
Herb został ustanowiony "Uchwałą Nr XXXI/41/02 Rady Powiatu w Staszowie z dnia 9 lipca 2002 r."

</doc>
<doc id="159331" url="https://pl.wikipedia.org/wiki?curid=159331" title="Zatoka Tadjoura">
Zatoka Tadjoura



</doc>
<doc id="159333" url="https://pl.wikipedia.org/wiki?curid=159333" title="John Reid (baron)">
John Reid (baron)

John Reid, baron Reid of Cardowan (ur. 8 maja 1947 w Bellshill) – brytyjski polityk (Partii Pracy), arystokrata i działacz sportowy, minister w gabinetach Tony’ego Blaira, przewodniczący Izby Gmin, prezes Celticu Glasgow.
Życiorys.
Urodził się 8 maja 1947 w Bellshill, w północnym Lanarkshire. Wykształcenie odebrał w Coatbridge. Po opuszczeniu szkoły w wieku 16 lat pracował w Glasgow Law Office. Następnie uczęszczał na zajęcia uniwersytetu otwartego, po czym podjął naukę na uniwersytecie w Stirling. Ukończył tam historię oraz historię ekonomiczną. Początkowo związany był z Komunistyczną Partią Wielkiej Brytanii, ale ostatecznie został członkiem Partii Pracy. W latach 1983–1987 był doradcą politycznym lidera laburzystów, Neila Kinnocka. W 1987 r. wygrał wybory do Izby Gmin w okręgu Mortherwell North. Po zlikwidowaniu tego okręgu reprezentował w latach 1997–2005 okręg Hamilton North and Bellshill. Od 2005 r. reprezentuje natomiast okręg Airdrie and Shotts.
W 1989 r. Reid został głównym mówcą opozycji ds. dzieci. Był nim do 1990 r., kiedy został opozycyjnym mówcą ds. obrony. Po wygranych przez Partię Pracy wyborach w 1997 r. Reid został ministrem stanu w ministerstwie obrony. W 1998 r. został ministrem stanu w resorcie transportu. Był nim do 17 maja 1999 r., kiedy to został ministrem ds. Szkocji i członkiem gabinetu. Podczas sprawowania tego urzędu często popadał w konflikty ze Szkockim Parlamentem. W styczniu 2001 r. otrzymał tekę ministra ds. Irlandii Północnej, jako pierwszy katolik na tym stanowisku. 24 października 2002 r. został ministrem bez teki i "Party Chair".
Po rezygnacji w marcu 2003 r. Robina Cooka ze stanowisk rządowych w związku z jego obiekcjami odnoście brytyjskiego udziału w inwazji na Irak, Reid objął jego stanowiska przewodniczącego Izby Gmin i Lorda Przewodniczącego Rady. Sprawował je jednak tylko trzy miesiące, po czym został mianowany ministrem zdrowia. Jego autorytarny styl kierowania resortem wywoływał krytykę ze strony liderów Narodowej Służby Zdrowia. Starał się możliwie ograniczyć proponowany zakaz palenia w miejscach publicznych do miejsc, gdzie podawane jest jedzenie. Następczynią Reida w ministerstwie zdrowia, Patricia Hewitt, doprowadziła ostatecznie do wprowadzenia całkowitego zakazu palenia.
Pozostał ministerstwie zdrowia do 2005 r., kiedy to po kolejnych wyborach zastąpił Geoffa Hoona jako minister obrony. W 2006 r. został ministrem spraw wewnętrznych. Z tego stanowiska zrezygnował w czerwcu 2007 r. wraz z odejściem premiera Blaira. Nie objął żadnego urzędu w administracji Gordona Browna i powrócił do tylnych ław parlamentu. 15 września 2007 r. ogłosił, że nie wystartuje w następnych wyborach parlamentarnych. 7 listopada 2007 r. został prezesem klubu piłkarskiego Celtic Glasgow.
Życie prywatne.
Od 1969 r. był żonaty z Cathie McGowan, która zmarła na atak serca w 1998 r. W 2002 r. poślubił reżyserkę filmową Carine Adler.

</doc>
<doc id="159334" url="https://pl.wikipedia.org/wiki?curid=159334" title="Powszechny Niemiecki Związek Robotników">
Powszechny Niemiecki Związek Robotników

Powszechny Niemiecki Związek Robotników (niem. "Allgemeiner Deutscher Arbeiterverein", "ADAV") – pierwsza organizacja robotnicza w Niemczech, założona w 1863 r. przez Ferdinanda Lassalle w Lipsku. Był pierwszą partią robotniczą na świecie. 
Ideologia PNZR opierała się na teorii F. Lassalle’a, w myśl której wyzwolenie robotników mogło się dokonać tylko przez tworzenie robotniczych zrzeszeń wytwórczych przy pomocy państwa. Dlatego lassalczycy dopuszczali współpracę z państwem niemieckim (nawet w formie monarchicznej) przeciw burżuazji. Popierali też zjednoczenie Niemiec przez Bismarcka.
W 1875 r. połączył się z Socjaldemokratyczną Partią Robotniczą w Socjalistyczną Partię Robotników Niemiec.

</doc>
<doc id="159337" url="https://pl.wikipedia.org/wiki?curid=159337" title="Simpsons">
Simpsons



</doc>
<doc id="159340" url="https://pl.wikipedia.org/wiki?curid=159340" title="Węglan(IV) potasu">
Węglan(IV) potasu



</doc>
<doc id="159341" url="https://pl.wikipedia.org/wiki?curid=159341" title="4H (Organizacja)">
4H (Organizacja)

Organizacja 4H – dobrowolna, niezależna organizacja edukacyjna przeznaczona dla dzieci i młodzieży, kładąca szczególny nacisk na rozwój umiejętności życiowych, zainteresowań i podniesienie poziomu wiedzy. Nazwa pochodzi od pierwszych liter słów w języku angielskim: Head – głowa, Heart – serce, Hands – ręce i Health – zdrowie. Symbolem jest czterolistna zielona koniczynka, wymyślona przez O.H. Bensona.
Założenia.
Działalność ruchu 4H opiera się na pracy młodych ludzi w lokalnym klubie 4H (pojmowanym nie jako miejsce, lecz jako grupa osób). Członkostwo w 4H jest otwarte dla chłopców i dziewcząt między 9 a 19 rokiem życia.
Zgodnie z założeniami inicjatywy praca w klubach 4H ma pomagać młodym ludziom doskonalić: 
Hasło: „Uczyć się działając”.
Motto: „Najlepsze niech będzie jeszcze lepsze”.
Historia.
W roku 1900 ziarno nowej odmiany kukurydzy nasiennej zostało rozdane 500 chłopcom z hrabstwa Macoupin w stanie Illinois. Chłopcy zasiali kukurydzę i wystawili wyhodowane przez siebie okazy na Wystawie Rolniczej. W roku 1902 A.B. Graham, dyrektor Kuratorium w hrabstwie Clark w stanie Ohio, zorganizował klub dla chłopców i dziewcząt i urządził wystawę ich prac. Po uchwaleniu w roku 1914 przez Kongres Stanów Zjednoczonych ustawy Smitha-Levera, która ustanawiała program dla służby doradztwa rolniczego i zapewniała dla niej fundusze, rozwój ruchu klubów dla chłopców i dziewcząt – który otrzymał później nazwę 4H, stał się jednym z zadań doradztwa. Od tych pionierskich czasów ruch rozrósł się. 4H jest obecnie jedną z największych organizacji młodzieżowych w Stanach Zjednoczonych. Należy do niej ponad 5 milionów chłopców i dziewcząt prowadzonych przez setki tysięcy liderów. Ruchy o programach zbliżonych do 4H są obecne już w ponad 80 krajach świata (choć mają niekiedy inne nazwy (4-S w Ameryce Południowej, 4-K w Turcji, Klub Młodych Farmerów w Anglii i Nowej Zelandii), przyświeca im jednak ten sam cel – umożliwić młodzieży w jak największym stopniu rozwój drzemiącego w nich potencjału.
W Europie młodzież z klubów 4H zrzeszona jest w organizacji Europejski Komitet Klubów Młodych Farmerów i 4H. Organizacja ta dofinansowana jest przez Unię Europejską.
Obecnie programy propagujące idee 4H prowadzone są w ponad 80 krajach świata. Program 4H rozwija się także na terenie całej Polski, głównie na terenach wiejskich. Ruch w Polsce zaczął się rozwijać w 1991, pierwszy klub powstał w Lesznie. Do tej pory powstało już ok. 400 klubów skupiających ok. 7 tysięcy członków.
Wzmianki o Klubach 4H działających w Polsce pojawiły się już w okresie międzywojennym. Można o nich przeczytać w monografii wsi Góra Bałdrzychowska i Byczyna autorstwa Wincentego Gortata.
Koordynacją programów w Polsce zajmuje się Fundacja Edukacyjna 4H założona w sierpniu 1993. Powstała w celu koordynacji i zdobywania funduszy na programy 4H. Współpracuje z ośrodkami doradztwa rolniczego, samorządami powiatowymi i gminnymi, szkołami, organizacjami pozarządowymi. Fundacja przygotowuje programy edukacyjne, prowadzi szkolenia i seminaria, publikuje projekty, materiały szkoleniowe i promocyjne oraz organizuje wymianę międzynarodową.

</doc>
<doc id="159342" url="https://pl.wikipedia.org/wiki?curid=159342" title="Problem roku 2038">
Problem roku 2038

Problem roku 2038 (Y2K38, analogicznie do Y2K) – wada oprogramowania, która może ujawnić się 19 stycznia 2038.
Źródło problemu leży w sposobie zliczania czasu przez niektóre wersje systemu operacyjnego Unix oraz przez oprogramowanie korzystające z tzw. uniksowego timestampu (który bywa także wykorzystywany w systemach operacyjnych i oprogramowaniu niemającym korzeni w systemie Unix). W podatnym na problem oprogramowaniu do przechowywania informacji o punktach w czasie służy 32-bitowa zmienna typu całkowitego ze znakiem (ang. "signed integer") zawierająca liczbę sekund, które upłynęły od rozpoczęcia tzw. "ery Uniksa", czyli od 1 stycznia 1970, godz. 0:00 UTC. Maksymalna wartość wspomnianej zmiennej wynosi 2 147 483 647 sekund, co odpowiada godzinie 03:14:07 UTC, 19 stycznia 2038. W następnej sekundzie stan licznika stanie się ujemny – nastąpi przeskok do najmniejszej wartości ujemnej (-2 147 483 648) lub licznik zostanie wyzerowany. Wyświetli się wtedy data 13 grudnia 1901 godz. 20:45:52 (przeskok do najmniejszej wartości ujemnej) lub 1 stycznia 1970 godz. 00:00:00 (wyzerowanie licznika Timestamp). Może to spowodować poważne błędy w obliczaniu upływu czasu.
Zagrożenia.
Problem 2038 wydaje się o wiele groźniejszy od pluskwy milenijnej z 2000, a także trudniejszy do uniknięcia. Zapobiec mu może przejście na 64-bitową reprezentację czasu (typ time_t), dla której analogiczny problem pojawi się dopiero w roku 292 277 026 596, czyli za około 292 miliardy lat – dla porównania wiek Ziemi szacuje się na 4,5 miliarda lat. Zmiana taka jest już powoli dokonywana i należy się spodziewać, że zostanie zakończona przed rokiem 2038. 64-bitowa reprezentacja czasu zakończy się po upłynięciu (263-1) sekund ("9223372036854775807") od rozpoczęcia ery Uniksa.
Problem roku 2038 nie dotyczy systemów z rodziny Microsoft Windows (z wyjątkiem Windows XP, z wyłączeniem Windows XP 64-bit Edition i starszych). W systemie Mac ten problem występuje później (06:28:15 UTC, 7 lutego 2106), ale spowoduje wyzerowanie licznika, ponieważ w tym systemie służy 32-bitowa zmienna typu całkowitego bez znaku ("ang. unsigned integer") do przechowywania informacji czasowych.
Największym problemem wydaje się nie tyle zmiana samych systemów uniksowych, lecz zmiany potrzebne w oprogramowaniu, które z różnych względów polegało na 32-bitowym rozmiarze zmiennej zawierającej czas. W systemach operacyjnych, w których komponent użytkownika (ang. "userland") jest dostarczany wspólnie z jądrem systemu (np. w systemach operacyjnych z rodziny BSD), problem ten może być wyeliminowany poprzez dostosowanie bibliotek systemowych i ponowną kompilację oprogramowania użytkowego. Natomiast w systemie operacyjnym Linux działającym na 32-bitowych architekturach mikroprocesorów, zarówno część użytkownika systemu operacyjnego (np. biblioteka "libc"), jak i oprogramowanie użytkowe jest dystrybuowane oddzielnie od jądra, częstokroć w postaci binarnej, co utrudnia proces przystosowania zmiennych typu "time_t" do rozmiaru 64-bitowego.

</doc>
<doc id="159343" url="https://pl.wikipedia.org/wiki?curid=159343" title="Róża (choroba)">
Róża (choroba)

Róża (łac. "erysipelas", z gr. – czerwony + – skóra) – zakaźna choroba skóry wywołana przez paciorkowce. Jest ostrym stanem zapalnym skóry i tkanki podskórnej charakteryzującym się wysoką temperaturą ciała, nagłym początkiem i szybkim przebiegiem. Róża może powodować poważne zaburzenia ogólnoustrojowe.
Etiologia.
Czynnikiem chorobotwórczym wywołującym różę są paciorkowce "Streptococcus pyogenes". Zakażenie następuje w wyniku urazu mechanicznego, upośledzenia krążenia, bądź też przedostania się do skóry bakterii z wewnątrzustrojowych ognisk zakaźnych.
Czynniki ryzyka.
Choroba występuje głównie u osób starszych, noworodków i dzieci. Osoby z niedoborami immunologicznymi, cukrzycą, skórnymi owrzodzeniami, zakażeniami grzybiczymi, z upośledzonym drenażem limfatycznym (np. po mastektomii, operacjach na miednicy, wszczepianiu bajpasów) oraz alkoholicy mają zwiększone ryzyko wystąpienia róży.
Objawy i przebieg.
Zmiany skórne polegają na obrzęku i ostrym stanie zapalnym skóry i tkanki podskórnej, zawsze są wyraźnie odgraniczone od reszty skóry. Kształt ogniska jest nieregularny, skóra jest wygładzona, napięta, lśniąca, nadmiernie ocieplona i zaczerwieniona. W wyniku gromadzenia się płynu wysiękowego w warstwie brodawkowej może dojść do oddzielenia się naskórka i powstania pęcherzy (róża pęcherzowa, "erysipelas bullosum"). Rzadko dołączają się objawy krwotoczne (róża krwotoczna, "erysipelas haemorrhagicum"), a w ciężkich przypadkach może dojść do martwicy i zgorzeli (róża zgorzelinowa, "erysipelas gangraenosum"). Najczęstszym umiejscowieniem zmian jest twarz, a punktem wyjścia są błony śluzowe nosa i jamy ustnej. Również kończyny (głównie dolne) stanowią bardzo częstą lokalizację zmian. Mogą być zajęte tylko dłonie lub stopy, z oszczędzeniem innych okolic skóry. W dalszym stadium choroby zmiany skórne obecne są w skórze pośladków, szyi lub twarzy. Choroba często nawraca, ponieważ nie pozostawia uodpornienia. Może powodować poważne zaburzenia ogólnoustrojowe.
Początek choroby jest nagły. Wystąpieniu zmian na skórze towarzyszą dreszcze i wysoka gorączka (40–41 °C), róża może jednak przebiegać także bez tych objawów. Okoliczne węzły chłonne są powiększone i obrzęknięte.
Schorzenie daje objawy miejscowe w postaci swędzenia, wrażenia puchnięcia, pieczenia, a nawet bólu, pojawia się ogólne złe samopoczucie.
Zakażenie może szerzyć się drogami naczyń limfatycznych w postaci wypustek (róża pełzająca lub wędrująca, "erysipelas migrans"). Jednak może pojawiać się też w najbardziej odległych od siebie miejscach, np. na drugiej stopie albo dłoni.
Powikłaniem róży jest nierzadko zapalenie naczyń limfatycznych i żylnych. Doprowadza to zwykle do upośledzenia krążenia i większej podatności na ponowne zakażenie. Do innych powikłań należą ropowica ("phlegmone") i słoniowacizna ("elephantiasis"). W przypadku powtarzających się zachorowań dotyczących tej samej okolicy mówimy o róży nawrotowej (łac. "erysipelas recidivans").
Tak zwana róża nowotworowa ("erysipelas carcinomatosum") jest odczynem zapalnym na szerzące się drogą chłonną przerzuty nowotworowe, różni się niewystępowaniem objawów ogólnych.
Do powikłań należą także: sepsy paciorkowcowe, zlepy rogówkowe, powikłania ropne, zapalenie zatoki jamistej.
Leczenie.
Większość chorych odpowiada na leczenie penicyliną. Dobrze działa amoksycylina (doskonałe własności farmakokinetyczne), w przypadku oporności bakterii stosuje się połączenie amoksycyliny z inhibitorem β-laktamaz (np. kwasem klawulanowym), poszerzającym zakres działania leku o zwalczanie bakterii produkujących β-laktamazy (np. preparat Augmentin, Forcid lub inny). Gdy najczęściej zalecana dawka 1000 mg co 12 godzin nie przyniesie efektów w ciągu dnia, przyjmuje się lek co 8 godzin. Ważne jest bowiem zahamowanie szybko posuwającego się obrzęku i spowodowanie jego cofnięcia.
Miejscowo są zalecane okłady z ichtiolu.
Zmiany ustępują bez pozostawienia blizn z wyjątkiem postaci zgorzelinowej.
Róża nawrotowa wymaga długiego (co najmniej miesięcznego, czasami 3-miesięcznego) leczenia antybiotykami.

</doc>
<doc id="159345" url="https://pl.wikipedia.org/wiki?curid=159345" title="Trubadurzy">
Trubadurzy

Trubadurzy – poeci i zarazem muzycy francuscy działający w XII i XIII wieku. Przyjęło się uważać za trubadurów tych poetów, którzy działali na południu Francji, pisząc w języku oksytańskim, "langue d’oc", natomiast za truwerów – poetów z północy Francji piszących po francusku, "langue d’oïl". Terminem trobairitz określa się kobietę-trubadura.
Działalność trubadurów była najwcześniejszym i najistotniejszym przejawem regionalnej sztuki muzycznej i poetyckiej w średniowiecznej kulturze Zachodu, a jej wpływ można dostrzec – nie tylko w epoce średniowiecza – również na terenie innych krajów europejskich. Z imienia wymienić można około 460 trubadurów, z twórczości których zachowało się około 2600 utworów – z czego jedynie około 10 posiada oryginalną melodię.
Twórczość literacka trubadurów to tzw. poezja prowansalska. Z tradycji trubadurów wywodzą się truwerzy i niemieccy minnesingerzy. Poezję trubadurów i truwerów rozpowszechniali oni sami lub też wędrowni śpiewacy zwani minstrelami.
Lista częściej wymienianych trubadurów.
(W nawiasach podany został przybliżony czas ich działalności).
Wszyscy znani z imienia trubadurzy zostali wymienieni w "Bibliographie" Pilleta i Carstensa z 1933 roku wraz z podaniem zachowanych utworów i źródeł.
Vidas.
Z XIII i XIV wieku zachowały się pierwsze zbiory "vidas" – pełnych fantazji romantycznych pieśni będących opowieściami o życiu trubadura. Typowym przykładem takiej historii jest świadectwo o życiu Jaufre Rudela:
Status społeczny trubadurów związany jest z wieloma legendami, sięgającymi czasów samych poetów, którzy nierzadko opisywali swoje własne losy. Trubadurami byli zarówno arystokraci – chociażby książę Wilhelm Akwitański, zwany „pierwszym spośród trubadurów” – jak i wędrowni muzykanci – jak Cercamon. Skądkolwiek się jednak wywodził, aby osiągnąć sukces, trubadur musiał stać się "cortes et enseignatz" – dworskim i znakomitym.
"Fin’amor" – miłość dworska.
Tematyka miłości idealnej, choć pojawiająca się już wcześniej, była przez długi czas uważana za wkład trubadurów w europejską literaturę. Współczesne określenie „miłość dworska” ("amour courtois"), które po raz pierwszy pojawiło się pod koniec XIX wieku, jest uproszczeniem zjawiska i powinno być postrzegane przez pryzmat średniowiecznej koncepcji miłości i małżeństwa. "Fin’amor" nie jest tylko zjawiskiem literackim, ale istotnym elementem kultury w ówczesnym społeczeństwie. Miłość jest sposobem, by się doskonalić. Obejmuje tęsknotę, sekret, oświecenie, a także maniakalne zmiany nastrojów. Szczególną cechą miłości u trubadurów jest nacisk na jej społeczne i osobiste korzyści. Dworski charakter miłości powoduje specyficzną relację między kochankiem a jego otoczeniem: musi być dyskretny oraz wierny zasadzie decorum – cechy typowe dla kultury, do i dla której się wypowiada.
Idealna miłość jest także interesująca ze względu na swoją złożoność, napięcie, oksymorony i kontrasty: sacrum – profanum, szlachetne – obsceniczne, idealizm – realizm, rozstanie – złączenie. Pozornie jej koncepcja sprzeciwia się religii – pochwała pożądania można przecież przeciwstawić wiecznej miłości chrześcijańskiej lub caritas. Ekstatyczna miłość, wychwalająca wartość jednostki, jest jednak analogiczna do miłości, którą opisywało wielu XII-wiecznych wyznawców (m.in. Bernard z Clairvaux).
Jednocześnie interesujące jest zestawienie mocy przypisywanej kobietom w wielu pieśniach trubadurów z ograniczeniami na nie nakładanymi w rzeczywistości. Tworzy się wyidealizowany obraz kobiet na tle ich podporządkowania w społeczeństwie. Kobiety-trubadurki, tzw. "trobairitz", były niewielką grupą należącą do arystokracji, działającą w latach 1170–1260; zachowało się, według różnych źródeł, od 23 do 46 tekstów – w porównaniu z ponad 2500 tekstami autorstwa mężczyzn. Z imienia znanych jest niewiele – należą do nich m.in. Beatriz de Dia oraz Castelloza.
Gatunki.
Geneza.
Do powtarzających się motywów należą przede wszystkim dworskość i miłość; niegodziwi szpiedzy (lauzengiers); służebna miłość; oparcie się cielesnym namiętnościom; podstęp i desperacja; choroba z miłości i śmierć; radość w miłości (szczególnie często jako natchnienie); potęga kobiety. Potrzeba wyrażenia tych motywów w formie zwięzłej i klarownej doprowadziła do powstania specyficznych gatunków. W ten sposób, na przykład, pragnienie kochanków, by nigdy nie zostali rozdzieleni, jest odzwierciedlone w albie – pieśni porannej: kochankowie w swoim szczęściu nie dostrzegają, że noc minęła; zostają ostrzeżeni przez świergot ptaków lub zaufaną osobę.
Znaczenie.
Można zaryzykować twierdzenie, że z twórczości trubadurów wywodzi się cała współczesna poezja europejska. Zastosowane przez prowansalskich poetów rozwiązania, zarówno w sferze treściowej i stylistycznej, jak i formalnej, wersyfikacyjnej, były powielane i rozwijane przez późniejszych autorów średniowiecznych. W liryce trubadurów szczególnie bujnie rozwinęła się strofika.

</doc>
<doc id="159346" url="https://pl.wikipedia.org/wiki?curid=159346" title="Barbapapa">
Barbapapa

Barbapapa – nazwa osobnika i całej rodziny podobnych do niego zmiennokształtnych istot z serii francuskich książeczek dla dzieci opublikowanych w latach 70. XX w. autorstwa Annette Tison (ur. 1942) i Talusa Taylora (1933-2015). 
Postacie.
Nazwa Barbapapa jest nawiązaniem do francuskiej nazwy waty cukrowej ("barbe à papa"), ponieważ te stworzenia są równie plastyczne. Sam Barbapapa jest zazwyczaj różową zaokrągloną postacią, Jego towarzyszką została Barbamama – czarna, gruszkowata istota. Mają siedmioro kolorowych dzieci (które zasadzili, ponieważ Barbapapy nie rodzą się, tylko wyrastają z ziemi jak rośliny):
Imiona bohaterów różnią się nieraz od oryginalnych w zależności od wersji językowej (np. Barbamama po włosku to "Barbamamma", zaś Barbibul to po angielsku "Barbazoo", a po niemiecku "Barbakus"; sportowiec Barbidur - po angielsku "Barbabravo").
Serial animowany.
Postacie te stały się popularne dzięki serii 5-minutowych animacji nadawanych w telewizji. Seria z 1975 liczyła 45 odcinków i była rozpowszechniana w ponad 40 krajach (także w Polsce). 
Nowa seria ("Barbapapa dokoła świata") została wyprodukowana przez Kodansha Ltd. w roku 1999. Jest owocem lat spędzonych przez autorów na podróżach i poznawaniu życia zwierząt i gatunków roślin w takich miejscach jak lasy deszczowe, Biegun Północny czy pustynie, gdzie wykonali wiele szkiców. Składa się z 50 także 5-minutowych odcinków:
W 2020 roku wyemitowana została nowa seria o Barbapapie, stworzona przez francuskie studio animacyjne Normaal na zlecenie stacji TF1. Nowa odsłona przygód Barbapapy liczy 52 odcinki po 11 min. Współscenarzystką i współtwórczynią serii jest Alice Taylor, córka Annette Tison i Talusa Taylora, którzy wymyślili Barbapapę i uczynili go bohaterem serii książek dla dzieci. We Francji serial pojawił się na antenie TF1, w innych krajach dostępny jest na kanale Nickelodeon Junior.

</doc>
<doc id="159347" url="https://pl.wikipedia.org/wiki?curid=159347" title="Hasan Guled Aptidon">
Hasan Guled Aptidon

Hasan Guled Aptidon, Hassan Gouled Aptidon (ur. 15 października 1916 w Lughaya, zm. 21 listopada 2006 w Dżibuti) – dżibutyjski polityk, premier Dżibuti od 18 maja do 12 lipca 1977, prezydent Dżibuti od 27 czerwca 1977 do 8 maja 1999. 
Życiorys.
Przedstawiciel Issów, jednej z dwóch głównych narodowości Dżibuti.
Wkrótce po objęciu władzy rozpoczął politykę dyskryminacji narodowościowej, usuwając Afarów z zajmowanych przez nich stanowisk i obsadzając ich Issami. W 1981 wprowadził w kraju system jednopartyjny z Ludowym Zgromadzeniem na rzecz Postępu jako jedynym legalnym ugrupowaniem politycznym. 
Po zakończeniu wojny domowej w 1991, dopuścił do przeprowadzenia w 1992 częściowo wolnych wyborów, w których udział mogły wziąć tylko cztery partie dopuszczone przez władze. Rządząca partia RPP wygrała wybory zdobywając wówczas 74% głosów, a Aptidon został ponownie wybrany na urząd prezydenta w 1993.
Aptidon ustąpił z urzędu w maju 1999, następcą został jego siostrzeniec Ismail Omar Guelleh.

</doc>
<doc id="159348" url="https://pl.wikipedia.org/wiki?curid=159348" title="Cret de la Neige">
Cret de la Neige



</doc>
<doc id="159349" url="https://pl.wikipedia.org/wiki?curid=159349" title="Działko lotnicze">
Działko lotnicze



</doc>
<doc id="159351" url="https://pl.wikipedia.org/wiki?curid=159351" title="Konzentrationslager Lichtenburg">
Konzentrationslager Lichtenburg

Konzentrationslager für männliche Schutzhäftlinge Lichtenburg, Frauen-Konzentrationslager Lichtenburg – niemiecki obóz koncentracyjny istniejący w latach 1933–1945, na zamku "Lichtenburg" w mieście Prettin, w Saksonii-Anhalt, w Niemczech, w którym uwięzionych było w sumie 10 tysięcy osób.
Historia obozu.
Szesnastowieczny Zamek Lichtenburg służył w latach 1812–1928 jako więzienie. W dniu 13 czerwca 1933 stał się „obozem koncentracyjnym dla więźniów przejściowo zatrzymanych”. W pierwszych tygodniach obóz należał do policji, jednak już w połowie sierpnia władze przejęło SS. W dniu 1 czerwca 1934 obóz stał się podobozem KL Dachau. Po stworzeniu obozów Sachsenhausen i Buchenwald, w sierpniu 1937 roku obóz na zamku został zamknięty.
Jednak już w grudniu 1937 roku otwarto w tym samym miejscu obóz dla kobiet (niem. "Frauen-Konzentrazionslager"). Pierwszym komendantem do 1 grudnia 1938 był Günther Tamaschke. Pierwszych dwieście więźniarek przywieziono w połowie grudnia z KL Moringen. Obóz kobiecy istniał krótko, do maja 1939 roku. W latach 1940–1945, SS zajęła zamek i zainstalowała tam m.in. część Inspektoratu ds. Obozów Koncentracyjnych.
Więźniowie i ofiary.
Większość więźniów pierwszego okresu stanowiła opozycja polityczna, przede wszystkim komuniści. W 1934 roku zostali tu umieszczeni również niemieccy homoseksualiści, a od 1935 roku Żydzi, Sinti i Romowie oraz Świadkowie Jehowy.
W drugim, kobiecym okresie, do obozu trafiło 1415 kobiet. W większości należały one do opozycji politycznej, lecz znajdowały się wśród nich również Świadkowie Jehowy, Żydówki, prostytutki, kryminalistki lub inne kobiety traktowane jako „aspołeczne”.
Zarówno więźniowie wcześniej, jak i więźniarki później, byli zmuszani do pracy niewolniczej i poddani ostremu rygorowi obozowemu. Niedożywienie i choroby powodowały śmierć wielu z nich.
Dzieje powojenne.
W drugiej połowie lat 90. XX wieku, władze landu Saksonia-Anhalt planowały sprzedaż zamku. Po masowych protestach wycofały się z tego projektu w 2004 roku. Od tego czasu powstało miejsce pamięci i muzeum.

</doc>
<doc id="159352" url="https://pl.wikipedia.org/wiki?curid=159352" title="Interpretacja prawa">
Interpretacja prawa



</doc>
<doc id="159356" url="https://pl.wikipedia.org/wiki?curid=159356" title="Węglan potasu">
Węglan potasu

Węglan potasu, – nieorganiczny związek chemiczny, sól potasowa kwasu węglowego.
W temperaturze pokojowej jest to białe ciało krystaliczne, dobrze rozpuszczalne w wodzie, o temperaturze topnienia 891–899 °C.
Tworzy hydraty, ma właściwości higroskopijne. W roztworach wodnych hydrolizuje, w wyniku czego mają one silnie zasadowy odczyn (pH 11,6). Pod wpływem kwasów ulega rozkładowi, wydzielając dwutlenek węgla:
Znany jest od czasów antycznych jako potaż, uzyskiwany z popiołu drzewnego. Współcześnie otrzymywany jest przemysłowo głównie przez wprowadzanie dwutlenku węgla do wodnego roztworu wodorotlenku potasu (uzyskiwanego w wyniku elektrolizy roztworu KCl):
Stosuje się go w przemyśle szklarskim, ceramicznym, do produkcji środków piorących, w fotografii, do otrzymywania innych związków potasu.

</doc>
<doc id="159359" url="https://pl.wikipedia.org/wiki?curid=159359" title="Flaga Dżibuti">
Flaga Dżibuti

Flaga Dżibuti przedstawia dwa poziome pasy, niebieski (górny) i zielony (dolny), ograniczone z lewej strony białym trójkątem. Pośrodku trójkąta znajduje się czerwona pięcioramienna gwiazda. Kolor niebieski symbolizuje niebo, kolor zielony – ziemię, natomiast biały – pokój. Gwiazda symbolizuje jedność kraju. Proporcje prostokąta flagi wynoszą 5:7.
Flaga została przyjęta w dniu ogłoszenia niepodległości Dżibuti, 27 czerwca 1977 roku.

</doc>
<doc id="159363" url="https://pl.wikipedia.org/wiki?curid=159363" title="Frank Dżibuti">
Frank Dżibuti

Frank Dżibuti (fr. "Franc Djibouti", arab. فرنك) – oficjalna jednostka płatnicza używana w Dżibuti. Jeden frank dżibutyjski dzieli się na 100 centymów. Kod ISO dla franka Dżibuti to DJF ("Djibouti Franc").
W obiegu znajdują się monety o wartości 1, 2, 5, 10, 20, 50, 100, 250, 500 franków, oraz banknoty o wartości 1000, 2000, 5000 i 10 000 franków.
Kurs franka Dżibuti jest ściśle związany z kursem dolara amerykańskiego, 1 dolar = 177,721 franków

</doc>
<doc id="159368" url="https://pl.wikipedia.org/wiki?curid=159368" title="Dwa światy (reality show)">
Dwa światy (reality show)

Dwa światy – program telewizyjny typu reality show produkcji polskiej, emitowany w roku 2001 przez telewizje Polsat, TV4 oraz na żywo poprzez tematyczne kanały telewizyjne Komedia i Info w platformie Cyfrowy Polsat, prowadzony przez Jacka Radzińskiego, którego w połowie trwania programu zastąpił Krzysztof Ibisz. Jako oficjalną przyczynę zmiany podano powikłania po przebytej grypie. Równocześnie gospodarzem niedzielnych odcinków, w których prezentowane były wyniki głosowań telewidzów została, w miejsce Piotra Najsztuba, Katarzyna Obara.
Przez pierwszy tydzień zawodnicy mieszkali w luksusowym domu, który wyposażony był m.in. w jacuzzi, stół bilardowy i ping-pongowy, rzutki, ponadto mogli sobie zamawiać dania z dowolnej restauracji. Organizatorzy spełniali ich wszystkie zachcianki. Po upływie tygodnia wszyscy przenieśli się do domu "wiejskiego", po drugiej stronie stawu, który był przeciwieństwem poprzedniego, nie było tam dosłownie nic. Aby się posilić, musieli sami gotować, żeby ugasić pragnienie doili krowę, sami prali, spali na sianie (chyba że uszyli sobie pościel). Plusem mieszkania w wiejskim domku było to, że za każdy dzień w nim spędzony uczestnik dostawał 1000 zł. Po tygodniu ogłaszano wyniki głosowania telewidzów, którzy wybierali gracza, który ma wrócić do domu luksusowego (powinno wybierać się najmniej lubianego gracza). Kiedy wybraniec dowiaduje się o tym, osobiście wybiera spośród reszty graczy jedną osobę, która wróci z nim do luksusów. Ale tym razem nie jest już tak jak w pierwszym tygodniu, bo gracze w domu luksusowym musieli płacić 1000 zł dziennie za pobyt. Gracze, którzy zostali w domu wiejskim zarabiali po kolejne 7000 za tydzień. Następne 7 dni to znowu nominacja osoby, która opuści dom wiejski i zabierze ze sobą kolejną osobę. Oprócz tego telewidzowie dokonywali odtąd drugiej nominacji, która dotyczyła gracza, który przez ostatni tydzień był w domku luksusowym i w ten sposób dawali mu szansę powrotu do "gorszego" domku. Gracz, który zostawał w luksusowym domku i posiadał zerowy stan konta odpadał, chyba że pożyczył od kogoś pieniądze (7000 zł). W pierwotnym założeniu, gra miała toczyć się do momentu, w którym w każdym z domków zostanie po jednej osobie, jednak ze względu na dużą liczbę uczestników, ograniczono program do czternastu tygodni, w trzynastym automatycznie eliminując aż cztery osoby.
Zwycięzcą polskiej edycji został Tomasz Leiman.
Licencja na "Dwa Światy" została sprzedana jednej z rosyjskich telewizji.
"Dwa światy" emitowane były od 25 marca do 1 lipca 2001 roku, równolegle z pierwszą edycją "Big Brothera" w konkurencyjnej stacji TVN. Finał Dwóch Światów był najlepiej oglądanym programem telewizyjnym w lipcu 2001 roku we wszystkich kategoriach.
Tytułową piosenkę wykonywał zespół Siwy Dym.
Reżyserem był Okił Khamidow, a program został wyprodukowany przez wrocławską firmę ATM Grupa S.A. Na bazie programu powstały także takie reality-show jak "Amazonki", "Gladiatorzy", "Łysi i blondynki" oraz "Bar".
Uczestnicy.
"kursywa" – osoby, które dołączyły do grona uczestników jako nowi, już w trakcie trwania programu.

</doc>
<doc id="159369" url="https://pl.wikipedia.org/wiki?curid=159369" title="ADAV">
ADAV



</doc>
<doc id="159370" url="https://pl.wikipedia.org/wiki?curid=159370" title="Wyspy Galápagos">
Wyspy Galápagos



</doc>
<doc id="159371" url="https://pl.wikipedia.org/wiki?curid=159371" title="Warszewo (Szczecin)">
Warszewo (Szczecin)

Warszewo (do 1945 niem. "Warsow") – część miasta i osiedle administracyjne Szczecina, będące jednostką pomocniczą miasta, część miasta położona w rejonie Północ. Warszewo jest położone na Wzgórzach Warszewskich na wysokości 110 m n.p.m. – częściowo na Płaskowzgórzu Warszewskim, o 85 metrów wyżej niż Śródmieście. Administracyjnie do Warszewa należą także sąsiednie osiedla: na południu – Stoki oraz Odolany i na północy – Podbórz. Północno-wschodnia część Warszewa jest niezabudowana. W północnej części osiedla – Puszcza Wkrzańska.
Według danych z 2021 r. na osiedlu na pobyt stały zameldowane były 11 432 osoby.
Historia.
Osada powstała w XIII wieku jako owalnica, co można odczytać do dziś z układu ulic Poznańskiej i Szczecińskiej. W 1271 książę Bogusław IV darował Warszewo klasztorowi cysterek. Akt ten został potwierdzony na piśmie z 1276. Nazwa Warszewo wywodzi się od staropolskiego imienia „Warsz” (identycznie jak Warsz „warszawski”). W źródłach najstarsze zapisy:
Nazwa niemiecka "Warsow" jest formą zgermanizowaną nazwy słowiańskiej.
Warszewo zostało włączone w granice miasta w 1939 r. w chwili utworzenia tzw. Wielkiego Miasta Szczecina. Najstarszą częścią osiedla są zabudowania skupione wokół ulic Szczecińskiej, Poznańskiej i Miejskiej. Od końca lat 90. XX wieku osiedle jest rozbudowywane. Na osiedlu miała swoją siedzibę lokalna stacja radiowa – Radio Plama.
Samorząd mieszkańców.
Rada Osiedla Warszewo liczy 15 członków. W wyborach do rad osiedli 20 maja 2007 roku udział wzięło 249 głosujących, co stanowiło frekwencję na poziomie 5,75%. W wyborach do rady osiedla 13 kwietnia 2003 udział wzięło 319 głosujących, co stanowiło frekwencję 10,22%.
Samorząd osiedla Warszewo został ustanowiony w 1990 roku.
Komunikacja.
Komunikacja miejska.
Komunikacja miejska w Policach i Szczecinie – opis w artykule „Komunikacja autobusowa w Szczecinie”. Linie autobusowe SPPK Police i ZDiTM Szczecin:
Sport.
W szczecińskiej Środowiskowej Lidze Futsalu (ŚLF) oraz w lidze TKKF występują drużyny amatorskiego klubu sportowego Wicher ZRIB Warszewo.
Wicher Warszewo powstał w sezonie 2003/2004, ewoluując z drużyny Dziewiątka. Przez dwa sezony gra w ramach rozgrywek Uhlsport Ligi. W sezonie 2005/2006 w II. lidze Środowiskowej Ligi Futsalu zajął 3. miejsce, w play – offach przegrywając awans do I. ligi. W Sezonie 2006/2007 Wicher nie zawiódł i awansował do 1 ligi zajmując 2 miejsce w ogólnej klasyfikacji. W sezonie 2007/8 Wicher wystąpił już jako pierwszoligowiec. Zakończył rozgrywki na 9 pozycji i tym samym zmuszony był do rozegrania meczu barażowego o utrzymanie się z 4. drużyną II ligi Ekoserwisem. Wynik spotkania 5:3 dla Wichra. Sezon 2008/9 to słaba runda jesienna i bardzo dobra wiosenna co pozwoliło zająć 7. pozycję (na 12 drużyn). Po niezbyt udanym sezonie w Szczecińskiej Lidze Szóstek (6. miejsce w III lidze, 32 punkty, 137 bramek zdobytych, 114 straconych), w październiku 2009 drużyna przystąpiła po raz kolejny do rozgrywek ŚLF.
Sezon 2009/10 drużyna zakończyła na 9 miejscu i konieczne było rozegranie spotkania barażowego z Time Out, zespołem, który zajął 4. miejsce w II lidze. Spotkanie zakończyło się wygraną i utrzymaniem Wichra w I lidze.
Sezon 2010/11 to perturbacje organizacyjne ŚLF i ostatecznie likwidacja ligi futsalu. Wicher Warszewo rozpoczyna grę w II lidze nowo powstałej Szczecińskiej Ligi Piłki Nożnej www.slpn.szczecin.pl. Sezon zakończony został na niechlubnym 8. miejscu.
Sezon 2011/2012 Wicher Warszewo rozpoczyna ponownie w futsalu w ramach SLPN w II lidze, którą kończy na 2. miejscu z awansem do I ligi.
Sezon 2012/2013 warszewska drużyna rozpoczyna w ekstralidze futsalowej SLPN (zmieniono nomenklaturę, liga druga zmieniła się w I, a pierwsza w ekstraligę) by zakończyć go na 10 miejscu (na 14 zespołów).
W sezonie 2013/2014 kolejny raz Wicher rozpoczyna w ekstralidze futsalu SLPN, która liczy w tym sezonie 12 drużyn.
Wicher Warszewo jest najdłużej nieprzerwanie występującą (pod jedną nazwą) drużyną w amatorskich rozgrywkach futsalu na terenie Szczecina.

</doc>
<doc id="159373" url="https://pl.wikipedia.org/wiki?curid=159373" title="Zwężenie cieśni aorty">
Zwężenie cieśni aorty



</doc>
<doc id="159375" url="https://pl.wikipedia.org/wiki?curid=159375" title="Cynthia Ozick">
Cynthia Ozick

Cynthia Ozick (ur. 17 kwietnia 1928 w Nowym Jorku) – amerykańska pisarka, córka żydowskich emigrantów z Rosji.
Autorka powieści dotyczących życia i tradycji amerykańskich Żydów, a także opowiadań i kolekcji esejów krytyczno-literackich. Wśród jej powieści znajduje się "Mesjasz ze Sztokholmu", którego akcja obraca się wokół zaginionej powieści Brunona Schulza.
Ozick zdobyła nagrody literackie: National Endowment for the Arts fellowship (1968), American Academy of Arts Award for Literature (1973), Stypendium Guggenheima (1982) oraz nagrody Amerykańskiego PEN Clubu: PEN/Diamonstein-Spielvogel Award (1997), PEN/Malamud Award i PEN/Nabokov Award (obydwie w 2008).

</doc>
<doc id="159380" url="https://pl.wikipedia.org/wiki?curid=159380" title="Ił-10">
Ił-10

Ił-10 (ros. Ил-10) – radziecki samolot szturmowy skonstruowany pod koniec II wojny światowej w biurze konstrukcyjnym Iliuszyna. Budowany był także na licencji w Czechosłowacji jako Avia B-33.
Historia.
Powstanie.
Podstawowym samolotem szturmowym, używanym przez lotnictwo radzieckie od początku wojny radziecko-niemieckiej, był Ił-2 konstrukcji Siergieja Iliuszyna, napędzany silnikiem widlastym Mikulin AM-38. Pomimo że stanowił on udaną konstrukcję, odnoszącą spore sukcesy, w toku wojny uwidoczniła się potrzeba zastąpienia go nowszym samolotem, o lepszych parametrach, pozbawionym też pewnych wad Ił-2. Głównym założeniem dla następcy Ił-2 było zwiększenie prędkości i manewrowości na małych wysokościach w celu łatwiejszego unikania ognia małokalibrowej artylerii przeciwlotniczej, która stanowiła główne zagrożenie dla lotnictwa szturmowego. Od 1942 roku swój projekt nowoczesnego lekkiego samolotu szturmowego Su-6, rokujący spore nadzieje, rozwijał Pawieł Suchoj. Iliuszyn natomiast prowadził prace nad cięższym samolotem, wywodzącym się z Ił-2, oznaczonym WSz, następnie Ił-8 M-71. Oba miały być napędzane nie produkowanym seryjnie silnikiem gwiazdowym M-71.
Iliuszyn podjął również w 1943 prace nad nowym samolotem, oznaczonym Ił-1, który miał być opancerzonym jedno- lub dwumiejscowym samolotem myśliwsko-szturmowym, przeznaczonym głównie do zwalczania bombowców i samolotów transportowych. Ił-1 był ogólnie podobny konstrukcyjnie do Ił-2, lecz był nowocześniejszy, całkowicie metalowy i napędzany nowym silnikiem AM-42 oraz miał bardziej zwartą konstrukcję. Siły powietrzne odstąpiły jednak od zamiaru budowy opancerzonych myśliwców, z uwagi na ich zbyt niską prędkość, niewystarczającą nawet do przechwycenia części bombowców. W związku z tym, Iliuszyn postanowił przekonstruować Ił-1 do roli samolotu szturmowego, przy tym jego oznaczenie zmieniono na początku 1944 z Ił-1 na Ił-10 (nieparzyste numery nosiły radzieckie myśliwce). Na wiosnę 1944 prototypowy samolot został oblatany i w czerwcu przeszedł z sukcesem próby państwowe.
W tym czasie ukończony został także inny projekt cięższego szturmowca Iliuszyna Ił-8 z takim samym silnikiem AM-42, wywodzący się konstrukcyjnie z Ił-2. Przenosił on więcej uzbrojenia, niż Ił-10 – do 1000 kg bomb, lecz miał gorsze osiągi. Trzecim ukończonym prototypem samolotu szturmowego była nowa wersja Su-6 z silnikiem AM-42. W wyniku prób porównawczych, Ił-10 uznany został za najlepszy i wybrany jako nowy samolot szturmowy, mimo że według części opinii, Su-6 był bardziej udanym i nowoczesnym samolotem, o porównywalnych osiągach, ale lepszym uzbrojeniu. Istotną zaletą Ił-10 było jednak również jego pokrewieństwo z produkowanym już Ił-2, ułatwiające opanowanie technologii produkcji i obsługi.
Produkcja.
Postanowieniem Państwowego Komitetu Obrony (GKO) z 23 sierpnia 1944 Ił-10 został skierowany do seryjnej produkcji. Podjęto ją w fabrykach nr 1 i nr 18 w Kujbyszewie. Pierwszy seryjny samolot oblatano 27 września 1944, a do końca roku zbudowano 99 maszyn. Samoloty pierwszych serii borykały się  z szeregiem usterek, w tym awariami i pożarami silników, z których większość wyeliminowano w 1945. Uzbrojenie maszyny było podobne, jak w ostatnich seriach Ił-2 i stanowiło je dwa działka kaliber 23 mm WJa-23 i 2 karabiny maszynowe 7,62 mm w skrzydłach, ruchomy wkm 12,7 mm tylnego strzelca oraz 400 kg, a maksymalnie 600 kg bomb. Samolot początkowo nie zabierał pocisków rakietowych.
Od kwietnia 1945 wprowadzono możliwość uzbrajania samolotów w 4 niekierowane pociski rakietowe. Produkcję Ił-10 zakończono w 1947 po zbudowaniu 4600 samolotów.
W latach 1945-47 wyprodukowano ponadto 280 samolotów szkolno-treningowych Ił-10U. W miejscu kabiny strzelca urządzono w nim kabinę instruktora ze zdwojonymi przyrządami sterowniczymi. Oprócz ograniczenia uzbrojenia do dwóch działek w skrzydłach, dwóch niekierowanych pocisków rakietowych i bomb, jego dane techniczne i konstrukcja były zbliżone do samolotu bojowego.
W 1951 produkcję Ił-10 podjęto na licencji w czechosłowackich zakładach Avia pod oznaczeniem B-33. Pierwszy został oblatany 26 grudnia 1951. Początkowo silniki sprowadzano z ZSRR, a od 1952 produkowano je w Czechosłowacji jako M-42. Oprócz wersji bojowej, produkowano wersję szkolną UIł-10 pod oznaczeniem CB-33. Łącznie do 1956 roku zbudowano 1200 samolotów Avia B-33 i CB-33.
W 1951 roku, na skutek doświadczeń wojny koreańskiej, dowództwo radzieckiego lotnictwa uznało, że śmigłowe samoloty szturmowe nie utraciły całkiem przydatności na polu walki i postanowiło wznowić produkcję Ił-10 w zmodernizowanym wariancie Ił-10M, oblatanym 2 lipca 1951. Zwiększono nieco długość kadłuba, rozpiętość skrzydeł oraz powierzchnię usterzenia samolotu. W skrzydłach zamontowano 4 nowsze działka 23 mm NR-23, zaś tylny strzelec został uzbrojony w działko kal. 20 mm. Ładunek bomb wynosił 600 kg. Nie przewidywano użycia pocisków rakietowych. Unowocześniono również wyposażenie pilotażowe. Nieco spadły osiągi samolotu, lecz poprawiły się jego własności pilotażowe. W latach 1953-54 wyprodukowano 146 samolotów Ił-10M, głównie w fabryce nr 168 w Rostowie.
Łącznie zbudowano 6226 samolotów Ił-10 we wszystkich odmianach.
Prowadzono próby wersji rozwojowych Ił-10 z mocniejszymi silnikami AM-43 i AM-45, lecz nie były one udane. Iliuszyn skonstruował następnie nieco pomniejszony samolot szturmowy Ił-16, o polepszonych osiągach i podobnym uzbrojeniu. Oblatany został 10 czerwca 1945, lecz z uwagi na niedopracowanie silnika AM-43, prace nad nim wstrzymano.
Użycie.
W lotnictwie radzieckim, Ił-10, jako nowy typ samolotu, najpierw wszedł na wyposażenie jednostek szkolnych. W styczniu 1945 weszły one na uzbrojenie 78. gwardyjskiego pułku lotnictwa szturmowego, lecz jednostka ta nie wzięła udziału w walce z powodu nieukończenia szkolenia. W końcowych walkach II wojny światowej w Europie wzięły natomiast udział trzy pułki Ił-10: 571. pułk lotnictwa szturmowego (od 15 kwietnia 1945), 108. gwardyjski pułk lotnictwa szturmowego (od 16 kwietnia 1945) i 118. gwardyjski pułk lotnictwa szturmowego (8 maja 1945). Kilkanaście samolotów zostało zniszczonych ogniem przeciwlotniczym lub na skutek awarii silników, lecz samolot okazał się udaną konstrukcją. Jeden Ił-10 został zestrzelony przez myśliwce Fw 190, natomiast załoga ze 118. pułku zestrzeliła inny Fw 190 i uszkodziła kolejny. Na dzień 10 maja 1945, w jednostkach bojowych radzieckiego lotnictwa było 120 sprawnych Ił-10 i 26 niesprawnych.
Po przystąpieniu ZSRR do wojny z Japonią, od 9 sierpnia 1945, jeden pułk Ił-10 – 26. pułk szturmowy Floty Oceanu Spokojnego został użyty w działaniach na Półwyspie Koreańskim, atakując żeglugę japońską w portach i transport kolejowy.
Po wojnie, do początku lat 50., Ił-10 był podstawowym samolotem szturmowym lotnictwa radzieckiego. Samoloty te wycofano w 1956, przekreślając również wówczas prace nad dalszymi konstrukcjami odrzutowych opancerzonych samolotów szturmowych. Ił-10, także w wersji licencyjnej B-33, stał się też w latach 50. podstawowym samolotem szturmowym państw Układu Warszawskiego. W Polsce używano od lutego 1949 roku 120 Ił-10 (w tym 24 UIł-10), a następnie 281 B-33. Avie B-33 zostały w Polsce dostosowane do przenoszenia dodatkowych zbiorników paliwa 400 l. Zaczęto je wycofywać w 1957, a ostatecznie wycofano w 1959. W Czechosłowacji w latach 1950-60 używano 86 Ił-10 (w tym 6 UIł-10) i około 600 B-33. Węgry w latach 1949-56 używały 159 Ił-10 i B-33. Rumunia w latach 1953-60 używała 30 Ił-10 i 150 B-33. Samolotów tych używała również Bułgaria.
Pod koniec lat 40., 93 samoloty Ił-10 i UIł-10 otrzymało lotnictwo Koreańskiej Republiki Ludowo-Demokratycznej. Samoloty te następnie były używane bojowo w 57. pułku szturmowym podczas wojny koreańskiej, odnosząc początkowo sukcesy przeciw słabej obronie Korei Południowej, lecz następnie ponosząc duże straty w starciu z amerykańskimi myśliwcami. W 1950 roku, podczas wojny, KRLD otrzymała pewną liczbę dalszych samolotów z ZSRR.
Od 1950 roku samolotów Ił-10 używała Chińska Republika Ludowa, w składzie dwóch pułków w dywizji szturmowej. W styczniu 1955 zostały one użyte bojowo podczas konfliktu granicznego z Tajwanem o przybrzeżne wyspy. Samoloty te służyły w Chinach aż do 1972 roku. Ponadto, od 1957, 24 samolotów B-33 używał Jemen.
Opis techniczny.
Jednosilnikowy dolnopłat o konstrukcji metalowej, pokryty metalem. Przednia część kadłuba, do kabiny załogi, stanowi skorupę z blachy pancernej o grubości 4-8 mm, stanowiącej integralny element konstrukcji nośnej. Najgrubszy pancerz 8 mm znajduje się na dolnej osłonie silnika. Kabina załogi w środkowej części, opancerzone są boczne ściany kabiny, przegroda między członkami załogi i ścianka za kabiną, oraz dach kabiny nad pilotem i boczne ramy oszklenia kabiny pilota. Przed pilotem znajduje się szyba ze szkła pancernego grubości 64 mm. Pancerz miał ogólną masę 994 kg (z elementami mocowania). Tylna część kadłuba o konstrukcji półskorupowej, usterzenie klasyczne. Skrzydło składa się z centropłata i dwóch części zewnętrznych. W centropłacie znajdują się dwie komory bombowe (ładowane przez luki od góry). Załoga: 2 osoby, z przodu: pilot, z tyłu strzelec, oddzieleni pancerną przegrodą. Podwozie samolotu klasyczne, golenie główne wciągane do skrzydeł do tyłu po obrocie o 86°, kółko ogonowe chowane.
Uzbrojenie strzeleckie: wczesne Ił-10 miały dwa działka WJa-23 kal. 23 mm (po 150 nabojów) i 2 karabiny maszynowe kal. 7,62mm SzKAS (po 750 nabojów) stałe w skrzydłach, obsługiwane przez pilota i ruchomy wielkokalibrowy karabin maszynowy kal. 12,7 mm UBT na tylnym stanowisku strzeleckim BU-8, obsługiwany przez strzelca, z zapasem 150 nabojów i polem ostrzału 100° w poziomie. Od 1947 roku samoloty miały 4 działka 23 mm NS-23 w skrzydłach (po 150 nabojów) i działko 20 mm B-20T tylnego strzelca w stanowisku BU-9 (150 nabojów) (Avia B-33 miała 4 działka 23 mm NS-23RM w skrzydłach i działko 20 mm B-20ET tylnego strzelca w stanowisku BU-9M). Ił-10M miał 4 działka 23 mm NR-23 w skrzydłach (po 150 nabojów) i działko 20 mm B-20EN tylnego strzelca w stanowisku BU-9M.
Normalny ładunek bomb wynosił 400 kg, a maksymalny 600 kg. Można było używać małych bomb odłamkowych lub przeciwpancernych o działaniu kumulacyjnym o wagomiarze kilku lub kilkunastu kilogramów, układanych bezpośrednio na podłodze komór bombowych, albo bomb o wagomiarze 50 lub 100 kg podwieszanych po jednej w komorach bombowych i na dwóch zamkach pod centropłatem, albo dwóch bomb 200 lub 250 kg pod centropłatem. Zamiast bomb można było podwieszać różne zasobniki chemiczne (np. zbiorniki z napalmem). Jedne z wariantów ładunku w postaci bomb małych wagomiarów to 182 (maksymalnie 200) bomb odłamkowych AO-2,5-2 (wagomiar 2 kg) lub 144 przeciwpancerne PTAB-2,5-1,5. Oprócz bomb, samolot mógł przenosić 4 niekierowane pociski rakietowe RS-82 lub RS-132 na prowadnicach pod skrzydłami. Samoloty Avia B-33 były przystosowane także do przenoszenia innych pocisków rakietowych. W ogonowej części samolotu znajdowała się kaseta DAG-10 z 10 granatami AG-2 opadającymi na spadochronach i wybuchającymi po zadziałaniu zapalników czasowych. W zamierzeniu miały być one używane do zwalczania atakujących z tylnej półsfery, samolotów myśliwskich przeciwnika. Brak jednak informacji o przypadkach ich użycia bojowego.
Napęd: jeden 12-cylindrowy widlasty AM-42 o mocy normalnej 1770 KM, startowej 2000 KM (resurs silnika 100, później 200 godzin). Trójłopatowe śmigło o nastawnym skoku AW-5Ł-24 o średnicy 3,6 m.
Zbiornik paliwa górny o pojemności 440 l w kadłubie, nad silnikiem, przed kabiną załogi i dolny 290 l pod kabiną załogi. Samolot był wyposażony w radiostację oraz aparat fotograficzny AFA-1M w tylnej dolnej części kadłuba do oceny skutków bombardowania i zadań rozpoznawczych.

</doc>
<doc id="159382" url="https://pl.wikipedia.org/wiki?curid=159382" title="Inedia">
Inedia

Inedia (z łac. niejedzenie) – rzekomy stan, w którym możliwe jest zachowanie życia i zdrowia przez człowieka, mimo zaprzestania przyjmowania pożywienia, a także ograniczenia spożywania wody. Według dzisiejszej wiedzy naukowej z zakresu fizjologii człowieka, każda osoba niejedząca powinna umrzeć z głodu (przy braku jedzenia) lub pragnienia (przy braku jedzenia i wody). Inedia rozważana jako zjawisko fizyczne również nie znajduje wyjaśnienia we współczesnej wiedzy nauk ścisłych, przede wszystkim z uwagi na niespełnianie zasady zachowania energii. W zależności od przyczyn niejedzenia rozważać możemy: breatharianizm oraz inedię niezamierzoną.
Breatharianizm.
Breatharianizm (z ang. breath = oddech) lub Bretarianizm jest stylem życia świadomie wybranym i realizowanym przez jego propagatorów. Niejedzący twierdzą, że do życia wystarczająca jest nieokreślona „energia światła” i niemal każdy jest zdolny do niejedzenia przy zastosowaniu odpowiednich technik. Nie ma naukowych dowodów na tezy wysuwane przez rzekomo niejedzących.
W wypowiedziach osób przyznających się do praktykowania niejedzenia są sprzeczności. Polski "breatharianin", Mariusz Piotrowski, twierdzi, że nie spożywa pokarmów i napojów od czerwca 2013 i mówi: „Mocz wydalam może z raz w tygodniu, kał to jeden mały bobek na 2-3 tygodnie... Nie zapominajmy, że absorbujemy wodę również poprzez skórę. Jeśli chodzi o to drugie, to tłumaczę to samoczynnym łuszczeniem się jelit.”. Opinia ta nie została potwierdzona przez żadne niezależne źródło. 
We wrześniu 1999 w ramach australijskiego programu telewizyjnego "60 Minutes" zorganizowano eksperyment z udziałem Ellen Greve (ur. 1957 vel. Jasmuheen) propagatorki breatharianizmu. Po 48 godzinach eksperymentu nadzorujący go lekarz stwierdził u niej odwodnienie i wysokie ciśnienie tętnicze. Ostatecznie eksperyment trwał tylko 4 dni – został przerwany ze względu na zły stan Ellen Greve.
Inedia niezamierzona.
Inedia niezamierzona (i. n.) przejawia się całkowitym zaprzestaniem przyjmowania pokarmów przez długie okresy czasu, mogące trwać nawet dziesiątki lat. Jest objawem niezależnym od woli inedyka. Czynione z jego strony, lub wymuszane przez otoczenie, próby doustnego przyjmowania pokarmu prowadzą do wymiotów i negatywnych reakcji psychicznych. W przypadkach dokonanych sekcji zwłok, stwierdzano występowanie fizycznych patologicznych blokad przełyku i jelit, realnie uniemożliwiających transport pokarmu. Często, pojawienie się objawów i. n. było poprzedzone, w życiu inedyka, silnymi negatywnymi przeżyciami psychicznymi, przejściem ciężkich chorób, a także wypadkami fizycznymi prowadzącymi do paraliżu osoby niejedzącej. 
Inedia niezamierzona a mistycyzm.
Objawy i. n. sygnalizowane są w odniesieniu do osób różnych wyznań, jak również osób luźno związanych z jakąkolwiek religią. Towarzyszyły życiu niektórych mistyków. W przypadku mistyków chrześcijańskich, jedynym przyjmowanym pokarmem była Eucharystia. I. n. nigdy nie stanowiła dla nich samoistnego celu, lecz była elementem współistniejącym z ich praktykami religijnymi. W chrześcijaństwie i. n. jest teologicznie neutralna – nie warunkuje świętości, jak również jej nie zaprzecza. Kościół Katolicki nie wymienia jej pośród charyzmatów. zalecał nie przypisywać zjawisku i. n. charakteru nadnaturalnego. W swej książce poświęconej analizie zjawisk fizycznych w mistycyzmie, pisał:
"(…) wydaje się, że na podstawie tych dowodów jesteśmy zmuszeni przyznać, że całkiem spora liczba ludzi, w przypadku których nie można przypuszczać cudownej interwencji, żyła przez lata w oparciu o odrobiny pożywnego jedzenia, mierzalne zaledwie w uncjach. Potwierdza to słuszność wniosku papieża Benedykta XIV, że nie może być bezpiecznie założone, że samo kontynuowanie życia, przy jednoczesnym powstrzymywaniu się od jedzenia i picia, jest powodowane przyczynami nadprzyrodzonymi."
Badania lekarskie i kontrola.
Z powodu występowania objawów i. n., badaniom lekarskim i kontroli poddani byli między innymi:
Inedia niezamierzona - oszustwa.
Znane są przypadki oszustw, gdy osoby symulowały i. n. w celu uzyskania rozgłosu i korzyści majątkowych. Wśród nich:

</doc>
<doc id="159383" url="https://pl.wikipedia.org/wiki?curid=159383" title="Teofan Wyznawca">
Teofan Wyznawca

Teofanes Wyznawca, Teofanes Homologetes, również Teofanes Confessor, cs. "Prepodobnyj Fieofan, ispowiednik Sigrianskij, naczertannyj" (ur. ok. 760 w Konstantynopolu, zm. 817 lub 818) – bizantyjski duchowny, historyk, kronikarz oraz święty katolicki i prawosławny.
Życie.
Teofanes przyszedł na świat około 752 roku w znakomitej rodzinie spokrewnionej z macedońską dynastią cesarzy bizantyńskich. Poślubił córkę konstantynopolitańskiego patrycjusza, po kilku latach małżonkowie porzucili jednak życie świeckie i wstąpili do klasztorów. Teofanes założył w 786 roku w Azji Mniejszej klasztor świętego Agrosa ("tú megálu Agrú") koło Sigrane, między miastem Kyzikos a ujściem rzeki Ryndakos. W okresie walk ikonoklastycznych Teofan opowiedział się po stronie kultu ikon. Po dwóch latach więzienia i nieudanych próbach przeciągnięcia Teofanesa na stronę ikonoklastów, cesarz Leon V Armeńczyk zdecydował się na zesłanie go na wyspę Samotraki, gdzie Teofan zmarł w roku 818. Jako nieugięty obrońca kultu ikon zyskał sobie przydomek Wyznawcy (Homologetes) i został wyniesiony na ołtarze jako święty.
Twórczość.
Teofanes jest autorem obszernej "Kroniki" ("Chronografía") napisanej pomiędzy 810 a 814 rokiem, stanowiącej kontynuację kroniki Jerzego Synkelosa (zm. 810). Na prośbę umierającego Synkelosa Teofanes podjął wątek, tam gdzie jego przyjaciel urwał swoją narrację, od objęcia władzy przez cesarza Dioklecjana w 284 roku i doprowadził swoją kronikę do roku objęcia władzy przez cesarza Leona V w 813 roku. Teofanes nie był obiektywny, nie miał ani głębokiej kultury umysłowej, ani wyczucia historycznego, niemniej jego kronika ma ogromne znaczenie dla badaczy VII i VIII wieku zawiera bowiem bardzo cenne informacje z dziejów Bizancjum w VII i VIII w., w tym także m.in. wiele informacji dotyczących, Hunów, Turków i ekspansji pierwszego państwa bułgarskiego na Półwyspie Bałkańskim.
"Kronika" posiada układ annalistyczny. Wszystkie kolejne lata poczynając od narodzin Chrystusa rozpoczynają się tablicą z wymienionymi równolegle datami: rokiem od narodzenia Chrystusa, kolejnym rokiem panowania cesarza bizantyńskiego, władcy perskiego, kalifa arabskiego, pontyfikatu papieża i czterech patriarchów (Konstantynopola, Jerozolimy, Aleksandrii i Antiochii). Opracowany przez Teofanesa system chronologiczny stanowi podstawę dla datowania wydarzeń tych dwóch stuleci historii bizantyńskiej, z tym zastrzeżeniem, że jest o rok za wczesny dla lat 6102-6206 (609/10-713/14 po Chr.) i 6219-6265 (726/27-772/73 po Chr.). Idąc za przykładem Synkelosa Teofanes posługuje się dla określenia roku erą aleksandryjską, której początek oznacza na 1 września 5493 roku przed Chr. Zaznacza też początek każdej indykcji, choć nie numeruje jej kolejnych lat.
Przy pisaniu swej "Kroniki" Teofanes posłużył się różnorodnymi materiałami, zebranymi prawdopodobnie jeszcze przez Synkelosa, a obecnie zaginionymi. Dla opisu IV i V stulecia posłużył pracami Sokratesa Scholastyka, Sozomena i Teodoreta, z których korzystał za pośrednictwem "Eklogi" Teodora Anagnosty. Dzieje stuleci od V do VII oparł na dziełach Priskosa, Prokopiusza z Cezarei, Agatiasza Scholastyka, Jana Malalasa, Jana Epifanijczyka, Teofilakta Symokatty, Jerzego Pizydesa i Nicefora Patriarchy. Ostatnia część jego dzieła obejmująca stulecia VII, VIII i początek IX oparta została na zaginionych źródłach historycznych: "Wielkim Kronikarzu", dziele z końca VIII wieku, stołecznej "Kronice konstantynopolitańskiej" i ustnych przekazach.
Upatrując swoich czytelników wśród mnichów Teofanes napisał "Kronikę" wprawdzie koine literacką ze sporą jednak przymieszką słownictwa i składni języka mówionego. Obok klasycznych form attyckich, zdarzają mu się więc opuszczanie lub nadużywanie augmentu w czasach historycznych, niekonsekwentne reduplikacje w systemie perfektywnym, użycie słownictwa klasycznego we współczesnym mu znaczeniu. Wprowadza neologizmy – czasowniki zakończone na "-izo", myli się w rekcji przyimków, stosuje czasowniki opisowe czasu przyszłego, typu „mam pisać” zamiast klasycznego „napiszę”, miesza tryb życzący z oznajmującym. Dzięki temu zbliżeniu tekstu pisanego do mowy potocznej "Kronika" cieszyła się w Bizancjum dużą poczytnością, o czym świadczą liczne rękopisy, najwcześniejsze już z X wieku.
Z "Kroniki" Teofanesa korzystał potem Jerzy Mnich, a także w mniejszym stopniu Pseudo-Symeon, Jerzy Kedren, Jan Zonaras i Teodor Skutariota. Z polecenia cesarza Konstantyna VII powstała w X wieku kontynuacja dzieła Teofanesa tzw. Kontynuacja Teofanesa.
"Kronika" Teofanesa została przełożona w latach 873-875 na łacinę przez papieskiego bibliotekarza Anastazjusza, wraz z kronikami Jerzego Synkelosa i Nicefora Patriarchy tworząc Historię trójdzielną. Przekład jest w zasadzie dokładny, miejscami tylko zmieniony. Tłumacz dokonał sporych skrótów początkowej części dzieła do czasów panowania Justyniana, widocznie znanej skądinąd. Rzeczywiste tłumaczenie zaczyna się od rządów cesarza Justyna II, albo nawet Maurycjusza. Tłumacz słabo znał grekę, stąd sporo w przekładzie błędów i nieporozumień. Pomimo to przekład Anastazjusza, jako że opierał się na starszym od znanych obecnie rękopisie kroniki, nadal zachowuje pewną wartość naukową.
Żywoty, wspomnienie.
Najstarszy "Żywot Teofanesa" ("Bios") napisał w połowie IX wieku patriarcha Metody (843-847). Stał się on wzorem dla wszystkich późniejszych jego żywotów. Anonimowy "Żywot Teofanesa" jest przypisywany Symeonowi Metafrestesowi. "Życiorys" świętego opracował mnich i zakrystianin kościoła pałacowego na Blachernach Nicefor Skeutofylaks. Z lat 929-950 pochodzi, stanowiący rodzaj prozaicznego szkicu do hymnu liturgicznego "Żywot Teofanesa" pióra nieznanego bliżej Teodora Protasekretisa, współczesnego cesarza Konstantyna Porfirogenety, który w "De administrando imperii" wspomina, że Teofanes był jego krewnym. Na podstawie "Żywota" Teodora powstało "Życie Teofanesa" w języku starosłowiańskim.
Wspomnienie liturgiczne świętego Teofana we Kościele katolickim obchodzone jest 12 marca, natomiast Cerkiew prawosławna wspomina wyznawcę Teofana 12/25 marca, tj. 25 marca według kalendarza gregoriańskiego.

</doc>
<doc id="159384" url="https://pl.wikipedia.org/wiki?curid=159384" title="Wielkie Miasto Szczecin">
Wielkie Miasto Szczecin

Wielkie Miasto Szczecin (niem. "Großstadt Stettin") – nazwa obszaru utworzonego uchwałą rządu pruskiego ("Preußisches Staatsministerium") 15 października 1939 roku, w którego skład, obok terytorium miasta Szczecina, weszły następujące gminy:
Obszar miasta powiększył się z 82,2 km² do 460,94 km² i Szczecin stał się trzecim pod względem wielkości powierzchni miastem Rzeszy (po Berlinie i Hamburgu). W wyniku zmian granic administracyjnych likwidacji uległ powiat Randow, którego obszar podzielono między powiatami: Gryfino, Nowogard oraz Ueckermünde. Przed rozszerzeniem granic Szczecin liczył 274 400 mieszkańców, natomiast w 1940 roku liczba ludności wynosiła 382 963 osoby. W następnych latach liczba mieszkańców kształtowała się następująco: 1941 – 388 071, 1942 – 395 937, 1943 – 382 984, 1944 – 372 964. Spadek liczby ludności w ciągu 1944 roku był wynikiem wysłania matek z dziećmi na obszary mniej narażone na bombardowania oraz wyjazdem licznych rodzin na wieś.
Granice.
Obszar Wielkiego Miasta Szczecina obejmował dzisiejsze granice miasta: włączono m.in. wszystkie wsie, obecne osiedla dzielnicy Prawobrzeże (bez Jezierzyc), fragment Międzyodrza na północ od autostrady Berlin – Szczecin (wówczas "Reichsautobahn (RAB) 4a Berlin-Stettin", obecnie autostrada A6) oraz fragmenty gminy Kołbaskowo od wsi Siadło Dolne w linii prostej do Barnisławia, gminy Dobra od Stobna do Sławoszewa i gminy Police od wsi Bartoszewo do Siedlic. Poza granicami Wielkiego Szczecina znalazły się m.in. Kołbaskowo, Dołuje, Dobra, Tanowo i Jasienica. Niektóre źródła podają, że w skład "Großstadt Stettin" wchodził również fragment gminy Stepnica: głównie lasy nad Odrą na południe od wsi Stepnica .
Wielkie Miasto Szczecin po 1945 roku.
Faktycznie Wielkie Miasto Szczecin przestało istnieć po zakończeniu II wojny światowej. 5 lipca 1945 roku, kiedy miało miejsce przekazanie Szczecina administracji polskiej, terytorium miasta obejmowało tylko obszar zwartej zabudowy miejskiej – część Gumieniec, Pogodno, Niebuszewo, Żelechową i Śródmieście bez Międzyodrza. Dalej położone dzielnice pozostawały w radzieckiej strefie okupacyjnej. Podczas kolejnych nabytków miasta, 4 października 1945 roku przyłączono pozostałe, poza Bezrzeczem i Skolwinem osiedla dzielnic Zachód i Północ. W związku z likwidacją Enklawy Polickiej wieś Skolwin została częścią miasta 8 lipca 1946 roku. W 1947 roku przyłączono Międzyodrze na północ od Kanału Leśnego. W 1948 roku po odbudowie zniszczonych mostów na Regalicy, przyłączona została większość prawobrzeżnych osiedli. Kolejne poszerzenie granic miasta o osiedla Bezrzecze, Sławociesze i Wielgowo nastąpiło 6 lat później. W 1964 roku przyłączony został Załom, a w 1972 roku Płonia, Śmierdnica i Jezierzyce. Obecnie powierzchnia miasta wynosi 301 km² (65% powierzchni Wielkiego Miasta Szczecina).

</doc>
<doc id="159387" url="https://pl.wikipedia.org/wiki?curid=159387" title="Marengo">
Marengo

Miejscowości w Kanadzie:
Miejscowości w USA:
Gminy w USA:
Hrabstwa w USA:
Inne nazwy geograficzne:
W kynologii:
Kolor tkaniny:
Zobacz też:

</doc>
<doc id="159388" url="https://pl.wikipedia.org/wiki?curid=159388" title="Adunaic">
Adunaic



</doc>
<doc id="159389" url="https://pl.wikipedia.org/wiki?curid=159389" title="Adunaik">
Adunaik



</doc>
<doc id="159391" url="https://pl.wikipedia.org/wiki?curid=159391" title="William Boeing">
William Boeing



</doc>
<doc id="159394" url="https://pl.wikipedia.org/wiki?curid=159394" title="Patton (film)">
Patton (film)

Patton – amerykański film wyprodukowany w 1970 pokazujący postać generała George’a Pattona w okresie II wojny światowej. W filmie występują między innymi George C. Scott jako generał Patton, Karl Malden jako generał Omar Bradley i Michael Bates.
Produkcja.
Zdjęcia do filmu kręcono w 71 lokacjach położonych w sześciu krajach (USA, Wielka Brytania, Hiszpania, Maroko, Grecja, Włochy). Do hiszpańskich lokacji należały m.in. przylądek Cabo de Gata (Andaluzja), twierdza Alcazaba (miasto Almería), Pałac Królewski w Madrycie oraz pałac Riofrío w San Ildefonso (Kastylia i León). W USA kręcono m.in. w Bob Hope Patriotic Hall w Los Angeles, w Anglii - w Peover Hall w hrabstwie Cheshire, a w Maroku - w starożytnych ruinach Volubilis, w Casablance i Rabacie. Włoską część zdjęć nakręcono na Sycylii, a grecką - na Krecie.
Charakterystyka.
Film o życiu Pattona planowano nakręcić już w 1958, filmowcy zwrócili się do rodziny generała z prośbą między innymi o dostęp do jego prywatnej korespondencji i o udzielenie serii wywiadów na temat samego Pattona. Nieszczęśliwym zbiegiem okoliczności wysłannicy studia filmowego zjawili się w rezydencji rodziny Pattonów zaledwie dzień po pogrzebie wdowy po Pattonie – Beatrice Ayer Patton, dodatkowo w trakcie negocjacji wyszły na jaw różnice, w jaki sposób reżyser chciał pokazać, postać Pattona, a jak życzyła sobie tego jego rodzina – wszystko to spowodowało, że Pattonowie odmówili jakiejkolwiek pomocy przy powstaniu tego filmu. Z tego powodu scenarzyści filmu Francis Ford Coppola i Edmund H. North oparli się na dwóch biografiach – pierwsza z nich to "Patton: Ordeal and Triumph" napisana przez Ladislasa Farago, a druga to autobiografia Omara Bradleya "Żołnierska epopeja", sam Bradley był także konsultantem w czasie powstawania filmu.
To właśnie głównie dzięki wpływowi Bradleya sposób, w jaki przedstawiony jest Patton w tym filmie jest niezwykle kontrowersyjny. Bradley w czasie wojny, szczególnie pod jej koniec, był bardzo krytyczny w odniesieniu do Pattona jak i jego zasług. Postać Pattona jest przedstawiona w sposób niemal karykaturalny, zdecydowano pokazać niektóre ciekawostki i anegdoty z jego życia, nie starając się jednak wyjaśnić powodów jego zachowań, ani jego niezwykle skomplikowanej osobowości.
Film okazał się sukcesem kasowym i w znacznym mierze przyczynił się do szerzenia legendy Pattona jako niezwykłego, groźnego wojownika. Pierwsza ze scen filmu, w której Patton wygłasza jedno ze swoich słynnych przemówień na tle gigantycznej flagi jest jednym z najbardziej ikonicznych obrazów kina amerykańskiego.
Rola Pattona przyniosła Scottowi Oscara za najlepszą rolę męską i według wielu krytyków była to jedna z najlepszych kreacji aktorskich w historii kina.
"Patton" zdobył jeszcze sześć innych Oscarów za kierownictwo artystyczne, reżyserię, montaż, dźwięk, oryginalny scenariusz oraz jako film roku. Dodatkowo nominowany był w kategoriach zdjęć, efektów specjalnych i muzyki filmowej.
W 1986 Scott ponownie wcielił się w postać Pattona, tym razem w filmie telewizyjnym Ostatnie dni Pattona pokazującym ostatnie tygodnie w życiu generała przed jego wypadkiem samochodowym.
Amerykański reżyser Oliver Stone uważa, że film "Patton" miał bezpośredni wpływ na historię wojny wietnamskiej. Według niego ówczesny prezydent Stanów Zjednoczonych Richard Nixon po obejrzeniu tego filmu wydał rozkaz eskalacji wojny w Wietnamie poprzez bombardowanie Kambodży. Stone pragnął nawet umieścić fragment "Pattona" w jego filmie biograficznym o Nixonie, ale nie otrzymał na to pozwolenia George’a Scotta.
W 2003 Biblioteka Kongresu Stanów Zjednoczonych dołączyła ten film do "National Film Registry", listy filmów, które uznano, za ważne i mające wpływ w kulturze Stanów Zjednoczonych.
George C. Scott odmówił przyjęcia Oscara i nie był obecny w czasie samej ceremonii nazywając ją dosadnie "paradą mięcha" ("meat parade"). W czasie wojny przełożonym Pattona był generał Dwight Eisenhower, nie pojawia się on jednak na ekranie ani razu, nawet w scenach, w których historycznie powinien być obecny. Był to drugi i ostatni tytuł sfilmowany z użyciem techniki "Dimension-150" dającej stupięćdziesięciostopniowy widok. Czołgi używane w tym filmie przez "Niemców" to powstałe po zakończeniu II wojny światowej amerykańskie M48 Patton.
Obsada.
Źródło: "Filmweb.pl"
i inni.

</doc>
<doc id="159395" url="https://pl.wikipedia.org/wiki?curid=159395" title="Chandrasekhara Venkata Raman">
Chandrasekhara Venkata Raman

Chandrasekhara Venkata Raman (चन्द्रशेखर वेङ्कट रामन) (ur. 7 listopada 1888 w Tiruchirapalli (Okręg Tiruchirapalli w stanie Tamilnadu), zm. 21 listopada 1970 w Bangalore) – indyjski fizyk, laureat Nagrody Nobla w dziedzinie fizyki w roku 1930 za prace dotyczące rozpraszania światła i za odkrycie zjawiska nazwanego jego imieniem – efektu Ramana.
Życiorys.
Chandrasekhara Venkata Raman był pierwszym Hindusem urodzonym i wykształconym w Indiach, który otrzymał Nagrodę Nobla. Jego bratankiem był inny noblista z dziedziny fizyki (z 1983 r.) – Subrahmanyan Chandrasekhar (1910-1995).
Był całkowitym abstynentem – kiedy w czasie przyjęcia po otrzymaniu Nagrody Nobla wzniesiono na jego cześć toast, miał podobno powiedzieć: „Sir, widział pan efekt Ramana w alkoholu, proszę nie próbować zobaczyć efektu alkoholu w Ramanie!”.
Był wyznawcą smartyzmu (odłamu hinduizmu).

</doc>
<doc id="159396" url="https://pl.wikipedia.org/wiki?curid=159396" title="Chandrasekhara Raman">
Chandrasekhara Raman



</doc>
<doc id="159397" url="https://pl.wikipedia.org/wiki?curid=159397" title="Ładunek Plancka">
Ładunek Plancka

Ładunek Plancka – jednostka ładunku w naturalnym systemie jednostek oznaczana jako formula_1
gdzie:
Ładunek Plancka oraz ładunek elektronu wiąże ze sobą zależność:
gdzie:
Ładunek Plancka nie został opisany w oryginalnej pracy tego fizyka z 1899 roku. Fizycy wprowadzili go potem do systemu jednostek naturalnych na zasadzie analogii.

</doc>
<doc id="159398" url="https://pl.wikipedia.org/wiki?curid=159398" title="Ludvík Souček">
Ludvík Souček

Ludvík Souček (ur. 17 maja 1926, zm. 26 grudnia 1978) – czeski pisarz science fiction, lekarz i popularyzator nauki. Po ukończeniu w 1951 r. studiów medycznych na Uniwersytecie Karola w Pradze pracował jako asystent w klinice stomatologicznej, następnie wyjechał na 2 lata do Korei Północnej, gdzie był lekarzem wojskowym. Po powrocie do kraju pracował m.in. w czeskim Ministerstwie Obrony Narodowej, w telewizji i wydawnictwie „Albatros”. Współpracownik czasopism dla młodzieży „Ohniček” i „Vpřed”. Znawca twórczości Juliusza Verne’a, interesował się także fotografią i teorią Ericha von Dänikena.
Twórczość.
Debiutował jako twórca literatury fantastycznonaukowej i popularnonaukowej dla dzieci i młodzieży. Najbardziej znana jest jego trylogia science fiction "Tajemnica ślepych ptaków", "Znak jeźdźca" i "Jezioro Słoneczne", której pierwszy tom nawiązuje do znanej powieści Verne’a "Wyprawa do wnętrza Ziemi". Trylogia kilkakrotnie zajmowała pierwsze miejsce na liście najpopularniejszych czeskich książek SF. Inne utwory fantastycznonaukowe to "Blázni z Hepteridy", "Železo přichází z hvězd", "Bohové Altantidy ". Bestsellerem w Czechosłowacji stała się książka "Tušeni stinu. Hledámi ztracených civilizaci", w której przedstawia własne hipotezy wyjaśniające zagadki dawnych cywilizacji. Kontynuacją tej pracy była "Tušení souvislosti", natomiast część trzecia – "Tušení světla" zaginęła i znana jest tylko we fragmentach. Efektem zainteresowania Součka fotografiką były poświęcone jej książki: "Speciální fotografické techniky", "Jak se světlo naučilo kreslit" i rubryka fotograficzna prowadzona w dzienniku „Mladá Fronta”. Twórczość Součka odegrała istotną rolę w formowaniu się czeskiego fandomu. Jego utwory były tłumaczone na wiele języków europejskich.

</doc>
<doc id="159399" url="https://pl.wikipedia.org/wiki?curid=159399" title="Temperatura Plancka">
Temperatura Plancka

Temperatura Plancka – jednostka temperatury w naturalnym systemie jednostek oznaczana jako formula_1
gdzie:

</doc>
<doc id="159400" url="https://pl.wikipedia.org/wiki?curid=159400" title="Holistyka">
Holistyka



</doc>
<doc id="159402" url="https://pl.wikipedia.org/wiki?curid=159402" title="Energia Plancka">
Energia Plancka

Energia Plancka – pochodna jednostka energii w naturalnym systemie jednostek oznaczana jako EP.
gdzie:
Energia Plancka obliczana jest na podstawie masy Plancka oraz równania równoważności masy i energii.

</doc>
<doc id="159403" url="https://pl.wikipedia.org/wiki?curid=159403" title="Ludwik Soucek">
Ludwik Soucek



</doc>
<doc id="159404" url="https://pl.wikipedia.org/wiki?curid=159404" title="Efekt Ramana">
Efekt Ramana

Efekt Ramana ("zjawisko Ramana", "rozpraszanie kombinacyjne", "rozpraszanie ramanowskie") – nieelastyczne rozpraszanie fotonów przez substancje. Polega ono na tym, że przy rozproszeniu wiązki światła w widmie rozproszonym występują, obok fotonów o takiej samej energii (rozpraszanie Rayleigha) fotony (około 1 na 107) o zmienionej energii. Powoduje to powstanie w widmie, obok pasma Rayleigha o takiej samej częstotliwości jak światło padające, tak zwanych "pasm stokesowskich" i "antystokesowskich" o odpowiednio zmniejszonej i zwiększonej częstotliwości, symetrycznie położonych po obu stronach pasma Rayleigha. Są one na ogół około 1000 razy słabsze od pasma Rayleigha, a ich liczba i położenie zależy od budowy cząsteczek rozpraszających.
Największe zastosowanie w praktyce ma oscylacyjny efekt Ramana, gdzie odległość pasm stokesowkich i antystokesowskich od pasma Rayleigha (w skali częstotliwości) jest równa częstotliwości drgań normalnych cząsteczek substancji, na której zachodzi rozproszenie. Można również zaobserwować (jedynie w fazie gazowej) rotacyjny efekt Ramana, w którym odległość pasm stokesowkich i antystokesowskich od pasma Rayleigha odpowiada częstotliwości obrotów cząsteczki.
Historia odkrycia.
Pierwszeństwo odkrycia zjawiska Ramana jest sprawą kontrowersyjną. Przewidziane zostało teoretycznie już w 1922 roku. Pomiar eksperymentalny został opisany po raz pierwszy w 1928 roku przez Chandrasekharę Ramana i zjawisko zostało nazwane na jego cześć. Za badanie rozpraszania światła Raman otrzymał w 1930 roku nagrodę Nobla. Najprawdopodobniej jednak jako pierwsi zarejestrowali niesprężyste rozproszenie światła radzieccy fizycy Leonid Mandelstam i Grigorij Landsberg.
Mechanizm zjawiska.
Rozpraszanie Rayleigha (czyli rozpraszanie elastyczne) opisać można jako anihilację jednego fotonu pod wpływem oddziaływania z cząsteczką (atomem, kryształem) i natychmiastową kreację drugiego fotonu, o takiej samej energii. W wyniku takiego oddziaływania cząsteczka ani nie traci energii, ani jej nie zyskuje. Zdarza się jednak, że kreowany foton ma mniejszą energię niż padający, a różnica energii zostaje zużyta na wzbudzenie drgań lub obrotów cząsteczki – rejestruje się wtedy światło rozproszone o zmniejszonej częstotliwości, pasmo stokesowskie. Kreowany foton może mieć również większą energię niż padający, co wiąże się z deekscytacją cząsteczki, która przekazuje swój nadmiar energii (oscylacyjnej lub rotacyjnej) kreowanemu fotonowi – rejestruje się wtedy światło rozproszone o zwiększonej częstotliwości, pasmo antystokesowskie.
Oscylacyjny efekt Ramana.
Najczęściej rejestruje się oscylacyjny efekt Ramana, gdzie w cząsteczkach substancji, na której zachodzi rozproszenie, wzbudzane są lub wygaszane drgania, czyli różnica energii fotonu padającego i rozproszonego odpowiada różnicy energii poziomów oscylacyjnych cząsteczki (patrz rysunek powyżej). Ponieważ z rozkładu Boltzmanna wynika, że bardziej obsadzony jest oscylacyjny poziom podstawowy niż wzbudzony, znacznie silniejsze są pasma stokesowskie niż antystokesowskie.
Warunkiem pojawienia się oscylacyjnego pasma ramanowskiego jest zmiana polaryzowalności cząsteczki w czasie drgania normalnego w taki sposób, że nie ma ona ekstremum (minimum bądź maksimum) w położeniu równowagi (czyli że pochodna polaryzowalności po współrzędnej normalnej nie jest zero w położeniu równowagi formula_1). Pasmo jest tym większe, im większe są zmiany polaryzowalności podczas drgania.
Rotacyjny efekt Ramana.
W przypadku rotacyjnego efektu Ramana różnica energii fotonu padającego i rozproszonego odpowiada różnicy energii poziomów rotacyjnych cząsteczki. W przeciwieństwie do absorpcyjnych przejść rotacyjnych rejestrowanych w spektroskopii mikrofalowej, liczba kwantowa rotacji "J" zmienia się o +2 (pasma stokesowskie) lub -2 (pasma antystokesowskie) (dla cząsteczek wieloatomowych możliwe są też zmiany o +1 lub -1, patrz widmo rotacyjne).
Warunkiem pojawienia się rotacyjnego pasma ramanowskiego jest anizotropowość tensora polaryzowalności. Rotacyjne widmo Ramana mają zatem wszystkie cząsteczki poza tymi o symetrii tetraedru (jak np. metan), oktaedru (jak np. sześciofluorek siarki) lub ikosaedru (jak np. fuleren C60).
Zastosowanie.
Efekt Ramana wykorzystuje się w analizie materiałowej i spektroskopii. Stosunek intensywności pasm stokesowskich i antystokesowskich może posłużyć do wyznaczenia temperatury obiektu rozpraszającego.
W szczególnych warunkach, obserwuje się:

</doc>
<doc id="159405" url="https://pl.wikipedia.org/wiki?curid=159405" title="James Chadwick">
James Chadwick

James Chadwick (ur. 20 października 1891 w Cheshire w Anglii, zm. 24 lipca 1974 w Cambridge) – angielski fizyk, laureat Nagrody Nobla z dziedziny fizyki w roku 1935 za odkrycie neutronu.
Życiorys.
Ukończył uniwersytety w Manchesterze i Cambridge, w 1914 udał się do Niemiec, aby studiować u boku Hansa Geigera, w czasie I wojny światowej został internowany jako obcokrajowiec.
James Chadwick został studentem fizyki przez pomyłkę, której nie był śmiały sprostować. Otóż chciał zdawać egzamin wstępny na matematykę, ale pomylił się i usiadł wśród kandydatów na fizykę. Po pomyślnym egzaminie oznajmiono mu, ku jego zdumieniu, że dostał się na fizykę, a że był bardzo nieśmiały nie sprostował pomyłki.
Po wojnie powrócił do Cambridge, gdzie rozpoczął współpracę z Ernestem Rutherfordem, badając emisję promieni gamma z materiałów radioaktywnych. W 1932 dokonał fundamentalnego odkrycia w dziedzinie fizyki nuklearnej, na podstawie eksperymentów odkrył i opisał nową cząstkę w jądrze atomu, która została nazwana neutronem. Za swoje epokowe odkrycie otrzymał w tym samym roku Medal Hughesa od Królewskiego Towarzystwa Naukowego, a w 1935 Nagrodę Nobla w dziedzinie fizyki.
W późniejszym czasie Chadwick dowiedział się, że w tym samym czasie identycznego odkrycia dokonał niemiecki uczony Hans Falkenhagen, który jednak obawiał się opublikowania tego odkrycia. Chadwick pragnął podzielić się z niemieckim naukowcem Nagrodą Nobla (zarówno samą nagrodą, jak i gratyfikacją pieniężną z nią związaną), skromny Falkenhagen odmówił.
W czasie II wojny światowej wziął udział w projekcie Manhattan przy budowie pierwszych bomb atomowych. W 1945 z rąk królowej Anglii otrzymał tytuł szlachecki sir. Laureat Medalu Copleya.

</doc>
<doc id="159406" url="https://pl.wikipedia.org/wiki?curid=159406" title="Śląkfa">
Śląkfa

Śląkfa – polska nagroda fantastyczna. Przyznawana jest od 1984 przez Śląski Klub Fantastyki, najstarszy z działających w Polsce klubów fantastyki. Laureatów (w trzech kategoriach: Twórca, Wydawca, Fan) wybiera jury, w skład którego wchodzi zarząd ŚKF oraz zaproszone osoby. Laureaci ogłaszani są na odbywającym się co roku Seminarium Literackim. Kilka razy przyznano nagrodę specjalną – Złotą Śląkfę.
Równolegle to samo jury przyznawało (do 2005 roku) antynagrodę Złotego Meteora.
Autorem projektu statuetki Śląkfy jest chorzowski rzeźbiarz Marian Knobloch.
Trzykrotnie laureatami nagrody byli: Wiktor Bukato – 1985, 1986 i 1988 (Wydawca), Jacek Dukaj – 2000, 2007 i 2009 (Twórca), Tomasz Kołodziejczak – 1991, 1995, 2002 (2x Wydawca i Fan), Mirosław Kowalski – 1987, 1995, 1999 (Wydawca), Andrzej Miszkurka – 1997, 2001 i 2006 (Wydawca), Andrzej Sapkowski – 1989, 1992 i 2013 (Twórca), Wit Szostak – 2003, 2004 i 2010 (Twórca). Dwukrotnie statuetkę otrzymywali: Paweł Dembowski – 2009 i 2013 (Fan i Wydawca), Zbigniew Foniok – 1988 i 1990 (Twórca), Bogusław Gwozdecki – 2006 i 2013 (Złota Śląkfa), Marek S. Huberath – 1996 i 1999 (Twórca), Marcin Iwiński – 2000 i 2007 (Wydawca), Feliks W. Kres – 1993 i 2001 (Twórca), Krzysztof Papierkowski – 1987 i 2006 (Fan i Złota Śląkfa), Jacek Rodek – 1983 i 1994 (Wydawca), Konrad R. Wągrowski – 2004 i 2011 (Fan), Rafał A. Ziemkiewicz – 1990 i 1998 (Twórca)
Laureaci.
Lista laureatów:

</doc>
<doc id="159408" url="https://pl.wikipedia.org/wiki?curid=159408" title="Patton (czołg)">
Patton (czołg)

M46, M47, M48, M60 Patton – seria amerykańskich czołgów podstawowych stanowiących główne wyposażenie wojsk pancernych armii amerykańskiej w czasie wojen w Korei i Wietnamie. Czołgi zostały nazwane na cześć generała George’a Pattona, dowódcy 3. armii amerykańskiej w czasie II wojny światowej i jednego z pierwszych zwolenników broni pancernej.
M46.
Pierwszym modelem czołgu z serii nazwanej imieniem generała Pattona był przejściowy model M46 Patton, stanowiący rozwinięcie czołgu M26 Pershing. Zasadnicze zmiany w stosunku do M26 dotyczyły nowego, lepszego silnika i układu przeniesienia napędu, który, z dalszymi modyfikacjami, pozostał wspólny dla całej rodziny czołgów.
M47.
Prace nad nowym czołgiem mającym zastąpić M46, rozpoczęły się w październiku 1950. Nowa konstrukcja została uzbrojona w armatę 90 mm w nowo opracowanej wieży, natomiast z braku czasu zastosowano kadłub wywodzący się z czołgu M46 (i pośrednio M26). Produkcja seryjna czołgu M47 rozpoczęła się w 1952 i zbudowano 8676 sztuk.
M48.
W kolejnej wersji, po zmianie przede wszystkim konstrukcji wieży oraz przedniej części kadłuba, czołg otrzymał nazwę M48 Patton.
W porównaniu z amerykańskimi czołgami II wojny światowej, była to zupełnie nowa konstrukcja, ze znacznie grubszym opancerzeniem oraz o dużo większych gabarytach niż dotychczasowe amerykańskie czołgi średnie. Właśnie wymiary czołgu były jego dużą wadą. Pojazd był niezwykle wysoki (przeszło 3 metry) – o prawie metr więcej niż czołg T-54. Duża wysokość powodowała, że czołg był łatwiejszy do zauważenia, łatwiejszy do trafienia oraz stosunkowo wywrotny. W zamian za to oferował wysoki (jak na czołg) komfort załodze. Czołg miał pancerz o grubości do 150 mm (jego przeciwnik T-54 miał opancerzenie do 200 mm).
W latach 1952–1959 zbudowano ponad 12.000 egzemplarzy tego czołgu. Pierwsze modele napędzane były silnikiem benzynowym, który łatwo zapalał się, a duże zużycie paliwa ograniczało zasięg czołgu. Tę wersję uznano za nieudaną, w 1959 wszystkie M48 została zmodyfikowane do wersji M48A3 z silnikiem wysokoprężnym.
W połowie lat siedemdziesiątych, opracowany nowy model M48A5 który został uzbrojony w silniejszą armatę 105 mm, używaną już wtedy przez M60. W tym czasie większość M48 została już odstawiona do rezerwy.
Do połowy lat dziewięćdziesiątych wszystkie M48 zostały wycofane ze służby w armii amerykańskiej, są jednak jeszcze używane przez wojska innych krajów.
Użycie bojowe.
M48 wzięły udział w wojnie wietnamskiej (używano tam także wariantu M67A2 z miotaczem ognia), używane były głównie w roli wsparcia piechoty, dobrze spisując się w tych zadaniach.
M47 i M48 po raz pierwszy starły się z innymi czołgami w 1965 w czasie wojny indyjsko-pakistańskiej. M47/48 w rękach Pakistańczyków zostały zdeklasowane przez indyjskie Centuriony (produkcji brytyjskiej) i Shermany (amerykańskie czołgi jeszcze z okresu II wojny światowej), ale decydującą rolę odegrało tu lepsze wyszkolenie i taktyka indyjskich czołgistów.
M48 wzięły także udział w wojnie sześciodniowej w 1967. Na froncie synajskim izraelskie M48 bez problemu poradziły sobie z egipskimi T-34 i T-54 dostarczonymi przez Związek Radziecki. Na Zachodnim Brzegu izraelskie Shermany bez problemu poradziły sobie z jordańskimi M48, choć tu decydujące znaczenie miała taktyka i wyszkolenie. Armia izraelska zdobyła około 100 M48 i M48A1, wcielając je później do własnej armii.

</doc>
<doc id="159409" url="https://pl.wikipedia.org/wiki?curid=159409" title="M47 Patton">
M47 Patton

M47 Patton – amerykański czołg podstawowy I generacji. Pojazd wyprodukowany w krótkiej serii, szybko wycofany z uzbrojenia US Army, ale przez wiele lat używany przez armie sojuszników USA.
Historia.
W 1949 roku w USA rozpoczęto prace nad trzema czołgami: lekkim T41 (wprowadzonym do uzbrojenia jako M41 Walker Bulldog), średnim T42 i ciężkim T43. W 1950 roku wybuchła wojna koreańska. Ponieważ T42 nie był jeszcze gotów do produkcji i wprowadzenia do uzbrojenia pod wpływem nacisków politycznych zdecydowano się opracować hybrydę łączącą podwozie czołgu M46 Patton z wieżą czołgu T42 której produkcja mogłaby być uruchomiona szybciej.
Po testach prototypów w czerwcu 1951 roku nowy czołg został przyjęty do uzbrojenia US Army jako "90mm Gun Tank M47 Patton". Produkcję nowego czołgu uruchomiono w Detroit Arsenal Tank Plant (wyprodukowano w nich 3440 czołgów M47) i American Locomotive Company (5127 czołgów). Pomimo tego że produkcję M47 uruchamiano w pośpiechu nie udało się żadnej uzbrojonej w niego jednostki skierować do Korei przed zawarciem rozejmu. Pośpiech przy opracowywaniu i zastosowanie podwozia M46 sprawił, że M47 był konstrukcją gorszą niż opracowywany od podstaw M48 Patton. W efekcie M47 został uznany za nieperspektywiczny i został zastąpiony przez M48. Wycofywane egzemplarze były sprzedawane, lub bezpłatnie przekazywane armiom sojuszników USA. Trafiły w ten sposób do armii Arabii Saudyjskiej, Austrii (jako mKPz M47), Belgii, Francji, Grecji, Hiszpanii, Iranu, Japonii, Jordanii, Jugosławii, Korei Południowej, RFN, Pakistanu, Portugalii, Somalii, Tajwanu, Turcji i Włoch.
Opis.
M47 Patton jest czołgiem podstawowym I generacji. Załogę czołgu tworzy dowódca, działonowy, ładowniczy i mechanik-kierowca i pomocnik mechanika-kierowcy. Kierowca i jego pomocnik zajmują miejsce w kadłubie, reszta załogi w wieży.
Kadłub M47 jest wykonany poprzez spawanie walcowanych płyt ze stali pancernej z elementami odlewanymi. Płyty przednie mają grubość 101 mm (płyta górna) i 89–76 mm (przednia dolna) i są silnie nachylone (górna 60°, dolna 53° od pionu). Opancerzenie z innych stron jest znacznie słabsze. Pancerz boczny ma grubość od 76 mm (w górnej części) do 51 mm (w dolnej części), pancerz tylny 20–51 mm. Dno kadłuba pancernego ma grubość 12-20, a strop 22 mm.
W przedniej części kadłuba znajdują się przedziały kierowania, środkowej przedział bojowy z wieżą, a w tylnej przedział napędowy.
W przedziale kierowania stanowiska mają mechanik-kierowca (po lewej) i jego asystent (po prawej). Zajmują oni miejsce w pojeździe przez uchylne włazy w stropie kadłuba. Obaj mogą obserwować teren przed czołgiem przez pojedyncze peryskopy M13. Asystent kierowcy obsługuje kadłubowy czkm Browning M1919A4E1.
Wieża pancerna ma postać jednorodnego odlewu. Po jej prawej stronie znajduje się stanowisko działonowego (z przodu) i dowódcy, po lewej ładowniczego. Opancerzenie wieży w przedniej części ma grubość 150 mm, z boku 73 mm, z tyłu 88 mm, a jej strop 12,7 mm. W tylnej części wieży znajduje się wentylator usuwający z wnętrza wieży gazy prochowe.
Dowódca obserwuje teren przy pomocy przyrządu obserwacyjnego i pięciu peryskopów zamocowanych w wieżyczce dowódcy. Na szczycie wieżyczki znajduje się właz, przez który stanowisko w czołgu zajmuje dowódca i działonowy.
Działonowy dysponuje celownikiem M20 takim samym jak dowódca. Jest to celownik dzienny o zmiennym powiększeniu (1 i 6x). Działonowy posługuje się także dalmierzem stereoskopowym M12.
Ładowniczy zajmuje miejsce w wieży przez własny właz. Do obserwacji terenu używa peryskopu M13 zamocowanego przed włazem.
W wieży znajduje się zasadnicze uzbrojenie wozu: 90 mm armata czołgowa M36. Lufa armaty wyposażona jest w przedmuchiwacz usuwający gazy prochowe po wystrzale i hamulec wylotowy w kształcie litery T. Obok armaty umieszczony jest czołgowy karabin maszynowy Browning M1919A4E1 kalibru .30-06. Uzbrojenie nie jest stabilizowane. Naprowadzanie uzbrojenia na cel odbywa się przy pomocy układów hydraulicznych. Awaryjne naprowadzanie może odbywać się ręcznie. Na wieży zamocowany był przeciwlotniczy wkm M2 HB.
Armata M36 jest ładowana przez ładowniczego. Zapas amunicji to 71 naboi. Armata M36 jest zasilana przy pomocy amunicji scalonej. Naboje posiadają klasyczne łuski metalowe. Z armaty wystrzeliwane mogą być naboje M82 APC-T, M580 APERS-T, M77 AP-T, M318 AP-T, M71 HE-T, M348A1 HEAT i M341 HEAT. Rzadziej używana była amunicja z pociskami dymnymi czy zapalającymi oraz ćwiczebna.
Napęd M47 stanowi 12-cylindrowy, czterosuwowy, gaźnikowy, chłodzony powietrzem silnik "Continental AV-1790-5B". Jest on zbudowany w układzie V. Moc silnika wynosi 595 kW przy 2800 obr./min. Napęd od silnika do kół napędowych jest przenoszony przez układ napędowy "GMC CD-850-4". Zapewnia on jazdę do przodu (2 biegi) i tyłu (1 bieg)
M47 posiada zawieszenie niezależne na wałkach skrętnych. Każde z 12 kół jezdnych jest połączone za pomocą wahacza z wałkiem skrętnym. Napęd z silnika jest przekazywany na znajdujące się w tylnej części pojazdu koła napędowe. Z przodu pojazdu znajdują się koła napinające. Koła jezdne są kołami podwójnymi, z zewnętrznymi bandażami gumowymi. Wahacze pierwszej, drugiej i ostatniej pary kół współpracują z hydraulicznymi amortyzatorami. Z każdej strony znajdują się także 3 rolki podtrzymujące gąsienice. Gąsienice są napinane przy pomocy rolek napinających znajdujących się pomiędzy ostatnimi kołami nośnymi a kołami napędowymi. Ogniwa gąsienic łączone są przy pomocy elementów gumowo-metalowych.
Wóz nie jest wyposażony w układ obrony przed bronią ABC i nocne przyrządy obserwacyjno-celownicze.

</doc>
<doc id="159412" url="https://pl.wikipedia.org/wiki?curid=159412" title="Stuart">
Stuart

Miejscowości w USA:
Gminy w USA:

</doc>
<doc id="159413" url="https://pl.wikipedia.org/wiki?curid=159413" title="Nory">
Nory

Nory (niem. "Nordenthal") – osada w Polsce położona w województwie warmińsko-mazurskim, w powiecie oleckim, w gminie Wieliczki.
W latach 1975–1998 miejscowość położona była w województwie suwalskim.
Historia.
Miejscowość ta istniała już w 1553 roku, a przywilej lokacyjny na cztery włóki sołeckie otrzymała od starosty straduńskiego, Krzysztofa Glaubitza, w 1560 roku.
W XVII i XVIII wieku majątek ziemski był w posiadaniu polskich rodzin szlacheckich Ciesielskich i Okołowiczowiczów. Pod koniec XIX i na początku XX wieku Nory należały do rodziny Hillmann. Majątek w Norach wraz z folwarkiem Norki miał powierzchnię prawie 600 ha. W majątku znajdował się pałac i młyn.
Po II wojnie światowej przeprowadzony został remont pałacu w taki sposób, że utracił cechy zabytku architektury. Pałac w Norach wzniesiony został na rzucie prostokąta jako budowla dwukondygnacyjna. Wejście do pałacu od strony elewacji frontowej znajduje się pod tarasem wspartym na czterech kolumnach. Pałac od strony parku posiada półkoliście zamkniętą werandę. W parku zachował się starodrzew. Został on jednak w dużej mierze zniszczony przez obecnego właściciela. Pałac obecnie jest własnością prywatną.

</doc>
<doc id="159417" url="https://pl.wikipedia.org/wiki?curid=159417" title="Regresja (statystyka)">
Regresja (statystyka)

Regresja – metoda statystyczna pozwalająca na opisanie współzmienności kilku zmiennych przez dopasowanie do nich funkcji. Umożliwia przewidywanie nieznanych wartości jednych wielkości na podstawie znanych wartości innych.
Formalnie regresja to dowolna metoda statystyczna pozwalająca estymować warunkową wartość oczekiwaną zmiennej losowej, zwanej zmienną objaśnianą, dla zadanych wartości innej zmiennej lub wektora zmiennych losowych (tzw. zmiennych objaśniających).
Użycie regresji w praktyce sprowadza się do dwóch faz:
Dział statystyki zajmujący się modelami i metodami regresji zwany jest analizą regresji. Regresja, w której występuje więcej niż jedna zmienna objaśniająca, zwana jest regresją wieloraką (ang. "multiple regression").
Globalne modele parametryczne.
W modelach parametrycznych ogólna postać modelu jest założona z góry, a celem procedury regresji jest dobranie takich jej parametrów, które definiowałyby funkcję możliwie dobrze odpowiadającą próbie uczącej.
Zwykle stosuje się tzw. globalne modele parametryczne, gdzie wartości współczynników są takie same dla dowolnych wartości zmiennych objaśniających.
Ogólna postać modelu.
W zapisie formalnym model przybiera zwykle postać:
gdzie:
Niekiedy wprowadza się do modelu także błąd zmiennych objaśniających. Wzór zwykle przybiera wówczas formę:
Miara błędu.
Celem konstrukcji modelu jest przybliżenie nieznanej funkcji formula_12 przez jej estymator formula_13 Sprowadza się to do takiego wyznaczenia wektora współczynników formula_14 aby zminimalizować w zbiorze uczącym funkcję straty
gdzie formula_16 jest ustaloną miarą odległości między wartościami formula_17 i formula_18 (tzw. miara błędu).
Wybór miary formula_16 bardzo wpływa na algorytm i wyniki regresji. Zwykle jako miarę błędów stosuje się sumę kwadratów różnic (błędów regresji):
gdyż wówczas obliczenia są najprostsze – dopasowanie modelu sprowadza się do zastosowania prostej matematycznie metody najmniejszych kwadratów. Ma to jednak swoją wadę – kwadrat błędów dużo silniej zależy od obserwacji dla których błąd jest największy niż od tych, do których model dobrze się dopasował. Metoda najmniejszych kwadratów daje więc niedokładne lub wręcz zafałszowane wyniki, jeśli w zbiorze uczącym występują obserwacje zbyt dalekie od średniej, tzw. elementy odstające (np. pomyłki przy wprowadzaniu danych).
W związku z tym stosowane są także inne miary błędów, bardziej odporne, takie jak np. wartość bezwzględna różnicy.
Najpopularniejsze modele parametryczne.
Regresja liniowa.
Model regresji liniowej ma ogólną postać kombinacji liniowej wyrazów:
Opracowano wiele algorytmów obliczania współczynników formula_22 modelu liniowego, takich jak analityczna metoda najmniejszych kwadratów, metoda największej wiarygodności, lub numeryczna metoda gradientu prostego. Minimalizacja obciążenia oszacowań nie zawsze jest jedynym pożądanym celem, co ilustruje zagadnienie kompromisu między obciążeniem a wariancją, i co motywuje np. stosowanie algorytmów z regularyzacją.
Regresja liniowa z przekształceniami.
Regresja liniowa dopuszcza dowolne przekształcenia zmiennych – nawet jeśli odzwierciedla to nieliniowe zależności – dopóki całość pozostaje liniową kombinacją, np.
Regresja liniowa z interakcjami.
Szczególnym przypadkiem regresji liniowej jest model z interakcjami zmiennych, wyrażonymi jako ich produkt, np.
Regresja nieliniowa.
Regresja, w której postać modelu nie sprowadza się do liniowej kombinacji wyrazów.
Stosowane są różne modele, budowane na potrzeby konkretnego przypadku. Dla jednej zmiennej objaśniającej formula_25 może to być na przykład:
Modele nieliniowe są trudniejsze w oszacowaniu, i często wymagają numerycznych przybliżeń.
Uogólnione modele liniowe (GLM).
W modelach tych przyjmuje się następujące założenia:
W zależności od wyboru funkcji wiążącej otrzymuje się różne modele.
Nieznane parametry formula_4 są zwykle estymowane za pomocą metod największej wiarygodności, quasi-największej wiarygodności, lub metod bayesowskich.
Regresja logistyczna.
Szczególny przypadek GLM, stosowany, gdy zmienna objaśniana formula_3 przyjmuje tylko dwie wartości (zwykle oznaczane 0 i 1), np. mówi, czy prognozowane zdarzenie będzie miało miejsce. Funkcją wiążącą jest w tym przypadku logit.
Regresja nieparametryczna.
Alternatywną koncepcją jest regresja nieparametryczna.
Metody regresji nieparametrycznej nie zakładają, że estymowana funkcja formula_12 jest znana z dokładnością do skończenie wielu estymowalnych parametrów. Tym samym są często bardziej elastyczne w poszukiwaniu rozwiązań. Z drugiej strony w regresji parametrycznej o wiele prostszy jest matematyczny opis modelu, co pozwala na przykład na łatwe wyznaczanie przedziałów ufności prognozowanej wartości. W regresji nieparametrycznej bywa to trudniejsze.
Krokowa konstrukcja modelu regresji.
Metody regresji krokowej (ang. "stepwise regression") są często stosowanym, ale problematycznym sposobem na wybranie zmiennych objaśniających do modelu. Statystycy odradzają ich używanie, zwłaszcza jeśli badacze nie są świadomi towarzyszącemu technice ryzyku błędów, i nie stosują przeciwdziałających mu poprawek. Regresja krokowa prowadzi m.in. do błędu nadmiernego dopasowania do danych uczących. Lepszymi narzędziami oceny i wyboru alternatywnych modeli są np. kryteria informacyjne AIC i BIC, lub sprawdzian krzyżowy, oraz korzystanie z takich metod jak regresja regularyzowana typu "lasso".
Regresja krokowa postępująca.
W tej wersji zmienne są kolejno dodawane do modelu.
Przykładowo może ona polegać w pierwszym kroku na wyborze do modelu tej zmiennej objaśniającej, która jest najsilniej skorelowana ze zmienną objaśnianą i wyznacza model o istotnych parametrach. W drugim kroku wybierana jest kolejna zmienna objaśniająca, której wartości są najsilniej skorelowane z resztami kroku pierwszego, a rozszerzony model charakteryzuje się istotnością wszystkich parametrów. Oprócz istotności parametrów bada się również istotność współczynnika determinacji. Procedura podlega zakończeniu, gdy zabraknie zmiennych objaśniających lub dołączenie nowej zmiennej do równania prowadzi do utraty waloru istotności przez parametry lub współczynnik determinacji.
Regresja krokowa wsteczna.
Polega w pierwszym kroku na skonstruowaniu modelu zawierającego wszystkie potencjalne zmienne objaśniające, a następnie na stopniowym eliminowaniu zmiennych tak, aby utrzymać model z najwyższą wartością współczynnika determinacji przy zachowaniu istotności parametrów.
Istnieją też metody mieszane, w których algorytm zarówno dodaje, jak i usuwa zmienne w kolejnych krokach.

</doc>
<doc id="159418" url="https://pl.wikipedia.org/wiki?curid=159418" title="Middelburg">
Middelburg

Middelburg – miasto, stolica prowincji Zelandia w południowo-zachodniej Holandii. Parafia mennonitów założona ok. 1535. Później została założona parafia reformowana walońska. Byłe miasto handlowe Holenderskiej Kompanii Wschodnioindyjskiej.
Położenie geograficzne.
Middelburg leży na północ od Vlissingen na półwyspie Walcheren. Oprócz miasta gmina obejmuje również miasta Arnemuiden, Kleverskerke, Sint Laurens i Nieuw-en Sint Joosland.
Historia.
O Middelburgu można mówić dopiero w IX w. "Zamek schronienia", na którym opierało się późniejsze miasto, został zbudowany w latach 880–890, podobnie jak inne fortece w Zelandii, które później stały się małymi miastami (Oostburg, Oost-Souburg, Domburg i Burgh). Stąd też wzięła się nazwa miasta, gdyż znajdowało się ono w połowie drogi między Soeburgiem (Südburg) a Domburgiem. Dawało schronienie okolicznej ludności w związku z najazdami normańskimi, które w tym czasie pustoszyły kraj.
Około 1125 w Middelburgu powstał klasztor Matki Bożej. Obejmuje dwa kościoły, XIV-wieczny Koorkerk i XV-wieczny Nieuwe Kerk (Nowy Kościół). Symbolem miasta jest 85-metrowa wieża "Koorkerk", która nosi nazwę "Lange Jan". Dziś w budynkach opactwa mieści się administracja prowincji i „Muzeum Zeeuws”.
W 1217 Middelburg otrzymał prawa miejskie od hrabiego Willema I i hrabiny Johanny z Flandrii.
W XV w. ujście rzeki Sloe na wschód od miasta było nadal żeglowne, co pozwoliło Middelburgowi rozwinąć się w dobrze prosperujące miasto handlowe, a czasami było nawet najważniejsze po Amsterdamie.
Późnogotycki ratusz w centrum miasta, zbudowany w 1452, jest jednym z najważniejszych zabytków w całej Zelandii, a nawet w całej Holandii. W 1607 cech strzelecki wystawił swój okazały budynek "Kloveniersdoelen".
W holenderskiej wojnie o niepodległość w 1572 Middelburg stanął po stronie królestwa hiszpańskiego. Cristóbal de Mondragón przeniósł się do Middelburga ze swoimi oddziałami, by bronić miasta. W 1573 Middelburg został otoczony przez wojska Wilhelma Orańskiego, po czym nastąpiło długie oblężenie. 21 lutego 1574 miasto i Cristóbal de Mondragón poddały się wraz z jego wojskami – dzięki ich dzielnej obronie na honorowych warunkach. W ten sposób Middelburg został włączony do Republiki Zjednoczonych Prowincji.
W latach 1579–1585 Johan van Rijswijk wyposażył miasto w nowy mur ze spiczastymi bastionami w najnowszej ówczesnej technologii. Ciek wodny Arne, który pełnił funkcję fosy miejskiej, został dostosowany do wymogów budowy twierdzy.
W 1608 Hans Lipperhey wynalazł tutaj lunetę.
Wraz z wojną angielsko-holenderską (1780-1784) Middelburg tracił na znaczeniu. Ponadto ryeka Sloe coraz bardziej się zamulała i dotarcie do portu stawało się coraz trudniejsze.
W 1815 przekopano nowy kanał w kierunku Veere.
W latach 1866–1873 zbudowano linię kolejową między Roosendaal i Vlissingen oraz przekopano kanał (Kanaal door Walcheren) łączący Veerse Meer w okolicy Veere z Middelburgiem i Vlissingen. Jednocześnie wybudowano ścieżkę holowniczą między Middelburgiem i Vlissingen. W 1878 miasto zostało podłączone do sieci kolejowej. Inwestycje te przyczyniły się do ożywienia gospodarczego Middelburga.
Podczas II wojny światowej Wehrmacht zaatakował kraje Beneluksu 10 maja 1940; była to pierwsza część zachodniej kampanii skierowanej przeciwko Francji. Po zbombardowaniu Rotterdamu 14 maja Holandia skapitulowała.
Na Zelandii, wyspie łatwej do obrony ze względu na swoje położenie i infrastrukturę militarną, wojska holenderskie i francuskie zignorowały to; walczyli dalej. Dopiero gdy niemieckie lotnictwo i francuska artyleria zbombardowały Middelburg 17 maja 1940, prawie całkowicie niszcząc centrum Middelburga, również skapitulowały.
Jesienią 1944 Middelburg poważnie ucierpiał w wyniku bombardowań zachodnich aliantów. Ponadto w październiku 1944 miasto było częściowo pod wodą (bombowce aliantów zachodnich celowo zbombardowały wały, aby zalać duże obszary). W trakcie bitwy o Skaldę między 2 października a 8 listopada 1944 1 Armia Kanadyjska zajęła Zelandię; 6 listopada oddziały kanadyjskie zdobyły Middelburg.
Z murowanych dekoracji późnogotyckiego ratusza ocalały jedynie figury hrabiów i hrabin Seeland, powstałe w 1458. Teraz są z powrotem na swoim pierwotnym miejscu na fasadzie zrekonstruowanego budynku. Dzisiejszy jednolity pejzaż miejski opiera się na zakrojonej na szeroką skalę rekonstrukcji zaplanowanej w latach powojennych.
Asteroida (346886) Middelburg nosi imię miasta od 2017 roku.
W Middelburgu znajduje się firma Eastman Chemicals Middelburg. Middelburg leży w obszarze dialektu flamandzkiego. W mieście znajduje się stacja kolejowa Middelburg
W mieście rozwinął się przemysł metalowy, meblarski, chemiczny oraz spożywczy.

</doc>
<doc id="159420" url="https://pl.wikipedia.org/wiki?curid=159420" title="Wanda Dobaczewska">
Wanda Dobaczewska

Wanda Dobaczewska, właśc. Wanda Niedziałkowska-Dobaczewska (ur. 24 sierpnia 1892 w Twerze, zm. 23 listopada 1980 w Żninie) – pisarka polska, poetka, publicystka, autorka sztuk dla teatrów kukiełkowych oraz animatorka kultury.
Życiorys i działalność.
Urodziła się w Twerze, choć wiele źródeł podaje, że w Wilnie. Pochodziła ze znanej w Wilnie rodziny Niedziałkowskich (była córką Heleny z Czajczyńskich i Konrada Bolesława Niedziałkowskiego), której korzenie sięgają Berehu k. Krzemieńca, gdzie stał dom Niedziałkowskich. Utracili go w wyniku represji za udział w Powstaniu Styczniowym. W 1910 roku ukończyła gimnazjum żeńskie Prozorowej w Wilnie. Studiowała (1912–1914) na Wydziale Humanistycznym Uniwersytetu Jagiellońskiego. 30 kwietnia 1916 roku wyszła za mąż za Eugeniusza Dobaczewskiego, wojskowego, przyszłego lekarza okulistę i senatora, z którym mieli syna Tadeusza i córkę Hannę (zginęła w ZSRR w czasie II wojny światowej).
Debiutowała w roku 1920 tomem poetyckim "Na chwałę słońca". Przed II wojną światową prowadziła intensywną działalność polityczną i kulturalną, pełniąc jednocześnie funkcję wiceprezesa Związku Zawodowym Literatów w Wilnie (tam też mieszkała do roku 1939). W tym okresie współpracowała z rozgłośnią wileńską Polskiego Radia oraz czasopismami ukazującymi się w Wilnie i Warszawie (m.in.: „Świat”, „Kurier Poranny” czy „Robotnik”).
Na początku II wojny światowej została aresztowana wraz z mężem przez władze litewskie, które uznały ich za niepożądanych obcokrajowców. Została przekazana gestapo i do końca wojny była więźniarką obozu koncentracyjnego w Ravensbrück (nr obozowy P 5068). Swoje przeżycia z pobytu w obozie zawarła w książce "Kobiety z Ravensbrück" (wydaną przez warszawskie Wydawnictwo „Czytelnik” w roku 1946). Po II wojnie światowej pracowała przez rok w warszawskiej Bibliotece Narodowej. Krótko potem (w roku 1947) przeniosła się do Torunia, gdzie współpracowała z tamtejszym Polskim Radiem. Przez kolejne 3 lata (1948–1951) była kierownikiem literackim teatru lalkowego „Baj Pomorski”. W tym okresie działała w Związku Literatów Polskich, pisała także recenzje do czasopism „Arkona” i „Pomorze”. W 1951 roku zamieszkała w Żninie i do końca życia napisała wiele powieści tematycznie związanych z Pałukami. Pisała książki dla młodzieży i słuchowiska radiowe. Była też autorką sztuk i adaptacji teatralnych dla dzieci.
Zmarła w wieku 88 lat (23 listopada 1980) i została pochowana na Cmentarzu w Żninie.
Twórczość.
Autorka m.in.:
Jej utwory opublikowano także w antologii "Toruń literacki" (red. J. Kryszak, Poznań 1978, Wydawnictwo Poznańskie, s. 114–123).
Upamiętnienie.
Pośmiertnie została wpisana do honorowej Księgi Zasłużonych Żninian, a także jedna z ulic w Żninie została nazwana jej imieniem. W 1988 roku imię Wandy Dobaczewskiej nadano Szkole Podstawowej w Gąsawie. Powołane w 2007 roku w Żninie Stowarzyszenie Uniwersytet III Wieku otrzymało imię Wandy Dobaczewskiej. W 2017 r. ukazała się pierwsza książka biograficzna poświęcona Wandzie Dobaczewskiej pt. "Wanda Niedziałkowska-Dobaczewska. Droga do Żnina", której autorką jest żnińska bibliotekarka Barbara Filipiak, a wydawcą Miejska i Powiatowa Biblioteka Publiczna w Żninie. W 2020 r. Barbara Filipiak wydała tomik wierszy pt. "Pałuckie szepty. Z przeszłości w przyszłość", w którym znalazł się też wiersz poświęcony Wandzie Dobaczewskiej w 40. rocznicę jej śmierci. Wydawcą tomiku jest Żnińskie Towarzystwo Kultury, a współwydawcą Miejska i Powiatowa Biblioteka Publiczna w Żninie. Na odsłoniętym w październiku 2020 r. muralu na zewnętrznej ścianie żnińskiej Książnicy, jedna z książek na nim się znajdująca nawiązuje do Wandy Dobaczewskiej i jej drogi do Żnina. W ten sposób Miejska i Powiatowa Biblioteka Publiczna w Żninie nie tylko upamiętniła przypadającą w 2020 r. rocznicę śmierci wileńskiej literatki, ale również dla przyszłych pokoleń zachowuje pamięć o regionalnych twórcach.

</doc>
<doc id="159428" url="https://pl.wikipedia.org/wiki?curid=159428" title="Friedrich Schiller">
Friedrich Schiller

Johann Christoph Friedrich von Schiller (do otrzymania szlachectwa w 1802 roku "Johann Christoph Friedrich Schiller"; ur. 10 listopada 1759, zm. 9 maja 1805) – niemiecki poeta, filozof, historyk, estetyk, teoretyk teatru i dramaturg, przedstawiciel tzw. klasyki weimarskiej, autor „Ody do radości”.
Życiorys.
Dzieciństwo i młodość.
Urodził się w Marbach (rejon Stuttgartu) jako syn felczera, Johanna Caspara Schillera i jego żony Elisabethy Dorothei. Dzieciństwo i młodość spędził w ubóstwie, chociaż mógł uczęszczać do szkół. Już w wieku trzynastu lat próbował pisać wiersze i dramaty. Zwróciwszy na siebie uwagę Karola Eugeniusza, księcia Wirtembergii, wstąpił w 1773 r. do Karlsschule Stuttgart, elitarnej akademii wojskowej założonej przez księcia, gdzie podjął studia medyczne i prawnicze, interesując się też dziełami Rousseau i Goethego i dyskutując ze swoimi kolegami szkolnymi klasyczne ideały. Szkołę księcia Karola określano jako „plantację niewolników”. W szkole napisał w wieku osiemnastu lat swoją pierwszą sztukę, „Zbójcy” ("Die Räuber") o grupie naiwnych rewolucjonistów i ich tragicznym końcu. Przyniosła mu ona sławę – jak wielką, możemy stwierdzić choćby po przytoczeniu faktu, że określano go mianem „niemieckiego Szekspira”. W 1780 r. otrzymał posadę lekarza pułkowego w Stuttgarcie.
Po pierwszym wykonaniu „Zbójców” w Mannheim, w 1781 r., został aresztowany, zabroniono mu też publikowania jakichkolwiek dalszych prac. Wyjechał wtedy ze Stuttgartu (w przebraniu i pod osłoną nocy oraz bez grosza przy duszy – przez najbliższe kilka tygodni zmuszony był prosić o pomoc finansową przyjaciela, z którym podróżował) i przez Lipsk oraz Drezno dotarł w 1787 r. do Weimaru. W 1786 napisał poemat „Oda do radości”, do którego Beethoven skomponował muzykę będącą obecnie hymnem Unii Europejskiej. Swoją wczesną twórczością wpisał się w okres tzw. "Burzy i naporu" (niem. Sturm und Drang).
Rodzina i pobyt w Jenie.
W 1789 został wykładowcą historii i filozofii w Jenie, gdzie pisał wyłącznie prace historyczne. W 1790, 22 lutego poślubił Charlotte von Lengefeld, a już w 1791 stan jego zdrowia zaczął się pogarszać. Miał z Charlotte czwórkę dzieci: dwóch synów, Karla i Ernsta, oraz dwie córki, Emilie i Luise.
W 1792 otrzymał honorowe obywatelstwo Republiki Francuskiej za rewolucyjne przesłanie „Zbójców” (razem z nim odznaczenie to dostał m.in. Tadeusz Kościuszko). Stosunek Schillera do Wielkiej Rewolucji był niejednoznaczny – z jednej strony nie pochwalał okrucieństwa jakobinów, zaś z drugiej przemawiały do niego ideały buntowników. Ważnym dla niego rokiem był 1797, kiedy to w piśmie literackim „Almanach muz” opublikował (wraz z Goethem – swoim wieloletnim bliskim przyjacielem) ballady, takie jak „Rękawiczka” czy „Rycerz Toggenburg”. Rok wcześniej w tym samym piśmie Schiller i Goethe opublikowali tak zwane „Ksenie”, krótkie, lecz bardzo satyryczne wierszyki o tytułach typu „Filozofowie” czy „Charakter narodowy Niemców”. Odważna tematyka dzieł Schillera spowodowała, że poetę nazwano „piewcą wolności”.
Powrót do Weimaru i śmierć.
W 1799 powrócił do Weimaru, gdzie Goethe przekonał go do powrotu do pisania sztuk. Razem z Goethem założył Weimarer Hoftheater, który stał się czołowym teatrem w Niemczech, przyczyniając się do odrodzenia dramatu. W Weimarze pozostał aż do śmierci – zmarł na gruźlicę w wieku zaledwie 45 lat. Pozostawił po sobie niedokończony dramat „Demetrius” oraz ok. 30 pomysłów na sztuki, które zamierzał napisać w przyszłości.
Inne.
Wśród wielbicieli jego dzieł był m.in. Adam Mickiewicz (tłumaczył ballady i inne utwory Schillera). Sam Schiller przetłumaczył na niemiecki parę sztuk – w tym „Makbeta” Szekspira i „Ifigenię w Aulidzie” Eurypidesa.
Thomas Mann w latach 50. wygłosił cykl audycji radiowych o Schillerze; wcześniej (1905), z okazji setnej rocznicy śmierci poety, napisał nowelę "Schwere Stunde" („Ciężkie godziny”), przedstawiającą tryb życia Schillera w drugiej połowie lat 90. XVIII wieku; trylogia o Wallensteinie jest tam nazwana "Leidenswerk" („dzieło cierpień”), a sam poeta – jego nazwisko ani imię nie jest wymienione ani razu – snuje się w nocy po domu, kiedy wszyscy już śpią, chory i zmęczony ("siebenunddreißig erst alt und schon am Ende" – „trzydziestosiedmioletni i już stary, bliski końca”), owładnięty marzeniami o wielkiej, nieśmiertelnej sławie ("Gekannt sein, --gekannt und geliebt von den Völkern der Erde!" – „być znanym, --znanym i ukochanym przez narody Ziemi!”).
Niektórzy wolnomularze spekulowali, że Schiller należał do masonerii, ale nigdy tego nie udowodniono.
Jedyną znaczącą muzyczną interpretacją jego dzieła – oprócz IX Symfonii Beethovena – była „Nänie” z muzyką Brahmsa. Beethoven tłumaczył to tak, że wiersze Schillera są lepsze niż Goethego (do których wielu kompozytorów, w tym Franz Schubert, napisało muzykę) – a według niego im piękniejsza poezja, tym trudniej skomponować do niej melodię. Warto dodać, że Giuseppe Verdi „przerobił” kilka jego dramatów na opery (Don Carlos, Luisa Miller).

</doc>
<doc id="159434" url="https://pl.wikipedia.org/wiki?curid=159434" title="Franciszek Blachnicki">
Franciszek Blachnicki

Franciszek Blachnicki (ur. 24 marca 1921 w Rybniku, zm. 27 lutego 1987 w Carlsbergu, w RFN) – polski ksiądz katolicki, wykładowca Katolickiego Uniwersytetu Lubelskiego, organizator Krucjaty Wstrzemięźliwości, założyciel Ruchu Światło-Życie, twórca Krucjaty Wyzwolenia Człowieka i Chrześcijańskiej Służby Wyzwolenia Narodów, więzień obozów koncentracyjnych, prześladowany przez Służbę Bezpieczeństwa PRL, Czcigodny Sługa Boży Kościoła katolickiego, założyciel wspólnot życia konsekrowanego: Instytutu Niepokalanej Matki Kościoła, Wspólnoty Chrystusa Sługi oraz Unii Kapłanów Chrystusa Sługi.
Życiorys.
Młodość.
Urodził się na Górnym Śląsku w rodzinie wielodzietnej jako siódme dziecko pielęgniarza Józefa Blachnickiego i Marii z domu Miller. W dzieciństwie – jak wspominał – doświadczył szczególnej opieki Opatrzności Bożej. Otóż jako kilkutygodniowe niemowlę podczas walk powstańczych pozostał sam w domu, z którego ewakuowano jego rodzinę. Przypadkowo jeden z powstańców wrócił się i odniósł go do rodziny. Później, przed podjęciem nauki w szkole podstawowej, został wyciągnięty ze studni, do której wpadł bawiąc się z bratem, przez sąsiada, który przeniósł go do szpitala, gdzie spędził kilka tygodni.
Do szkoły podstawowej uczęszczał w Orzeszu, a potem w Tarnowskich Górach, dokąd przeprowadziła się jego rodzina. Po jej ukończeniu kontynuował naukę w Państwowym Gimnazjum Męskim im. Jana Opolskiego, wstępując w nim do harcerstwa. Naukę traktował jak nieznośny obowiązek, choć był dobrym uczniem. W 1938 przystąpił do egzaminu maturalnego, otrzymując świadectwo dojrzałości. We wrześniu tegoż roku rozpoczął służbę wojskową na Dywizyjnym Kursie Podchorążych Rezerwy w Katowicach.
Do sakramentu bierzmowania nie przystąpił wraz z rówieśnikami (otrzymał je prawdopodobnie w seminarium duchownym, ale nie jest to udokumentowane).
Doświadczenia z harcerstwa, takie jak: mały zastęp czy wychowanie do abstynencji, wykorzystał później, tworząc Ruch Światło-Życie. Zauważył, jak ważna jest mała grupa dobrze znających się ludzi i uznał ją za podstawową w formacji młodego człowieka.
Okres II wojny światowej.
Uczestniczył w kampanii wrześniowej. 20 września 1939 dostał się do niewoli niemieckiej. Podjął udaną próbę ucieczki. Po powrocie do Tarnowskich Gór rozpoczął działalność konspiracyjną jako komendant oddziału. ujęty został przez Gestapo w Zawichoście i aresztowany, a następnie wywieziony do niemieckiego obozu koncentracyjnego Auschwitz, gdzie przybył 26 czerwca 1940, otrzymując numer obozowy 1201. W KL Auschwitz przebywał przez 14 miesięcy, z czego 9 miesięcy w kompanii karnej, w bloku 13 oraz przez prawie miesiąc w bunkrze, w którym potem zginął o. Maksymilian Kolbe. We wrześniu 1941 przewieziony został do więzienia śledczego w Zabrzu, a potem do Katowic. zapadł wyrok skazujący go na karę śmierci przez ścięcie gilotyną za działalność konspiracyjną przeciw Trzeciej Rzeszy. Oczekując w katowickim więzieniu na wykonanie wyroku 17 czerwca przeżył swoje nawrócenie. W testamencie, który napisał w 44. rocznicę tego wydarzenia w czerwcu 1986 roku, stwierdził m.in.:
Wydarzenie to – jak wspominał – było jednym z najważniejszych w jego życiu.
14 sierpnia 1942, po prawie 5 miesiącach, które spędził w celi śmierci, został ułaskawiony, a karę śmierci zamieniono mu na 10 lat ciężkiego więzienia, które miał odbyć po zakończeniu wojny. Jego ułaskawienie jest jedynym znanym wypadkiem niewykonania przez hitlerowców na harcerzu orzeczonej kary śmierci. W tym czasie miał przebywać w obozach pracy. Przez następne lata, aż do , kiedy został uwolniony przez armię amerykańską, przebywał w hitlerowskich obozach i więzieniach w Raciborzu, Rawiczu, Börgermoor, Zwickau i Lengenfeldzie (KL Flossenbürg).
Kapłaństwo.
Po zakończeniu II wojny światowej, wrócił do Tarnowskich Gór i 6 sierpnia wstąpił do Śląskiego Seminarium Duchownego w Krakowie, a otrzymał święcenia kapłańskie z rąk biskupa Stanisława Adamskiego w Kościele Świętych Apostołów Piotra i Pawła w Katowicach. Następnie pracował jako wikariusz w parafiach: Św. Marii Magdaleny w Tychach, MB Królowej Różańca Świętego w Łaziskach Górnych, Św. Jerzego w Rydułtowach, Św. Marii Magdaleny w Cieszynie i Św. Bartłomieja w Bieruniu Starym. Po raz pierwszy w 1954 odbyły się rekolekcje Oazy Dzieci Bożych, metodą rekolekcji zamkniętych.
W latach 1954–1956, w okresie wysiedleń biskupów śląskich, uczestniczył w pracach tajnej Kurii biskupiej w Katowicach. W październiku 1956 uczestniczył w organizowaniu ich powrotu do diecezji, a potem działał w "Referacie Duszpasterskim" Kurii diecezjalnej w Katowicach oraz w redakcji tygodnika katolickiego Gość Niedzielny.
W 1957 zorganizował i prowadził społeczną inicjatywę przeciwalkoholową pod nazwą "Krucjata Wstrzemięźliwości". W działalności tej zaangażowanych było blisko tysiąc kapłanów katolickich i ponad 100 tysięcy ludzi świeckich. Ówczesne władze nie chciały tolerować tego typu działalności i inicjatywa ta została zlikwidowana. W odpowiedzi na to ks. Franciszek napisał "Memoriał w sprawie likwidacji Krucjaty Wstrzemięźliwości" wysłany do centralnych władz państwowych i kościelnych oraz mediów. W memoriale tym krytykował prześladowanie Kościoła katolickiego w Polsce i sugerował, że likwidując "Krucjatę" państwo występuje przeciwko narodowi. W marcu 1961 ks. Franciszek został aresztowany pod zarzutem wydawania nielegalnych druków i „rozpowszechniania fałszywych wiadomości o rzekomym prześladowaniu Kościoła w Polsce”, spędzając ponad 4 miesiące w areszcie w Katowicach (w tym samym, w którym podczas okupacji przeżył swoje nawrócenie). Został skazany na 13 miesięcy więzienia, w zawieszeniu na 3 lata.
W październiku 1961 rozpoczął studia na Katolickim Uniwersytecie Lubelskim. W latach 1964–1972 kontynuował na KUL-u pracę dydaktyczno-naukową, publikując ok. 100 prac. Z uczelni tej odszedł po niezatwierdzeniu jego rozprawy habilitacyjnej.
Należał też do organizatorów Instytutu Teologii Pastoralnej. Lata 1964–1980 stały się dla niego okresem ożywionej działalności w ramach odnowy po II Soborze Watykańskim. W 1967 został Krajowym Duszpasterzem Służby Liturgicznej, tworząc własną koncepcję jej działalności. Od 1963 zaczął działać tzw. ruch oazowy, który potem rozwinął się jako Ruch Światło-Życie. Była to metoda 15-dniowych rekolekcji dla różnych grup młodzieży, a także dorosłych i całych rodzin.
Teologia wyzwolenia ks. Franciszka Blachnickiego.
Oryginalną tzw. teologię wyzwolenia, głównie w kwestiach zaangażowania społecznego i politycznego, proponował ks. Franciszek w latach 80. XX wieku. Miała ona inspirować do pokojowego wyzwolenia niektórych państw spod panowania reżimów komunistycznych.
Stan wojenny i emigracja.
Ogłoszenie stanu wojennego w Polsce zastało ks. Franciszka w Rzymie. Nie mógł on wrócić do Polski, gdyż był poszukiwany listem gończym, a śledztwo z tego okresu formalnie zakończono dopiero w 1992 roku. W 1982 zamieszkał w ośrodku polskim "Marianum" w zachodnioniemieckim Carlsbergu. Powstało wtedy Międzynarodowe Centrum Ewangelizacji Światło-Życie, którego był animatorem. W czerwcu 1982 założył Chrześcijańską Służbę Wyzwolenia Narodów – dla narodów Europy Wschodniej walczących o wyzwolenie spod reżimów komunistycznych. Zmarł nagle w Carlsbergu 27 lutego 1987, a oficjalnie jako przyczynę śmierci wskazano zator płucny.
1 kwietnia 2000 jego szczątki zostały przeniesione do Krościenka i złożone w kościele Chrystusa Dobrego Pasterza w dolnej kaplicy.
Śledztwo w sprawie śmierci.
Wyniki śledztwa prowadzonego przez IPN w latach 2001–2005 wykazały, że ks. Franciszek był inwigilowany przez Służbę Bezpieczeństwa za pośrednictwem jego najbliższych współpracowników (małżeństwa Jolanty i Andrzeja Gontarczyków, którzy okazali się tajnymi współpracownikami SB), jak również wskazywały, że mógł umrzeć na skutek otrucia. Prowadząca śledztwo prokurator Oddziałowej Komisji Ścigania Zbrodni przeciwko Narodowi Polskiemu w Katowicach Ewa Koj odstąpiła od przesłuchania funkcjonariuszy SB zamieszanych bezpośrednio w inwigilację ks. Franciszka Blachnickiego i postanowieniem z 6 lipca 2006 umorzyła śledztwo w sprawie zabójstwa ks. Franciszka Blachnickiego przez funkcjonariuszy państwa komunistycznego poprzez podanie mu trucizny wobec braku danych dostatecznie uzasadniających popełnienie takiego przestępstwa.
21 kwietnia 2020 pion śledczy IPN w Katowicach postanowił podjąć umorzone w 2006 śledztwo dotyczące okoliczności śmierci ks. Franciszka Blachnickiego.
14 marca 2023 Instytut Pamięci Narodowej poinformował, że śmierć ks. Franciszka Blachnickiego w dniu 27 lutego 1987 nastąpiła na skutek zabójstwa poprzez podanie ofierze śmiertelnych substancji toksycznych. Wykazały to czynności procesowe, przeprowadzone w Polsce oraz na terenie Niemiec, Austrii i Węgier przez Oddziałową Komisję Ścigania Zbrodni przeciwko Narodowi Polskiemu w Katowicach.
Publikacje.
Zachowaniem jego duchowej spuścizny i materiałów przez niego wytworzonych oraz wydawaniem książek jego autorstwa zajmuje się Instytut im. ks. Franciszka Blachnickiego. Jest autorem bądź współautorem wielu pozycji książkowych:
Proces beatyfikacyjny.
Z inicjatywy Instytutu Niepokalanej Matki Kościoła w Krakowie oraz Centrum Światło-Życie w Krościenku nad Dunajcem, przekonanych o świętości jego życia podjęto próbę wyniesienia go na ołtarze. Stolica Apostolska 21 kwietnia 1995 wydała tzw. "Nihil obstat", czyli zgodę na rozpoczęcie procesu jego beatyfikacji. Proces na szczeblu diecezjalnym, rozpoczęto 9 grudnia 1995 w archidiecezji katowickiej, a na postulatora wyznaczono ks. Adama Wodarczyka oraz ks. Stanisława Adamiaka na wicepostulatora. Odtąd przysługiwał mu tytuł Sługi Bożego. Po odbytych sesjach oraz przesłuchaniu wyznaczonych świadków, 25 listopada 2001 proces na szczeblu diecezjalnym został zakończony, po czym akta procesu zostały przekazane Kongregacji Spraw Kanonizacyjnych do Rzymu.
29 listopada 2002 wydano dekret o ważności postępowania diecezjalnego. 27 lutego 2013 na ręce prefekta Kongregacji Spraw Kanonizacyjnych kard. Angela Amato złożono tzw. "Positio".
16 października 2014 rzymska Komisja Teologów jednomyślnie uznała jego heroiczność cnót, a 22 września 2015 odbyła się sesja kardynałów i biskupów Kongregacji Spraw Kanonizacyjnych, która zaakceptowała dokumentację procesu, co potwierdził 30 września 2015 papież Franciszek wydając zgodę na promulgowanie dekretu o heroiczności jego cnót. Odtąd przysługuje mu tytuł Czcigodnego Sługi Bożego.
Działalność i odznaczenia.
W 1991 ustanowiono w Krakowie ulicę Franciszka Blachnickiego. Ponadto jedna z ulic w Sosnowcu nosi jego imię (Aleja Księdza Franciszka Blachnickiego).
Pośmiertnie został odznaczony 17 lutego 1994 Krzyżem Komandorskim Orderu Odrodzenia Polski, a 5 maja 1995 Krzyżem Oświęcimskim.
W 2016 powstał film dokumentalny o życiu ks. Blachnickiego, zrealizowany przez Adama Kraśnickiego, tytułowany jako "Prorok nie umiera. Ks. Franciszek Blachnicki" bądź "Prorok – rzecz o ks. Franciszku Blachnickim".

</doc>
<doc id="159442" url="https://pl.wikipedia.org/wiki?curid=159442" title="Joseph Zhu Huayu">
Joseph Zhu Huayu

Joseph Zhu Huayu (; ur. 1918 w Xingtai, zm. 26 lutego 2005 w Hefei) – duchowny chiński, biskup Patriotycznego Stowarzyszenia Katolików Chińskich, uznawanego przez władze państwowe ChRL, pozostającego natomiast bez łączności z Watykanem.
Przyjął święcenia kapłańskie w 1947 roku. Pracował jako duszpasterz. Lata 1966-1976 (rewolucja kulturalna) spędził na przymusowej pracy na farmie. Od 1981 roku pracował jako duszpasterz w prowincji Anhui. W 1986 roku został biskupem Bengbu. Po zmianach administracyjnych diecezji (dokonanych przez władze państwowe) stanął na czele nowej diecezji Anhui (2001), obejmującej całą prowincję, a powstałą z połączenia dotychczasowych diecezji Bengbu, Anqing i Wuhu oraz prefektury apostolskiej Tunxi.

</doc>
<doc id="159444" url="https://pl.wikipedia.org/wiki?curid=159444" title="Karabinek TAR-21">
Karabinek TAR-21

Tavor Assault Rifle – 21 – izraelski karabinek automatyczny produkowany przez koncern Israel Weapon Industries. Nazwa pochodzi od góry Tabor (hebrajska nazwa Tavor).
Historia konstrukcji.
Pierwszym opracowanym w Izraelu karabinkiem (bronią indywidualną, zasilaną nabojem pośrednim) był Galil, będący mocno zmodernizowaną wersją karabinka AK, a dokładniej fińskiego Valmeta M62. Jednak w jednostkach liniowych został on dość szybko zastąpiony przez amerykańskie karabinki M16. Na początku lat 90. dowództwo izraelskich sił lądowych postanowiło wprowadzić do uzbrojenia nowy karabinek, który po roku 2000 zastąpiłby w uzbrojeniu Galile i M16. Zadanie opracowania nowej broni powierzono firmie Israel Military Industries Ltd.
Pierwszym etapem prac projektowych było zebranie informacji o oczekiwaniach przyszłych użytkowników karabinka – izraelskich żołnierzy piechoty. Okazało się, że oczekują oni broni lżejszej, łatwiejszej w obsłudze. Oczekiwano także, że nowa broń zostanie wyposażona w celownik ułatwiający strzelanie (inny niż mechaniczny).
Opierając się na tych sondażach, zespół konstrukcyjny IMI Ltd. przyjął założenia konstrukcyjne nowego karabinu. Do prac włączono też specjalistów z firmy Formtech, którzy mieli się zająć zewnętrzną formą nowego karabinu (celem było uzyskanie maksymalnie ergonomicznej konstrukcji). Na tym etapie prac podjęto decyzję, że nowa broń będzie zbudowana w układzie bullpup.
Prace nad prototypem rozpoczęto w 1991 roku, ale były one utrzymywane w tajemnicy. Pomiędzy 1991 a 1993 rokiem wyprodukowano partię prototypową karabinów (95 sztuk). Zostały one przekazane do jednostek wojskowych w celu przetestowania. 10 sierpnia 1993 roku karabinek został po raz pierwszy zaprezentowany. Produkcję karabinka rozpoczęto ok. 2000 roku.
Od 2001 roku Tavor jest wprowadzany na uzbrojenie kolejnych jednostek Cahalu. W 2006 roku stał się podstawowym uzbrojeniem brygady Golani, w 2007 Giwati. Tavor był także eksportowany do kilkunastu krajów. Tajlandia zamówiła do 2009 roku ok. 45 000 karabinków TAR-21 (15 000 w 2007, 15037 we wrześniu 2008 i 13868 we wrześniu 2009). Armia Kolumbii zakupiła 30 000 tych karabinków. W mniejszych ilościach karabinki te używane są przez Indie (ok. 3500 sztuk przez jednostki specjalne), Azerbejdżan, Kostarykę, Gruzję, Gwatemalę, Peru i Turcję.
W październiku 2008 roku ukraińskie MSW poinformowało o nabyciu licencji na produkcję karabinka Tavor. Równocześnie poinformowano o nabyciu licencji na karabin maszynowy Negev. Nowa broń ma początkowo trafić na uzbrojenie funkcjonariuszy jednostek specjalnych MSW Ukrainy, a jej producentem mają być zakłady KP NWO Fort MWS Ukrainy.
Opis konstrukcji.
Karabinek TAR-21 jest indywidualną bronią samoczynno-samopowtarzalną zasilaną standardowym nabojem pośrednim 5,56x45mm NATO. Zasada działania oparta o wykorzystanie energii gazów prochowych odprowadzanych przez boczny otwór lufy. Ryglowanie przez obrót zamka. Mechanizm spustowy umożliwia strzelanie ogniem pojedynczym i seriami. Przełącznik rodzaju ognia (połączony z bezpiecznikiem) po obu stronach broni, w zasięgu kciuka dłoni spoczywającej na chwycie pistoletowym. Zasilanie z dwurzędowych magazynków łukowych o pojemności 30 naboi (można stosować dowolne magazynki zgodne ze STANAG NATO). Dźwignia zamkowa może znajdować się zarówno po lewej jak i prawej stronie karabinka przy tłoku gazowym, nie jest połączona z zespołem ruchomym broni i nie porusza się z nim podczas prowadzenia ognia. Broń standardowo wyposażona w celownik kolimatorowy MARS (Multi-purpose Aiming Reflex Sight). Przed kolimatorem znajduje się podstawa - szyna do montażu celownika noktowizyjnego. Broń wyposażona jest również w zaczep zamka, który zatrzymuje zamek z suwadłem w tylnym położeniu. By go zwolnić, należy wcisnąć do góry duży przycisk na spodzie komory zamkowej, za magazynkiem.

</doc>
<doc id="159447" url="https://pl.wikipedia.org/wiki?curid=159447" title="Piana poliuretanowa">
Piana poliuretanowa



</doc>
<doc id="159448" url="https://pl.wikipedia.org/wiki?curid=159448" title="Pozytron">
Pozytron



</doc>
<doc id="159449" url="https://pl.wikipedia.org/wiki?curid=159449" title="Carl David Anderson">
Carl David Anderson

Carl David Anderson (ur. 3 września 1905 w Nowym Jorku, zm. 11 stycznia 1991 w San Marino w Kalifornii) – amerykański fizyk eksperymentalny, laureat Nagrody Nobla w dziedzinie fizyki za odkrycie pozytonu (wspólnie z Victoren F. Hessem, nagrodzonym w tymże roku za odkrycie promieniowania kosmicznego).
Życiorys.
Urodził się w Nowym Jorku, jako syn Carla Davida Andersona i Emmy Adolfiny Ajaxson. W 1912 rodzina przeniosła się do Los Angeles, gdzie Anderson senior (ojciec) zarządzał małą firmą restauracyjną. Carl Anderson ukończył Los Angeles Polytechnic High School w roku 1923.
Kariera naukowa.
Następnej jesieni (1923) wstąpił do California Institute of Technology (Caltech) w Pasadenie, zamierzając studiować elektrotechnikę. Na II roku, podczas kursu z Ira Bowenem, protegowanym Roberta Millikana, Anderson zmienił kierunek na fizykę, otrzymując tytuł licencjata w 1927. Przebywał w Caltech na studiach magisterskich i podyplomowych, tu uzyskał doktorat (1930), w końcu został asystentem (1933), współpracownikiem (1937) i profesorem zwyczajnym (1939).
Pod kierownictwem Roberta Millikana rozpoczął badania nad promieniowaniem kosmicznym, w trakcie których zauważył w komorze mgłowej ślady nieznanych dotychczas cząstek elementarnych. Anderson prawidłowo zinterpretował je jako ślady cząstek, posiadające taką samą masę jak elektron, ale odwrotny ładunek elektryczny. W dalszych eksperymentach, polegających na bombardowaniu różnych materiałów promieniowaniem gamma (otrzymanym z rozpadu ThC) uzyskał bezpośredni dowód istnienia pozytonów, potwierdzając teoretyczne przewidywania Paula Diraca.
Opublikował swoje odkrycie w roku 1932. Zostało ono wyróżnione Nagrodą Nobla w roku 1936. W tymże roku Anderson odkrył inną cząstkę, 207 razy cięższą od elektronu – mion. Początkowo sądził, że jest to pion, którego istnienie postulował Hideki Yukawa. Kiedy stało się oczywiste, że "nie" jest to pion, inny fizyk, Isidor Rabi, zakłopotany i niewiedzący, w jaki sposób „zmieścić” nowo odkrytą cząstkę do reszty logicznego schematu fizyki cząstek, zadał słynne pytanie – „a kto to w ogóle zamówił?” (według niektórych wersji tej anegdoty, Rabi wraz z kolegami zamówił właśnie kolację w chińskiej restauracji).
Mion był pierwszą cząstką na długiej liście cząstek elementarnych, których odkrycie początkowo wprowadziło dużo zamieszania, jako że nie były one teoretycznie przewidziane. Willis Lamb często powtarzał zasłyszane podobno przez siebie zdanie, że „dawniej odkrywcy nowych cząstek dostawali Nagrodę Nobla, ale teraz takie odkrycie powinno być karane $10.000 mandatem”. Dopiero Murray Gell-Mann i Kazuhiko Nishijima wprowadzili na nowo porządek w świat fizyki cząstek, opracowując teoretyczny model kwarków.

</doc>
<doc id="159450" url="https://pl.wikipedia.org/wiki?curid=159450" title="Carl Anderson">
Carl Anderson



</doc>
<doc id="159457" url="https://pl.wikipedia.org/wiki?curid=159457" title="Gorzów Jazz Celebrations">
Gorzów Jazz Celebrations

Gorzów Jazz Celebrations (do roku 2004 pod nazwą "Pomorska Jesień Jazzowa", w 2004 roku "Jesień Jazzowa") – konkurs dla młodych muzyków jazzowych, organizowany przez Jazz Club „Pod Filarami” w Gorzowie Wielkopolskim.
Impreza składa się z części konkursowej oraz z koncertu uznanej gwiazdy muzyki jazzowej. Nagrodą główną konkursu jest tzw. „klucz do kariery”. Laureatami tej nagrody byli między innymi: Stanisław Soyka, Janusz Szrom, Walk Away czy Up To Date.

</doc>
<doc id="159460" url="https://pl.wikipedia.org/wiki?curid=159460" title="Wanda">
Wanda



</doc>
<doc id="159464" url="https://pl.wikipedia.org/wiki?curid=159464" title="Bronisław Chlebowski">
Bronisław Chlebowski

Bronisław Chlebowski (ur. 10 listopada 1846 w Warszawie, zm. 28 marca 1918 tamże) – polski historyk literatury, profesor Uniwersytetu Warszawskiego, encyklopedysta.
Życiorys.
Bronisław Chlebowski był synem Jana Chlebowskiego, lekarza, i Laury z Łaszewskich. W 1863 ukończył gimnazjum realne w Warszawie, brał udział w powstaniu styczniowym. Przez rok uczęszczał do szkoły przygotowawczej w Warszawie. W latach 1864–1868 studiował filologię polską i historię w Szkole Głównej Warszawskiej. Następnie w latach 1868–1909 pracował jako nauczyciel języka polskiego, historii literatury i kultury polskiej w II Gimnazjum Żeńskim w Warszawie, prowadzonym przez Jadwigę Sikorską; od 1872 współpracował z wieloma czasopismami, m.in. z „Ateneum”, „Tygodnikiem Illustrowanym”, „Książką”. Od 1882 był wykładowcą Uniwersytetu Latającego. W latach 1909-1916 wykładał historię literatury polskiej na Wydziale Humanistycznym Towarzystwa Kursów Naukowych w Warszawie. Od 1916 był profesorem zwyczajnym w Katedrze Historii Literatury Polskiej Uniwersytetu Warszawskiego.
Chlebowski brał udział w pracach Towarzystwa Naukowego Warszawskiego. W 1907 był w gronie członków założycieli tego Towarzystwa. Przewodniczył Wydziałowi I (1907–1916) i Komisji Badań nad Historią Literatury (1910–1917), zaś od 1916 był prezesem Towarzystwa (od 1914 także członkiem honorowym). W 1914 został członkiem korespondentem Polskiej Akademii Umiejętności.
W badaniach naukowych zajmował się dziejami literatury polskiego Odrodzenia, baroku i romantyzmu, historią polskiej kultury, a także dziejami Warszawy. Opracował historię polskiej literatury XIX wieku na tle kulturalnym, ekonomiczno-społecznym i politycznym (w wydanej pośmiertnie pracy "Literatura polska 1795-1905 jako główny wyraz życia narodu po utracie niepodległości", 1923). Analizował twórczość m.in. Andrzeja Frycza Modrzewskiego, Jana Kochanowskiego, Wacława Potockiego, Jana Chryzostoma Paska. Badał polemiki poetyckie między Słowackim a Krasińskim. Przedmiotem jego zainteresowań były także wpływy muzyczne na poezję, m.in. Chopina, Beethovena i Wagnera. Był autorem wielu haseł do "Słownika geograficznego Królestwa Polskiego" i jego redaktorem w latach 1885–1902. Był encyklopedystą oraz w latach 1900-1914 członkiem komitetu redakcyjnego Encyklopedii Wychowawczej. Współpracował również z "Encyklopedią powszechną" Orgelbranda, "Poradnikiem dla Samouków" i "Biblioteką Dzieł Wyborowych". Spoczywa na cmentarzu Powązkowskim (kwatera 27 wprost-3-18).
Miał siostry: Anielę i Zofię, z którymi prowadzili instytut wydawniczy Słownika geograficznego Królestwa Polskiego.

</doc>
<doc id="159467" url="https://pl.wikipedia.org/wiki?curid=159467" title="Cyrkulacja wód">
Cyrkulacja wód



</doc>
<doc id="159472" url="https://pl.wikipedia.org/wiki?curid=159472" title="Obieg wody">
Obieg wody



</doc>
<doc id="159474" url="https://pl.wikipedia.org/wiki?curid=159474" title="Dwa światy">
Dwa światy



</doc>
<doc id="159479" url="https://pl.wikipedia.org/wiki?curid=159479" title="Kazimierz Chłędowski">
Kazimierz Chłędowski

Kazimierz Chłędowski (ur. 23 lutego 1843 w Lubatówce, zm. 20 marca 1920 w Wiedniu) – pisarz polski, pamiętnikarz, badacz kultury, satyryk, historyk kultury, gawędziarz, popularyzator kultury włoskiej, urzędnik monarchii austro-węgierskiej.
Życiorys.
Pierwsze nauki pobierał w domu rodzinnym. Następnie uczęszczał do szkoły w Sanoku. Jego nauczycielem, jak i Michała Bobrzyńskiego, był Piotr Burzyński. Później uczył się w gimnazjach w Tarnowie i Nowym Sączu oraz w Gimnazjum Św. Anny w Krakowie, gdzie uzyskał maturę. Studiował prawo na uniwersytecie w Pradze i na Uniwersytecie Jagiellońskim (1862-1867). W 1867 obronił doktorat praw na UJ po przedstawieniu pracy "Zdania ze wszystkich umiejętności prawniczych i politycznych". Przygotował również rozprawę habilitacyjną "O kredycie rolniczym i jego instytucjach" na UJ, ale nie zgłosił się do wykładu habilitacyjnego i nie uzyskał stopnia docenta. Wypowiadał się także przeciwko powstaniu styczniowemu.
Pracował w instytucjach rządowych we Lwowie, od 1867 urzędnik Krajowej Rady Szkolnej, potem Namiestnictwa Galicyjskiego gdzie był m.in. komisarz powiatowym okręgach lwowskim i złoczowskim). Członek i działacz Galicyjskiego Towarzystwa Gospodarskiego, członek jego Komitetu (28 czerwca 1870 – 24 czerwca 1874). Jego protektorem i mentorem był w tym czasie Florian Ziemiałkowski. Od 1881 pracował jako urzędnik w Wiedniu – rzeczywisty tajny radca Biura Ministerstwa Spraw Wewnętrznych (1881-1882), Powołany do ministerstwa dla spraw Galicji w Wiedniu, pełnił tam funkcję sekretarza, następnie szefa biura tajnego radcy (1882-1899), a od 1899 ministra dla Galicji (17 października 1899 – 18 stycznia 1900) w gabinecie Clary’ego i Witteka.
Był także właścicielem dóbr Wietrzno koło Krosna. Podczas I wojny światowej na początku 1915 w Wiedniu wszedł w skład Komitetu Polskiego Archiwum Wojennego. Pochowany na Cmentarzu Centralnym w Wiedniu (Nowe Arkady – skrzydło lewe, nr katakumby 31).
Twórczość.
Od połowy lat 60. publikował artykuły popierające idee pozytywistyczne (w „Dzienniku Literackim”).
Był autorem powieści obyczajowych ("Skrupuły", 1877; "Ella", 1877), powieści kryminalnej ("Po nitce do kłębka", 1872), utworów satyrycznych ("Album fotograficzne", 1870-1872, 2 części, portrety polityków galicyjskich; "Zwierciadło głupstwa", 1877, powieść).
Wysoko cenione są jego pamiętniki z lat 1843-1901 (wydane w 2 tomach w 1951, drugie uzupełnione wydanie w 1957), a także prace z historii kultury. Przekazał w nich efekt swoich wieloletnich badań muzealnych i archiwalnych we Włoszech, opisując problemy religijne, polityczne, kulturalne, literackie i naukowe Italii od XV do XVIII wieku. Niektóre z publikacji:
Współpracował z wieloma pismami, m.in. „Biblioteką Warszawską”, „Gazetą Lwowską”, „Gazetą Polską”, „Gazetą Warszawską”, „Słowem”, „Tygodnikiem Ilustrowanym”.
Był przeciwnikiem poezji romantycznej. Do grona jego przyjaciół należeli m.in. kompozytor Władysław Żeleński, poeta Adam Asnyk, malarz Artur Grottger, aktorka Helena Modrzejewska. Żona Chłędowskiego, Stefania z Tabęckich (1850-1884) była literatką, nowelistką i eseistką. W 1907 został członkiem korespondentem Akademii Umiejętności.
Rodzina.
Pochodził z rodziny ziemiańskiej. Był synem Ottona Chłędowskiego (dzierżawcy i administratora dóbr Poźniaków i Brunickich w Nowotańcu, Męcińskich w Dukli i Załuskich w Iwoniczu) i Michaliny z Niesiołowskich, bratankiem Adama Tomasza (1790-1855) – bibliografa, dziennikarza, wydawcy – oraz Walentego – krytyka literackiego i wydawcy. Jego ciotką była Maria Pomezańska z Chłędowskich (1806-1862) – malarka, pisarka, pamiętnikarka, gawędziarka. W roku 1846 podczas rabacji jego ojciec został zabrany z Nowotańca przez milicję chłopską i oddany do sanockiego cyrkułu. Matka z synem dzięki uprzejmości sąsiadów uniknęła losu ojca. Chorował na tzw. katar kiszek, z którego wyleczył go dr Jan Wain.

</doc>
<doc id="159480" url="https://pl.wikipedia.org/wiki?curid=159480" title="Rada Obrony Państwa">
Rada Obrony Państwa

Rada Obrony Państwa – nadzwyczajny i tymczasowy organ parlamentarno-rządowy powołany do życia przez Sejm Ustawodawczy ustawą z 1 lipca 1920. Działała do 1 października 1920.
Utworzenie Rady.
Powstanie Rady Obrony Państwa (ROP) wiąże się bezpośrednio z przezwyciężaniem kryzysu gabinetowego w czerwcu 1920 r. i groźbą inwazji wojsk Rosji sowieckiej na etnicznie polskie ziemie. Po dymisji rządu Leopolda Skulskiego na początku czerwca przez kilka tygodni trwały targi nad sformowaniem nowego gabinetu. Dopiero powierzenie misji tworzenia rządu Władysławowi Grabskiemu zakończyło kryzys. W dniu 28 czerwca 1920 r. premier omawiał kierunki polityki swego rządu z marszałkiem sejmu Wojciechem Trąmpczyńskim. Podczas tego spotkania zarysowała się koncepcja powołania rządu obrony narodowej. Idea ta nie znalazła wsparcia wśród polityków prawicowych i centrowych, stanowiących trzon nowego rządu. Pojawiła się natomiast koncepcja ściślejszego komitetu obrony państwa. Nowy organ miał składać się z 12 członków: 4 przedstawicieli sejmu, 4 członków rządu i 4 reprezentantów Naczelnego Dowództwa. Projekt przedstawiono Piłsudskiemu, który udzielił swego poparcia. Rada Ministrów przyjęła projekt odpowiedniej ustawy na posiedzeniu 29 czerwca. Dla uniknięcia przeciągających się dyskusji w sejmie postanowiono uprzedzić o przygotowywanym projekcie ugrupowania lewicowe. Następnego dnia w południe odbyło się spotkanie w prywatnym mieszkaniu marszałka Trąmpczyńskiego. Lewica poparła projekt wnioskując o zwiększenie liczby przedstawicieli Sejmu do 8. Uzgodniony projekt przedstawiono na posiedzeniu Sejmu w dniu 30 czerwca. Uchwalenie ustawy nastąpiło w dniu 1 lipca 1920 r.
Skład Rady.
Ostatecznie ukształtował się 19 osobowy skład Rady:
I. Osoby wchodzące do Rady z urzędu:
II. 10 reprezentujących główne kluby poselskie:
III. 3 przedstawicieli rządu
IV. 3 przedstawicieli wojska
Na wniosek Piłsudskiego, pełniącego funkcję naczelnego wodza, przejęto, że przedstawicieli wojska będzie się powoływać w miarę potrzeb. Stąd reprezentacja wojska nie miała stałego charakteru. W posiedzeniach Rady najczęściej uczestniczyli: 
Sekretarzem Rady był Władysław Studziński.
Kompetencje Rady.
Zgodnie z postanowieniami ustawy powołującej Radę do życia mogła ona decydować we wszystkich sprawach związanych z prowadzeniem i zakończeniem wojny oraz zawarciem pokoju. Uszczegółowienia zakresu prac Rady zaproponował Piłsudski na pierwszym jej posiedzeniu. Do podstawowych zadań Rady zaliczył podniesienie morale w wojsku i społeczeństwie, skrócenie procesu legislacyjnego i przyspieszenie wykonywania obowiązującego prawa, rozstrzyganie w sprawach działań operacyjnych związanych z zagadnieniami politycznymi oraz sprawy związane z podjęciem rozmów pokojowych. Rada nie miała zajmować się sprawami wojskowo-taktycznymi.
W zakresie spraw podejmowanych przez Radę mogła ona wydawać rozporządzenia i zarządzenia. Zgodnie z art. 4 ustawy o utworzeniu Rady Obrony Państwa akty te były natychmiast wykonalne, a rozporządzenia i zarządzenia wymagające uchwały sejmu miały być przedkładane sejmowi do zatwierdzenia na najbliższym posiedzeniu. 
Działalność Rady.
Już podczas pierwszego posiedzenia w dniu 1 lipca 1920 r. Rada podjęła kwestię zaciągu ochotniczego. Wydano też odezwę do społeczeństwa mającą na celu jego mobilizację. Podniesieniu morale w wojsku służyć miały zaostrzone przepisy dotyczące wojskowego sądownictwa doraźnego, obostrzenia kar za przestępstwa osób wojskowych wynikające ze stosunku służbowego. Myślano także o nagradzaniu ofiarności żołnierskiej. Ustanowiono Krzyż Walecznych, zapewniono zaopatrzenie wdowom i sierotom wojskowym, chroniono zobowiązania pracodawców wobec pracowników pełniących ochotnicza służbę w wojsku polskim. Głównym jednak zadaniem Rady było przygotowanie zasad na których oprzeć miał się rozejm i pertraktacje pokojowe z Rosją. Na posiedzeniu 20 lipca Rada upoważniła rząd do wszczęcia rozmów rozejmowych. Rada przygotowywała też instrukcje dla rządu zawierające warunki rozmów rozejmowych, a później pokojowych. Rada rozwinęła szeroką działalność prawodawczą. W przeciągu trzech miesięcy działania Rada wydała 58 rozporządzeń zmieniających 77 ustaw, 1 dekret naczelnika państwa, 1 rozporządzenie ROP, 4 rozporządzenia Rady Ministrów. W dniu 24 września 1920 r. Rada przekazała komisjom sejmowych 50 swoich rozporządzeń do zatwierdzenia. Najdłużej obowiązywało rozporządzenie ROP z 11 sierpnia w przedmiocie utraty obywatelstwa państwa polskiego wskutek niespełnienia obowiązku służby wojskowej. Zostało uchylone przez art. 194 c) ustawy z 9 kwietnia 1938 r. o powszechnym obowiązku wojskowym, która w art. 114 powtarzała zasady rozporządzenia.
Trybunał Obrony Państwa.
Rada powołała do życia nadzwyczajny sąd do osądzenia wyższych dowódców za przejawy tchórzostwa w obliczu wroga. Trybunał Obrony Państwa został utworzony 11 sierpnia 1920. Jego przewodniczącym mianowano prof. Oswalda Balzera, który jednak nominacji nie przyjął tłumacząc się stanem zdrowia. Trybunał nie rozwinął swojej działalności. Jedyną sprawą przedstawiona mu przez ROP do rozpoznania była sprawa gen. Aleksandra Boruszczaka, oskarżonego o oddanie Wilna bez obrony. Postępowanie nie zostało ukończone do chwili rozwiązania Trybunału co nastąpiło 9 grudnia 1920 r. w związku z uchyleniem rozporządzenia ROP dotyczącego Trybunału.
Obywatelskie komitety obrony państwa.
Utworzenie ROP i podjęcie działań mających na celu zorganizowanie Armii Ochotniczej pociągnęło za sobą rozbudzenie aktywności społecznej. Służyło temu powołanie Obywatelskiego Komitetu Wykonawczego Obrony Państwa. Na jego czele staną gen. Józef Haller, organizator Armii Ochotniczej. Jego statut został uchwalony 12 sierpnia 1920 r. W odpowiedzi na apel OKWOP na terenie całego kraju zaczęły powstawać regionalne, powiatowe i miejskie komitety obrony państwa. Tworzono je spontaniczne, bądź z inspiracji władz rządowych lub wojskowych. W skład tych komitetów powoływano zwykle osoby cieszące się w miejscowych środowiskach znaczącym autorytetem. Główny wysiłek komitetów koncentrował się na werbowaniu ochotników do Armii Ochotniczej oraz zbieraniu środków na jej wyekwipowanie. Przywiązywano też wagę do propagandy patriotycznej i idei własnego państwa, która szczególnie wśród ludności małych miasteczek i wsi nie była jeszcze powszechna. Większość z nich zakończyła działalność jesienią 1920 r. po podpisaniu rozejmu z 12 października 1920. Wiele jednak funkcjonowało jeszcze w połowie następnego roku.

</doc>
<doc id="159481" url="https://pl.wikipedia.org/wiki?curid=159481" title="Walenty Śmigielski">
Walenty Śmigielski

Walenty Śmigielski (ur. 26 stycznia 1849 w Dolsku, zm. 3 marca 1906 w Gnieźnie) – ksiądz katolicki. 
Życiorys.
Proboszcz parafii:
Syn Kazimierza i Zofii z Ignaszewskich. Święcenia kapłańskie otrzymał w 1875 r. w Pradze. Za czasów jego duszpasterstwa parafia ostrowska przeżyła wielki rozkwit, bowiem wybudowano wtedy nie tylko obecną konkatedrę, ale również Dom Katolicki i Konwikt Arcybiskupi.
W latach 1875-1878 był "nielegalnym" proboszczem parafii w Kotłowie. Za świadczenie posług kapłańskich bez pozwolenia władz zaborczych skazany został 17 października 1878 r. przez sąd w Kępnie na 200 dni więzienia. Karę odbywał w dniach od 1 grudnia 1878 r. do 18 czerwca 1879 r. w więzieniu w Ostrowie Wielkopolskim. Jak pisze w wydanych w 1900 r. " Wspomnieniach z kulturkampfu 1875-1878", tych 200 dni spędził w celi sąsiadującej z celą, w której w latach 1874-1876 więziony był prymas Polski Mieczysław Halka-Ledóchowski.
Członek Towarzystwa Przyjaciół Nauk od 1894 r. i Spółki Parcelacyjnej.
W latach 1870-1905 ks. Śmigielski był pod stałą inwigilacją władz zaborczych. W Archiwum Państwowym w Poznaniu znajduje się teczka osobowa ks. Walentego z raportami o jego działalności. W jednym z pism określony został jako "fanatische Pole" tzn. fanatyczny Polak.
Pochowany został na cmentarzu na Wenecji w Ostrowie. W uznaniu zasług dla miasta jedna z ulic Ostrowa nazwana została Jego imieniem.
Jego postać pojawiła się w 8 odcinku "Najdłuższej wojny nowoczesnej Europy" – zagrał go Mieczysław Hryniewicz.

</doc>
<doc id="159483" url="https://pl.wikipedia.org/wiki?curid=159483" title="Ksiądz Walenty Śmigielski">
Ksiądz Walenty Śmigielski



</doc>
<doc id="159487" url="https://pl.wikipedia.org/wiki?curid=159487" title="Dewoitine D.510">
Dewoitine D.510

Dewoitine D.510 – francuski samolot myśliwski zaprojektowany i zbudowany w 1935 roku w wytwórni lotniczej Société Aeronautique Francaise (Avions Dewoitine).
Historia.
Na początku lat trzydziestych XX wieku we Francji podjęto pracę nad budową samolotów myśliwskich w nowoczesnym układzie dolnopłata, który pod względem aerodynamicznym był lepszy od dotychczas budowanych samolotów w układzie górnopłatu lub dwupłatu. 
Taki typ samolotów opracowała również francuska firma "Société Aeronautique Francaise" ("Avions Dewoitine"), który oznaczono jako "Dewoitine D.500C1". Samolot ten oblatano 18 czerwca 1932 roku. Prototyp odznaczał się dobrze opracowaną sylwetką aerodynamiczną i wolnonośnym płatem, miał jednak stałe podwozie i odkrytą kabinę. Napędzany był silnikiem tłokowym rzędowym "Hispano-Suiza HS-12 Xbrs" o mocy 500 KM (368 kW) i osiągał maksymalna prędkość 371 km/h, czas wznoszenia na wysokość 5000 m wynosił 6,6 minut, pułap 10 400 m, a zasięg 900 km. 
W związku z jego osiągami dowództwo lotnictwa francuskiego podjęło decyzję o jego wprowadzaniu do służby i zamówiło ten samolot. Był to pierwszy samolot myśliwski w układzie dolnopłata produkowany seryjnie dla lotnictwa francuskiego. Pierwsze seryjne samoloty zaczęto dostarczać wiosna 1935 roku, łącznie wyprodukowano ich 97. 
Potem uruchomiono następną odmianę samolotu oznaczoną jako "Dewoitine D.501C1", który napędzany był mocniejszym silnikiem "Hispano-Suiza Hs-12 Xcrs" i wyposażony dodatkowo był w działko kal. 20 mm Hispano-Suiza HS9. Został on oblatany 9 listopada 1933 roku. Lotnictwo zakupiło 143 samoloty tej wersji. 
W wytwórni jednak nadal pracowano nad jego modyfikacją. Zmieniono jego wyposażenie, przekonstruowano usterzenie, wzmocniono uzbrojenie i do napędu zastosowano silnik ze sprężarką doładowującą "Hispano-Suiza HS-12 Ycrs" o mocy 860 KM (632 kW). Tak opracowany samolot oznaczono jako "Dewoitine D.510C1" i oblatano 10 sierpnia 1934 roku. Samolot w locie poziomym osiągnął prędkość 403 km/h i był pierwszym francuskim samolotem myśliwskim, który przekroczył prędkość 400 km/h. 
Dla lotnictwa francuskiego wyprodukowano łącznie 120 samolotów "Dewoitine D.510C1". Ponadto wyprodukowano 47 samolotów przeznaczonych za granicę w różnych odmianach, w tym: 24 samoloty "D.510C1" dla Chin, 2 samoloty "D.510C1" dla Arabii Saudyjskiej, 2 samoloty "D.510J" dla Japonii, 14 samolotów "D.510L" dla Litwy, 1 samolot D.510A dla Wielkiej Brytanii, 1 samolot "D.510R" dla ZSRR i samoloty "D-500V" dla Wenezueli. Kilka samolotów przeznaczonych dla Arabii Saudyjskiej i Litwy sprzedano do Hiszpanii.
Użycie w lotnictwie.
Samoloty myśliwskie "Dewoitine D.510C1" i jego wcześniejsze wersje od 1934 roku były na wyposażeniu lotnictwa francuskiego oraz innych krajów, do których zostały sprzedane. We wrześniu 1939 roku, w chwili wybuchu II wojny światowej były one jeszcze na wyposażeniu francuskich dywizjonów myśliwskich GC I/1, GC II/1 i GC I/8, a także w dwóch eskadrach obrony terytorialnej nr 561 i 562. Później były stopniowo wycofywane. W maju 1940 roku znajdowały się jeszcze w dwóch dywizjonach myśliwskich GC III/4 i GC III/5 stacjonujących w Tunezji, a także w eskadrach obrony terytorialnej i kluczach obrony miast i ośrodków przemysłowych we Francji. Podczas kampanii francuskiej w dniach 10 maja – 19 czerwca 1940 roku były to już samoloty przestarzałe i znacznie ustępowały osiągami samolotom niemieckim. Ich zastosowanie ograniczało się w zasadzie do patrolowania w powietrzu i wykonywania lotów łącznikowych oraz do szkolenia.
Użycie w lotnictwie polskim.
Polscy piloci latali na samolotach "Dewoitine D.510C1" w 8. polskim kluczu w Caen, a na samolotach Dewoitine D.501C1 w 10. polskim kluczu w La Rochelle, w dywizjonie GC III/9 oraz w polskim Ośrodku Szkolenia Lotniczego na lotnisku Bron w Lyonie. Na samolotach tych szkolili się piloci mający następnie latać na nowocześniejszych samolotach myśliwskich Morane-Saulnier MS.406 i Caudron CR.714.
Opis konstrukcji.
Samolot "Dewoitine D.510C1" był jednomiejscowym samolotem myśliwskim w układzie wolnonośnego dolnopłata o konstrukcji całkowicie metalowej, półskorupowej, kabina odkryta. Podwozie klasyczne – stałe z owiewkami na kołach. Napęd – silnik rzędowy tłokowy z doładowaniem.

</doc>
<doc id="159488" url="https://pl.wikipedia.org/wiki?curid=159488" title="Lis (herb szlachecki)">
Lis (herb szlachecki)

Lis – polski herb szlachecki, noszący zawołania "Lis, Orzy orzy, Strzępacz". Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480"". Lis jest jednym z 47 herbów adoptowanych przez bojarów litewskich na mocy unii horodelskiej z 1413 roku.
Herb występował głównie wśród rodzin osiadłych w ziemi krakowskiej oraz na Śląsku i Mazowszu. Spośród najbardziej znanych rodów pieczętujących się herbem Lis, należy wymienić Sapiehów oraz Giebułtowskich.
Lisa używał też Adam Stefan Sapieha.
Opis herbu.
Opis historyczny.
Jan Długosz (1415–1480) blazonuje herb i opisuje herbownych następująco"":
Po przetłumaczeniu:
Kasper Niesiecki, podając się na dzieła historyczne min. Bartosza Paprockiego, Marcina Bielskiego, Szymona Okolskiego, Wacława Potockiego i Wojciecha Kojałowicza opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu czerwonym rogacina dwa razy przekrzyżowana, srebrna."
"W klejnocie" "pół lisa" "czerwonego wspiętego."
"Labry herbowe czerwone, podbite srebrem."
Geneza.
Najwcześniejsze wzmianki.
. W 1359 w lasach Płoniny na Wołoszczyźnie, w klęsce poniesionej przeciwko armii mołdawskiej, chorągiew Lisów miała wpaść w ręce nieprzyjacielskie. W wyniku unii horodelskiej w 1413 roku herb został przeniesiony na Litwę. Najstarsza znana pieczęć pochodzi z 1306 roku, należy do Mikołaja Lisa, wojewody krakowskiego.
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz"".
Herb ten wywodzi się z dawnego znaku własnościowego – podwójnego krzyża ze strzałą, który występuje na najstarszej pieczęci komesa Stefana z Wierzbna z 1226 roku
W bitwie pod Grunwaldem, małopolski ród Lisów, wystawił własną chorągiew.
Etymologia.
Najprawdopodobniej od apelatywu "lis" (łac. "vulpes, vulpis"), poświadczonego we wspomnianym wcześniej, łacińskim opisie herbu Jana Długosza. Opis tak dawny pozwala stwierdzić, że jeszcze za życia Długosza godło herbu uważane było za"":
Wynika z niego, że zasadniczo herb stanowiła strzała przekrzyżowana dwukrotnie, natomiast umieszczenie lisa w klejnocie świadczyć mogło o wtórnym przybraniu tego znaku do już istniejącej odimiennej proklamacji. Łacińska nazwa "Vulpianus", użyta przez Długosza jako jedna z łacińskich wersji nazwy domu i rodu Lisów, nie ma potwierdzenia w słownikach łacińskich jako przymiotniku tworzony od apelatywu "vulpes". Została ona prawdopodobnie stworzona przez Długosza specjalnie dla celów heraldycznych, dla określenia "„przynależny do rodu Lisów”".
O niewątpliwym związku nazwy osobowej "Lis" z nazwą herbu informuje literatura; Mikołaj, wojewoda krakowski, określany przez źródła przydomkiem Lis i używający pieczęci ze znakiem strzały przekrzyżowanej (1263–1312), a także komes Mikołaj Lis, sędzia sandomierski (1295–1312)"".
Legenda herbowa.
W roku 1058 Kazimierz Odnowiciel w pościgu za pustoszącymi kraj Litwinami i Jadźwingami doszedł pod Sochaczew. Wysłany na zwiad z garstką żołnierzy rycerz z rodu Lisów natrafił nad rzeką na silny oddział nieprzyjaciół. Nie mogąc atakować, przemyślnie wystrzelił wysoko zapaloną strzałę, wzywając posiłki. Pomoc wkrótce nadeszła i wziętych w dwa ognie nieprzyjaciół pokonano bez trudu. Wdzięczny Kazimierz Odnowiciel nadał dzielnemu rycerzowi herb ze strzałą w tarczy, jego dawny znak – lis – został umieszczony w klejnocie.
Zapis legendy: Kasper Niesiecki, Herbarz Polski, T. VI, 125
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (443 nazwiska'). Występowanie na liście nazwiska nie musi oznaczać, że konkretna rodzina pieczętowała się herbem Lis. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Lis':

</doc>
<doc id="159489" url="https://pl.wikipedia.org/wiki?curid=159489" title="Demagog">
Demagog



</doc>
<doc id="159490" url="https://pl.wikipedia.org/wiki?curid=159490" title="Ólafur Ragnar Grímsson">
Ólafur Ragnar Grímsson

Ólafur Ragnar Grímsson (wym. ; ur. 14 maja 1943 w Ísafjörður, Islandia) – islandzki polityk, politolog i nauczyciel akademicki, parlamentarzysta, od 1988 do 1991 minister finansów, prezydent Islandii przez pięć kadencji w okresie 1996–2016.
Życiorys.
Absolwent ekonomii i nauk politycznych na University of Manchester, w 1970 na tej samej uczelni doktoryzował się z nauk politycznych. Pracował jako nauczyciel akademicki na Uniwersytecie Islandzkim, na którym wykładał nauki polityczne. Był współtwórcą tego kierunku na tej uczelni i organizatorem katedry nauk politycznych. Od 1973 zajmował stanowisko profesora. W pracy naukowej zajął się zagadnieniami z zakresu systemu politycznego Islandii oraz małych europejskich demokracji.
Działalność polityczną rozpoczął w 1966 w młodzieżówce Partii Postępu, w latach 1971–1973 był członkiem komitetu wykonawczego tej partii. W wyborach w 1974 kandydował do parlamentu z ramienia Unii Lewicowo-Liberalnej, pełnił okresowo funkcję zastępcy poselskiego. W latach 1978–1983 i 1991–1996 był posłem do Althingu z ramienia Związku Ludowego. W latach 1987–1995 pełnił funkcję przewodniczącego tej partii. Od 1983 do 1985 był wydawcą gazety „Þjóðviljinn”. W latach 1988–1991 sprawował urząd ministra finansów w koalicyjnym rządzie Steingrímura Hermannssona.
W 1996 został wybrany na prezydenta Islandii, zdobywając 41,4% głosów. Został wybrany w głosowaniu w 2004, poparło go wówczas 85,6% głosujących. W 2000 i 2008 nie miał kontrkandydata, zachowując w tych wypadkach urząd na kolejne kadencje.
Jako pierwszy prezydent w historii Islandii skorzystał z uprawnienia, które przyznawał mu art. 26 islandzkiej konstytucji, wetując w czerwcu 2004 przyjętą przez Althing ustawę medialną. Zgodnie z konstytucją w takiej sytuacji o losie ustawy powinno zdecydować referendum, do którego jednak nie doszło, gdyż rząd wycofał ustawę. Wybory prezydenckie w 2012 po raz piąty okazały się jego sukcesem, uzyskał w nich 52,8% głosów, W swoim noworocznym orędziu z 1 stycznia 2016 zapowiedział, że nie będzie ubiegał się o kolejną kadencję w wyborach prezydenckich zaplanowanych na czerwiec tego samego roku. W kwietniu zdecydował się jednak na ponowny start, jednak w kolejnym miesiącu ostatecznie zrezygnował z kandydowania. Zakończył urzędowanie 1 sierpnia 2016 po dwudziestu latach pełnienia funkcji.
Odznaczony różnymi orderami najwyższych klas, m.in. duńskim Orderem Słonia. Z urzędu jako prezydent otrzymał Order Sokoła Islandzkiego I klasy i został wielkim mistrzem orderu.
Dwukrotnie żonaty. Jego pierwsza żona Guðrún Katrín Þorbergsdóttir, z którą ma córki bliźniaczki, zmarła w 1998. W 2003 poślubił pochodzącą z Izraela Dorrit Moussaieff.

</doc>
<doc id="159494" url="https://pl.wikipedia.org/wiki?curid=159494" title="José Martí">
José Martí

José Julián Martí y Pérez (ur. 28 stycznia 1853 w Hawanie, zm. 19 maja 1895 w prowincji Oriente) – kubański poeta, pisarz oraz przywódca ruchu niepodległościowego – uważany za bohatera narodowego.
Życiorys.
Martí urodził się w Hawanie, gdy Kuba była hiszpańską kolonią. Był jedynym synem Mariana Martíego i Leonory Pérez Cabrera, miał siedem młodszych sióstr. Jego rodzina udała się do Hiszpanii, gdy miał 4 lata. Wrócili na Kubę dwa lata później, a młody José rozpoczął naukę w lokalnej szkole publicznej. W 1867 roku wstąpił do Profesjonalnej Szkoły Malarstwa i Rzeźby w Hawanie, gdzie uczył się rysunku. Już wtedy pisał poematy, utwory literackie i reportaże do gazet.
W 1869, w wieku 16 lat, po raz pierwszy opublikował swoje przemyślenia polityczne w gazecie "El Diablo Cojuelo", która doczekała się tylko jednego wydania. W tym samym roku wydał jeszcze patriotyczny dramat wierszem "Abdala" w periodyku "La Patria Libre", a także sonet "10 de octubre", który ukazał się w gazetce szkolnej.
W marcu tego samego roku szkoła Martíego została zamknięta przez władze, a on sam zaczął myśleć o wyzwoleniu Kuby oraz zniesieniu niewolnictwa na wyspie. W październiku został aresztowany pod zarzutem zdrady wobec hiszpańskiego rządu, cztery miesiące później skazano go na sześć miesięcy pozbawienia wolności (przyznał się do winy).
Jego matka wysyłała do rządu listy, a ojciec konsultował się ze znajomym prawnikiem, aby wyciągnąć syna z więzienia – starania te okazały się nieskutecznie. W więzieniu Martí podupadł na zdrowiu m.in. z powodu ran wywołanych przez łańcuchy, którymi krępowano jego nogi. W związku ze złym stanem zdrowia przeniesiono go w inną część Kuby, Isla de Pinos, a krótko po tym zadecydowano o repatriacji Martíego do Hiszpanii. Pisał tam artykuły krytykujące hiszpańską okupację Kuby, a także studiował prawo.
W Hiszpanii ukończył studia, zdobywając licencjat nauk humanistycznych i dyplom specjalisty od prawa cywilnego. Następnie udał się do Francji, na Kubę wrócił w 1877 roku pod fałszywym nazwiskiem. Po kłopotach związanych ze znalezieniem pracy, ostatecznie przyjął posadę wykładowcy historii i literatury w mieście Gwatemala.
W 1880 roku Martí przeprowadził się do Nowego Jorku, gdzie pełnił funkcję urugwajskiego, paragwajskiego i argentyńskiego konsula. Mobilizował kubańskich uchodźców, szczególnie w Tampa i Key West, do rewolucji i walki o niepodległość i uniezależnienia od Hiszpanii oraz Stanów Zjednoczonych.
W 1884 Martí opuścił Stany i wyruszył na Kubę, gdzie miał walczyć w imię rewolucji – zatrzymano go jednak na Florydzie. Rok później, 25 marca José Marti opublikował dokument "Manifesto of Montecristi", ogłaszający niepodległość Kuby, koniec nierównego traktowania przez prawo z powodów rasowych, przyjaźń z Hiszpanami, którzy nie sprzeciwiali się niepodległości i wojnę z tymi, którzy stali na drodze do niej.
11 kwietnia 1895 Martí wylądował na Kubie i wraz z grupą towarzyszy dołączył do rebeliantów generała Máximo Gómez y Báeza. José Martí zginął w bitwie z hiszpańskimi oddziałami w Dos Rios 19 maja 1895 roku. Został pochowany na "Cementerio Santa Efigenia" w Santiago de Cuba.
José Martí był przeciwny ingerencji wojsk amerykańskich w sprawy kubańskie.
Twórczość.
Jeden z jego poematów ze zbioru "Versos Sencillos" został wykorzystany jako tekst piosenki "Guantanamera", która stała się najpopularniejszą patriotyczną piosenką na Kubie.
W wieku szesnastu lat Martí napisał swoje pierwsze opracowanie historyczne. Fidel Castro stwierdził, że twórczość Martiego miała decydujący wpływ na jego poglądy. José Martí nie był marksistą, ale w jego dziełach można odnaleźć odwołania do myśli Marksa, z którym zgadzał się, ponieważ obaj interesowali się losem biedoty.

</doc>
<doc id="159498" url="https://pl.wikipedia.org/wiki?curid=159498" title="Hamad ibn Chalifa Al Sani">
Hamad ibn Chalifa Al Sani

Hamad ibn Chalifa Al Sani (arab. حمد بن خليفة آل ثاني; ur. 1 stycznia 1952 w Dosze) – emir Kataru w latach 1995–2013, premier Kataru w latach 1995–1996.
Życiorys.
Ukończył wyższe studia (1971) w Królewskiej Akademii Wojskowej Sandhurst w Wielkiej Brytanii. W 1995 w bezkrwawym przewrocie odsunął od władzy swojego ojca, emira Chalifę. Przeprowadził wiele reform, zainicjował działanie telewizji Al-Dżazira. Od 2003 oficjalnym następcą tronu był jego syn, Tamim ibn Hamad Al Sani. 25 czerwca 2013 ogłosił, że abdykuje na rzecz syna Tamima.
W przygotowanej, w 2013 roku, przez tygodnik „Angora” liście 50. najbogatszych polityków świata zajął 26. miejsce; jego majątek osobisty wyceniono na dwa miliardy USD.

</doc>
<doc id="159500" url="https://pl.wikipedia.org/wiki?curid=159500" title="Adam Chmiel">
Adam Chmiel

Adam Chmiel (ur. 24 grudnia 1865 w Słomniczkach, zm. 13 lutego 1934 w Krakowie) – polski historyk kultury, archiwista, znawca i miłośnik Krakowa.
Życiorys.
Był synem stolarza Wita Kmiela i Franciszki z Ossuchowskich. Uczęszczał do szkoły powszechnej św. Floriana i gimnazjum św. Anny w Krakowie. W latach 1886-1890 studiował historię, filologię i geografię na Uniwersytecie Jagiellońskim. Po studiach podjął pracę w Archiwum Akt Dawnych w Krakowie, z którym pozostał związany do końca życia; był tam adiunktem (1898-1903), archiwariuszem (1903-1917), od 1917 dyrektorem. Pracował również na UJ jako historiograf uczelni (od 1901) i opiekun Archiwum (od 1909); w latach 1910-1918 był konserwatorem w Radzie Archiwalnej w Wiedniu. W 1917 opiniował opracowane przez Komisję Archiwalną Tymczasowej Rady Stanu projekty nowej ustawy i regulaminów archiwalnych. Jego stanowisko zostało potem wykorzystane podczas prac nad reskryptem Rady Regencyjnej o archiwach.
Zajmował się dziejami kultury i Krakowa, sfragistyką i paleografią. Przygotował do druku wiele dokumentów archiwalnych, m.in. tomy II i III wykazów studentów UJ z lat 1490-1606 ("Album studiosorum Universitatis Cracoviensis", 1904). W badaniach sfragistycznych starał się zwracać uwagę nie tylko na elementy heraldyczne pieczęci, ale i stronę artystyczną; szczególne badania poświęcił pieczęci UJ. Redagował pismo "Przewodnik Bibliograficzny". Zaprzyjaźniony ze Stanisławem Wyspiańskim, udzielał mu wskazówek historycznych dotyczących dramatów, przygotował z Tadeuszem Sinką "Dzieła" Wyspiańskiego w pięciu tomach (1924-1929). Wyspiański namalował kilka portretów Chmiela.
W 1933 Uniwersytet Jagielloński nadał mu doktorat "honoris causa"; był członkiem korespondentem PAU (1925), członkiem założycielem (1896), wieloletnim skarbnikiem (1896-1933) i wiceprezesem (od 1933) Towarzystwa Miłośników Historii i Zabytków Krakowa. Przyczynił się do powołania w 1899 Muzeum Historycznego Miasta Krakowa. Należał także do Komisji Centralnej Konserwatorskiej w Wiedniu (1899), Związku Bibliotekarzy Polskich (wiceprezes i członek honorowy Krakowskiego Koła), Towarzystwa Naukowego we Lwowie (1922 członek przybrany), Towarzystwa Numizmatycznego w Krakowie, Związku Literatów Polskich. Marian Friedberg określił go mianem "encyklopedii swoich specjalności", szczególnie dziejów Krakowa.
Pochowany został na Cmentarzu Rakowickim w Krakowie, w kwaterze Gd.

</doc>
<doc id="159504" url="https://pl.wikipedia.org/wiki?curid=159504" title="Pisuerga">
Pisuerga

Pisuerga – rzeka w północnej Hiszpanii, prawy dopływ Duero. Długość ok. 275 km. Główne dopływy: Ribera, Valdavia, Carrión (prawe), Arlanza, Esgueva (lewe). Przepływa przez: Cervera, Aguilar de Campoo, Herrera de Pisuerga, Dueñas, Valladolid. Dorzecze – 15 759 km². Różnica poziomów – ok. 1230 m (źródło na wysokości ok. 1920 m n.p.m., ujście – ok. 690 m n.p.m.)
Nazwa rzeki pochodzi od rzymskiego obozu "Pisoraca", w którym zatrzymywali się legioniści zdążający do Clunii podczas wojen z Kantabrami.
Pisuerga ma swoje źródło w jaskini Cueva del Cobre niedaleko Santa María de Redondo w Górach Kantabryjskich, w prowincji Palencia – mniej więcej pośrodku prostokąta wyznaczonego przez Oviedo, Santander, León i Burgos. W górnym biegu rzeki znajduje się pierwsza zapora, koło miejscowości Arbejal, która tworzy sztuczny zbiornik Embalse de la Requejada. Utworzono go w 1940 r., ma pojemność 65 milionów m³. Kolejny sztuczny zbiornik, największy w tej części kraju to Embalse de Aguilar de Campoo, utworzony przez tamę w Aguilar de Campoo zbudowaną w 1963 r. o pojemności 247 milionów m³ (niespełna ćwierć kilometra sześciennego). Dzięki tym zbiornikom poziom wody w rzece jest mniej więcej regularny przez cały rok.
Uchodzi do Duero w pobliżu miejscowości Pesquerela koło Simancas (ok. 15 km na południowy zachód od Valladolid).

</doc>
<doc id="159506" url="https://pl.wikipedia.org/wiki?curid=159506" title="Tryńcza">
Tryńcza

Tryńcza – wieś w Polsce, położona w województwie podkarpackim, w powiecie przeworskim, siedziba gminy Tryńcza.
Miejscowość leży na prawym brzegu Wisłoka, przy drodze krajowej nr 77 prowadzącej od Przemyśla w kierunku Sandomierza, w pobliżu linii kolejowej nr 68 łączącej Lublin z Przeworskiem. Przystanek kolejowy Tryńcza zlokalizowany jest w sąsiedniej wsi, Wólka Małkowa. Oprócz toru głównego zasadniczego, znajduje się tu także tor mijankowy.
W latach 1975–1998 miejscowość administracyjnie należała do województwa przemyskiego.
Historia.
Początki Tryńczy w dokumentach źródłowych są datowane na początek XV wieku.
Już przed 1400 rokiem pleban z Krzeszowa pobierał „mostowe” z Wisłoka pomiędzy Dębnem i Tryńczą. Najstarsza wzmianka o Tryńczy występuje w zapisach Sądu Przeworskiego z 15 maja 1437 roku (występuje Szymcio de Crinicza) i następne z lat 1441,1443,1444,1445 i 1446. W 1580 roku parafia w Gniewczynie została przekazana Bożogrobcom.
Tryńcza jest wzmiankowana w regestrach poborowych, które zapisali poborcy podatkowi ziemi przemyskiej z lat: 1515, 1589 ("w 1589 roku Tryńcza posiadała 12 łanów gruntów rolnych, młyn o dwóch kamieniach, 13 ogrodników i 1 rybaka"), 1628, 1651, 1658, 1674. W 1674 roku w Tryńczy było 142 domy i folwark z 21 domami (całość wsi liczyła 163 numerów domów, łącznie z terenem Ubieszyna, Głogowca i Wólki Małkowej).
W 1624 roku był najazd Tatarów na ziemię przemyską. 22 marca 1656 roku przez Tryńcze wycofywały się wojska Szwedzkie. W 1669 roku istniał już port rzeczny na Wisłoku. W latach 1703–1707 przez Tryńczę przechodziły wojska Szwedzkie i Rosyjskie uczestniczące w wojnie północnej. Jak podawała Generalna Rewizja ziemi przemyskiej w 1715 roku w Tryńczy, Ubieszynie, Wólce Ogryskowej i Wólce Zalotowej (Małkowej) było 115 chałup, 5 karczmy, 20 chałupników i 48 kmieci.
W latach 1577–1746 Gromada Tryniecka prowadziła księgi gromadzkie, według których wójtami Tryńczy byli: Bartosz Baran (1623, 1666, 1678, 1714), Mateusz Lalik (1637, 1687, 1689), Sebastian Partyka (1683, 1696, 1701), Krzysztof Czarny (1700), Maciej Wojtyna (1697, 1723), Kazimierz Stawarski (1713, 1714).
W latach 1579–1713 pańszczyzna w Trynieckim folwarku wynosiła trzy dni w tygodniu, produkty były kierowane na handel poprzez port na Wisłoku.
W 1762 roku według wzmianki w aktach właściciela Klucza Trynieckiego Pawła Benoe mieszkańcami gromady Tryńcza byli: .
W 1881 roku powstała Gromadzka Kasa Pożyczkowa, a w 1885 roku rozpoczął działalność Urząd Pocztowy, którym kierowała Waleria Skibińska. W 1889 roku wybudowano szosę Przemyśl-Rozwadów, a w latach 1896–1900 wybudowano linię kolejową Przeworsk-Rozwadów. Tryńcza od XV wieku do 1866 roku należała do powiatu przeworskiego, następnie do łańcuckiego; powiat przeworski reaktywowano w 1899 roku. W 1931 roku z inicjatywy kierownika szkoły Juliana Martynowskiego wybudowano budynek Spółdzielni Mleczarskiej, a w 1933 roku zbudowano obecny most na Wisłoku. W 1936 roku powstało koło Stronnictwa Ludowego. W 1921 roku w Tryńczy było 266 domów. 10 września 1939 roku do Tryńczy weszły wojska Niemieckie i prowadzona była obrona mostu na Wisłoku, w której polegli: mjr Tytus Dunin i podchorąży Konstanty Ostrowski.
W latach 1944–1945 na terenie Gminy Tryńcza, a także w wielu miejscach na podkarpaciu działały oddziały tzw. „dzikiej partyzantki”. Oddziały te w lesie trynieckim dokonywały mordów na polskich cywilach powracających z robót przymusowych z Niemiec.
W latach 1953–1973 istniała Gromada Tryńcza, a od 1973 roku ponownie Gmina Tryńcza.
W 1965 roku w budynku byłego dworu szlacheckiego utworzono dom dziecka, który istniał kilkanaście lat.
W 2006 roku zbudowano rondo na skrzyżowaniu drogi krajowej nr 77 z drogą wojewódzką nr 835, w lesie obok Tryńczy, które oddano do użytku 15 września 2006 roku.
Kościół.
Tryńcza najpierw należała do rzymskokatolickiej parafii w Gniewczynie Łańcuckiej. W 1774 roku sprowadzono z Rakszawy drewnianą kaplicę i postawiono ją przy szlacheckich budynkach dworskich. W 1908 roku Kazimiera z Kellermanów Banhidy sprzedała folwark Bronisławowi Nowińskiemu, a za uzyskane ze sprzedaży pieniądze, w 1909 roku zbudowała murowany kościół. 23 marca 1910 roku została erygowana parafia w Tryńczy i został poświęcony kościół pw. św. Kazimierza. Podczas I wojny światowej kościół został uszkodzony, a gdy nie nadawał się do remontu, został rozebrany i zbudowany ponownie, a w 1931 roku poświęcony.
Oświata.
Szkoła ludowa powstała w 1882 roku jako „niezreorganizowana” (z systemu parafialnego na państwowy). W 1887 roku szkoła w Tryńczy stała się filialna, a w 1893 roku 1-klasowa. W 1907 roku szkoła Tryniecka z 1-klasowej, została zmieniona na 2-klasową. W 1909 wybudowano nowy budynek szkolny, obecnie istniejący.
W 1923 roku szkołę zmieniono na 5-klasową, a w latach 1926–1927 szkoła była 4-klasowa. W latach 1927–1929 szkoła ponownie była 5-klasowa. W latach 1929–1932 szkoła była 4-klasowa. W 1932 roku szkołę zmieniono na 7-klasową. W latach 1973–1984 była tzw. "Zbiorcza Szkoła Gminna". W latach 1973–1990 patronem szkoły był .
W 1999 roku utworzono 6-letnią szkołę podstawową i 3-letnie gimnazjum. 20 czerwca 2006 roku szkoła otrzymała sztandar i patrona św. Jana Kantego. W 2017 roku przywrócono 8-letnią szkołę podstawową.
Miejsca pamięci.
3 maja 2010 roku w Tryńczy posadzono 96 Dębów Pamięci, tworzących „Las Katyński” i upamiętniających ofiary katastrofy polskiego Tu-154 w Smoleńsku; radni gminy Tryńcza zdecydowali, że będzie to park noszący imię prezydenta Lecha Kaczyńskiego. W parku znajdują się również Dęby Pamięci poświęcone ofiarom zbrodni katyńskiej pochodzącym z gminy Tryńcza.
Sport.
W Tryńczy działa klub sportowy LKS Wisłoczanka Tryńcza, który został założony w 1957 roku. Od sezonu 2015/2016 „Wisłoczanka” gra w B-klasie grupy przeworskiej.

</doc>
<doc id="159509" url="https://pl.wikipedia.org/wiki?curid=159509" title="Alessandro di Mariano Filipepi">
Alessandro di Mariano Filipepi



</doc>
<doc id="159510" url="https://pl.wikipedia.org/wiki?curid=159510" title="Reactos">
Reactos



</doc>
<doc id="159512" url="https://pl.wikipedia.org/wiki?curid=159512" title="Luis Taruc">
Luis Taruc

Luis Taruc (ur. 21 czerwca 1913 w San Luis w prowincji Pampanga, zm. 4 maja 2005 w Quezon City), filipiński przywódca komunistyczny.
W 1932-1934 studiował na uniwersytecie w Manili. W 1935 wstąpił do partii komunistycznej. Od 1942 stał na czele grupy zbrojnej Hukbalahap, stanowiącej zbrojne ramię Komunistycznej Partii Filipin; w okresie II wojny światowej prowadził walkę z siłami japońskimi. Kontynuował nielegalną działalność po wojnie, aż do 1954; poddał się bezwarunkowo po negocjacjach ze specjalnym wysłannikiem prezydenta Ramona Magsaysaya, Benigno Aquino i został skazany na 12 lat więzienia. Zmarł na zawał serca.

</doc>
<doc id="159517" url="https://pl.wikipedia.org/wiki?curid=159517" title="Emir">
Emir

Emir (arab. "Amir") – wódz, dowódca, książę. Tytuł muzułmańskich dostojników państwowych. Władca emiratu.
W okresie powstawania państwa muzułmańskiego dowódca wojskowy, a następnie wielkorządca podbitej prowincji z nadania kalifa, sprawujący jednocześnie władzę wojskową, administracyjną i finansową. Za Abbasydów zakres władzy emirów uległ znacznemu ograniczeniu. Niektórzy emirowie zakładali własne dynastie w podległych sobie prowincjach.
Współcześnie tytuł władców niektórych arabskich państw (emiratów).

</doc>
<doc id="159519" url="https://pl.wikipedia.org/wiki?curid=159519" title="Wiesław Dymny">
Wiesław Dymny

Wiesław Dymny (ur. 25 lutego 1936 w Połoneczce, zm. 12 lutego 1978 w Krakowie) – polski plastyk, aktor, scenarzysta filmowy, poeta, prozaik i satyryk, współtwórca Piwnicy pod Baranami.
Życiorys.
Wiesław Dymny urodził się we wsi Połoneczka koło Nowogródka (obecnie na Białorusi). W 1953 ukończył III Liceum Ogólnokształcące im. Stefana Żeromskiego w Bielsku-Białej, uczęszczał do tej samej klasy, co Wincenty Faber. Studiował malarstwo na krakowskiej Akademii Sztuk Pięknych, ale nie ukończył studiów, w październiku 1961 został skreślony z listy studentów. Otrzymał nagrodę im. Kościelskich za "Opowiadania zwykłe" (1963), jest autorem około 300 tekstów piosenek.
Był twórcą tekstów i kierownikiem artystycznym krakowskiej grupy big beatowej "Szwagry" (1964–1969). Pisał teksty przede wszystkim dla Piwnicy pod Baranami, ale także dla STSu, Teatru 38 i własnego kabaretu „Remiza”.
Wraz z Henrykiem Klubą napisał scenariusze do filmów "Chudy i inni", "Słońce wschodzi raz na dzień" oraz "Pięć i pół bladego Józka".
Inspirował się Biblią (napisał np. własną wersję „Pieśni nad Pieśniami”) oraz światem prowincji, zwłaszcza wschodniej.
Życie prywatne.
W latach 50. poznał się z Barbarą Nawratowicz, w której z wzajemnością się zakochał i przez kolejne lata pozostawał w związku. Nawratowicz określiła po latach tę relację jako „burzliwą, gwałtowną i nieco toksyczną”: „Wiesio w stanie alkoholowego napadu zazdrości uderzył mnie w krtań ciężką popielniczką”. Z kolei Kazimierz Kutz wspominał, że była to relacja pełna przywiązania i zazdrości. Nawratowicz założyła wraz z Dymnym kabaret „Remiza” w Klubie „Pod Jaszczurami”.
Pierwszą żoną artysty była Teresa Hrynkiewicz.
Na planie filmu "Pięć i pół bladego Józka" poznał swoją późniejszą drugą żonę, Annę Dziadyk. Wzięli ślub w 1971 roku.
Zmarł na zawał serca, został pochowany na cmentarzu Salwatorskim w Krakowie.
Spuścizna i upamiętnienie.
Część jego notatek pochłonął pod koniec 1977 r. pożar domu. Nad pozostałymi zbiorami opiekę objęła Anna Dymna. Z jej inicjatywy w 20. rocznicę śmierci Wiesława Dymnego zespół Big Cyc do jego tekstów nagrał płytę "Wszyscy święci". Kilka piosenek do jego tekstów zamieścił też na płycie "Młynek Kawowy" Janusz Grzywacz.
W 2018 roku nakładem Wydawnictwa Znak ukazała się biografia Wiesława Dymnego "Dymny. Życie z diabłami i aniołami" autorstwa Moniki Wąs.
W 2022 roku w Jaworzu powstał posąg siedzącego na ławce Wiesława Dymnego.

</doc>
<doc id="159521" url="https://pl.wikipedia.org/wiki?curid=159521" title="Park Krajobrazowy Gór Słonnych">
Park Krajobrazowy Gór Słonnych

Park Krajobrazowy Gór Słonnych – park krajobrazowy znajdujący się w województwie podkarpackim na terenie gmin Lesko, Olszanica, Sanok, Tyrawa Wołoska i Ustrzyki Dolne oraz miast Sanok i Ustrzyki Dolne (powiaty bieszczadzki, leski i sanocki). Obejmuje typowe dla Karpat Wschodnich pasma górskie Gór Słonnych i Chwaniowa.
Utworzenie: 1992
Powierzchnia: 56 188 ha (w 1996 zwiększono do 51 392 ha z pierwotnych 38 096 ha, w 2004 powiększono do 56 032 ha)
Przez Park przebiega wiele szlaków turystycznych.
Flora.
Szata roślinna parku licząca około 900 gatunków roślin naczyniowych wyróżnia się znacznym stopniem naturalności.
Ponad 73% jego obszaru zajmują lasy, głównie naturalne buczyny karpackie. Duże ich fragmenty objęte są ochroną w kilku rezerwatach przyrody, największe z nich to „Chwaniów”, „Nad Trzciańcem”, „Na Oratyku”.
Rezerwaty.
Stosunkowo niewielka część Parku została objęta ochroną rezerwatową. Istnieje tam 9 rezerwatów o łącznej powierzchni 1427,61 ha. Z wyjątkiem „Cisów w Serednicy” wszystkie rezerwaty mają charakter leśny.

</doc>
<doc id="159526" url="https://pl.wikipedia.org/wiki?curid=159526" title="Gyeongsang Południowy">
Gyeongsang Południowy

Gyeongsang Południowy (kor. 경상남도) – prowincja położona na południowym wschodzie Korei Południowej. Stolicą jest Changwon.
Historia.
Przed 1895 rokiem dzisiejszy Gyeongsang Południowy był częścią prowincji Gyeongsang, jednej z ośmiu prowincji Korei podczas panowania dynastii Joseon. W 1895 roku południowa część Gyeongsang została zastąpiona dwoma dystryktami: Jinju na zachodzie i Dongnae na wschodzie. W 1896 roku oba te dystrykty połączono w jedną prowincję, dzisiejszy Gyeongsang Południowy.
Stolica prowincji pierwotnie znajdowała się w Jinju. W 1925 roku przeniesiono ją do Pusanu. W 1948 Gyeongsang Południowy został częścią Republiki Korei. W 1963 Pusan uzyskał status miasta rządzonego niezależnie od prowincji (tzw. "Jikhalsi") i jest osobną jednostką administracyjną. W 1983 roku przeniesiono stolicę z Busanu do Changwon. 2 lata później Pusan został miastem na prawach metropolii. W 1997 roku także Ulsan został miastem metropolią i tym samym odrębną od prowincji jednostką administracyjną.
Geografia.
Prowincja jest częścią regionu Yeongnam. Od wschodu granicą jest Morze Wschodnie ("Morze Japońskie"), od południa Cieśnina Koreańska, od północy prowincja Gyeongsang Północny a od zachodu Jeolla Północna i Jeolla Południowa. Główną rzeką prowincji jest Naktong-gang.
Gospodarka.
Produkty rolnicze to głównie ryż, fasola, ziemniaki, jęczmień a także bawełna, sezam oraz owoce. Ważną gałęzią gospodarki jest także rybołówstwo i produkty morskie.
Atrakcje.
W prowincji Gyeongsang Południowy znajduje się Haein sa, świątynia buddyjska z 802 roku, zawierająca Tripitakę z okresu Goryeo (Palman Daejanggyeong), najstarszą na świecie, kompletną kolekcję buddyjskich pism. Świątynia ta mieści się w parku narodowym wokół góry Jiri (1915 m n.p.m.) na granicy z Jeolla Północną.
Podział administracyjny.
Gyeongsang Południowy podzielony jest na 8 miast (kor. "si") oraz 10 powiatów (kor. "gun").

</doc>
<doc id="159529" url="https://pl.wikipedia.org/wiki?curid=159529" title="Valdemar Poulsen">
Valdemar Poulsen

Valdemar Poulsen (ur. 23 listopada 1869, zm. 23 lipca 1942) – duński technik, jako pierwszy zastosował w praktyce ideę zapisu magnetycznego – skonstruował "telegrafon", pierwszy magnetofon, na który 1 grudnia 1898 r. uzyskał patent.
W dzieciństwie nie był dobrym uczniem – interesował się tylko fizyką i rysowaniem. Jego ojciec, sędzia, usiłował zachęcić syna do studiów medycznych, lecz uczęszczanie do szkoły medycznej zakończyło się niepowodzeniem – w wieku 24 lat podjął pracę w Kopenhaskiej Kompanii Telefonicznej. "Telegrafon" początkowo miał służyć jako ważny element składowy „automatycznej sekretarki”.

</doc>
<doc id="159533" url="https://pl.wikipedia.org/wiki?curid=159533" title="Patriotyczny Ruch Odrodzenia Narodowego">
Patriotyczny Ruch Odrodzenia Narodowego

Patriotyczny Ruch Odrodzenia Narodowego (PRON) – organizacja polityczna (początkowo pod nazwą Obywatelskie Komitety Ocalenia Narodowego) utworzona w PRL w 1982 roku w okresie stanu wojennego (1981–1983). 
Historia.
Organizacja została utworzona przez PZPR i podporządkowane jej stronnictwa polityczne (ZSL i SD) oraz popierające władze PRL koncesjonowane organizacje chrześcijańskie (Pax, ChSS, PZKS) w celu propagandowego wykazania powszechnego poparcia społeczeństwa dla władz PRL, a w szczególności dla wprowadzenia stanu wojennego w PRL. PRON zastąpił Front Jedności Narodu (FJN), który miał jednoczyć wszystkie siły popierające władze PRL o różnych orientacjach politycznych i światopoglądowych (stąd istotny dla władz PRL był w nim udział koncesjonowanych organizacji chrześcijańskich, których członkami byli katolicy, prawosławni i protestanci).
Na czele PRON stał od listopada 1982 Jan Dobraczyński – ściśle współpracujący z PZPR działacz Pax o poglądach nacjonalistyczno-katolickich. Pierwsze posiedzenie Tymczasowej Rady Krajowej PRON odbyło się 17 grudnia 1982 w Sali Kolumnowej w Sejmie.
Pierwszy Kongres PRON w Warszawie powołał 8 maja 1983 roku 400-osobową Radę Krajową i 80-osobową Centralną Komisję Kontroli Finansowej.
20 lipca 1982 PZPR, ZSL, SD oraz Pax, ChSS i PZKS podpisały deklarację w sprawie utworzenia PRON. 17 grudnia 1982 na pierwszym posiedzeniu Tymczasowej Rady Krajowej PRON, jej przewodniczącym został pisarz Jan Dobraczyński, który sprawował tę funkcję aż do jej rozwiązania. W skład „Komisji Inicjującej PRON” weszli oprócz Dobraczyńskiego: Marian Orzechowski, Janusz Reykowski, Andrzej Przypkowski, Edmund Męclewski, Jan Majewski, Andrzej Elbanowski, Józef Chlebowczyk, Władysław Ogrodziński, Walenty Milenuszkin, Wiesław Nowicki, Jerzy Stencel, Elżbieta Ciborowska, Jerzy Kejna, Piotr Perkowski, Józef Kiełb, Jerzy Ozdowski, Stanisław Rostworowski, Gizela Pawłowska, Zbigniew Gertych, Klemens Krzyżagórski, Anatola Klajna i Zbigniew Siatkowski.
Zapis o PRON trafił do Konstytucji PRL w lipcu 1983 r. i zastąpił w niej zapisy o Froncie Jedności Narodu (FJN). Zgodnie z tymi zapisami PRON decydował m.in. o listach wyborczych, w wyborach lokalnych (do rad narodowych) i do Sejmu. W praktyce bez uzyskania zgody PRON niemożliwe było w PRL kandydowanie w wyborach. 
Duża część osób należała do PRON bez swojej wiedzy i woli, gdyż były do niego przyjmowane całe organizacje decyzją ich władz i to zazwyczaj bez informowania swoich członków. Będąc w kilku organizacjach często dana osoba należała do PRON-u wielokrotnie, wskutek czego liczył on więcej osób niż wszystkich obywateli PRL. Zaraz po zakończeniu stanu wojennego, reaktywowanie organizacji, których działalność była w czasie stanu zawieszona, była obłożona nieformalnym wymogiem zgłoszenia ich akcesu do PRON, a przynajmniej znacznie tę reaktywację przyspieszała. Oprócz tego do PRON można było przystąpić osobiście, dotyczyło to głównie osób prominentnych, establishmentu PRL i osób publicznie rozpoznawalnych, którym składano tego rodzaju propozycję, często sugerując, że odmowa uczestnictwa może się wiązać z utrudnieniami w karierze.
W 1986 Rada Krajowa PRON powołała Ogólnopolski Komitet Grunwaldzki, którego celem było propagowanie tradycji oręża polskiego i krzewienie pamięci o bitwie pod Grunwaldem. Przewodniczącym Komitetu został członek Biura Politycznego KC PZPR, zastępca przewodniczącego Rady Państwa PRL Kazimierz Barcikowski.
PRON zakończył działalność 8 listopada 1989 roku "„ze względu na osiągnięcie możliwości porozumiewania się na płaszczyźnie szerszej niż PRON”" - jak głosiło oświadczenie Rady Krajowej tej organizacji. 

</doc>
<doc id="159541" url="https://pl.wikipedia.org/wiki?curid=159541" title="Rogów (powiat brzeziński)">
Rogów (powiat brzeziński)

Rogów – osada w Polsce położona w województwie łódzkim, w powiecie brzezińskim, w gminie Rogów.
Do 1953 roku miejscowość była siedzibą gminy Mroga Dolna. W latach 1975–1998 miejscowość należała administracyjnie do województwa skierniewickiego.
Miejscowość jest siedzibą gminy Rogów.
8 listopada 1906 miała tu miejsce akcja ekspropriacyjna, przeprowadzona przez Organizację Bojową PPS pod dowództwem Józefa Montwiłła-Mireckiego na konwój pocztowy.
Arboretum w Rogowie.
W Rogowie znajduje się Leśny Zakład Doświadczalny SGGW wraz z Muzeum Lasu i Drewna, Centrum Edukacji Przyrodniczo-Leśnej i Arboretum (okazały zbiór roślin z całego świata, od małych alpejskich roślinek po ogromne kolekcje drzew i krzewów z Azji, Europy i obu Ameryk) założone w 1923 r., kiedy to na wyłączonym z Nadleśnictwa terenie posadzono pierwsze drzewa – daglezje zielone. Znajduje się w nim ok. 3200 gatunków i odmian roślin, m.in. największa w Polsce kolekcja klonów (ponad 180 gatunków i odmian).
Kolej Wąskotorowa Rogów – Rawa – Biała.
Atrakcją turystyczną Rogowa jest Kolej Wąskotorowa Rogów – Rawa – Biała zbudowana jako wojskowa kolej polowa przez wojska niemieckie podczas pierwszej wojny światowej. Po odzyskaniu przez Polskę niepodległości kolej została przejęta przez PKP i tak dotrwała do 2001 r., kiedy to PKP wydało decyzję o likwidacji linii.
Kolejkę uratowali, pracujący jako wolontariusze, miłośnicy wąskiego toru z Fundacji Polskich Kolei Wąskotorowych. Od tamtej pory jest ona pod ich zarządem. Przez 6 lat odremontowano część zabytkowego taboru oraz wznowiono przewozy turystyczne. Na stacji Rogów Towarowy Wąskotorowy powstaje ekspozycja taboru. Dzięki zaangażowaniu wolontariuszy Fundacji i lokalnej społeczności w dawnym budynku Magazynu No. 1 na stacji Rogów Towarowy Wąsk. powstała sala muzealna dokumentująca historię Kolei Rogowskiej.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
Zespół folwarczno-pałacowy wybudowany został przez Ignacego Wilskiego, właściciela ziemskiego, znanego rolnika, myśliwego, fundatora ziemi pod kościół w Rogowie. Później należał do jego synów. Znacjonalizowany po II wojnie światowej. Na terenie całego majątku działał PGR. Obecnie rozprzedany. Pałac (dwór) zaniedbany, pozbawiony uprzednich ozdób charakterystycznych dla okresu secesji, do dziś nie odzyskał świetności.
Na terenie wsi znajduje się cmentarz z okresu I wojny światowej.

</doc>
<doc id="159543" url="https://pl.wikipedia.org/wiki?curid=159543" title="Pron">
Pron



</doc>
<doc id="159545" url="https://pl.wikipedia.org/wiki?curid=159545" title="Beauceron">
Beauceron



</doc>
<doc id="159546" url="https://pl.wikipedia.org/wiki?curid=159546" title="Owczarek francuski beauceron">
Owczarek francuski beauceron

Owczarek francuski Beauceron – jedna z ras psów należących do psów pasterskich i zaganiających, zaklasyfikowana do sekcji psów pasterskich (owczarskich). Podlega próbom pracy.
Rys historyczny.
Owczarek francuski krótkowłosy miał prawdopodobnie tych samych przodków co briard. Wcześniej uważany był jedynie za krótkowłosą odmianę briarda. Nazwa rasy beauceron jest związana z miejscem jego pochodzenia - regionem Beauce.
Wygląd.
Budowa.
Pies mocnej budowy, ale nie ociężały. Spotyka się psy zarówno z ciętymi, jak i nieciętymi uszami.
Szata i umaszczenie.
Włos jest krótki, mocny i gruby, z podszerstkiem w jaśniejszym kolorze. Kolor czarny podpalany lub arlekin (czarny podpalany w biało-szare łaty).
Zachowanie i charakter.
Chętny do pracy i odważny. Nieufny wobec obcych, inteligentny, zaciekle broni swojego pana. Należy unikać osobników bojaźliwych. Przystosowuje się do życia w mieszkaniu. Psy mogą być agresywne wobec innych samców, szczególnie dużych ras. Wymaga konsekwentnego i doświadczonego właściciela. Sprytny, uważny, aktywny i czasami uparty. Jeśli wychowany z dziećmi świetnie się z nimi dogaduje.
Użytkowość.
Wykorzystywany jako pies stróżujący i pasterski, także jako przewodnik ludzi niewidomych.
Zdrowie i pielęgnacja.
Łatwy w pielęgnacji, wymagający sporej dawki codziennego ruchu.
Popularność.
W Polsce psy tej rasy są mało popularne. 
Wiek.
Psy tej rasy żyją 10-13 lat.

</doc>
<doc id="159549" url="https://pl.wikipedia.org/wiki?curid=159549" title="Labra">
Labra



</doc>
<doc id="159550" url="https://pl.wikipedia.org/wiki?curid=159550" title="MT Amoco Cadiz">
MT Amoco Cadiz

MT „Amoco Cadiz” – tankowiec należący do Astilleros Españoles, SA. Zbudowany w stoczni w Kadyksie w 1974 roku. Miał długość 330 m, 50 m szerokości, ok. 233 700 DWT nośności. Był przeznaczony do transportu ropy z Zatoki Perskiej do Europy.
16 marca 1978 roku, podczas sztormu z wiatrem o prędkości 150 km/h zatonął, powodując katastrofę ekologiczną u wybrzeży Bretanii, rozlewając ok. 223 000 ton surowej ropy naftowej do wód. W wyniku tego skażonych zostało ok. 230 km linii brzegowej.

</doc>
<doc id="159553" url="https://pl.wikipedia.org/wiki?curid=159553" title="Owczarek francuski z Beauce">
Owczarek francuski z Beauce



</doc>
<doc id="159555" url="https://pl.wikipedia.org/wiki?curid=159555" title="Skartabellat">
Skartabellat

Skartabellat ("scartabellat") – instytucja niepełnego szlachectwa. Jako niższa szlachta skartabellowie funkcjonowali w Polsce średniowiecznej, nazywani wówczas świerczałkami. Później część z nich uzyskuje "paritas" (łac. równość) ze szlachtą właściwą, a część spada do warstwy sołtysiej.
Ponownie skartabellat pojawił się w uchwale o uszlachceniu Mikołaja Hadziewicza z 1654 w końcowym zdaniu "salvis legibus de scartabellis sancitis" (zachowując ustawy o skartabellacie). Pojęcie to skonkretyzowały "pacta conventa" 1669 roku, ograniczenie polegało na tym, iż nowo nobilitowani nie mieli aż do trzeciego pokolenia prawa piastowania urzędów oraz sprawowania funkcji poselskich.
Nazwę skartabellus (czyli szlachcic nowokreowany) Sebastian Petrycy wywodził w XVI w. z łacińskiego "ex charta bellicus" co oznaczało "z prawa na szlachectwo sobie danego wojujący" (dosł. "z karty walczący"), natomiast Joachim Lelewel tłumaczył to wyrazem włoskim "scartabellare" ("papiery przerzucać"), co nasuwa skojarzenie z niemieckim określeniem odpowiednika skartabella – "Briefadel" lub "Papieradel" (dosłownie „szlachcic na papierze”).
Skartabellów dostarczało głównie mieszczaństwo. Nobilitacje niekiedy zawierały zapis o częściowym lub całkowitym braku skartabellatu ("praeciso scartabellatu"), szczególnie w przypadku nadań za zasługi wojenne. W prawodawstwie polskim roku 1817 ostatecznie zostały zniesione wszelkie wzmianki i przepisy o skartabellach. Szlachta z nadania posiadała pełne prawa dopiero od chwili immatrykulacji w danym "landzie" czy prowincji.

</doc>
<doc id="159559" url="https://pl.wikipedia.org/wiki?curid=159559" title="Halldór Ásgrímsson">
Halldór Ásgrímsson

Halldór Ásgrímsson (wym. ; ur. 8 września 1947 w Vopnafjörður, zm. 18 maja 2015 w Reykjavíku) – islandzki polityk, przewodniczący Partii Postępu do 1994 do 2006, wieloletni parlamentarzysta, minister w różnych resortach, premier Islandii w latach 2004–2006.
Życiorys.
Syn Ásgrímura Halldórssona (1925–1996) i Guðrún Ingólfsdóttir (1920–2004). Ukończył w 1973 studia handlowe, kształcąc się na uniwersytetach w Bergen i Kopenhadze. Od 1965 zatrudniony w przedsiębiorstwie księgowym. W latach 1973–1983 pracował w branży podatkowej i audytorskiej. Od 1981 był jednocześnie przewodniczącym rady zarządzającej gazety „Tíminn”. Od 1976 do 1983 wchodził w skład rady banku centralnego, od 1980 jako jej przewodniczący. Wykładał także na Uniwersytecie Islandzkim (1973–1975).
Brał czynny udział w polityce krajowej od połowy lat 70. w ramach Partii Postępu. W latach 1974–1978 i 1979–2006 sprawował mandat deputowanego do Althingu. Od 1980 pełnił funkcję wiceprzewodniczącego, a w latach 1994–2006 przewodniczącego Partii Postępu. Przez lata był członkiem wielu gabinetów rządowych, w których otrzymywał różne ministerialne teki: rybołówstwa (1983–1991), sprawiedliwości i spraw kościelnych (1988–1989), współpracy nordyckiej (1985–1987, 1995–1999) oraz spraw zagranicznych (1995–2004).
15 września 2004 w trakcie kadencji zastąpił na stanowisku premiera Davíða Oddssona z Partii Niepodległości. Urzędował w ramach dotychczasowej koalicji do 15 czerwca 2006. Ustąpił po słabym wyniku swojej partii w wyborach lokalnych, rezygnując też z funkcji przewodniczącego ugrupowania.
Od 2007 do 2013 był sekretarzem generalnym Nordyckiej Rady Ministrów.
Zmarł 18 maja 2015 w szpitalu w Reykjavíku, do którego trafił 15 maja po zawale serca. Uroczystości pogrzebowe odbyły się 28 maja 2015 w Hallgrímskirkja w stolicy Islandii.
16 września 1967 poślubił Sigurjónę Sigurðardóttir, z którą miał córki Helgę, Guðrún Lind i Íris Huld.

</doc>
<doc id="159560" url="https://pl.wikipedia.org/wiki?curid=159560" title="José Julián Martí y Pérez">
José Julián Martí y Pérez



</doc>
<doc id="159561" url="https://pl.wikipedia.org/wiki?curid=159561" title="Jose Julian Marti y Perez">
Jose Julian Marti y Perez



</doc>
<doc id="159562" url="https://pl.wikipedia.org/wiki?curid=159562" title="Jose Marti">
Jose Marti



</doc>
<doc id="159566" url="https://pl.wikipedia.org/wiki?curid=159566" title="Pięciornik gęsi">
Pięciornik gęsi

Pięciornik gęsi ("Potentilla anserina" lub "Argentina anserina" ) – gatunek byliny kłączowej z rodziny różowatych ("Rosaceae"). Rośnie w większej części Europy, z wyjątkiem jej południowych części, również na większości obszarów Azji i Ameryki Północnej. W Polsce gatunek pospolity.
Inne nazwy zwyczajowe i ludowe: srebrnik, pięciornik pospolity, pięćperset gęsi, srebrnik pospolity, gęsie ziele, gęsia trawa, gęsiówka, drabinki, dziewicze ziele.
Biologia.
Z kątów różyczki liściowej wyrastają cienkie, długie rozłogi, ukorzeniające się w węzłach. Dzięki temu rozmnażaniu wegetatywnemu roślina szybko rozprzestrzenia się. Gatunek bardzo zmienny, szczególnie pod względem owłosienia. Roślina miododajna, owadopylna, zapylenie przeważnie krzyżowe, możliwe jest jednak również samozapylenie (gdy kwiaty zamykają się w czasie złej pogody). Kwitnie od maja do września.
Skład chemiczny: garbniki katechinowe (4–10%), flawonoidy (kwercetyna i jej glikozyd), kwasy organiczne, śluzy i żywice, duża zawartość witaminy C (do 95 mg/100 g).
Ekologia.
Rośnie w wilgotnych miejscach: na łąkach, pastwiskach, przydrożach, nad brzegami stawów i rowów, oraz na polach uprawnych jako chwast. Hemikryptofit. W klasyfikacji zbiorowisk roślinnych gatunek charakterystyczny dla O/All. "Agropyro-Rumicion crispi".
Zmienność.
Występuje w kilku podgatunkach, w niektórych ujęciach podnoszonych do rodzaju odrębnych gatunków:

</doc>
<doc id="159567" url="https://pl.wikipedia.org/wiki?curid=159567" title="Bartolommeo di Paglia del Fartorino">
Bartolommeo di Paglia del Fartorino



</doc>
<doc id="159568" url="https://pl.wikipedia.org/wiki?curid=159568" title="Baccio della Porta">
Baccio della Porta



</doc>
<doc id="159570" url="https://pl.wikipedia.org/wiki?curid=159570" title="Ciernikokształtne">
Ciernikokształtne

Ciernikokształtne (Gasterosteiformes) – rząd ryb promieniopłetwych (Actinopterygii). W Polsce występują trzy gatunki z rodziny ciernikowatych – ciernik ("Gasterosteus aculeatus"), cierniczek ("Pungitius pungitius") i pocierniec ("Spinachia spinachia").
Cechy charakterystyczne.
Ciało nagie lub pokryte płytkami kostnymi, mały otwór gębowy. Przedni odcinek płetwy grzbietowej przekształcony w kolce, płetwy brzuszne zredukowane, zamknięty pęcherz pławny, zawartość gazów regulowana jest przez dwa narządy: gruczoł gazowy i owal.
Systematyka.
Do ciernikokształtnych zaliczane są rodziny:
W szerszym znaczeniu Gasterosteiformes dzielono na podrzędy Gasterosteoidei i Syngnathoidei. Do pierwszego zaliczano wyżej wymienione rodziny, natomiast drugi z podrzędów został podniesiony do rangi rzędu Syngnathiformes – igliczniokształtne.
Wyróżniana wcześniej rodzina Macroramphosidae – bekaśnikowate jest obecnie uznawana za podrodzinę brzytewkowatych (Centriscidae). Pegazowate (Pegasidae) zostały wstępnie przeniesione do igliczniokształtnych, ale jej pozycja taksonomiczna wymaga dalszych badań.

</doc>
<doc id="159571" url="https://pl.wikipedia.org/wiki?curid=159571" title="Alþingi">
Alþingi



</doc>
<doc id="159574" url="https://pl.wikipedia.org/wiki?curid=159574" title="S.O.D.">
S.O.D.



</doc>
<doc id="159576" url="https://pl.wikipedia.org/wiki?curid=159576" title="Islom Karimov">
Islom Karimov

Islom Abdugʻaniyevich Karimov (uzb. cyr. Ислом Абдуғаниевич Каримов; ros. Ислам Абдуганиевич Каримов, "Isłam Abduganijewicz Karimow"; ur. 30 stycznia 1938 w Samarkandzie, zm. 2 września 2016 w Taszkencie) – uzbecki polityk, od 23 czerwca 1989 do 29 grudnia 1991 pierwszy sekretarz KC Komunistycznej Partii Uzbeckiej SRR, od 24 marca 1990 do 1 września 1991 prezydent Uzbeckiej SRR. Po ogłoszeniu przez Uzbekistan niepodległości, od 1 września 1991 do 2 września 2016 prezydent Uzbekistanu.
Życiorys.
Młodość i edukacja.
Islom Karimov urodził się 30 stycznia 1938 w Samarkandzie na terenach Uzbeckiej SRR. Ukończył studia ekonomiczne i inżynieryjne w Taszkencie.
Działalność polityczna.
Kariera w Komunistycznej Partii Związku Radzieckiego.
W 1964 wstąpił do Komunistycznej Partii Związku Radzieckiego. W latach 1983–1986 był ministrem finansów i wicepremierem Uzbeckiej SRR. 23 czerwca 1989 został pierwszym sekretarzem Komitetu Centralnego Komunistycznej Partii Uzbeckiej SRR i sprawował ten urząd do 29 grudnia 1991. 24 marca 1990 został prezydentem Uzbeckiej SRR.
Prezydent Uzbekistanu.
1 września 1991 proklamowano niepodległość Uzbekistanu, zaś już 29 grudnia 1991 Karimov wygrał wybory prezydenckie, które potwierdziły jego stanowisko, jako głowy państwa, jakkolwiek wybory powszechnie zostały uznane za niedemokratyczne. Wskazywano na liczne fałszerstwa oraz oficjalną propagandę, promującą wyłącznie Karimova, co jednak nie przeszkodziło mu dalej urzędować.
Ze względu na niechętną wobec islamizmu politykę rządu w latach 90. wybuchło powstanie dżihadystyczne wywołane przez Islamski Ruch Uzbekistanu. Jego głównym celem było utworzenie w Uzbekistanie państwa muzułmańskiego. Następnie rozszerzył swoje plany na całą Azję Centralną, w której miałby zostać utworzony ponadnarodowy kalifat, głosząc radykalne poglądy ruch zdobył poparcie Al-Ka’idy.
Karimov zwyciężył również w referendum w 1995 oraz wyborach w 2000, chociaż wybory te nie są uważane za wolne i uczciwe. W 2007 startował w wyborach na prezydenta z ramienia Liberalno-Demokratycznej Partii Uzbekistanu, a nie jak poprzednio Partii Ludowo-Demokratycznej. W pierwszej turze uzyskał wynik 90,77% głosów.
W wyborach prezydenckich, które odbyły się 29 marca 2015 Islom Karimov zwyciężył w pierwszej turze uzyskując 90,39% głosów. W następstwie zmiany prawa wyborczego, został wybrany na 5-letnią kadencję, a nie 7-letnią jak to było w latach poprzednich. Frekwencja wyborcza wyniosła 91,08%. 10 kwietnia 2015 został zaprzysiężony przed parlamentem na czwartą kadencję w urzędzie.
27 sierpnia 2016 prezydent Islom Karimov został przewieziony na oddział intensywnej terapii szpitala po tym, jak doznał krwotocznego udaru mózgu. Zgodnie z oświadczeniem wydanym przez rząd premiera Shavkata Mirziyoyeva prezydent miał przejść długotrwałe leczenie. Informacje na temat pogarszającego się stanu zdrowia Karimova pojawiały się już w poprzednich latach.
Islom Karimov zmarł 2 września 2016 w szpitalu w Taszkencie, informację tę potwierdził uzbecki rząd. Jako pierwsi kondolencje przesłali premier Turcji Binali Yıldırım oraz prezydent Gruzji Giorgi Margwelaszwili. Zgodnie z konstytucją, obowiązki prezydenta do czasu przeprowadzenia nowych wyborów przejął przewodniczący Senatu Nigʻmatilla Yoʻldoshev. W związku z jego śmiercią w kraju wprowadzono trzydniową żałobę narodową. Władze Kuby ogłosiły 5 września dniem żałoby narodowej. Uroczystości pogrzebowe odbyły się 3 września 2016 w Samarkandzie w południowo-wschodniej części Uzbekistanu.
Oskarżenia.
Oskarżony przez , brytyjskiego ambasadora w latach 2002–2004, o łamanie praw człowieka: porwania, morderstwa, gwałty, tortury, korupcję, prześladowania religijne; w tym o odpowiedzialność za zabicie lidera radykalnych islamistów Muzaffara Avazova, który zginął śmiercią przez ugotowanie.

</doc>
<doc id="159578" url="https://pl.wikipedia.org/wiki?curid=159578" title="Ciernikowate">
Ciernikowate

Ciernikowate (Gasterosteidae) – rodzina ryb z rzędu ciernikokształtnych (Gasterosteiformes). Obejmuje 5 rodzajów z około 14 gatunkami. Liczba gatunków nie jest pewna z powodu dużej różnorodności form, zwłaszcza w grupach gatunków ("species complex") ("Gasterosteus aculeatus") i ("Pungitius pungitius"). Ciernikowate występują w słodkich, słonych i słonawych wodach półkuli północnej. Nie mają znaczenia gospodarczego, są natomiast często wykorzystywane w badaniach naukowych – ewolucyjnych, genetycznych, etologicznych i fizjologicznych.
Ciało nagie albo pokryte kostnymi płytkami wrzecionowatego kształtu. Otwór gębowy mały. Przed płetwą grzbietową znajduje się od 3 do 16 ostrych, sterczących kolców. Długość ciała większości gatunków nie przekracza 8 cm, a jedynie pocierniec osiąga do 22 cm. W czasie tarła samiec buduje misterne gniazdo z fragmentów roślin sklejonych wydzieliną z nerek, zapędza do niego jedną lub kilka samic, by te złożyły ikrę. Po zapłodnieniu ikry samiec zwykle wypędza samice i sam opiekuje się ikrą oraz, przez pewien czas, wylęgłym narybkiem.
Ze względu na kolce umieszczone na grzbiecie, ryby te nazywa się potocznie "koluszkami".
Klasyfikacja.
Rodzaje zaliczane do tej rodziny :
"Apeltes" — "Culaea" — "Gasterosteus" — "Pungitius" — "Spinachia"
Występowanie w polskich wodach.
Przedstawiciele rodziny ciernikowatych są reprezentowani w wodach Polski, m.in.: "Gasterosteus aculeatus" (ciernik), "Pungitius pungitius" (cierniczek), "Spinachia spinachia" (pocierniec).

</doc>
<doc id="159580" url="https://pl.wikipedia.org/wiki?curid=159580" title="Hymn Kataru">
Hymn Kataru

Al-Salam Al-Amiri ("Hymn pokoju") – hymn państwowy Kataru. Został przyjęty w 1996 roku z okazji wstąpienia na tron emira Hamada ibn Chalify as-Saniego. Słowa napisał szejk Mubarak bin Saif al-Sani, a muzykę skomponował Abdul Aziz Nasser Obajdan.

</doc>
<doc id="159584" url="https://pl.wikipedia.org/wiki?curid=159584" title="Gordon Freeman">
Gordon Freeman

Gordon Freeman – postać fikcyjna, główny bohater serii gier komputerowych pod tytułem "Half-Life". Rozpoznawczymi atrybutami Gordona są łom (jego pierwsza broń), szaro-pomarańczowy pancerz HEV (, mający za zadanie chronić go przed zgubnym wpływem nieprzyjaznych warunków, takich jak promieniowanie czy toksyczność) i działo grawitacyjne (), pozwalające na manipulację innymi przedmiotami, np. przyciągnięcie beczki i wyrzucenie jej w powietrze.
Half-Life.
Gordon Freeman był fizykiem teoretycznym Masachusetts Institute of Technology. Jego mentor z MIT dr. Isaac Kleiner zaproponował mu posadę w tajnym ośrodku badawczym Black Mesa w stanie Nowy Meksyk, na co Gordon się zgodził. 5 maja 2000 roku 27 letni naukowiec wziął udział w doświadczeniu sprawdzającym stabilność spektometru antymasy i wprowadzeniu pewnej próbki. Po zetknięciu się próbki z promieniem zaczęła się kaskada rezonansowa, część naukowców zginęła, a po całym ośrodku rozprzestrzeniały się portale do świata Xen, którego mieszkańcy zaczęli atakować personel. Gordon przez chwilę przebywał w innym wymiarze, po czym powrócił na Ziemię i stracił przytomność. Po przebudzeniu mężczyzna walczył z istotami z innego świata i na prośbę Eli'ego Vance'a wyruszył na powierzchnię, by wezwać pomoc. Jednak gdy tam dotarł okazało się, że do Black Mesa przybył oddział H.E.C.U. mający na celu likwidację kosmitów, jak i świadków nieudanego eksperymentu. Gordon walczył również z nimi i zaczął swoją podróż do kompleksu lambda, gdzie mógłby się przenieść do Xen i zabić Nihilantha, kosmitę który podtrzymuje powstawanie nowych portali. Po dotarciu na miejsce Gordon przeniósł się do innego wymiaru. Gdy pokonał Nihilantha, stanął naprzeciw G-Mana, tajemniczej osoby potrafiącej manipulować czasem i przestrzenią, dał on bohaterowi wybór: Freeman zgodzi się pracować dla „pracodawców” G-Mana lub stanie do walki w pojedynku, którego nie ma szans aby wygrać.
Half-Life 2.
Gordon Freeman przystał na współpracę z G-Manem, który zawiesił go w czasie na 20 lat. Mężczyzna budzi się w pociągu zmierzającym do City 17, miasta położonego w Europie. Przez kaskadę rezonansową Ziemia zwróciła uwagę Kombinatu, międzywymiarowego imperium, które wygrało z ludzkością wojnę trwającą jedynie 7 godzin. Ludzie musieli się podporządkować nowemu władcy, a najeźdźcy zablokowali im możliwość reprodukcji. Freeman spotyka dawnego znajomego, Barneya Calhouna, ochroniarza Black Mesy i dociera do kryjówki w której znajduje Isaaca Kleinera i córkę Eli'ego, Alyx Vance. Gordon dołącza do Ruchu Oporu w celu walki z Kombinatem, sam zyskał dużą sławę przez wcześniejsze wydarzenia i jest traktowany jako bohater. Po udanym ataku na więzienie Nova Prospekt, w którym ludzi zamieniano w cyborgów posłusznych najeźdźcy wybucha powstanie. Naukowiec wyrusza do Cytadeli, wielkiej siedziby sił imperium, by uratować z więzienia Eli'ego Vance'a i zakończyć rządy Wallace'a Breena, który stał się ambasadorem ludzkości, a tak naprawdę był posłuszny kosmitom. Mężczyźnie wszystko się udaje i uszkadza reaktor Cytadeli uniemożliwiając działanie znajdującego się tam teleportu. Następuje jednak eksplozja, która zabiłaby Gordona i Alyx, w tym momencie przed Gordonem ponownie staje G-Man, stwierdzając, że tym razem nie da mu iluzji wyboru i Gordon powróci wtedy, gdy będzie potrzebny.
Half-Life 2: Episode One.
Na początku gry Gordon Freeman jest świadkiem tego, jak G-Man chce do niego przemówić, jednak przerywają mu to Vortiguanty, zdenerwowana tajemnicza osoba odchodzi. Naukowiec budzi się wśród gruzów pod Cytadelą, ratuje go Alyx Vance i jej robotyczny przyjaciel Dog. Okazuje się, że reaktor uszkodzony przez bohatera wcześniej, wybuchnie, przy czym zniszczy City 17. Gordon i Alyx powracają do placówki Kombinatu by spowolnić topnienie reaktora. Dowiadują się, że lokalne siły imperium mają zamiar wezwać pomoc i poprosić o przybycie posiłków. Bohater kopiuje wiadomość, a następnie wraz z towarzyszką kieruje się na stację kolejową, by jak najszybciej opuścić miasto. Podczas wybuchu fala uderzeniowa niszczy pociąg Gordona i Alyx, a wiadomość Kombinatu zostaje wysłana.
Half-Life 2: Episode Two.
Po przebudzeniu Gordon Freeman razem z Alyx wyruszają do bazy w White Forest, gdzie czekają na nich Isaac Kleiner, Eli Vance i Arne Magnusson, spotykając po drodze wiele trudności. W trakcie podróży kobieta zostaje zraniona przez Huntera, ratuje ją grupa Vortiguantów, którzy są wdzięczni za poczynania bohaterów. Podczas leczenia kobiety przed naukowcem znów stawia się G-Man, mówi że Alyx jest także pod jego opieką, każe Gordonowi, by przetransportował ją bezpiecznie do White Forest, także szepcze do nieprzytomnej Alyx by przekazała wiadomość „Przygotuj się, na nieprzewidziane konsekwencje” do jej ojca. Gdy docierają do bazy Alyx przekazuje dane, które pobrała z Cytadeli dr. Kleinerowi, a Freeman musi odeprzeć natarcie sił najeźdźcy na placówkę. Z przekazanych informacji wszyscy dowiadują się, o lokalizacji statku Borealis, eksperymentu z Aperture Science uważanego, za zaginiony, statek ten posiada zaawansowaną technologię służącą do teleportacji. Kleiner chce by wynalazek zwrócono przeciwko Kombinatowi, a Eli, ze względu na incydent w Black Mesa chce go zniszczyć. Z placówki zostaje wystrzelona rakieta, która zamyka portal otworzony w wyniku eksplozji Cytadeli. Niespodziewanie bohaterów atakują Advisorzy, ginie ojciec Alyx, a dwójkę głównych bohaterów ratuje od tego Dog atakujący kosmitów. Eli w ostatnich chwilach życia, prosi, by Gordon i jego córka zniszczyli Borealis.
Half-Life: Alyx.
Gordon występuje tuż przed zakończeniem gry – gdy G-Man ma zamiar złożyć propozycję Alyx Vance przez chwilę widoczna jest podobizna Freemana, opisana jako „ktoś, kto nie był w stanie lub nie chciał wykonać przydzielonych mu zadań”.
Doktor Freeman pojawia się także w scence po napisach końcowych, tym razem sterowany przez gracza. Po tym, jak Alyx akceptuje ofertę G-Mana i zostaje zawieszona w czasie, Gordon odzyskuje przytomność tuż po zakończeniu fabuły z "Episode Two", aczkolwiek ze zmienionym przebiegiem zdarzeń – Eli Vance nadal żyje i nie ma wśród nich Alyx. Eli uświadamia sobie, że G-Man uratował mu życie w zamian za wolność jego córki i decyduje się unicestwić G-Mana. W tym momencie do hangaru wkracza Dog, niosąc łom Gordona. Eli wręcza Freemanowi łom, stwierdzając, że mają co robić.

</doc>
<doc id="159585" url="https://pl.wikipedia.org/wiki?curid=159585" title="Pływy syzygijne">
Pływy syzygijne



</doc>
<doc id="159592" url="https://pl.wikipedia.org/wiki?curid=159592" title="Placenta">
Placenta



</doc>
<doc id="159594" url="https://pl.wikipedia.org/wiki?curid=159594" title="Polesie Lubelskie">
Polesie Lubelskie



</doc>
<doc id="159596" url="https://pl.wikipedia.org/wiki?curid=159596" title="Hypatia">
Hypatia



</doc>
<doc id="159599" url="https://pl.wikipedia.org/wiki?curid=159599" title="Charakterystyka skokowa">
Charakterystyka skokowa

Charakterystyka skokowa, odpowiedź skokowa – w teorii sterowania, jedna z charakterystyk czasowych, która wraz z charakterystyką impulsową oraz charakterystykami częstotliwościowymi stanowi podstawowy opis działania układu regulacji.
Charakterystyka skokowa to odpowiedź układu na wymuszenie w postaci skoku jednostkowego przy zerowych warunkach początkowych. Dla wymuszenia w postaci skoku jednostkowego:
o transformacie Laplace’a:
otrzymujemy:
gdzie formula_4 to transformata Laplace’a sygnału na wyjściu z obiektu opisanego transmitancją formula_5 a stąd:
gdzie formula_7 oznacza charakterystykę skokową.
Charakterystyka skokowa przedstawia przebieg sygnału wyjściowego układu w stanie nieustalonym.

</doc>
<doc id="159604" url="https://pl.wikipedia.org/wiki?curid=159604" title="Przełom">
Przełom

Przełom – wieś w Polsce położona w województwie świętokrzyskim, w powiecie kieleckim, w gminie Mniów.
W latach 1975–1998 miejscowość administracyjnie należała do województwa kieleckiego.

</doc>
<doc id="159605" url="https://pl.wikipedia.org/wiki?curid=159605" title="Odpowiedź skokowa">
Odpowiedź skokowa



</doc>
<doc id="159607" url="https://pl.wikipedia.org/wiki?curid=159607" title="Odpowiedź impulsowa">
Odpowiedź impulsowa



</doc>
<doc id="159608" url="https://pl.wikipedia.org/wiki?curid=159608" title="Człon bezinercyjny">
Człon bezinercyjny



</doc>
<doc id="159610" url="https://pl.wikipedia.org/wiki?curid=159610" title="Człon wzmacniający">
Człon wzmacniający



</doc>
<doc id="159612" url="https://pl.wikipedia.org/wiki?curid=159612" title="Gyeonggi">
Gyeonggi

Gyeonggi (kor. 경기도) – najbardziej zaludniona prowincja Korei Południowej. Stolicą prowincji jest Suwon. Stolica Republiki Korei Seul znajduje się wewnątrz prowincji, ale jest oddzielnie administrowanym miastem specjalnym.
Historia.
Gyeonggi było jedną z ośmiu prowincji Korei w czasie panowania dynastii Joseon. Ustanowiono ją w 1413 roku. Nazwa oznacza obszar o promieniu 500-li (200 km) (gi; 기; 畿) wokół stolicy (gyeong; 경; 京) Hanseong (dzisiaj Seul). Hanseong był stolicą kraju i prowincji Gyeonggi.
W roku 1895, prowincja została zastąpiona dystryktami: Hanseong ("Hanseong-bu"; kor. 한성부; hancha: 漢城府) wokół Seulu, Gaeseong ("Gaeseong-bu"; kor. 개성부; hancha: 開城府) wokół Gaeseong, oraz Inczon ("Incheon-bu"; kor. 인천부; hancha: 仁川府) wokół Inczon i Suwon, obszary na zachodzie i południu zostały włączone do dystryktów: Chuncheon ("Chuncheon-bu"; kor. 춘천부; hancha: 春川府), Chungju ("Chungju-bu"; kor. 충주부; hancha: 忠州府) lub Kongju ("Kongju-bu"; kor. 공주부; hancha: 公州府). W roku 1896 przywrócono podział na prowincje w granicach sprzed 1895, stolicę przeniesiono do Suwon.
Po zakończeniu wojny koreańskiej w 1945 roku, prowincja została podzielona na amerykańską i radziecką strefę okupacyjną. Granicę ustalono na równoleżniku 38. Południową część prowincji Hwanghae także podzielono wzdłuż tego równoleżnika i przyłączono ją do południowej części prowincji Gyeonggi.
W 1946 roku, Seul został ogłoszony miastem specjalnym, administrowanym niezależnie od prowincji. W tym samym roku północna część prowincji Gyeonggi kontrolowana przez Rosjan przyłączona została do prowincji Gangwon. W 1948 Gyeonggi zostało częścią nowo powstałego, niezależnego państwa, Korei Południowej.
Geografia.
Prowincja Gyeonggi położona jest na północnym zachodzie Republiki Korei. Od wschodu graniczy z Gangwon, od południa z Chungcheong Północnym oraz Południowym, od zachodu z Inczon i Morzem Żółtym. Od strony północnej graniczy z Obszarem Przemysłowym Kaesŏng i prowincją Hwanghae Północne w Korei Północnej.
Podział administracyjny.
Prowincja Gyeonggi podzielona jest na 28 miast (kor. "si") oraz 3 powiaty (kor. "gun").

</doc>
<doc id="159614" url="https://pl.wikipedia.org/wiki?curid=159614" title="Gwangju (Jeolla Południowa)">
Gwangju (Jeolla Południowa)

Gwangju (kor. 광주) – miasto na prawach metropolii w Korei Południowej. Znajduje się pod bezpośrednią kontrolą Ministra Spraw Wewnętrznych Korei Południowej. Jest stolicą prowincji Jeolla Południowa. Siedziba rzymskokatolickiej archidiecezji.
Historia.
Miasto zostało założone około roku 57 p.n.e. i od tego czasu było centrum handlowym. Podczas okresu Trzech Królestw Korei było centrum administracyjnym Baekje.
Przemysł zaczął się rozwijać wraz z wybudowaniem w 1914 roku linii kolejowej łączącej z Seulem. Powstały browary, młyny ryżowe, rozwinął się przemysł tekstylny, produkujący wyroby z bawełny.
W 1929 roku, podczas okupacji japońskiej, starcia pomiędzy koreańskimi i japońskimi studentami przerodziły się w regionalną demonstrację, która zakończyła się międzynarodowym zrywem przeciwko władzy okupanta.
W maju 1980 w Gwangju doszło do potężnych demonstracji, w których brało udział dziesiątki tysięcy mieszkańców (patrz: Masakra w Gwangju). Protest był skierowany przeciwko zamachowi stanu z 12 grudnia 1979 i rządom wojskowej dyktatury generała Chon Doo Hwana. Armia do tłumienia demonstracji użyła jednostek pancernych. W wyniku pacyfikacji miasta zginęło według oficjalnych danych strony rządowej 165 osób.
Podział administracyjny.
Gwangju podzielone jest na 5 dzielnic (kor. "gu"). Poniżej znajduje się podział miasta na dzielnice oraz sąsiedztwa. Zastosowano transkrypcję poprawioną.
Sport.
Miasto w roku 2015 gościło uczestników letniej uniwersjady. Wśród obiektów sportowych Gwangju można wymienić hale Gudong Arena oraz stadion Guus Hiddink Stadium.

</doc>
<doc id="159616" url="https://pl.wikipedia.org/wiki?curid=159616" title="Ludvik Soucek">
Ludvik Soucek



</doc>
<doc id="159618" url="https://pl.wikipedia.org/wiki?curid=159618" title="Gasterosteidae">
Gasterosteidae



</doc>
<doc id="159619" url="https://pl.wikipedia.org/wiki?curid=159619" title="Gasterosteiformes">
Gasterosteiformes



</doc>
<doc id="159621" url="https://pl.wikipedia.org/wiki?curid=159621" title="Transmitancja widmowa">
Transmitancja widmowa

Transmitancja widmowa – wielkość w teorii sterowania i w teorii przetwarzania sygnałów definiowana jako stosunek wartości zespolonej odpowiedzi formula_1 układu wywołanej wymuszeniem sinusoidalnym, do wartości zespolonej tego wymuszenia, w stanie ustalonym. Transmitancja widmowa opisuje przetwarzanie przez dany obiekt (układ) zmieniającego się sygnału wejściowego, a można otrzymać ją przechodząc z transmitancji operatorowej przez podstawienie formula_2
Transmitancję widmową łączy z transmitancją operatorową zależność:
Sinusoidalny sygnał wejściowy można zapisać:
a odpowiedź jako:
Ponieważ przekształcenie Fouriera stanowi szczególny przypadek przekształcenia Laplace’a dla formula_7 to transmitancję widmową liniowego układu o parametrach stałych można też zdefiniować jako stosunek transformaty Fouriera sygnału wyjściowego układu do transformaty Fouriera sygnału wejściowego, przy zerowych warunkach początkowych.

</doc>
<doc id="159623" url="https://pl.wikipedia.org/wiki?curid=159623" title="Waldemar Poulsen">
Waldemar Poulsen



</doc>
<doc id="159625" url="https://pl.wikipedia.org/wiki?curid=159625" title="Charakterystyka amplitudowo-fazowa">
Charakterystyka amplitudowo-fazowa

Charakterystyka amplitudowo-fazowa, charakterystyka Nyquista, wykres Nyquista () – w automatyce, wykres transmitancji widmowej układu na płaszczyźnie zmiennej zespolonej.
Można ją wyznaczyć doświadczalnie, dokonując pomiarów (w stanie ustalonym) amplitudy oraz przesunięcia fazowego sygnału wyjściowego układu, gdy sygnałem wejściowym jest sygnał sinusoidalny o stałej amplitudzie i częstotliwości. Na wykresie umieszcza się punkty odpowiadające wartościom transmitancji widmowej dla kolejnych wartości pulsacji formula_1 Kierunek strzałki oznacza kierunek wzrostu formula_2 Na osi rzędnych odłożona zostaje wartość części urojonej, a na osi odciętych wartość części rzeczywistej transmitancji widmowej. Wykres charakterystyki amplitudowo-fazowej układu realizowalnego fizycznie dąży do początku układu współrzędnych.

</doc>
<doc id="159629" url="https://pl.wikipedia.org/wiki?curid=159629" title="Fryderyk Schiller">
Fryderyk Schiller



</doc>
<doc id="159630" url="https://pl.wikipedia.org/wiki?curid=159630" title="Amoco Cadiz">
Amoco Cadiz



</doc>
<doc id="159631" url="https://pl.wikipedia.org/wiki?curid=159631" title="Pocierniec">
Pocierniec

Pocierniec ("Spinachia spinachia") – gatunek morskiej ryby z rodziny ciernikowatych (Gasterosteidae). 
Zasięg występowania.
Występuje wokół północnych wybrzeży Atlantyku wraz z przyległymi morzami od Zatoki Biskajskiej, całe Morze Bałtyckie, aż do Przylądka Północnego. Siedliskiem jego są przybrzeżne strefy mórz na głębokości do 10 m zarośnięte wodorostami. 
Charakterystyka.
Osiąga do 22 cm długości. Grzbiet i ogon zielonobrunatne, a boki złociste. Przed płetwą grzbietową ma od 13 do 16 nie połączonych ze sobą kolców. Tarło odbywa w maju i czerwcu. Samiec buduje gniazdo zawieszone wśród wodorostów na głębokości 30–90 cm. Po tarle samice giną, a samce opiekują się przez pewien czas ikrą i wylęgłym narybkiem. Jego pokarm stanowią skorupiaki i małe ryby. 
Ochrona.
Na terenie Polski gatunek był objęty ścisłą ochroną gatunkową. Od 2014 r. podlega ochronie częściowej .

</doc>
<doc id="159633" url="https://pl.wikipedia.org/wiki?curid=159633" title="Amebocyt">
Amebocyt

Amebocyt (gr. "ameíbō" ‘zmiana’, "kýtos" ‘komórka’), komórka ameboidalna, komórka pełzakowata – komórka zdolna do ruchów pełzakowatych, występująca w wielu grupach organizmów, pełniąca różne funkcje, np. ochrona przed drobnoustrojami (fagocytoza), gromadzenie zbędnych produktów przemiany materii.
Amebocyty gąbek (Porifera) znajdują się w galaretowatej substancji zwanej mezohylem, występującej pomiędzy zewnętrzną a wewnętrzną warstwą komórek. Wytwarzają one krzemionkę i węglan wapnia. Ich funkcją jest zbieranie zbędnych produktów przemiany materii, trawienie pokarmu przyjmowanego od choanocytów, na których osiada zawiesina organiczna na kołnierzykach.

</doc>
<doc id="159634" url="https://pl.wikipedia.org/wiki?curid=159634" title="Olafur Ragnar Grimsson">
Olafur Ragnar Grimsson



</doc>
<doc id="159635" url="https://pl.wikipedia.org/wiki?curid=159635" title="Adeline Records">
Adeline Records

Adeline Records – niezależna amerykańska wytwórnia płytowa założona przez Billie'go Joe Armstronga wokalistę grupy muzycznej Green Day, jego żonę Adrienne Nesser oraz Jima Theibaud - zawodowego skateboardzistę. Wytwórnia Adeline Records wspiera zaprzyjaźnione zespoły.
Nagrywają dla tej wytwórni: Green Day, AFI, One Man Army, The Frisk, The Influents, The Soviettes, The Crush, the effection, Fetish, Fleshies, Pinhead Gunpowder, The Frustrators, i The Network.
Billie nagrywa także za darmo początkujące zespoły.

</doc>
<doc id="159637" url="https://pl.wikipedia.org/wiki?curid=159637" title="Lesław Podkański">
Lesław Podkański

Lesław Paweł Podkański (ur. 11 lutego 1956 w Tarnawie Małej) – polski mechanik i polityk ruchu ludowego, poseł na Sejm II i III kadencji, senator V i VI kadencji, minister współpracy gospodarczej z zagranicą w rządzie Waldemara Pawlaka.
Życiorys.
Ukończył Instytut Przemysłu Naftochemicznego i Gazowego w Moskwie (1980). Pracował m.in. w Lubelskich Zakładach Przemysłu Skórzanego (w latach 1979–1980 jako samodzielny mechanik, w latach 1980–1982 jako główny mechanik), w spółce Unital w Warszawie (w latach 1990–1991 jako dyrektor handlowy), a także w aparacie partyjnym Zjednoczonego Stronnictwa Ludowego (jako instruktor i kierownik wydziału komitetu wojewódzkiego w Lublinie, zastępca kierownika wydziału ideologii i pracy ideowo-wychowawczej i propagandy naczelnego komitetu). W latach 1992–1995 pozostawał związany z Ministerstwem Współpracy Gospodarczej z Zagranicą, był kolejno wicedyrektorem departamentu, podsekretarzem stanu (od 19 maja 1992 do 25 marca 1993), a od 26 października 1993 do 6 marca 1995 ministrem. Był współtwórcą tzw. trójkąta Buchacza. W 2001 został udziałowcem spółki Agro-Pool-Prima.
Z ramienia Polskiego Stronnictwa Ludowego w latach 1993–2001 sprawował mandat poselski w Sejmie II i III kadencji. W 2001 i 2005 był wybierany do Senatu w okręgu chełmskim. W 2007 nie ubiegał się o reelekcję. W 2008 został doradcą ds. korporacji w BRE Banku, a w 2013 członkiem rady nadzorczej ZE PAK.

</doc>
<doc id="159642" url="https://pl.wikipedia.org/wiki?curid=159642" title="Śródmieście-Północ">
Śródmieście-Północ

Śródmieście-Północ – osiedle administracyjne Szczecina, będące jednostką pomocniczą miasta, położone w Śródmieściu. Osiedle ograniczone jest ulicami: Wielkopolską i J. Malczewskiego (od południa), J. Matejki i Gontyny (od wschodu), E. Plater, S. Staszica i P. Skargi (od północy) oraz P. Wawrzyniaka, fragmentem ul. A. Mickiewicza i 5 lipca (od zachodu).
Według danych z 2022 r. na osiedlu mieszkało 10 460 osób.
Ta część miasta została przyłączona do Szczecina w 1875 r. Najbardziej reprezentacyjną częścią osiedla jest plac Jasne Błonia.
Budynki osiedla:
Z osiedla Głębokie przez Park Kasprowicza oraz Jasne Błonia i al. Jedności Narodowej w kierunku Stare Miasto prowadzi najdłuższa w mieście znakowana droga rowerowa.
Samorząd mieszkańców.
Rada Osiedla Śródmieście-Północ liczy 15 członków. W wyborach do rad osiedli 20 maja 2007 roku udział wzięło 172 głosujących, co stanowiło frekwencję na poziomie 1,42% (jedna z najniższych spośród osiedli Szczecina). W wyborach do rady osiedla 13 kwietnia 2003 udział wzięło 169 głosujących, co stanowiło frekwencję 1,45% (jedna z najniższych spośród osiedli Szczecina).
Samorząd osiedla Śródmieście-Północ został ustanowiony w 1990 roku.

</doc>
<doc id="159644" url="https://pl.wikipedia.org/wiki?curid=159644" title="Bastia">
Bastia

Bastia (kors. "Bastìa") – główne miasto handlowe i przemysłowe na Korsyce, główny ośrodek administracyjny departamentu Górna Korsyka. Miasto zostało założone w XIV wieku. Ma dobrze rozwinięty przemysł metalowy i tytoniowy. Znajduje się tutaj także port morski, do którego przypływają statki handlowe oraz promy łączące Bastię z Marsylią i Livorno. Dworzec kolejowy ma połączenia z północną i środkową częścią wyspy; pociągów nie jest wiele, ale cieszą się popularnością także z racji niezwykłej malowniczości tras Korsyki. W odległości 20 km na południe od miasta znajduje się Port lotniczy Bastia-Poretta. Dzięki dostępowi do Morza Śródziemnego i długiej historii Bastia jest dużym ośrodkiem rekreacyjnym z plażą i kąpieliskami. Oprócz starego miasta ma inne turystyczne atrakcje takie jak:
Bastia jest również siedzibą francuskiego klubu piłki nożnej SC Bastia.
Według danych na rok 1990 gminę zamieszkiwało 37 845 osób, a gęstość zaludnienia wynosiła 1953 osoby/km².

</doc>
<doc id="159646" url="https://pl.wikipedia.org/wiki?curid=159646" title="Ernst Lindemann">
Ernst Lindemann

Ernst Lindemann (ur. 28 marca 1894 w Altenkirchen (Westerwald), zm. 27 maja 1941) – niemiecki oficer marynarki, dowódca pancernika „Bismarck”.
Życiorys.
W 1913 wstąpił do niemieckiej marynarki cesarskiej (Kaiserliche Deutsche Marine). W kwietniu 1914 rozpoczął naukę w Szkole Marynarki w Mürwik, którą przerwał wybuch I wojny światowej. W 1915 Lindemann został awansowany do stopnia porucznika. Po wojnie służył na pancerniku „Hannover”. W 1925 w randze kapitana został oficerem sztabowym dowództwa rejonu Bałtyku Reichsmarine w Kilonii.
W późniejszych latach służył na okrętach: „Elsass”, „Schleswig-Holstein” i „Admiral Scheer”. W 1936 został komendantem Szkoły Artylerii Kriegsmarine. W 1938 awansował do stopnia komandora ("Kapitän zur See"). Wiosną 1940 mianowany dowódcą pancernika „Bismarck”; zginął na pokładzie „Bismarcka” podczas walki z Brytyjczykami na północnym Atlantyku 27 maja 1941.
Pośmiertnie został odznaczony 27 grudnia 1941 Krzyżem Rycerskim Krzyża Żelaznego za zatopienie krążownika liniowego HMS „Hood”.

</doc>
<doc id="159649" url="https://pl.wikipedia.org/wiki?curid=159649" title="Rozwój moralny">
Rozwój moralny

Rozwój moralny – proces przemian osobowości człowieka, prowadzących do uformowania się pewnego systemu wartości i odpowiadających mu reguł postępowania. Ma dwa poziomy – poznawczy (rozumowanie, oceny moralne) i behawioralny (działanie moralne).
Znane koncepcje rozwoju moralnego przedstawili Jean Piaget, Lawrence Kohlberg oraz Heliodor Muszyński.
Etapy rozwoju moralnego według Heliodora Muszyńskiego:

</doc>
<doc id="159650" url="https://pl.wikipedia.org/wiki?curid=159650" title="Master and Servant">
Master and Servant

Master and Servant – singel grupy Depeche Mode promujący album "Some Great Reward".

</doc>
<doc id="159656" url="https://pl.wikipedia.org/wiki?curid=159656" title="Pianka poliuretanowa">
Pianka poliuretanowa

Pianka poliuretanowa – materiał izolacyjny składający się głównie z polikarbaminianu. Materiał jest fabrycznie wtłaczany w hermetyczne opakowanie. Po wydobyciu wchodzi w reakcję z dwutlenkiem węgla, przez co intensywnie się pieni i wypełnia całą izolowaną przestrzeń ograniczając tym samym do minimum liczbę mostków cieplnych. Najpopularniejsze zastosowania to ocieplanie skomplikowanych powierzchni takich jak poddasza, czy hale przemysłowe.

</doc>
<doc id="159657" url="https://pl.wikipedia.org/wiki?curid=159657" title="Tirpitz">
Tirpitz

Tirpitz – niemiecki pancernik z okresu II wojny światowej, bliźniaczy okręt „Bismarcka” i największa jednostka Kriegsmarine w latach 1941–1944. Pancernik „Tirpitz” jest największym okrętem wojennym, jaki kiedykolwiek służył pod banderą Niemiec.
Historia i rejsy.
Budowę okrętu oznaczonego jako Bau Nr. 124, rozpoczęto jesienią 1936 w stoczni "Kriegsmarinewerft" w Wilhelmshaven. Został zwodowany 1 kwietnia 1939 r.; matką chrzestną była córka admirała Alfreda von Tirpitza. Okręt wszedł do służby 25 lutego 1941 r., a jego dowódcą został kmdr Karl Topp. Przez następne miesiące przeszedł serię prób na Bałtyku, osiągając gotowość bojową we wrześniu 1941.
Działalność operacyjna.
Pancernik brał udział w ubezpieczaniu niemieckich operacji na Bałtyku, podczas których nie doszło jednak do żadnych starć z okrętami radzieckimi. Wtedy też trwało szkolenie załogi. Po zatopieniu bliźniaczego „Bismarcka” Niemcy uznali, że wysłanie „Tirpitza” na daleki rejs rajderski byłoby zbyt ryzykowne, aczkolwiek Niemcy postanowili użyć „Tirpitza” do działań rajderskich na Atlantyku. Taki scenariusz przeraził Brytyjczyków do tego stopnia, że postanowili go wyeliminować. Nie mogli zrobić tego w sposób bezpośredni, więc postanowili wyeliminować go pośrednio niszcząc dok w Saint-Nazaire (Rajd na Saint-Nazaire).
Działalność w Norwegii.
Po zniszczeniu doku w Saint-Nazaire Niemcy nie mogli wysłać pancernika na Atlantyk, gdyż był to jedyny dok, który mógł pomieścić „Tirpitza” na zachodzie Europy. Niemcy postanowili przebazować go do Norwegii, by powstrzymać konwoje zaopatrzeniowe "Lend-Lease Act" wysyłanych przez aliantów zachodnich do Związku Radzieckiego w dużej części statkami płynącymi drogą północną przez Morze Norweskie do Murmańska. W związku z tym dowództwo Kriegsmarine podjęło decyzję o przebazowaniu „Tirpitza” do Norwegii, gdzie miał bezpiecznie przebywać w wąskich, niedostępnych fiordach, w pobliżu szlaków konwojów arktycznych. Dla zakamuflowania jego obecności wytwarzali w miejscach kotwiczenia sztuczną mgłę poprzez rozpylanie kwasu chlorosulfonowego. Pancernik przybył do Trondheim w Norwegii 16 stycznia 1942. Do Norwegii przebazowano również większą część pozostałych niemieckich sił nawodnych.
Od końca stycznia 1942 r. Brytyjczycy próbowali zatopić „Tirpitza” przez naloty ciężkich bombowców, lecz pierwszy nalot 30/31 stycznia nie osiągnął celu, a kolejne 30/31 marca były nieskuteczne.
Operacja "Sportpalast".
W marcu 1942 roku Niemcy postanowili użyć pancernika do zwalczania konwojów. W tym czasie do ZSRR płynął konwój PQ-12 i wracał PQ-8. „Tirpitz” wraz z eskortującymi go niszczycielami wyruszył, by przechwycić konwoje. Jednak nie udało się wytropić konwojów, chociaż niemiecki zespół podpłynął bardzo blisko do alianckich statków.
Konwój PQ-17.
4 lipca 1942 roku Niemcy poinformowani przez swoich szpiegów i lotnictwo o konwoju PQ-17, zamierzali go zniszczyć używając najcięższych okrętów Kriegsmarine. Do zadania wyznaczono pancernik „Tirpitz”, pancernik kieszonkowy „Admiral Scheer”, ciężki krążownik „Admiral Hipper” i niszczyciele eskorty. Na wieść o wyjściu w morze „Tirpitza” dowództwo nakazało rozproszyć konwój, by uratować statki od łatwego zniszczenia ogniem pancernika i nakazała wycofanie eskorty (mimo że w pobliżu Wyspy Niedźwiedziej znajdował się zespół, w którego skład wchodziły pancerniki „Duke of York”, „Washington” i lotniskowiec „Victorius”). W wyniku tych decyzji konwój padł ofiarą U-bootów i samolotów, a zespół niemiecki powrócił do fiordów. Po tej tragedii dowódca eskorty konwoju PQ-17 powiedział:
„«Tirpitz» przez samo tylko podniesienie kotwicy zrobił to, czego nie zrobiły masy samolotów i okrętów podwodnych – złamał spoistość konwoju, podstawową taktykę do walki z takim zagrożeniem”.
O godzinie 18.01 niemiecki zespół był atakowany przez radziecki okręt podwodny K-21 dowodzony przez kmdra por. Nikołaja Łunina, lecz cztery torpedy chybiły i nie zostały zauważone przez Niemców. Mimo to, w radzieckim piśmiennictwie powielana bywa informacja o rzekomym uszkodzeniu pancernika, utajnionym przez Niemców, na co brak jest jakiegokolwiek dowodu.
Operacja "Sizilien".
We wrześniu 1943 roku „Tirpitz” został użyty bojowo, ale jako wsparcie desantu na Spitsbergen. Razem z pancernikiem „Scharnhorst” i dziewięcioma niszczycielami i oddziałami 349 pułku grenadierów zdobyli wyspę w kilka dni. Po zakończeniu operacji Niemcy skierowali „Tirpitza” do fiordów.
Efekt psychologiczny i militarny działalności „Tirpitza”.
Obecność pancernika powodowała, że jeden pancernik wiązał aż 7 pancerników i inne ciężkie jednostki. Zyskał też nazwę „Samotny władca północy”. Pobyt pancernika w Norwegii sprawiał, że alianci mieli mniej ciężkich okrętów na Atlantyku, co z kolei powodowało duże straty. Brytyjczycy chcieli się go pozbyć. Używali do tego samolotów z lotniskowców i miniaturowych okrętów podwodnych, kilkakrotnie uszkadzając okręt i stopniowo obniżając jego wartość bojową. 22 września 1943 sześć okrętów podwodnych typu X dokonało ataku na niemieckie ciężkie okręty nawodne, zgromadzone w fiordzie Altafiord (operacja "Source"). Ładunki wybuchowe podłożone pod „Tirpitza” spowodowały jego ciężkie uszkodzenie.
W 1944 roku Brytyjczycy podejmowali kilka prób zatopienia „Tirpitza”, angażując znaczne siły. 3 kwietnia 1944 r. został on uszkodzony przez samoloty pokładowe w ramach operacji "Tungsten", lecz uszkodzenia nie były poważne. 17 lipca powtórzono nalot podczas operacji "Mascot", ale pancernik został okryty zasłoną dymną i żadna bomba nie trafiła. Czterech dalszych nalotów z lotniskowców na Kaafiord (operacja Goodwood) dokonano pomiędzy 22 a 29 sierpnia, ale uszkodzenia pancernika okazały się niewielkie. Po tym powrócono do nalotów ciężkich bombowców. 15 września nalot bombowców w ramach operacji "Paravane" spowodował na pancerniku zniszczenia nie do usunięcia. Po tym rajdzie okręt został przeholowany w okolice Tromsø i zakotwiczony jako nieruchoma bateria obrony wybrzeża. Kolejny nalot ciężkich bombowców nastąpił 29 października (operacja "Obviate"), ale nie przyniósł dużych szkód.
Zatopienie.
Pełny sukces osiągnięto jednak dopiero 12 listopada 1944, używając ciężkich bombowców typu Lancaster uzbrojonych w ciężkie bomby Tallboy, ważące 5,45 ton. Po bezpośrednim trafieniu dwiema bombami tuż w pobliżu burty okręt szybko zatonął w Tromsø (), zabierając na dno znaczną część załogi. W związku z tym, że okręt obrócił się prawie do góry dnem na płytkiej wodzie, wystające ponad lustro wody dno umożliwiło grupom ratunkowym wycięcie otworów i uratowanie części marynarzy. Innym zbiegiem okoliczności było wyokrętowanie części załogi maszynowej krótko przed zatopieniem (okręt został przewidziany jako pływająca bateria), co znacznie obniżyło liczbę ofiar.

</doc>
<doc id="159660" url="https://pl.wikipedia.org/wiki?curid=159660" title="CCIR">
CCIR

Comité consultatif international des radiocommunications, CCIR (pl. "Międzynarodowy Doradczy Komitet Radiokomunikacyjny") – instytucja międzynarodowa zajmująca się radiokomunikacją, powołana w 1927 w Waszyngtonie podczas Trzeciej Międzynarodowej Konferencji Radiotelegraficznej. W roku 1992, zgodnie z zapisami Konstytucji i Konwencji ITU, przekształcona została w Sektor Radiokomunikacji Międzynarodowego Związku Telekomunikacyjnego.
Skrótowcem CCIR określa się czasem rekomendowany przez tę instytucję zakres częstotliwości radiofonicznych w paśmie UKF (87,5…108 MHz), w odróżnieniu od innego używanego, nazywanego OIRT (65,5…74 MHz).

</doc>
<doc id="159661" url="https://pl.wikipedia.org/wiki?curid=159661" title="Blasphemous Rumours / Somebody">
Blasphemous Rumours / Somebody

Blasphemous Rumours – singel grupy Depeche Mode promujący album "Some Great Reward". Nagrań live dokonano podczas trzeciego koncertu trasy "Some Great Reward" w Empire Theatre w Liverpoolu (Wielka Brytania) - 29 września 1984.
Somebody.
Utwór „Somebody” („Ktoś” ) oprócz tego, że ukazał się jako strona B singla „Blasphemous Rumours” (zobacz wyżej) ukazał się także nakładem New York Records jako osobny singiel – na Filipinach, w formie 7-calowej płyty (nr kat. NEW-9259), jako stronę B wybrano „Stories of Old”.

</doc>
<doc id="159671" url="https://pl.wikipedia.org/wiki?curid=159671" title="Berno (kanton)">
Berno (kanton)

Berno (gsw. "Bärn", niem. "Bern", ) – szwajcarski kanton, drugi co do wielkości zarówno pod względem powierzchni (po Gryzonii) jak i populacji (po Zurychu). Leży w zachodniej części kraju, głównie w dorzeczu rzeki Aare. Na północy graniczy z kantonami Jura i Solura, na zachodzie graniczy z kantonami Neuchâtel, Fryburg i Vaud. Na południu graniczy z trzecim co do wielkości kantonem w Szwajcarii – Valais. Na wschodzie kanton Berno graniczy z kantonami Uri, Nidwalden, Obwalden, Lucerna i Argowia.
Kanton ten jest dwujęzyczny, status języka urzędowego mają tutaj zarówno język niemiecki jak i francuski. 31 grudnia 2020 kanton Berno zamieszkiwały 1 043 123 osoby, z czego 173 158 (16,6%) to obcokrajowcy. Stolicą kantonu jest miasto Berno "{Bern)".
Historia.
Tereny kantonu składają się z ziem zdobytych przez Berno, zarówno na drodze militarnej jak i kupna, głównie między XIV a XVI wiekiem. Nabyte tereny z datą przyłączenia:
Kanton utracił także część terenów: Argowię (1415), Aigle i Grandson (1475), Vaud (1536) oraz Pays-d'Enhaut z Château-d’Œx (1555). Od 1798 do 1802 Berner Oberland odłączył się od Berna jako osobny kanton Republiki Helweckiej – Oberland ze stolicą w Thun. Część francuskojęzycznego rejonu Berna odłączyła się w 1979 r. tworząc kanton Jura.
Kanton Berno dołączył do Konfederacji Szwajcarii w 1353 r.
Geografia.
Główną rzeką kantonu jest rzeka Aare wraz z dopływami. Kanton dzieli się na sześć regionów: Berner Oberland, Berner Mittelland, Emmental, Oberaargau, Seeland i Berner Jura. Najgęściej zaludnionym regionem jest Berner Mittelland, położony na płaskowyżu na północ od Alp, tam też leży stolica kantonu. Północną część kantonu zajmuje Berner Jura, granicząca z kantonem Jura. Berner Oberland leży na południu, jest to największy i najbardziej górzysty region Berna.
Tereny Mittellandu to doliny rzek Aare i Emme, wyżyny przedalpejskie i równiny w okolicach stolicy. Region Emmental jest górzysty, usiany porozrzucanymi wioskami i farmami. To stąd pochodzi ser Ementaler. Na północy leży region Seeland zwany także Regionem Trzech Jezior "(Drei-Seen-Land)". Owe trzy jeziora to Biel, Morat i Neuchâtel.
Berner Oberland obejmuje Alpy Berneńskie "(Berner Alpen)", zachodni kraniec Alp Urneńskich "(Urner Alpen)" oraz tereny położone na północ, w bezpośrednim sąsiedztwie gór. W Alpach Berneńskich znajduje się najwyższy szczyt kantonu – Finsteraarhorn, który osiąga wysokość 4274 m n.p.m. i jest trzecim co do wybitności szczytem Alp. Jednakże bardziej znane są inne szczyty Alp Berneńskich: Eiger, Mönch, i Jungfrau.
We wschodniej części regionu znajduje się wiele ośrodków turystycznych i narciarskich, np.: Mürren, Wengen w dolinie Lauterbrunnental, Interlaken oraz Grindelwald. Miasteczko Meiringen jest znane z jednego z opowiadań o Sherlocku Holmes'ie pt. "Ostatnia zagadka". Zachodnia część Oberlandu to miejscowości takie jak Thun, Adelboden oraz Kandersteg z jeziorem Oeschinen. Leżą tu także znane ośrodki narciarskie Gstaad i Saanen.
Oberland jest regionem wybitnie górzystym z licznymi lodowcami (np. Aletschgletscher lub Fieschergletscher), wodospadami Reichenbach lub Trümmelbach) oraz kolejami (Jungfraubahn lub Wengernalpbahn).
Kanton zajmuje powierzchnię 5959 km², z czego 6,4% zajmują budynki i drogi, 43,3% tereny rolnicze, a 31,0% lasy. Pozostałe 19,3% to nieużytki, do których zalicza się lodowce, wysokie góry oraz jeziora.
Administracja.
Parlament kantonu nosi nazwę ”Wielka Rada Berna” (niem. "Grosser Rat", fr. "Grand conseil"). Składa się ze 160 reprezentantów wybieranych w oparciu o ordynację proporcjonalną na czteroletnią kadencję. Francuskojęzyczna część kantonu (Berner Jura) ma zagwarantowane dwanaście miejsc w radzie, a francuskojęzyczna mniejszość dwujęzycznego okręgu Biel/Bienne ma zagwarantowane trzy miejsca.
Organem wykonawczym kantonu jest „Rada Wykonawcza Berna” (niem. "Regierungsrat", fr. "Conseil-éxecutif"). Składa się ona z siedmiu członków wybieranych bezpośrednio przez obywateli na czteroletnią kadencję. Konstytucja kantonu rezerwuje jedno miejsce w Radzie Wykonawczej dla francuskojęzycznego reprezentanta Berner Jura.
System sądowniczy kantonu jest dwuinstancyjny. Pierwszą instancją są sądy okręgów, a instancją wyższą jest Najwyższy Sąd Kantonalny (niem. "Obergericht", fr. "Cour suprême").
Podział administracyjny.
1 stycznia 2010 r., istniejące dotąd 26 okręgów ("Amtsbezirk") zostało zlikwidowanych, a w ich miejsce utworzono pięć regionów administracyjnych "(Verwaltungsregion)". Regiony te dzielą się natomiast na dziesięć okręgów ("Verwaltungskreis"), w skład których wchodzi łącznie 338 gmin "(Gemeinde)":
Demografia.
Kanton Berno jest dwujęzyczny. Języka niemieckiego używa około 86% populacji, a języka francuskiego około 11%. Trzecim najpopularniejszym językiem jest język włoski.. Niemieckojęzyczna część populacji posługuje się dialektami "Berndeutsch" (odmiana wysokoalemańskiego) oraz Schwyzertüütsch. Ludność francuskojęzyczna skupia się w zachodnich i północnych częściach kantonu. Francuski jest także używany obok niemieckiego w mieście Biel/Bienne. Urzędowo oba języki mają jednakowy status.
Religia.
Większość mieszkańców kantonu to protestanci (67% w 2000 r.) i większość z nich należy do Szwajcarskiego Kościoła Reformowanego. W kantonie istnieje także wiele odłamów ewangelickich. Ewangelicy zamieszkują głównie w Emmentalu i Oberlandzie.
Katolicy stanowią 16% populacji kantonu. Istnieje tu także uznana prawnie społeczność żydowska. Podobnie jak w całej Szwajcarii występują tu także religie imigrantów, jak np. sikhizm, Kościół Jezusa Chrystusa Świętych w Dniach Ostatnich i islam. W 2006 r. postanowiono rozbudować meczet w Langenthal i wybudować minaret, co wywołało sprzeciw środowisk ewangelistycznych i konserwatywnych. Ostatecznie, w referendum, 57,5% Szwajcarów opowiedziało się za zakazem budowania minaretów w Szwajcarii.
Gospodarka.
Głównym źródłem dochodu kantonu jest turystyka, szczególnie w Oberlandzie Berneńskim. Inne ważne sektory gospodarki to rolnictwo (szczególnie hodowla bydła), serowarstwo oraz energia z elektrowni wodnych. Najżyźniejsze gleby występują w Mittellandzie, dlatego też rolnictwo jest tu najbardziej rozwinięte. Jest to także najbardziej uprzemysłowiony rejon kantonu. W Mühlebergu znajduje się elektrownia jądrowa.
Rejon jeziora Biel obfituje w winnice. W kantonie znajdują się także zakłady produkujące zegarki oraz maszyny.

</doc>
<doc id="159673" url="https://pl.wikipedia.org/wiki?curid=159673" title="Alfred von Tirpitz">
Alfred von Tirpitz

Alfred Peter Friedrich von Tirpitz (wym. "MAF:" , ; ur. 19 marca 1849 w Küstrin, zm. 6 marca 1930 w Ebenhausen) – niemiecki grossadmiral, twórca Cesarskiej Marynarki Wojennej, następca sekretarza Urzędu Marynarki Rzeszy (Reichsmarineamt) Friedricha von Hollmanna.
Uchodzi za twórcę niemieckiej floty dalekomorskiej. Jego celem było stworzenie sił morskich, które – nawet gdyby nie dorównywały siłom angielskim – to stanowiłyby dla nich duże zagrożenie w przypadku wybuchu wojny. Doprowadziło to do niemiecko-brytyjskiego wyścigu zbrojeń. Efektem było powstanie floty liniowej Hochseeflotte, którą Brytyjczycy uznali za zagrożenie i brali pod uwagę przy planowaniu działań na początku pierwszej wojny światowej.
Życiorys.
Urodził się w rodzinie mieszczańskiej jako syn urzędnika państwowego. 1 kwietnia 1865 wstąpił do wojska, zostając kadetem. 24 czerwca 1869 ukończył szkołę morską w Kilonii i został powołany do pruskiej marynarki wojennej, zdobywając 22 września tego samego roku stopień podporucznika marynarki. Dowodził flotyllą torpedowców, stając się jednocześnie gorliwym rzecznikiem wykorzystywania okrętów podwodnych w operacjach militarnych. Przez następne lata awansował na stopień komandora (24 listopada 1888), kontradmirała (13 maja 1895), wiceadmirała (5 grudnia 1899), admirała (12 czerwca 1903) i wielkiego admirała w dniu 27 listopada 1911. W 1896 został dowódcą eskadry krążowników w Azji Wschodniej, a w 1897 objął tekę ministra marynarki cesarskiej. W 1900 roku został nobilitowany i odtąd nosił nazwisko „von Tirpitz”.
Wysuwał pomysły rozbudowania floty Cesarstwa Niemieckiego na ogromną skalę, w czym spotykał się z aprobatą ze strony cesarza Wilhelma II Hohenzollerna. Ich realizacja zaczęła się w 1898, kiedy wprowadzono w życie ustawę o flocie, według której miała powstać niemiecka marynarka wojenna zdolna do stawienia czoła francuskim i rosyjskim siłom morskim. Kolejna ustawa z 1900 zakładała zbudowanie do 1917 floty, która mogłaby z kolei stanowić poważne zagrożenie dla marynarki Wielkiej Brytanii. Tu starania Tirpitza napotkały na poważne przeszkody: Brytyjczycy posiadający wówczas o 7 okrętów więcej od Niemców odkryli bowiem jego zamiary, co zaowocowało zaprojektowaniem i zwodowaniem w 1905 r. nowoczesnego pancernika „Dreadnought”. Tirpitz doprowadził w ten sposób do rozpętania światowego wyścigu zbrojeń morskich na taką skalę, że przystąpiły do niego nawet Turcja i Chile.
I wojna światowa.
Gdy w połowie 1914 wybuchła I wojna światowa, Wielka Brytania dysponowała 49 okrętami wojennymi, zaś Niemcy mieli ich tylko 29, przez co nigdy nie mogły naprawdę zagrozić brytyjskim statkom. Nie będąc w stanie osiągnąć potężnej pozycji na morzu, Tirpitz powziął starania o rozbudowę marynarki podwodnej, mając zamiar nękać w ten sposób flotę brytyjską i osłabić ją na tyle, by bez większych problemów doprowadzić do jej rozgromienia. Jednak zbyt agresywne działania militarne niemieckich okrętów podwodnych – U-bootów – spowodowały zniszczenie cywilnego statku amerykańskiego „Lusitania”, co w dłuższej perspektywie i w połączeniu z innymi przyczynami przyczyniło się do tego, że do I wojny światowej przeciwko Niemcom przystąpiły Stany Zjednoczone.
Alfred von Tirpitz, od 1914 dowódca marynarki niemieckiej, był nazywany "Wiecznym Tirpitzem" z powodu umiejętności (w odróżnieniu od wielu innych dostojników państwowych) zachowania swego stanowiska w zmieniających się uwarunkowaniach politycznych. Było to spowodowane tak wielkim poparciem ze strony cesarza Wilhelma II, że nawet cesarski brat ustąpił po konflikcie z Tirpitzem wzbudzającym kontrowersje z powodu prowadzenia nieograniczonej wojny podwodnej. W 1916 Tirpitz zdecydował się jednak ustąpić, co ku jego zdumieniu cesarz Wilhelm II przyjął.
Późniejsze życie.
15 marca 1916 przeszedł w stan spoczynku, kończąc swą służbę w wojsku. Wydarzenie to poprzedziła wymiana zdań pomiędzy Tirpitzem a cesarzem Wilhelmem II na temat sposobów wykorzystania floty podczas wojny.
W roku 1917 współzakładał nacjonalistycznie zorientowaną Niemiecką Partię Ojczyźnianą (Deutsche Vaterlandspartei), która postawiła sobie za cel zwalczanie w Niemczech znużenia wojną. Od 1924 do 1928 był członkiem Reichstagu jako deputowany DNVP (Niemieckiej Narodowej Partii Ludowej), nie osiągając jednakże znaczącej pozycji politycznej z powodu braku wcześniejszego atutu, jakim była jego flota.
Został pochowany na Cmentarzu Leśnym w Monachium.
Imieniem admirała nazwano pancernik „Tirpitz”, siostrzany okręt „Bismarcka” oraz muzeum w Danii.

</doc>
<doc id="159678" url="https://pl.wikipedia.org/wiki?curid=159678" title="Myron (rzeźbiarz)">
Myron (rzeźbiarz)

Myron – jeden z najwybitniejszych rzeźbiarzy greckich, tworzący w latach 480-445 p.n.e.
Był obywatelem Aten, mimo że urodził się w Eleuteraj (Beocja). Rzeźby i sztuki odlewu uczył się u Hageladesa. Do dnia dzisiejszego zachowały się w postaci rzymskich kopii dwa dzieła Myrona: "Dyskobol" oraz "Atena i Marsjasz", o pozostałych wiemy dzięki przekazom poetów starożytności. Jego dzieła były ozdobą nie tylko ulic ateńskich, lecz także wzbudzały ogromny podziw poza Atenami. 
Myron był mistrzem rzeźby realistycznej, dynamicznej i perfekcyjnej technicznie. 
Najczęściej przedstawiał postacie bogów greckich (Zeus, Atena i Herakles w Herajonie), herosów, ale także atletów (oprócz słynnego dyskobola wiemy o posągu Ladasa) – każdy z tych tematów pozwalał na ukazanie aktu męskiego.
Słynne były również Myrona wizerunki zwierząt, zachwyt wzbudzała "Jałówka na Akropolu".

</doc>
<doc id="159680" url="https://pl.wikipedia.org/wiki?curid=159680" title="Tar">
Tar



</doc>
<doc id="159681" url="https://pl.wikipedia.org/wiki?curid=159681" title="Wybory parlamentarne w Niemczech w 1998 roku">
Wybory parlamentarne w Niemczech w 1998 roku

Wybory do (Bundestagu), niższej izby parlamentu niemieckiego, odbyły się 27 września 1998 roku. Po wyborach rząd Helmuta Kohla koalicji CDU/CSU i FDP podał się do dymisji. Kanclerzem został przewodniczący partii SPD i premier Dolnej Saksonii Gerhard Schröder, który utworzył rząd z partią Bündnis 90/Die Grünen. Był to pierwszy rząd czerwono-zielony na poziomie federalnym. Wicekanclerzem i ministrem spraw zagranicznych został Joschka Fischer.

</doc>
<doc id="159683" url="https://pl.wikipedia.org/wiki?curid=159683" title="Obłok Öpika-Oorta">
Obłok Öpika-Oorta



</doc>
<doc id="159684" url="https://pl.wikipedia.org/wiki?curid=159684" title="PRON">
PRON



</doc>
<doc id="159686" url="https://pl.wikipedia.org/wiki?curid=159686" title="Wybory parlamentarne w Niemczech w 1994 roku">
Wybory parlamentarne w Niemczech w 1994 roku

Wybory do niższej izby parlamentu niemieckiego (Bundestagu) odbyły się 19 października 1994 roku. SPD wyznaczyło premiera Nadrenii-Palatynatu Rudolfa Scharpinga na kandydata na kanclerza. Kontrkandydatem CDU/CSU był kanclerz Helmut Kohl. 

</doc>
<doc id="159688" url="https://pl.wikipedia.org/wiki?curid=159688" title="Drzewica (herb szlachecki)">
Drzewica (herb szlachecki)

Drzewica – polski herb szlachecki, występujący głównie w ziemi krakowskiej i sandomierskiej.
Opis herbu.
W polu błękitnym półksiężyc złoty, pod nim i nad nim po gwieździe złotej. 
W klejnocie pięć piór strusich.
Najwcześniejsze wzmianki.
Herb średniowieczny z okresu dynastii Piastów, rok powstania między 1248 a 1296. Najwcześniejszy zapis z 1396. Legenda mówi, że godło to otrzymał od Leszka Czarnego Prokop z Drzewicy w nagrodę za dostarczenie informacji o jego wyborze na księcia krakowskiego.
Herbowni.
Bagrowski, Burakowicz Popławski, Burokiewicz-Popławski, Chochlik, Czapiewski, Czapniewski, Demlicz, Demritz, Demryc, Demrycz, Dębina, Dobrowolski, Drzewicki, Drzewiecki, Duchnicki, Duchnowicz, Duchnowski (Gotthard-), Dziaduski, Essen, Feldman, Gibroń, Gostomski, Gran, Hrehorowicz, Hryhorowicz, Jeż, Józefowicz, Kadłubowski, Kieselewski, Kieselowski, Kisłowski, Kisselowski, Korycki, Krakówka, Kulikowski, Kuszelewski, Ławiński, Łowieński, Łowiński, Ługowski, Marcinkowski, Markowski, Mikulski, Mikułowski, Mniszkowski, Modrzewski, Mucha, Ottowicz-Życki, Pacoski, Pasz, Paszewicz, Pieślak, Pinabel, Płoszyński, Podlesiecki, Pokotiło, Pokotyłło, Popławski, Potasowicki, Protasewicz, Protasiewicz, Protasowicki, Protasowicz, Protaszewicz, Przemieniecki, Rabiec, Raczkowski, Radliński, Rośniski, Ryściński, Sierzchowski, Sinikiewicz, Siuniekiewicz, Skaczkowski, Skorka, Sławiński, Sokołowski, Stokowski, Suszkowski, Syrewicz, Szuszkowski, Szylański, Szynkiewicz, Tylański, Wasielewski, Wasilewski, Wasiłowski, Wierzchowski, Witaliszewski, Wojszycki, Zajączkowski, Zajkowski, Zieleniewski, Zychcki, Zychecki, Zychocki, Żabiński, Żychcki, Żychecki, Żychocki, Życki, Żyszkow, Żywicki.
Granowie to rodzina kaszubska, od której pochodzić mieli Czapiewscy. Herb Drzewica przypisał im Emilian Szeliga-Żernicki, podając też inny, herb własny Gran.

</doc>
<doc id="159689" url="https://pl.wikipedia.org/wiki?curid=159689" title="Mikrokomputer">
Mikrokomputer

Mikrokomputer – komputer o niewielkich rozmiarach, z pojedynczym mikroprocesorem, pracujący oddzielnie lub jako jeden z elementów złożonego układu, np. komputer osobisty, laptop.
Podstawowymi elementami mikrokomputera są:
Elementy te są połączone ze sobą i komunikują się przez szynę sterującą, szynę adresową i szynę danych.
Mikrokomputer w postaci jednego układu scalonego (mikrokomputer jednoukładowy) to mikrokontroler.

</doc>
<doc id="159691" url="https://pl.wikipedia.org/wiki?curid=159691" title="Nieśmiertelność">
Nieśmiertelność

Nieśmiertelność () – życie, które nigdy się nie kończy, nieuleganie śmierci. W innych znaczeniach nieśmiertelność może oznaczać też posiadanie nieprzemijalnej wartości lub wieczną obecność i nieuleganie zmianom.
Definicje.
Pojęcie nieśmiertelności używane jest w różnych znaczeniach w zależności od kontekstu. Ich wspólną cechą jest nieuleganie śmierci, ale dokładne znaczenie może być bardzo różne. Poniżej zebrano najczęściej używane znaczenia dla tego pojęcia.
Nieśmiertelność fizyczna.
Nieśmiertelność biologiczna jest hipotetycznym stanem, w którym możliwe jest całkowite uniknięcie śmierci. W praktyce nie da się udowodnić istnienia całkowitej nieśmiertelności, ponieważ niezależnie od długości życia organizmu zawsze mogą istnieć naturalne katastrofy, które to życie przerwą. Istnieją jednak organizmy, które tworzą rozległe struktury (genety), mogące przetrwać potencjalnie dowolnie długi czas. Przykładem takiego organizmu jest topola osikowa, której genety mogą żyć ponad milion lat.
Dla organizmów żyjących pojedynczo stanem najbliższym nieśmiertelności jest stan zaniedbywalnego starzenia się. Jest to stan, w którym w organizmie nie zachodzą procesy starzenia się. Organizm nadal może umrzeć z innych przyczyn (np. mechaniczny uraz, brak pożywienia, choroby), ale nie ze starości. Taki stan stwierdzono u niektórych gatunków żółwi, ryb i małży. Michael R. Rose postuluje, aby ten stan utożsamiać z nieśmiertelnością. Prowadzone są badania nad uzyskaniem takiego stanu u innych gatunków. Postulowane jest również prowadzenie badań w kierunku uzyskania takiego stanu u ludzi. Jednym z naukowców zajmujących się starzeniem się organizmów żywych jest biogerontolog dr Aubrey de Grey. Pracuje on nad SENS ("Strategies for Engineered Negligible Senescence" – "Strategie Zaprojektowanego Zaniedbywalnego Starzenia") – planem kompleksowej naprawy wszystkich zniszczonych molekuł i komórek organizmu. Doktor de Grey dąży do tego, aby terapie te były dostępne jeszcze w XXI wieku.
Nieśmiertelność duchowa.
Jest ona wyrażona w niemal każdej filozofii religijnej czy duchowości. W zarówno wschodnich, jak i zachodnich religiach duch, który według wierzeń powraca albo do zaświatów albo do cyklu życia.
Symboliczna nieśmiertelność.
W ujęciu symbolicznym, nieśmiertelność przypisuje się nie tylko żywym istotom, ale również obiektom, które mogą trwać o wiele dłużej niż ludzkie życie. W tym ujęciu człowiek może „osiągnąć nieśmiertelność”, pozostawiając po sobie takie dziedzictwo:
Nieśmiertelność w grach komputerowych.
Termin „nieśmiertelność” służy jako polski odpowiednik angielskiego terminu „god mode” (dosł. „tryb boga”), oznaczającego nietykalność lub nieskończoną ilość energii lub wcieleń postaci. Nieśmiertelność taką można uzyskać albo poprzez wpisanie odpowiedniego kodu przewidzianego przez twórców gry, albo poprzez modyfikację samego programu gry polegającą na usunięciu instrukcji odpowiedzialnych za zmniejszanie liczników. Innym typem środka zapewniającego nieśmiertelność są tzw. trainery – małe programy, działające równolegle z grą, reagujące na odpowiednie kombinacje klawiszy modyfikowaniem sposobu działania gry.
Nieśmiertelność w kulturze.
Wiele legend i mitów w historii dotyczy poszukiwania nieśmiertelności i wiecznej młodości. Przykładami takich mitów jest eliksir życia i kamień filozoficzny – substancje poszukiwane przez średniowiecznych alchemików, mające w szczególności zapewnić nieśmiertelność, ambrozja – pokarm bogów w mitologii greckiej, dający nieśmiertelność i wieczną młodość, oraz Fontanna Młodości – mityczne miejsce, w którym miało znajdować się źródło wody dającej nieśmiertelność. Symbolami nieśmiertelności są między innymi feniks – ptak odradzający się z własnych popiołów, uroboros – wąż wiecznie pożerający sam siebie i odradzający się, oraz anch – staroegipski symbol życia.
Nieśmiertelne istoty w mitach i fantastyce.
Nieśmiertelne istoty często występują w literaturze i filmach, w szczególności z gatunku fantasy. Poniżej zebrano niektóre przykłady różnych typów nieśmiertelności:

</doc>
<doc id="159694" url="https://pl.wikipedia.org/wiki?curid=159694" title="Agnes Varda">
Agnes Varda



</doc>
<doc id="159696" url="https://pl.wikipedia.org/wiki?curid=159696" title="Agnès Varda">
Agnès Varda

Agnès Varda, właśc. Arlette Varda (ur. 30 maja 1928 w Ixelles, zm. 29 marca 2019 w Paryżu) – francuska fotografka i reżyserka filmowa, przedstawicielka francuskiej nowej fali.
Życiorys.
Za film "Bez dachu i praw" (1985) otrzymała Złotego Lwa na 42. MFF w Wenecji. Laureatka honorowego Cezara (2001), Europejskiej Nagrody Filmowej za osiągnięcia życia (2014) i honorowego Oscara za całokształt twórczości (2017).
W ostatnich latach porzuciła kino fabularne na rzecz esejów dokumentalnych, poetyckich w formie i uniwersalnych w wymowie, m.in. "Plaże Agnes", "Twarze, plaże".
Zasiadała w jury konkursu głównego na 58. MFF w Cannes (2005). Przewodniczyła obradom jury Złotej Kamery na 66. MFF w Cannes (2013).
Jej mężem był reżyser Jacques Demy (od 1962 aż do jego śmierci w 1990).

</doc>
<doc id="159701" url="https://pl.wikipedia.org/wiki?curid=159701" title="Piotr Chmielowski">
Piotr Chmielowski

Piotr Chmielowski (ur. 9 lutego 1848 w Zawadyńcach, zm. 22 kwietnia 1904 we Lwowie) – polski historyk literatury, encyklopedysta, profesor Uniwersytetu Lwowskiego, członek honorowy Towarzystwa Muzeum Narodowego Polskiego w Rapperswilu od 1890 roku.
Młodość.
Pochodził z rodziny ziemiańskiej, był synem Ignacego i Marianny z domu Węglowskiej. 
Uczył się w I gimnazjum filologicznym w Warszawie (1860–1866, od 1862 pod nazwą gimnazjum realne), następnie studiował filologię i filozofię w Szkole Głównej Warszawskiej (od 1869 na Cesarskim Uniwersytecie Warszawskim). Studia ukończył w 1870; dokształcał się w tajnych kółkach naukowych. Od 1873 kontynuował naukę w Lipsku (pedagogika, filozofia, geografia), gdzie obronił doktorat w 1874 (praca "Die organischen Bedingungen der Enstehung des Willens").
Ożenił się 4 czerwca 1874 roku z Marią Józefą Trzcińską. Mieli siedmioro dzieci: Stanisława, Stefana, Ignacego Janusza, Jadwigę Wandę, Antoniego (zmarł w wieku 3 lat), Kazimierza Tadeusza i Witolda Władysława.
Praca, osiągnięcia naukowe.
W latach 1874–1898 pracował jako profesor języka polskiego w gimnazjum męskim J. Pankiewicza w Warszawie. Współpracował z wieloma czasopismami i wydawnictwami – „Przeglądem Tygodniowym” (1867–1872), „Biblioteką Warszawską” (1870–1874), „Opiekunem Domowym” (1872–1876), „Pamiętnikiem Towarzystwa Literackiego im. A. Mickiewicza”, „Niwą”, „Przeglądem Pedagogicznym”, „Rodziną i Szkołą”, „Poradnikiem dla Dorosłych”, „Biblioteką Arcydzieł Literatury Polskiej i Obcej”. Był również encyklopedystą oraz członkiem komitetu redakcyjnego Encyklopedii Wychowawczej wydanej w latach 1900–1914. Wykładowca Uniwersytetu Latającego w Warszawie.
W latach 1882–1897 był redaktorem „Ateneum”; zrezygnował na znak protestu przeciw wypowiedzi Włodzimierza Spasowicza (właściciela pisma) o „bezpowrotnym upadku dawnego państwa polskiego” i „konieczności przystosowania się do innego państwowego organizmu”. Wielokrotnie wypowiadał się na tematy narodowe; był więziony przez władze carskie w warszawskiej Cytadeli. W 1882 nie przyjął Katedry Literatury Polskiej na UW, nie chcąc zgodzić się na obowiązkowe wykładanie w języku rosyjskim oraz pominięcie w programie nauczania okresów Odrodzenia i romantyzmu. Ze względu na chorobę płuc od 1898 mieszkał w Zakopanem. W 1903 został profesorem nadzwyczajnym Uniwersytetu Lwowskiego i kierownikiem Katedry Historii Literatury Polskiej tamże.
Szczególną uwagę poświęcił polskiej literaturze romantycznej i pozytywistycznej; zajmował się również pedagogiką, historią wychowania, historią filozofii oraz krytyką literacką. Zgromadził bogatą literaturę poświęconą Mickiewiczowi i opracował obszerną biografię poety ("Adam Mickiewicz. Zarys biograficzno-literacki", 1886, 2 tomy). Jako pierwszy docenił znaczenie twórczości Żmichowskiej i Wyspiańskiego. Opierając się na teoriach Hipolita Taine stworzył naukowe podstawy metod badawczych historii literatury. Przedstawił także zasady krytyki literackiej – ocena krytyka powinna być zgodna z interesami społecznymi, rezultatami badań naukowych oraz ogólnie przyjętymi wymogami estetycznymi. Rozwinął system nauczania opartego na samokształceniu.
Był członkiem korespondentem AU od 1893 (od 1902 członek czynny). Przełożył na polski dzieła Goethego i "Krytykę czystego rozumu" Kanta oraz przygotował wypisy historyczno-literackie "Złota przędza poetów i prozaików polskich" w 4 tomach (1884–1887).
Spotykał się z zarzutami bezbarwności stylu, braku wrażliwości artystycznej, jednostajności opisu; dla odmiany wysoko jego dorobek oceniał Gabriel Korbut.
Śmierć i pogrzeb.
Piotr Chmielowski chorował na gruźlicę. Zmarł we Lwowie 22 kwietnia 1904. Jego uroczysty pogrzeb odbył się 25 kwietnia 1904 roku na cmentarzu Łyczakowskim.
Twórczość.
Ogłosił ponad 2100 prac i artykułów, m.in.:

</doc>
<doc id="159702" url="https://pl.wikipedia.org/wiki?curid=159702" title="Mana">
Mana



</doc>
<doc id="159704" url="https://pl.wikipedia.org/wiki?curid=159704" title="Stefan Jaracz">
Stefan Jaracz

Stefan Jaracz (ur. 24 grudnia 1883 w Żukowicach Starych k. Tarnowa, zm. 11 sierpnia 1945 w Otwocku) – polski aktor teatralny i filmowy, pisarz, publicysta; założyciel i dyrektor teatru Ateneum w Warszawie.
Życiorys.
Ukończył szkołę podstawową w Tarnowie. Relegowany z tarnowskiego gimnazjum za działalność w postępowej organizacji patriotyczno-radykalnej "Promieniści", gdzie wraz z Marianem Kukielem i Karolem Radkiem współtworzył koło tarnowskie. Początkowo trafił do gimnazjum w Jaśle, a ostatecznie maturę złożył eksternistycznie w 1903 r. w gimnazjum w Bochni.
Na Uniwersytecie Jagiellońskim studiował prawo, historię sztuki, polonistykę i przyrodę. Na utrzymanie zarabiał jako korektor w socjalistycznym dzienniku "Naprzód" wydawanym przez Polską Partię Socjalistyczną. Jeszcze podczas studiów zaczął interesować się teatrem. Był aktorem w amatorskim zespole Związku Robotniczego. Po dwóch semestrach przerwał studia. W 1904 zaczął występować w Teatrze Ludowym w Krakowie. W 1905 został zaangażowany do teatru Edwarda Rygiera w Poznaniu. W 1907 został na rok wcielony do armii austro-węgierskiej. Po ukończeniu służby wojskowej zaangażował się do teatru Aleksandra Zelwerowicza w Łodzi, gdzie pracował do 1911. W 1911 przeprowadził się do Warszawy gdzie pracował najpierw w Teatrze Małym, a od 1913 w Teatrze Polskim. Specjalizował się w tworzeniu postaci „z ludu”. Najprostszymi środkami opartymi na naturalistycznej metodzie mistrza Kazimierza Kamińskiego ukazywał złożoną psychikę człowieka. Do pamiętnych jego ról należą m.in. tytułowe w "Judaszu" Kazimierza Przerwy-Tetmajera, "Szczęściu Frania" Perzyńskiego, a także jako "Grzegorz Dyndała" Moliera, Smugoń w "Przepióreczce" Żeromskiego, Rejent w "Zemście" Fredry, czy Kaliban w "Burzy" Szekspira.
Od wczesnej młodości przyjaźnił się z Juliuszem Osterwą. Pracowali wspólnie w teatrach Krakowa i Poznania. Dzielili również mieszkanie. Dyrektor Osterwa zaprosił go do zespołu Reduty, a później także Teatru Narodowego. Współpraca z Jaraczem nieraz okazywała się kłopotliwa ze względu na chorobę alkoholową, do której z żalem przyznał się w ostatnich pismach z lat 40.
W czasie okupacji niemieckiej związał się z polityczno-wojskową katolicką organizacją podziemną Unia. Po wykonaniu w marcu 1941 wyroku sądu Polski Podziemnej na Igo Symie został aresztowany i osadzony na Pawiaku. 5 kwietnia 1941 został wywieziony do niemieckiego obozu koncentracyjnego Auschwitz-Birkenau. Został zwolniony po licznych interwencjach 15 maja 1941 roku.
Zmarł w sanatorium w Otwocku na gruźlicę gardła, która ujawniła się po jego pobycie w obozie. Został pochowany w alei zasłużonych na cmentarza Powązkowskim w Warszawie (rz. 1, m. 60/61). Autorem rzeźby na nagrobku jest Stanisław Sikora. Jego pogrzeb został uwieczniony w specjalnym wydaniu Polskiej Kroniki Filmowej "Testament Jaracza".
Uważany za jednego z największych aktorów polskich i współtwórcę nowoczesnej sztuki aktorskiej.
Upamiętnienie.
Ulice im. Stefana Jaracza.
Stefan Jaracz jest patronem ulic w: Słupsku, Częstochowie, Łodzi, Krakowie, Oświęcimiu, Tarnowie, Warszawie, Toruniu, Tychach, Wrocławiu.

</doc>
<doc id="159705" url="https://pl.wikipedia.org/wiki?curid=159705" title="Mana (religia polinezyjska)">
Mana (religia polinezyjska)

Mana – pochodząca z religii polinezyjskiej koncepcja energii w świecie materialnym. Słowo to pochodzi z języka melanezyjskiego, kult "mana" to manaizm. Pojęcie to, rozpowszechnione jest niemal u wszystkich ludów Oceanii.
Ludy identyfikowały ją jako niematerialną i bezosobową siłę. "Mana" może przemieszczać się z przedmiotu w przedmiot, z jednego istnienia w inne, ma właściwość przenikania całej rzeczywistości. Przedmioty i ludzi napełnionych "maną" otacza się szacunkiem i czcią. Jest ona także rozumiana jako jeden z rodzajów duszy człowieka, niezwiązanej bezpośrednio i na stałe z ciałem.
Ilość "mana" w danym obiekcie jest zmienna: może jej przybywać lub ubywać, dlatego człowiek może zabiegać o jej pomnożenie w sobie lub ją utracić przez nierozważne postępowanie. Uważano również, że "manę" można obiektowi odebrać poprzez stosowanie odpowiednich praktyk magicznych. Istniały również sposoby zabezpieczania się przed takimi zabiegami, np. poprzez nadanie obiektowi wtórnej, pozornej nazwy itp. (zobacz przykład: Miecz-Trawosiecz). Duża ilość "mana" posiadanej przez ludzi (zwłaszcza naczelników plemion, kapłanów) świadczy o ich ponadprzeciętności i domaga się otaczania ich należnym szacunkiem. Przypisywano takim osobom wysokie zdolności w swoim fachu, a przedmiotom niemal magiczne właściwości. W celu zabezpieczenia przed utratą "many" stworzono szereg praw zwanych "tapu" lub tabu. Koncepcja mogła pomagać w utrzymaniu systemu kastowego, przez starania by poddani mieli mniej "mana" od naczelników.
"Mana" zapewnia człowiekowi autorytet i władzę, siłę fizyczną i mądrość, bogactwo, sprawność rąk i umysłu. W celu ochrony przed utratą "mana" lub jej szkodliwym działaniem, stosuje się określone środki magiczne, ujęte w regułach "tabu", których naruszenie uważa się za zbrodnię. "Mana" jest znana również i poza Oceanią. Indonezyjczycy uważają, że siedliskiem "many" jest głowa, dlatego też celem krwawych wypraw łowców głów na Borneo było zdobycie jak największej liczby "many" znajdującej się w czaszkach zabitych wrogów. W innych wierzeniach jej siedliskiem jest krew.
Carl Gustav Jung wprowadził pojęcie osobowości manicznej na określenie typu osobowości charyzmatycznej, łatwo wywierającej wpływ na innych.

</doc>
<doc id="159707" url="https://pl.wikipedia.org/wiki?curid=159707" title="Clinton Joseph Davisson">
Clinton Joseph Davisson

Clinton Joseph Davisson (ur. 22 października 1881 w Bloomington w Illinois, zm. 1 lutego 1958 w Charlottesville) – amerykański fizyk, laureat Nagrody Nobla za doświadczalne odkrycie dyfrakcji elektronów w kryształach (nagroda wspólna z G.P. Thomsonem).
Życiorys.
Jako zdolny uczeń otrzymał stypendium na studia na Uniwersytecie w Chicago, gdzie rozpoczął naukę w 1902. Zwrócił tam na niego uwagę profesor Robert Millikan, ale z powodów finansowych Davisson został zmuszony do przerwania nauki. Wrócił do Bloomington i zaczął pracować w przedsiębiorstwie telefonicznym.
W rou 1904, dzięki rekomendacji Millikana, otrzymał pracę asystenta przy katedrze fizyki w Uniwersytecie Purdue, gdzie pracował do sierpnia 1905, a we wrześniu tego samego roku, raz jeszcze dzięki rekomendacji Millikana, został wykładowcą fizyki na Uniwersytecie w Princeton. Pracował tam do 1910, kilkakrotnie w tym czasie odwiedzając Uniwersytecie w Chicago, w którym uzyskał tytuł magistra w 1908. Stopień doktora otrzymał w 1911 w Princeton.
W latach 1911–1917 pracował w Carnegie Institute of Technology. W kwietniu 1917 chciał wstąpić do wojska, jednak nie został przyjęty i w czerwcu tego samego roku przyjął propozycję pracy – na czas wojny – w laboratoriach przedsiębiorstwa Bell Telephone w Nowym Jorku. Po zakończeniu wojny zaoferowano mu stanowisko profesora w Carnegie, jednak zdecydował się pozostać w przedsiębiorstwie Bella.
W 1919 rozpoczął serię eksperymentów, które w 1927 przyniosły odkrycie dyfrakcji elektronów w kryształach (część z tych prac prowadził wspólnie z Lesterem Germerem). Za to odkrycie otrzymał w 1937, jako pracownik Bell Telephone Laboratories, Nagrodę Nobla w dziedzinie fizyki.
W następnych latach był profesorem w Carnegie Institute of Technology, a w okresie 1947–1949 wizytującym profesorem fizyki na Uniwersytecie Wirginii w Charlottesville.
Odznaczenia.
Wybór według "Notable Names Database":
Życie rodzinne.
Ojcem Clintona Davisson Joseph Davisson (rzemieślnik), a matką – Mary z domu Calvert (nauczycielka). Ożenił się w 1911 z Charlotte Sarą Richardson, siostrą Owena W. Richardsona (laureata Nagrody Nobla w dziedzinie fizyki w 1928). Mieli trzech synów i córkę. Jeden z synów, Richard Davisson (1922–2004), również został fizykiem.

</doc>
<doc id="159708" url="https://pl.wikipedia.org/wiki?curid=159708" title="Suharto">
Suharto

Suharto (ur. 8 czerwca 1921 w Kemusuk, zm. 27 stycznia 2008 w Dżakarcie) – polityk indonezyjski, wojskowy i prezydent Indonezji w latach 1967–1998.
Życiorys.
Suharto urodził się w miejscowości Kemusuk koło Yogyakarty, na środkowej Jawie. Studiował w holenderskiej akademii wojskowej. W czasie II wojny światowej dowodził batalionem wspierającym Japończyków.
Od 1949 w armii państwowej Indonezji, stacjonował głównie na Jawie. W 1960 został zastępcą szefa Sztabu Generalnego, dwa lata później generałem brygady. Należał do frakcji prawicowej w armii. W latach 1965–1966 stopniowo odsunął Sukarno od władzy i wprowadził wojskową juntę. Suharto wycofał dotychczasową antyimperialistyczną politykę rządu, która zwiększała w Indonezji wpływy ZSRR i Chin. W tym czasie Suharto krwawo stłumił wojskowy zamach stanu, o który oskarżona została PKI. Zamach stanu rozpoczął brutalne czystki i zniszczenie PKI. W represjach junty zginęło co najmniej 500 tysięcy ludzi, a więcej niż milion ludzi trafiło do więzień. Od 12 marca 1967 oficjalnie pełnił funkcję prezydenta. Od początku rządów cofnął politykę zagraniczną poprzednika poprzez zakończenie konfrontacji z Malezją oraz wstrzymanie pomocy dla powstańców w Sarawaku, a w końcu jawne akcje militarne przeciwko nim.
Kierował represjami wobec opozycji, zakazał działania związków zawodowych, zerwał stosunki dyplomatyczne z Chinami, utrzymywał natomiast kontakty z krajami zachodnimi, zwłaszcza z USA, które ułatwiły mu dojście do władzy. W okresie rządów Suharto nagminnie łamano prawa człowieka tłumiąc demonstracje opozycji. Istotnym problemem stała się powszechna korupcja. W tym czasie doszło do aneksji Timoru Wschodniego. Suharto wdał się też w konflikt w Nowej Gwinei, gdzie jego wojska starły się z separatystycznym Ruchem Wolnej Papui. W 1976 roku rozpoczęła się trwająca do 2005 roku separatystyczna rebelia Ruchu Wolnego Acehu. Opierając się na władzy wojskowej, Suharto był wybierany na kolejne kadencje prezydenckie w 1973, 1978, 1983, 1988, 1993 i 1998. W maju 1998, dwa miesiące po ostatniej reelekcji, fala protestów społecznych zmusiła go do ustąpienia. Władzę przejął wiceprezydent Jusuf Habibie.
Po odejściu od władzy został oskarżony o nadużycia władzy i w maju 2000 znalazł się w areszcie domowym. Do procesu sądowego nie doszło ze względu na zły stan zdrowia byłego prezydenta, na 15 lat więzienia został natomiast skazany we wrześniu 2000 jego syn, Hutomo Mandala Putra (Tommy Suharto). Suharto zarzuca się odpowiedzialność za śmierć od 700 tys. do 2 mln ludzi, głównie przedstawicieli opozycji i Timorczyków. 4 stycznia 2008 Suharto trafił do szpitala w Dżakarcie z objawami anemii i niskim ciśnieniem krwi. 11 stycznia jego stan gwałtownie się pogorszył, wystąpiła niewydolność oddechowa, niewydolność serca i nerek. Suharto stracił świadomość i został podłączony do respiratora, ze względu na brak możliwości samodzielnego oddychania. Zmarł 27 stycznia 2008, a po jego śmierci zarządzono 7-dniową żałobę narodową.

</doc>
<doc id="159709" url="https://pl.wikipedia.org/wiki?curid=159709" title="Clinton Davisson">
Clinton Davisson



</doc>
<doc id="159710" url="https://pl.wikipedia.org/wiki?curid=159710" title="Psychologia rozwojowa">
Psychologia rozwojowa

Psychologia rozwojowa – jedna z subdyscyplin psychologii. Zajmuje się badaniem wzrostu, rozwoju i zmian w zachowaniach ludzi od poczęcia do śmierci. Na określenie tej nauki używa się także innych nazw: psychologia rozwoju w ciągu życia, psychologia rozwoju człowieka, psychologia rozwojowa biegu życia. Psychologowie rozwojowi w zakresie zainteresowania badawczego wykraczają poza okres dorastania i podejmują zagadnienia związane z dorosłością i wiekiem podeszłym.
Psychologia rozwoju posiada dwa zasadnicze cele badawcze: 
Prekursorzy.
John Broadus Watson oraz Jean-Jacques Rousseau są uznawani jako prekursorzy współczesnej psychologii rozwojowej. W połowie XVIII wieku Jean-Jacques Rousseau w dziele "Emil, czyli o wychowaniu" zaproponował i opisał trójetapowy model rozwoju człowieka: "niemowlęctwo, dzieciństwo i dojrzewanie". Jego koncepcje rozwojowe i miały ogromny wpływ na ówczesne idee wychowawcze.
Pod koniec XIX wieku pod wpływem odkryć teorii ewolucji Darwina ówcześni psychologowie w swych badaniach naukowych poszukiwali ewolucyjnego opisu rozwoju psychicznego człowieka. Wybitny pionier psychologii G. Stanley Hall próbował skorelować etapy rozwojowe z etapami rozwoju i ewolucji ludzkości jako rasy. Rozwój tej koncepcji został szczegółowo przedstawiony i rozwinięty w pracy Jamesa Marka Baldwina, pod znamiennym tytułem: "Imitation: A Chapter in the Natural History of Consciousness" and "Mental Development in the Child and the Race: Methods and Processes".
Na przełomie XIX i XX wieku psychoseksualne koncepcje rozwojowe Zygmunta Freuda zrewolucjonizowały podejście społeczne i badawcze do problematyki psychologii rozwojowej.
Paradygmaty teoretyczne w psychologii rozwojowej.
Teoria przywiązania, teoria więzi.
Teoria przywiązania () to opracowany przez brytyjskiego lekarza i psychoanalityka Johna Bowlby’ego teoretyczny system, skupiający się na rozwojowym znaczeniu bliskich intymnych emocjonalnie znaczących relacji. Przywiązanie w tym nurcie teoretycznym zostało opisane jako system biologicznych impulsów, niezbędnych do zapewnienia przetrwania w pierwszych latach jego życia. Nurt ten zajmuje się skutkami negatywnego oddziaływania, jaki wywiera na rozwój utrata obiektów znaczących, czyli biologicznych opiekunów w wyniku deprecjacji uwagi i zaangażowania. W roku 1965 Mary Ainsworth stworzyła "Strange Situation Procedure" jako sposób oceny indywidualnych różnic w zachowaniu przywiązania przez indywidualną reakcję doświadczania stresu oraz koncepcje bezpiecznego schronu. Teoria więzi wykorzystywana jest w praktyce terapeutycznej, szczególnie w zakresie związków partnerskich oraz w modelu etologicznym psychologii rozwojowej. Wczesny styl przywiązania może wpłynąć na relacje z ludźmi. Model stylu przywiązania ustala się we wczesnym dzieciństwie i jest stylem relacyjnym w dorosłości.
Konstruktywizm.
Konstruktywizm () to jeden z paradygmatów w psychologii, który charakteryzuje koncepcja rozwoju intelektualnego jako proces aktywnego budowania wiedzy. Jednostka samodzielnie kreuje sens nowych informacji – wybierając, organizując i integrując informacje z innej wiedzy, często w kontekście interakcji społecznych. Koncepcja rozwoju intelektualnego może realizować się w sposób indywidualny lub społeczny. Teoria ta zakłada, iż integracja i budowanie wiedzy realizuje się poprzez procesy poznawcze oraz osobiste doświadczenia, a nie poprzez zapamiętywanie faktów
Ortodoksyjny paradygmat psychoanalityczny.
Jest to koncepcja Freuda postulująca postrzeganie rozwoju człowieka i jego zachowania jako ścisłe realizowanie nieświadomego, wrodzonego popędu seksualnego, popędu życia i rozwoju – libido. Libido realizuje się poprzez kontakt osoby z obiektami zewnętrznymi redukującymi napięcia (poprzez kateksje). Istnieje stała, zdeterminowana procesami dojrzewania biologicznego sekwencja przemieszczania się energii libido do różnych części ciała, które kolejno stają się bardziej wrażliwe na pobudzenia w określonym wieku. Sekwencja ta zmienia się w sposób fazowy (5 faz): faza oralna 0–1 (usta-wchłanianie), analna 2–3 (odbyt–wypróżnianie), falliczna 4–5 (genitalia-manipulacje, stymulacja), stadium latencji 6–9 (libido utajone), genitalna 10–25 (libido ponownie ujawnia się w sferze genitalnej, przygotowanie do podjęcia stosunków seksualnych). Osobowość charakteryzuje się organizacją, która zmienia się wraz z wiekiem jednostki. Najgłębszą wrodzoną warstwą jest ID – podporządkowane zasadzie przyjemności. Około drugiego roku życia zaczyna tworzyć się EGO. Rozwój to stopniowe wzmacnianie, dojrzewanie EGO.
Psychologiczna periodyzacja etapów rozwoju człowieka.
Według polskiej literatury psychologicznej.
We współczesnej polskiej psychologicznej literaturze naukowej, stosowany jest podział na osiem podstawowych okresów rozwojowych:

</doc>
<doc id="159715" url="https://pl.wikipedia.org/wiki?curid=159715" title="Ernest Lawrence">
Ernest Lawrence

Ernest Orlando Lawrence (ur. 8 sierpnia 1901 w Canton w stanie Dakota Południowa, zm. 27 sierpnia 1958 w Palo Alto w stanie Kalifornia) – amerykański fizyk, laureat Nagrody Nobla w dziedzinie fizyki za wynalezienie i udoskonalenie cyklotronu oraz za wyniki uzyskane przy jego użyciu, w szczególności odnoszące się do pierwiastków sztucznie promieniotwórczych.
Życiorys.
Ukończył studia na Uniwersytecie Dakoty Południowej w 1922. Trzy lata później obronił doktorat na Uniwersytecie Yale, gdzie pracował do 1927, m.in. prowadząc eksperymenty z efektem fotoelektrycznym. W 1928 przyjął ofertę pracy na Uniwersytecie Kalifornijskim w Berkeley, a już dwa lata później został profesorem tej uczelni.
Koncepcję nowej metody przyspieszania cząstek w cyklotronie opracował w 1929. Dwa lata później potencjał 1800 woltów pozwolił na nadanie jonom wodoru energii rzędu 80 000 elektronowoltów w urządzeniu o średnicy 4,5 cala. Kolejne udoskonalane modele były coraz większe i pozwalały na uzyskiwanie eksperymentów z cząstkami o większych energiach. W 1939 za te prace otrzymał Nagrodę Nobla.
W czasie II wojny światowej Lawrence przyłączył się do szeregu projektów, które ostatecznie znalazły realizację w rozpoczęciu projektu Manhattan. Był zwolennikiem elektromagnetycznej metody separacji wzbogaconego uranu; zaprojektował i zbudował kalutron – wyspecjalizowaną odmianę spektrometru masowego, służącą do pozyskiwania wzbogaconego uranu.
Po wojnie Lawrence był zwolennikiem i orędownikiem programów tak zwanej dużej nauki, prowadząc kampanię na rzecz dotacji ze strony państwa na szeroko zakrojone programy naukowe.
Pierwiastek o liczbie atomowej 103, odkryty w 1961, został nazwany na jego cześć lawrencium (Lr, Lorens).
Odznaczenia i wyróżnienia.
Ernedt Lawrence był członkiem wielu amerykańskich stowarzyszeń naukowych i członkiem zagranicznym stowarzyszeń w innych krajach. Otrzymał tytuł "doctor honoris causa" trzynastu uniwersytetów amerykańskich i brytyjskich oraz został oficerem Legii Honorowej. Ponadto nadano mu: 
Życie prywatne.
Ożenił się w maju 1932 z Mary Kimberly Blumer, córką emerytowanego dziekana Yale Medical School. Mieli sześcioro dzieci. Uprawiał żeglarstwo i tenis, jeździł na łyżwach, był miłośnikiem muzyki.

</doc>
<doc id="159717" url="https://pl.wikipedia.org/wiki?curid=159717" title="Isidor Isaac Rabi">
Isidor Isaac Rabi

Isidor Isaac Rabi (ur. 29 lipca 1898 w Rymanowie, zm. 11 stycznia 1988 w Nowym Jorku) – amerykański fizyk pochodzenia żydowskiego, laureat Nagrody Nobla w dziedzinie fizyki za rezonansową metodę obserwacji właściwości magnetycznych jąder atomowych.
Życiorys.
Isidor Isaac Rabi urodził się w austro-węgierskiej Galicji, na terenie obecnej Polski. Jego ojciec w 1899 wyemigrował do Stanów Zjednoczonych. Isidor rozpoczął naukę w szkole, lecz w wieku czterech lat wraz z matką wyjechał do USA, gdzie dołączył do ojca i osiedlił się w Nowym Jorku. Studiował chemię na Cornell University (który ukończył w roku 1927), a następnie fizykę na Columbia University, gdzie uzyskał doktorat w roku 1929, a w roku 1937 został profesorem fizyki.
W latach 1940–1945 kierował grupą naukowców, pracującą w Massachusetts Institute of Technology nad konstrukcją radaru. W latach 1946–1956 był członkiem amerykańskiej komisji ds. energii atomowej, a po rezygnacji Roberta Oppenheimera był jej przewodniczącym w latach 1952–1956.
Był pomysłodawcą stworzenia międzynarodowego laboratorium CERN w Genewie, oraz Brookhaven National Laboratory koło Nowego Jorku.
Jego najważniejszym dokonaniem naukowym było opracowanie metody pozwalającej na mierzenie właściwości magnetycznych jąder atomowych, za co w roku 1944 otrzymał Nagroda Nobla w dziedzinie fizyki.
O Edwardzie Tellerze, ojcu bomby wodorowej, powiedział: „…świat byłby dużo lepszym miejscem bez niego”.
Laureat Medalu Oersteda za nauczanie fizyki (1982).
Publikacje (wybór).
Na stronie internetowej APS Jornal wymieniono 48 prac, a wśród nich najczęściej cytowane:
Życie prywatne.
Ożenił się w roku 1926 z Helen Newmark. Mieli dwie córki.
W roku 1971 odwiedził rodzinny Rymanów.

</doc>
<doc id="159718" url="https://pl.wikipedia.org/wiki?curid=159718" title="Isidor Rabi">
Isidor Rabi



</doc>
<doc id="159721" url="https://pl.wikipedia.org/wiki?curid=159721" title="Percy Williams Bridgman">
Percy Williams Bridgman

Percy Williams Bridgman (ur. 21 kwietnia 1882 w Cambridge, Massachusetts; zm. 20 sierpnia 1961 w Randolph, New Hampshire) – amerykański fizyk, laureat Nagrody Nobla w dziedzinie fizyki (1946) za wymyślenie aparatury do wytwarzania skrajnie wysokich ciśnień oraz za odkrycia, których dzięki temu dokonał w dziedzinie fizyki wysokich ciśnień.
Życiorys.
Rozpoczął studia na Harvard University w roku 1900, od 1910 roku zaczął tam także uczyć, otrzymując profesurę w roku 1919. W roku 1905 rozpoczął badania różnych procesów fizycznych w warunkach ekstremalnych ciśnień, napotkał jednak wiele problemów spowodowanych awariami używanych przez niego urządzeń, a także faktem, że istniejące metody wytwarzanie wysokich ciśnień pozwalały na uzyskanie zaledwie 3000 kg/cm². Zaprojektowane i zbudowane przez niego urządzenia pozwoliły na uzyskanie ciśnień rzędu 100 000 kg/cm².
Prowadził także badania nad przewodnictwem prądu w metalach i budową kryształów.
Publikacje (wybór).
Jest autorem książek:
Odznaczenia, nagrody, wyróżnienia.
Wykaz według www.nndb.com:
Na cześć Percy’ego Bridgmana nazwano także krater księżycowy "Bridgman" (, średnica 80 km) i minerał bridgmanit.

</doc>
<doc id="159722" url="https://pl.wikipedia.org/wiki?curid=159722" title="Percy Bridgman">
Percy Bridgman



</doc>
<doc id="159726" url="https://pl.wikipedia.org/wiki?curid=159726" title="Patrick Maynard Stuart Blackett">
Patrick Maynard Stuart Blackett

Patrick Maynard Stuart Blackett (ur. 18 listopada 1897 w Londynie, zm. 13 lipca 1974 tamże) – angielski fizyk, laureat Nagrody Nobla w dziedzinie fizyki za rozwinięcie metody komory Wilsona i za dokonane przy jej użyciu odkrycia w dziedzinach fizyki jądrowej i promieniowania kosmicznego.
Życiorys.
Ukończył University of Cambridge w roku 1921 i po odbyciu służby w brytyjskiej marynarce wojennej zaczął pracować w prestiżowym Laboratorium Cavendisha, gdzie spędził dziesięć lat. W późniejszym czasie pracował m.in. w University of Manchester i w Birkback College w Londynie.
Prowadził badania nad promieniowaniem kosmicznym, które potwierdziły istnienie pozytonów; odkrył ślady anihilacji i powstania par elektron–pozyton (za co otrzymał Nagrodę Nobla w roku 1948). W badaniach tych używał udoskonalonej przez siebie komory kondensacyjnej Wilsona. W roku 1925 jako pierwszy sfotografował w komorze kondensacyjnej rozszczepienie jądra azotu wywołane za pomocą cząstki α. Był uważany za największy autorytet w dziedzinie antymaterii.
W czasie II wojny światowej Blackett był jednym z współtwórców nowej dyscypliny naukowej, znanej jako badania operacyjne („operations research”). Przy jej pomocy, w sposób naukowy, udowodnił na przykład, że okręty i statki w konwoju są znacznie bezpieczniejsze niż pojedyncze jednostki. W tym czasie argumentował także, również tu posługując się obliczeniami badań operacyjnych, że bombardowanie strategiczne (naloty dywanowe) nie przynosi zamierzonych efektów ani pod względem niszczenia morale przeciwnika, ani pod względem redukcji jego potencjału przemysłowego. Ponieważ taki punkt widzenia był dokładnie przeciwny ówczesnej doktrynie Aliantów, Blackett był stopniowo odsuwany w cień. Po wojnie oficjalna analiza skuteczności bombardowania strategicznego („Strategic Bombing Survey”) pokazała, że Blackett miał rację.
Pod koniec lat czterdziestych Blackett stał się bardzo znany z powodu jego radykalnych jak na tamte czasy poglądów politycznych – uważał między innymi, że Wielka Brytania nie powinna prowadzić badań nad bronią jądrową, a także, że Anglia miała moralną obligację aby poprawić naukową i technologiczną sytuację w jej byłych koloniach (szczególnie w Indiach). Uważał się za socjalistę i często wypowiadał się na rzecz angielskiej partii laburzystowskiej.
W roku 1947 Blackett opracował teorię wyjaśniającą istnienie pola magnetycznego Ziemi, powstającego dzięki jej obrotom, z nadzieją na zunifikowanie teorii elektromagnetycznej i grawitacyjnej. W tym czasie zaprojektował i budował serię czułych magnetometrów w celu sprawdzenia tej teorii, ale ostatecznie doszedł do wniosku, że jest ona nieprawdziwa. Niemniej jego eksperymenty poprowadziły go w kierunku badań geofizycznych nad paleomagnetyzmem, co zaowocowało wieloma silnymi dowodami na rzecz teorii wędrówki kontynentów Alfreda Wegenera.
Laureat Medalu Copleya.

</doc>
<doc id="159728" url="https://pl.wikipedia.org/wiki?curid=159728" title="Patrick Blackett">
Patrick Blackett



</doc>
<doc id="159732" url="https://pl.wikipedia.org/wiki?curid=159732" title="Spójność grupy">
Spójność grupy

Spójność grupy albo spoistość grupy – w socjologii właściwość grupy społecznej polegająca na tym, że w danej grupie nie występują wyraźnie odróżniające się od całości podgrupy ani kliki.
W grupie spójnej między jej członkami występują silne więzi społeczne, członkowie są też konformistycznie nastawieni wobec istniejących w grupie norm i wartości, co oznacza, że realizują cele grupy względem akceptowanych w grupie wzorów.
Według Roberta Mertona spójność grupy może być wzmacniana lub kreowana na trzy różne sposoby:
Wraz ze wzrostem spójności grupy wzrasta też stopień kontroli grupy nad jednostkami oraz tendencja do odrzucania dewiacyjnie zachowujących się jednostek. W momencie, gdy poziom spójności wzrasta zbyt mocno, wówczas mogą nastąpić zjawiska społecznie negatywne, takie jak syndrom grupowego myślenia czy zatracenie własnej tożsamości.

</doc>
<doc id="159733" url="https://pl.wikipedia.org/wiki?curid=159733" title="Edward Victor Appleton">
Edward Victor Appleton

Edward Victor Appleton (ur. 6 września 1892 w Bradford, zm. 21 kwietnia 1965 w Edynburgu) – angielski fizyk, laureat Nagrody Nobla w 1947 za odkrycie i badania jonosfery. Jego prace przyczyniły się do opracowania radaru.
Życiorys.
Appleton od najmłodszych lat był utalentowanym uczniem, interesował się przy tym przede wszystkim naukami ścisłymi. Studia w St John’s College na Uniwersytecie w Cambridge rozpoczął w roku 1911. Tu również wyróżniał się swoją wiedzą i zaangażowaniem, za co został nagrodzony stypendium naukowym. Studia ukończył w 1914 z wyróżnieniem.
W czasie I wojny światowej Appleton wstąpił do wojska jako ochotnik i służył w jednostce łączności. W czasie służby po raz pierwszy zetknął się z lampami elektronowymi, co zainspirowało go do badań podjętych po wojnie. Po powrocie do Wielkiej Brytanii rozpoczął pracę w Laboratorium Cavendisha w 1920, gdzie prowadził badania nad zastosowaniem lamp elektronowych w obwodach elektrycznych oraz badania zakłóceń w rozchodzeniu się fal elektromagnetycznych w atmosferze. W latach 1924–36 był profesorem fizyki na Uniwersytecie Londyńskim, a od 1936 do 1939 profesorem filozofii w Cambridge. Od 1939 do 1949 pracował w departamencie ds. badań przemysłowych i naukowych. W 1941 otrzymał tytuł szlachecki.
Badania naukowe.
W roku 1924 wraz z nowo przybyłym z Nowej Zelandii studentem Barnettem rozpoczął badania propagacji fal radiowych dochodzących z nowo powstałej radiostacji. Swój eksperyment badacze przeprowadzili 11 grudnia 1924.
Już na długo przed rozpoczęciem eksperymentów Appletona podejrzewano istnienie warstwy w górnej atmosferze, która miała właściwości pozwalające jej na odbijanie fal radiowych – taką teorię w 1902 niezależnie od siebie opublikowali Oliver Heaviside i A. E. Kelly.
W trakcie swoich eksperymentów Appleton zaobserwował, że sygnał radiowy na częstotliwości fal średnich odbierany w odległości około 160 km od nadajnika różni się w zależności od pory dnia. Appleton wysunął hipotezę, iż spowodowane to było faktem, że w rzeczywistości odbierano dwa sygnały radiowe – jeden poruszający się po powierzchni Ziemi, a drugi odbity od jakiejś warstwy w górnej atmosferze, co powodowało interferencję sygnałów przy ich odbiorze i wprowadzało do nich zakłócenia.
Aby sprawdzić swoją teorię, Appleton użył nadajnika BBC znajdującego się w Bournemouth, który transmitował sygnał radiowy w kierunku górnych warstw atmosfery. Appleton odebrał sygnał niedaleko Cambridge, udowadniając, że był on rzeczywiście odbijany, a modulując w odpowiedni sposób częstotliwością nadawanego sygnału zdołał on także obliczyć czas potrzebny na propagację fal radiowych przez atmosferę ustalając w ten sposób, że „warstwa Appletona” (jonosfera) znajduje się około 60 mil (96 km) nad powierzchnią Ziemi.

</doc>
<doc id="159734" url="https://pl.wikipedia.org/wiki?curid=159734" title="Edward Appleton">
Edward Appleton



</doc>
<doc id="159740" url="https://pl.wikipedia.org/wiki?curid=159740" title="Vinton Gray Cerf">
Vinton Gray Cerf

Vinton Gray Cerf (ur. 23 czerwca 1943 w New Haven) – amerykański informatyk, uważany za jednego z ojców Internetu.
Życiorys.
Vinton uzyskał licencjat z matematyki na Stanford University w 1965 roku oraz stopień naukowy doktora (PhD-Doctor of Philosophy) w dziedzinie nauk komputerowych Uniwersytecie Kalifornijskim – kolejno w 1970 i 1972.
W czasie pracy w Defense Advanced Research Projects Agency w latach 1976–1982 Cerf odegrał kluczową rolę w opracowaniu protokołu modelu TCP/IP. Jako wiceprezes MCI Digital Information Services od 1982 do 1986 kierował rozwojem MCI Mail – pierwszego komercyjnego serwisu poczty elektronicznej podłączonego do Internetu. Jest autorem kilku Request for Comments. W 1992 roku założył stowarzyszenie Internet Society.
W grudniu 1997, razem z Bobem Kahnem, został uhonorowany za swoje osiągnięcia przez prezydenta Billa Clintona amerykańskim odznaczeniem National Medal of Technology. W 1995 roku został laureatem Yuri Rubinsky Memorial Award. W 2004 został wspólnie z Kahnem uhonorowany Nagrodą Turinga. Zostały mu także przyznane kilkukrotnie tytuły doctor honoris causa. 
Obecnie Cerf pracuje nad Interplanetary Protocol (zobacz: Internet międzyplanetarny), który ma być standardem radiowo-laserowej komunikacji międzyplanetarnej, odpornej na degradację sygnału.
Od 1999 do 2007 był członkiem zarządu ICANN.
8 września 2005 Google Inc. ogłosiło, że angażuje Cerfa jako „wiceprezesa i naczelnego ewangelistę Internetu”.

</doc>
<doc id="159743" url="https://pl.wikipedia.org/wiki?curid=159743" title="Kulturkampf">
Kulturkampf

Kulturkampf (z niem. „walka o kulturę”) – nazwa określająca wydarzenia w Cesarstwie Niemieckim z lat 1871–1878, kiedy to kanclerz Otto von Bismarck usiłował doprowadzić do ograniczenia wpływów Kościoła katolickiego w państwie. Za autora pojęcia uważa się niemieckiego naukowca i polityka liberalnego, Rudolfa Virchowa, który użył go podczas przemowy w niższej izbie Pruskiego Sejmu Krajowego 17 stycznia 1873. Termin ten bywa stosowany również w odniesieniu do konfliktów obyczajowych i kulturowych w innych miejscach i w innych czasach. Podobne procesy zachodziły wcześniej w Austrii i Francji.
Historia.
Dominującą pozycję w Cesarstwie Niemieckim zajmowało Królestwo Prus, które było państwem protestanckim. Bismarck postrzegał włączenie do Cesarstwa południowoniemieckich państw katolickich (zwłaszcza Bawarii) jako źródło jego potencjalnej destabilizacji, katolicy stanowili bowiem odtąd 36% ludności Niemiec, podczas gdy protestantyzm pełnił nieformalnie rolę religii państwowej. Jako podlegającym władzy czynnika spoza granicy (papiestwu) zarzucano katolikom brak niemieckiego patriotyzmu, odwołując się przy tym demagogicznie do czasów sporu o inwestyturę czy wystąpienia Lutra. Innym powodem był fakt rywalizacji Cesarstwa Niemieckiego ze zdecydowanie katolickim Cesarstwem Austrii, które też większość katolików popierała w sporze o hegemonię w Niemczech. Liberalny polityk Johannes Miquel odniósł się do katolików słowami: "Dzisiejsze Niemcy narodziły się wbrew wam. Ze wszystkich sił staraliście się do tego nie dopuścić. Dziś zostaliście pokonani".
W swoich wspomnieniach Bismarck utrzymywał, że powodem wszczęcia kulturkampfu były idee tolerancji. Gdy jednak prowadzone przez państwo działania zaczęły być niepopularne, przyjął wersję, że główną przyczyna jego wywołania była chęć zahamowania agitacji polskich księży wśród mieszkańców Poznańskiego, Śląska i Prus Zachodnich.
Na ziemiach polskich zaboru pruskiego kulturkampf wiązał się z zaostrzeniem germanizacji (głównie po 1878). Doprowadziło to w konsekwencji do wzmocnienia polskiego ruchu narodowego.
Dążenia Bismarcka do osłabienia Kościoła katolickiego, którego przedstawicielstwem politycznym była Niemiecka Partia Centrum, okazały się niezbyt skuteczne. Po 1878 Bismarck wszedł w sojusz z Kościołem katolickim, w celu zwalczania ruchu socjalistycznego.
Ustawodawstwo kulturkampfu.
Na kulturkampf składało się wiele ustaw (uchwalanych dla całej Rzeszy w Reichstagu lub też tylko dla konkretnego landu w ichnim Landtagu) wymierzonych przede wszystkim w Kościół katolicki. Omówienie najistotniejszych z nich jest rzeczą fundamentalną dla poznania tematu.
8 lipca 1871 roku zreorganizowano Ministerstwo Wyznań likwidując oddział katolicki i ewangelicki, zamiast tego tworząc „wydział spraw duchowych”. Był to wyraz nowej, bezwyznaniowej ery, co zaniepokoiło katolików i ortodoksyjnych protestantów.
Pierwsza ustawa antykościelna wyszła nie od Prus, ale od katolickiej Bawarii i nie od Bismarcka, ale ministra wyznań Jana Lutza. Stwierdził: "Kto ma być w państwie panem: rząd czy Kościół rzymski? Żadne państwo nie ma trwałości, gdy obok siebie istnieją dwa rządy".
10 grudnia 1871 uchwalona została ustawa pod nazwą "Kanzelparagraph", która wprowadzała poprawkę do paragrafu 130 niemieckiego kodeksu karnego przewidując karę do 2 lat więzienia za wygłaszanie poglądów zagrażających pokojowi publicznemu w miejscach kultu religijnego. To czy dana homilia miała wydźwięk antypaństwowy zależało od interpretacji konkretnego urzędnika państwowego. Dnia 11 marca 1872 roku wprowadzono ustawę o państwowym nadzorze szkolnym, która odbierała Kościołowi prawo do nadzoru nad szkołami prywatnymi czy publicznymi. Nauczający religii duchowni również pozostali włączeni pod nadzór państwowy. Kolejna antykościelna ustawa została uchwalona przez Reichstag 4 lipca 1872 roku, zakazywała działalności Towarzystwa Jezusowego i pokrewnych zakonów. Inicjatorem był premier bawarski. Z racji silnych tradycji katolickich bano się, że zwłaszcza jezuici w pewnym stopniu przebiją w autorytecie bawarskich urzędników (utrudniających porozumienie się z liberałami). Później inicjatywę przejęły Prusy. Najistotniejszymi kwestiami związanymi z ustawodawstwem niewątpliwie są słynne „ustawy majowe” () wprowadzone w 1873 roku przez zastępującego Bismarcka na stanowisku premiera dr. Falka. Zmiany obejmowały fragmenty konstytucji pruskiej z 1850 roku dotyczącej wolności Kościoła. Podporządkowywano sobie Kościół poszczególnymi ustawami:
Liczono, że choć część episkopatu niemieckiego przyłączy się do procesu upaństwawiania kościoła – niestety nawet groźby ograniczeń nominacji biskupich nic nie dały. 3 stycznia 1873 roku kanclerz wyciągnął rękę do starokatolików proponując im własnego biskupa i państwowe dotacje. 4 lipca 1875 roku w Prusach uchwalono ustawę o prawie starokatolików do majątku kościelnego. Sporządzono listę „katolików państwowych”, popierających bismarckowską politykę kościelną. w Landtagu.
Ustawodawstwo z 1874 miało już charakter represyjny, co było bezpośrednio związane z oporem stawianym przez Kościół katolicki. Sztandarowym przykładem jest ustawa z 4 maja 1874 uchwalona przez Reichstag, która rozszerzyła represje pruskie na całą Rzeszę. Mówiła ona o zapobieganiu niekompetentnemu sprawowaniu urzędów kościelnych. Dzięki subiektywnej interpretacji słowo-klucza, a mianowicie „niekompetencji”, państwo mogło interweniować w kościelną strukturę urzędniczą z powodu rozlicznych błahych przyczyn.
6 lutego 1875 roku wprowadzono obowiązkowe małżeństwo cywilne, a 22 kwietnia zawieszono subsydiowanie przez państwo Kościoła (), równocześnie wymagając bezwzględnego posłuszeństwa duchownych względem państwa. Przez to dochodziło do protestów księży i tym samym nieobsadzania przez nich parafii. 31 maja zniesiono funkcjonowanie wszystkich zakonów, z wyjątkiem tych, które zajmować się miały pielęgnacją chorych. 26 lutego 1876 roku ustanowiono karę więzienia dla duchownego, który w słowie lub piśmie miał zagrażać porządkowi publicznemu.

</doc>
<doc id="159745" url="https://pl.wikipedia.org/wiki?curid=159745" title="Internet międzyplanetarny">
Internet międzyplanetarny

Internet międzyplanetarny - sieć węzłów (przeważnie jako sztuczny satelita) w przestrzeni międzyplanetarnej, które mogą się wzajemnie komunikować.
Z powodu znacznych opóźnień w transmisji Internet międzyplanetarny wymaga nowych technik, odpornych na duże opóźnienia. W Jet Propulsion Laboratory prowadzone są studia podjęte przez grupę roboczą kierowaną przez Adriana Hooke'a i Vintona Cerfa, jednego z pionierów Internetu.

</doc>
<doc id="159746" url="https://pl.wikipedia.org/wiki?curid=159746" title="Sandałowiec">
Sandałowiec

Sandałowiec ("Santalum" L.) – rodzaj roślin z rodziny sandałowcowatych. Należy do niego 16 gatunków występujących na nizinach Australii, Azji Południowo-Wschodniej i wyspach Pacyfiku.
Morfologia i biologia.
Wiecznie zielone drzewa lub krzewy. Są półpasożytami: przeprowadzają fotosyntezę, ale wodę z solami mineralnymi pobierają z korzeni innych roślin. Ich drewno ma charakterystyczny zapach. Liście naprzeciwległe, całobrzegie, skórzaste lub mięsiste. Kwiaty obupłciowe, czterokrotne, zebrane w boczne lub szczytowe drobne wiechy. Owocami są mięsiste pestkowce.
Systematyka.
Rodzaj należący do rodziny sandałowcowatych ("Santalaceae " ) z rzędu sandałowców ("Santalales" ), w obrębie okrytonasiennych ("Magnoliales").
Nazwa sandałowiec czerwony stosowana jest w odniesieniu do gatunku pterokarpus sandałowy "Pterocarpus santalinus" (bobowate).
Zastosowanie.
Owoce niektórych gatunków są jadalne. Z sandałowca białego otrzymuje się olejek sandałowy. Niektóre gatunki bywają uprawiane jako rośliny ozdobne, ale ich uprawa ze względu na półpasożytniczy tryb życia jest trudna.
Znaczenie w hinduizmie.
Rasarnawa, dzieło hinduistycznej alchemii tantrycznej (rasajany), datowane na około XI w. n.e., zapewnia, że rytuał wielbienia Śiwy z użyciem drzewa sandałowego, aloesu, kamfory i szafranu prowadzi do osiągnięcia śiwaloki – nieba boga Śiwy.

</doc>
<doc id="159747" url="https://pl.wikipedia.org/wiki?curid=159747" title="Jazz Klub Ostrów">
Jazz Klub Ostrów

Jazz Klub Ostrów ("Klub Muzyki i Poezji") – nieformalne tajne stowarzyszenie działające na pocz. lat 50. XX wieku w Ostrowie Wielkopolskim. Uczestnikami spotkań byli m.in. Krzysztof Trzciński (Komeda) i Kazimierz Radowicz.

</doc>
<doc id="159757" url="https://pl.wikipedia.org/wiki?curid=159757" title="Maria z Nazaretu">
Maria z Nazaretu

Maria z Nazaretu (hebr. Miriam, "Mariam"; , "Mariám", "María"; "Marjam") (ur. przed 20 p.n.e. w Jerozolimie lub Seforis, zm. po 30 n.e. według tradycji w Efezie) – matka Jezusa Chrystusa, żona Józefa z Nazaretu, jedna z głównych osób w wierze wielu wyznań chrześcijańskich, znana także w innych religiach (np. w islamie, bahaizmie i kaodaizmie). Maria wymieniana jest w Modlitwie Eucharystycznej () Kanonu rzymskiego, a także w każdej pozostałej Modlitwie eucharystycznej.
Tej postaci przydawany jest tytuł Theotokos, czyli Matki Bożej, który przyznał jej sobór efeski.
Życie Marii w Biblii i tradycji chrześcijańskiej.
Pochodzenie, dzieciństwo, rodzina.
Biblia nie mówi jednoznacznie o przynależności Marii do któregokolwiek pokolenia Izraela. Komentarz w Biblii Tysiąclecia interpretuje Łk 1,32 i Rz 1,3 jako aluzję do pochodzenia z pokolenia Judy. Tradycję pochodzenia z tego właśnie pokolenia przekazują po raz pierwszy Justyn Męczennik i Ignacy Antiocheński.
Niektórzy bibliści chrześcijańscy do Marii odnoszą rodowód Jezusa podawany przez Ewangelię Łukasza, zgodnie z którym ojcem Józefa był Heli. Według takiej interpretacji, powstałej w czasach nowożytnych, rodowód ten traktuje Helego jako ojca Józefa, ponieważ kobiety nie mogły stanowić ogniwa rodowodu. Według innego poglądu, sięgającego czasów Juliusza Afrykańczyka (ok. 200 r.), oba rodowody odnoszą się bezpośrednio do Józefa,
a różnice wynikają z prawa lewiratu.
Ewangelista Łukasz odnotował także, iż Elżbieta, matka Jana Chrzciciela, była «krewną» (gr. syngenēs, συγγενής) Marii oraz że Elżbieta pochodziła z kapłańskiego rodu Aarona, z pokolenia Lewiego. Grzegorz z Nazjanzu, biorąc pod uwagę te informacje, uważał, iż również Maria pochodziła z rodu Aarona i pokolenia Lewiego. W ten sposób linie królewska i kapłańska połączyły się w osobie Jezusa Chrystusa. Tomasz z Akwinu uważał, iż ojciec Marii pochodził z pokolenia Judy, matka Marii z pokolenia Lewiego.
Informacje na temat dzieciństwa Marii znane są wyłącznie z przekazów pozabiblijnych, takich jak "Protoewangelia Jakuba" i trzynastowieczna "Złota legenda". Według tych tekstów rodzicami Marii byli Joachim i Anna. Małżonkowie długo nie mogli doczekać się potomka. Przysięgli Panu, że jeżeli da im dziecko, oddadzą je na służbę Bogu. Pewnego dnia Annie ukazał się anioł, który oznajmił, że dziecko, które urodzi, będzie wielbione przez cały świat. Dziewięć miesięcy później na świat przyszła córka, której zgodnie z wolą anioła nadano imię Maria. W wieku trzech lat została ona oddana przez rodziców na wychowanie kapłanom i niewiastom usługującym w świątyni.
Anna, żona Joachima, miała być siostrą Elżbiety, matki Jana Chrzciciela, czyli zgodnie z tą tradycją Maria była siostrzenicą Elżbiety. Niektórzy uważają, że siostrą Marii była też Salome, żona Zebedeusza, której dwaj synowie, Jakub i Jan, byli uczniami Jezusa.
Małżeństwo z Józefem.
W "Protoewangelii Jakuba" i w "Złotej legendzie" znajduje się opis okoliczności zawarcia małżeństwa Marii i Józefa. Gdy Maria miała dwanaście lat, zgodnie z rozporządzeniem najwyższego kapłana miała wrócić do swej rodziny, aby wyjść za mąż. Nie zgodziła się jednak na opuszczenie świątyni, ponieważ składała śluby czystości i była przeznaczona do służby Panu. Nie wiedząc, co robić, kapłani zwrócili się o pomoc do Boga, który polecił zebrać wszystkich nieżonatych mężczyzn z rodu Dawida. Każdy z nich miał złożyć na ołtarzu gałązkę. Na jednej z nich miał spocząć Duch Święty w postaci gołębicy i właściciel tej gałązki miał zostać mężem Marii. Wkrótce okazało się, że na żadnej z gałązek nie spoczął Duch Święty. Wtedy okazało się, że jeden z mężczyzn nie złożył gałązki. Tym człowiekiem był Józef z Galilei. Kiedy i on położył gałązkę, przepowiednia się spełniła. Podczas gdy Józef przygotowywał dom do przybycia żony, Maria udała się do Nazaretu, gdzie objawił jej się Archanioł Gabriel.
Narodziny Jezusa.
Według Ewangelii Łukasza Maria mieszkała w galilejskim mieście Nazaret razem z poślubionym jej cieślą Józefem. Tam nastąpiło zwiastowanie (obwieszczenie przez archanioła Gabriela wieści o tym, że urodzi Jezusa) i poczęcie za sprawą Ducha Świętego (Łk 1,26-38). Wkrótce potem nawiedziła dom kapłana Zachariasza i jego żony, Elżbiety, rodziców Jana Chrzciciela. Podczas tych odwiedzin Elżbieta wygłosiła proroctwo o dziecku Marii. Maria miała w jej domu wypowiedzieć/zaśpiewać hymn (Magnificat).
Zgodnie z Ewangelią Mateusza, kiedy mąż Marii uświadomił sobie, że spodziewa się ona dziecka, zamierzał ją oddalić, ale za namową anioła nie uczynił tego (Mt 1,19-25). Narodziny Jezusa w Betlejem Łukasz Ewangelista tłumaczy koniecznością udania się Marii i Józefa na ogłoszony w całym państwie spis ludności. Tam Maria powiła Jezusa i położyła go w żłobie, a okoliczni pasterze, którym narodziny Mesjasza oznajmił anioł, mieli oddać im cześć. Później uczynili to również mędrcy ze Wschodu. Król Judei Herod, który od mędrców dowiedział się o narodzinach zapowiedzianego przez Pisma króla żydowskiego, w obawie przed utraceniem władzy wydał rozkaz, aby wymordować wszystkich chłopców do drugiego roku życia. Mord ten nazwano rzezią niewiniątek. Zagrożenie dla życia dziecka zmusiło świętą rodzinę do podróży do Egiptu. Wcześniej Maria, razem z Józefem, miała przedstawić Jezusa w świątyni, gdyż według Mojżeszowego Prawa każde pierworodne dziecko płci męskiej miało być poświęcone Jahwe.
Nowo narodzone dziecko otrzymało imię Jezus.
W czasie działalności publicznej Jezusa.
W przekazach biblijnych na temat publicznej działalności Jezusa, jak twierdzi J. Baldock, Maria nie pojawia się często. Według Konstytucji "Lumen gentium" 53 Soboru watykańskiego II Ewangelie ukazują ją jako tę, która "poprzez miłość współdziałała w nowych narodzinach chrześcijan do życia przez wiarę, dzięki której stają się członkami /przynależącymi/ do Głowy-Chrystusa".
Wraz z synem uczestniczyła w weselu w Kanie Galilejskiej i była świadkiem pierwszego cudu Chrystusa (por. J 2, 1-12). Ewangelie przywołują słowa Jezusa, w których podkreśla on, że ważne są nie więzy krwi, macierzyństwo biologiczne Marii, lecz macierzyństwo duchowe i duchowa relacja braterska i siostrzana, wynikająca ze słuchania Słowa Bożego i wypełniania go (por. Mt 12,46-50; Mk 3,33-35; Łk 8,19-20). Maria stała pod krzyżem wraz z Marią Magdaleną, Marią Kleofasową oraz Janem. Tam w duchowym testamencie jej syn, ustanowił między nią a jego umiłowanym uczniem duchową relację macierzyńską, która zgodnie z wiarą Kościoła jest otwarta dla wszystkich uczniów Jezusa.
Po zmartwychwstaniu i wniebowstąpieniu Jezusa, Dzieje Apostolskie 1,12-15 sytuują ją wraz z apostołami i innymi bliskimi uczniami Jezusa, ok. 120 osób, w Wieczerniku w oczekiwaniu na Zesłanie Ducha Świętego. Ostatnie lata życia na ziemi, według tradycji, spędziła razem z Janem w Efezie. Zgodnie z tradycją Kościoła katolickiego, po śmierci została wraz z ciałem wzięta do nieba.
Koniec życia ziemskiego.
Informacje na temat końca życia ziemskiego Marii i jej zaśnięcia lub, według innej tradycji, wniebowzięcia pojawiają się w "Złotej legendzie" i zostały zaczerpnięte z apokryficznej księgi, której autorstwo przypisuje się Janowi Ewangeliście. Według tej legendy po wniebowstąpieniu Jezusa, Maria zamieszkała w domu w pobliżu góry Syjon, gdzie odwiedził ją anioł, trzymający w ręku gałązkę palmową. Maria otrzymała od posłańca z niebios wiadomość, że za trzy dni opuści ziemskie ciało. Chciała zostać pochowana przez apostołów. Wtedy anioł powiedział, że przybędą do niej w dniu śmierci. Gdy Maria siedziała z aniołem, jej dusza opuściła ciało i udała się wprost w ramiona syna. Jezus polecił apostołom pochować ciało matki w dolinie Cedron. Trzy dni później Jezus powrócił na ziemię i zapytał apostołów, jak może uczcić Marię. Wtedy oni zaproponowali Jezusowi, aby zabrał ciało matki do nieba, aby na wieki pozostało po jego prawicy. Archanioł Michał zszedł na ziemię i złączył ciało Marii z jej duszą. Maria wyszła z grobu i natychmiast została wzięta do nieba. Szaty Marii miały zostać w grobie na pociechę wiernym. Suknia przypisywana Marii stała się w późniejszych czasach relikwią w katedrze Notre Dame w Chartres.
Dogmat o wniebowzięciu Marii został ogłoszony w 1950 przez papieża Piusa XII. Nie jest uznawany przez protestantów. Cerkiew prawosławna wierzy w zaśnięcie Maryi, lecz nie dogmatyzuje tej nauki.
W teologii Nowego Testamentu.
Jako nowa „Dziewica, córka Syjonu” (Iz 37,22).
Teologia postaci Marii u Ewangelisty Łukasza, według C.P. Ceroke, płynie nie z rozpatrywania historycznych okoliczności, lecz z przekonania o Bożym wybraniu Marii. Jest ona "napełniona łaską" ( "kecharitomene"). Pozdrowienie anioła: "raduj się!" (gr: "chaire!"), nie jest zwykłym pozdrowieniem, gdyż Maria zastanawia się nad jego znaczeniem. Jak zauważył C.P. Ceroke, w opinii rosnącej liczby egzegetów Nowego Testamentu – wyraził ją np. Stanislas Lyonnet SI, L. Deiss, G.M. Papini, R. Laurentin – pozdrowienie Marii przez anioła jest subtelnym nawiązaniem do proroctw Starego Testamentu, które zapraszały Izraela do radości z powodu zbawczego działania Boga. Izrael w tych proroctwach występuje jako kobieta, "córka Syjonu" (por. Jl 2,21-27; Za 9,9-10; So 3,14-17). Prorocy wypowiadają "raduj się!" (So 3,14 LXX). "Pełna łaski" Maria z Łukaszowej ewangelii znajduje swój prawzór w Izajaszowej "Dziewicy, córce Syjonu" (Iz 37,22), uosabiającej lud Izraela oraz w Jeremiaszowej "Dziewicy Izrael" (Jer 31,4). Zaś zapewnienie anioła skierowane do Marii: "Pan z Tobą", ma swe wcześniejsze paralele w następujących Księgach Starego Testamentu: Rdz 26,24; 28,15; 46,4; Wj 3,12; Sdz 6,12.16. Jest to zwrot zapowiadający inaugurację ery mesjańskiej: tak u proroka Sofoniasza: "Pan, jest pośród ciebie" (3,15b) i trochę dalej "Nie bój się, Syjonie!" (So 3,16). U Łukasza zaś anioł mówi: "Nie lękaj się Mario!" (Łk 1,30). Słowa anioła do Marii: "znalazłaś łaskę u Boga", odpowiadają zapewnieniu Sofoniasza z 3,15b: "Nie będziesz już bała się złego". Dziewicze poczęcie Marii, zacienione chwałą Boga – "moc Najwyższego osłoni Cię" (Łk 1,35b) – ma swą paralelę w Księdze Wyjścia 40,35. Jest tam mowa o chwale Bożej w namiocie spotkania, mieszczącym Arkę Przymierza: "spoczywał na nim obłok i chwała Pana wypełniała przybytek". Grecka Septuaginta używa w Księdze Wyjścia 40,35 tego samego czasownika "zacienić" ( "episkiadzo"), co Łukasz w 1,35b. Maria porównana zostaje przez ewangelistę do Arki Przymierza. Jednocześnie jednak w pieśni "Magnificat", ewangelista utożsamia ją z ubogimi Jahwe ( "anawim"), jak u Sofoniasza 3,12. Według pieśni Marii, "wszystkie pokolenia będą błogosławić" (Łk 1,48) jej osobę, jej macierzyńską rolę w powstaniu Nowego Izraela. Jest ona też figurą, typem Kościoła.
W nauczaniu ojców Kościoła.
Od Soboru nicejskiego do Soboru efeskiego.
W okresie stuletnich niemal kontrowersji ariańskich po Soborze nicejskim (325 r.) liczni obrońcy ortodoksji nicejskiej, tzn. Bóstwa Chrystusa – tak wschodni jak zachodni ojcowie Kościoła – rozwijali jednocześnie nauczanie Kościoła dotyczące Marii, jej miejsca i roli w historii zbawienia. Podkreślano zwłaszcza Boże Macierzyństwo oraz pośrednictwo zbawcze. Podejmowano często temat nieustannego dziewictwa nie tylko "ante partum" ("przed zrodzeniem"), ale również "in partu" ("w zrodzeniu") i "post partum" ("po zrodzeniu"). Akcentowano też szczególną godność Matki Zbawiciela, jej bezgrzeszność i doskonałość moralną. Jednym z ważniejszych teologów na wschodzie był Atanazy Wielki (zm. 373). Używał on tytułu "Bogurodzica" ("Theotokos") ze względu na fakt, że Maria była matką Słowa Wcielonego, Boga-Człowieka.
Ojcowie kapadoccy kontynuowali zasadnicze linie mariologii Atanazego wielkiego na temat nieustającego dziewictwa oraz tytułu Theotokos. Bazyli Wielki występował przeciwko określaniu Marii jako "Anthropotokos" (dosł. "Człowiekarodzica"). Grzegorz z Nazjanzu pisał o jej oczyszczeniu i uświęceniu przy Wcieleniu Słowa, zaś Grzegorz z Nyssy o uświęceniu przy Zwiastowaniu Pańskim oraz o wolności Marii od grzechów. Wiele pisali o Marii Efrem Syryjczyk (zm. 573) oraz Epifaniusz z Salaminy (zm. 403).
Efrem Syryjczyk skupił swą refleksję teologiczną na pośrednictwie zbawczym Matki Odkupiciela. Nazywał on Marię „pośredniczką świata”, czy „pośredniczką wobec Boga”, w której ród ludzki pokłada swą szczęśliwość, „pośredniczką we wszelkiej sprawie”, „narzędziem naszego zbawienia”, „odkupieniem grzechów”, względnie „odpuszczeniem grzechów”, „naszym przebłaganiem”, „życiem całego świata”, „matką wszystkich”, „oblubienicą Bożą, przez którą jesteśmy z Nim pojednani”. Syryjczyk ukazywał Marię jako uczestniczkę Odkupienia i sprawczynię życia, przeciwstawiając ją Ewie – uczestniczce niewierności oraz sprawczyni śmierci. Wielokrotnie pisał o skuteczności i potędze wstawiennictwa Maryi i o rozdawaniu przez nią wszelkich łask i darów Bożych. Rola Matki Zbawiciela była rozumiana przez Efrema jako „opiekunki wszystkich, jedynej nadziei, ucieczki, pociechy i obrony”.
Epifaniusz z Salaminy występował zarówno przeciw tzw. "antidikomarianitom", którzy twierdzili, że Maria po zrodzeniu Chrystusa podjęła pożycie małżeńskie z Józefem, jak i przeciw "kollyridianom", którzy składali Marii ofiary jako bogini. Obydwie grupy wpisał do swego rejestru herezji. Epifaniusz wyznawał wiarę, że Maria jest „świętą, wieczystą dziewicą” ("e agia aeiparthenos"). Przeciwstawiał Marię Ewie, podkreślając jej duchowo-nadprzyrodzone macierzyństwo jako Matki Odkupiciela, źródła życia nadprzyrodzonego wobec ludzi. Jako jeden z pierwszych poruszył problem śmierci Marii oraz jej chwały pośmiertnej. Wobec milczenia w tej sprawie Pisma Świętego pozostawił ten problem otwartym. Jeśli Maria umarła, śmierć jej była opromieniona największym blaskiem, a jeśli została zabita, na co zdaje się wskazywać Pismo św. w słowach Symeona: „a duszę Twoją przeniknie miecz” (Łk 2,35) – doznała chwały i wywyższenia wśród męczenników i „święte jej ciało obdarzone zostało pełnią szczęśliwości”.
Przedstawiciel szkoły antiocheńskiej, Jan Chryzostom (zm. 407) – choć sprzyjał powyższemu rozumieniu Wcielenia i Bóstwa Chrystusowego – unikał zarówno tytułu „Theotokos” jak i „Anthropotokos”, ale niedwuznacznie opowiadał się za Bożym Macierzyństwem Marii. Za wyżej wymienionymi doktorami wyrażał też przekonanie o nieustannym, wieczystym dziewictwie Matki Chrystusowej. Przekonanie to podzielali Cyryl z Aleksandrii (zm. 444), Dydym Aleksandryjski i in. Natomiast Bonosus z Illyricum oraz Eunomiusz z Cyzyku wyrażali pogląd, iż Maria po zrodzeniu Chrystusa miała jeszcze inne dzieci. Opinia ta spotkała się z ostrą odprawą i potępieniem, m.in. na synodzie w Tesalonikach (392 r.).
Orzeczenie Soboru efeskiego.
Sobór efeski (431 r.) był zwołany by rozwiązać spór chrystologiczny wokół poglądów Nestoriusza, patriarchy Konstantynopola. Zagadnienie jedności natur w osobie Chrystusa było ściśle związane z tytułem Marii jako Bożej Rodzicielki. Nestoriusz odmawiał tego tytułu Marii, nazywając ją "Chrystotokos" (dosł. "Chrystusarodzica"), określenie pokrewne do "Anthropotokos" (dosł. "Człowiekarodzica"). Zgromadzenie ojców soborowych w dniach 16 i 17 lipca 431 r., na IV i V sesji przedyskutowało projekt listu do papieża Celestyna (zm. rok później w 432 r.) przygotowany przez Cyryla Aleksandryjskiego, w którym Maria nazwana została "Theotokos". Treść listu została przyjęta przez zgromadzonych biskupów, otrzymując rangę "uroczystego orzeczenia" Magisterium Kościoła na temat prawd wiary. Czytamy w nim:
Sformułowane prawdy dogmatyczne o roli Marii w tajemnicy Wcielenia jako Bogurodzicy zostały potwierdzone dwadzieścia lat później przez Sobór chalcedoński (451 r.):
Dla uczczenia orzeczenia Soboru efeskiego nt. Marii jako Bożej Rodzicielki, w Rzymie została zbudowana "Bazylika Matki Bożej Większej" – "Santa Maria Maggiore", będąca jedną z czterech bazylik papieskich. Umieszczono w niej ikonę Marii z dzieciątkiem Jezus, tzw. Matki Bożej Śnieżnej, która posłużyła za wzór wielu obrazom maryjnym w sanktuariach na całym świecie, np. Matki Bożej Podkamieńskiej, Latyczowskiej, Berdyczowskiej, Agłońskiej a także, choć ze zmianami, MB Trybunalskiej i in.
Tytuły.
Wszystkie formy imienia, którymi nazywana jest Maria z Nazaretu, są odmianami imienia Maria. Obok imienia własnego, nadaje się jej także inne tytuły, związane z rozumieniem jej miejsca w wierze Kościoła. W katolicyzmie, są to "Matka Boża" czy "Bogurodzica", "Najświętsza Maryja Panna" a także "Madonna" i "Dziewica".
Pobożność katolicka przypisuje Marii także inne tytuły, jak: Orędowniczka, Królowa niebios. Niektóre z nich wiążą się z udziałem w dziele zbawienia: Matka Pięknej Miłości, Matka Boża Bolesna, Matka Boska Królowa Apostołów, Matka Kościoła.
Ponadto wiele tytułów wiąże się z patronatem Marii nad określonymi dziedzinami (Matka Boża Królowa Polski, Matka Boża Zielna, Matka Boska Siewna), z formami kultu (Matka Boża Różańcowa, Matka Boża Szkaplerzna, Matka Boża Gromniczna), z objawieniami i wizerunkami (Matka Boża Częstochowska, Matka Boża Ostrobramska, Matka Boża Kalwaryjska, Matka Boża Wysocicka, Matka Boża Fatimska, Matka Boża z Lourdes).
W Prawosławiu, oprócz Bogurodzicy nazywa się ją także Wieczną Dziewicą "Приснодева Мариа"/"Przeczystą Dziewicą", "Oblubienicą niepoślubioną" "Невеста неневестная", a także "panhagia", czyli "w całości święta".
Bogurodzica.
Jednym z najważniejszych tytułów Marii jest Matka Boża znany również pod nazwami Boża Rodzicielka i Bogurodzica (gr. , "Theotokos"). Tytuł ten jest związany z dogmatem, ogłoszonym na soborze efeskim (431), który zakończył spór dotyczący natury Chrystusa i w konsekwencji prawa Marii do nazywania ją Matką Boga. Było to odrzucenie poglądów nestorianizmu – tzw. "doktryny o dwóch synach" w Jezusie Chrystusie, według której Marii przysługiwał tytuł jedynie "Matki Chrystusa". Chrystus-człowiek był synem Marii, natomiast Chrystus Bóg-Syn Boży, Druga Osoba Boska, jest synem jedynie Boga Ojca, który rodzi go odwiecznie, przed utworzeniem świata. Sobór stwierdził, że jest tylko jedna osoba Jezusa Chrystusa i jeden syn, Bóg człowiek, rodzony odwiecznie przez Boga Ojca, a w czasie przez Marię Dziewicę. Maria nie zrodziła więc bóstwa Chrystusa. Mówienie takie byłoby pozbawione jakiegokolwiek sensu, gdyż Bóg jest transcendentny, poza przestrzenią i czasem i nie jest zależny od żadnego stworzenia. Maria wydała na świat osobę Syna Bożego, którym jest Słowo Wcielone (por. J 1,1.14), w tym sensie jest Bogurodzicą – Matką Boga.
Dziewica.
Drugim oficjalnym tytułem Marii jest Najświętsza Maryja Panna. Używany jest przede wszystkim w Kościele katolickim, ale również i innych, m.in. prawosławnym i mariawickim. W Tradycji Kościoła Maria pozostała przez całe życie dziewicą, także po poczęciu i urodzeniu Jezusa. Opinii tej sprzeciwił się w IV wieku m.in. Jowinian. Jego nauczanie spotkało się z jednoznaczną ostrą reakcją Magisterium Kościoła. Uznano poglądy Jowiniana za herezję, m.in.: Papież Syrycjusz w liście "Adversus Jovinianum", Ambroży, biskup Mediolanu, Augustyn z Hippony oraz Hieronim. Ich naukę potwierdził Synod Laterański z 649 roku. Tomasz z Akwinu w swej "Sumie Teologii" streścił nauczanie tradycji Kościoła na ten temat. Pokazał on, że dziewictwo Marii ma znaczenie dla wiary Kościoła dotyczącej tajemnicy Wcielenia, nie jest jedynie jej prywatną sprawą. Akwinata nauczał, że twierdzenie, iż Maria miała inne dzieci z Józefem, odbierałoby Chrystusowi doskonałość: ponieważ był według natury boskiej „Jedynym Synem Ojca, jako Syn doskonały na wieki” (Hbr 7,28), przystało też, by był jedynym synem Marii. Dziewictwo Maryi miało także znaczenie w odniesieniu do jej dziewiczej relacji z Duchem Świętym, za sprawą którego poczęła Jezusa. Złamanie tego dziewictwa byłoby poniżeniem dzieła Bożego w Marii.
Kult Marii.
Świętość.
Maria była od początku w tradycji chrześcijańskiej uznawana za osobę o szczególnej świętości. Przekonanie to miało odbicie w życiu liturgicznym Kościoła. W drugim tysiącleciu chrześcijaństwo Wschodu i Zachodu wypracowało specyficzny dla siebie język. Chrześcijanie zachodni kontynuowali tradycję, wyrażoną m.in. przez Augustyna z Hippony, który podkreślał, że wszyscy ludzie są grzesznikami, jednak wyłączał z tego Marię, pisał on:
Tomasz z Akwinu kontynuował linię Augustyna, twierdząc, że świętość człowieczeństwa Marii była w najdoskonalszy sposób upodobniona do świętości człowieczeństwa Chrystusa. Różniło ją jedynie to, że była poczęta w grzechu.
Odmiennie podszedł do zagadnienia świętości Marii franciszkanin Jan Duns Szkot (zm. 1308), który w "Opus Oxoniense" ("Dzieło Oksfordzkie") stwierdził, że do doskonałości i chwały odkupienia dokonanego przez Jezusa Chrystusa należało to, że Maria od początku swego życia, także w poczęciu, była całkowicie zachowana od grzechu. Był to przełom w refleksji wybitnych teologów, który dał początek franciszkańskiej tradycji, która ostatecznie zwyciężyła w katolicyzmie, przybierając postać dogmatu o niepokalanym poczęciu Marii Panny. Ogłosił go papież Pius IX w 1854 r.
Prawosławni w drugim tysiącleciu kontynuowali szczególną cześć dla Bogarodzicy, jaką mieli ojcowie wschodni. Św. Mikołaj Kabasilas (XIV w.), opisując scenę zwiastowania nazwał Marię "Nieskalaną":
Według H. Paprockiego, była to synteza poglądów prawosławia, gdyż teologia prawosławna nazywa Marię „najczystszą”, co "znaczy wolna od wszelkich grzechów osobistych i osiąga czystość ontologiczną". Nazywa ją „czcigodniejszą od cherubinów”, ze względu na jej wybranie przez Boga. Stało się to ze względu na jej rolę jako Theotokos i bycie figurą Kościoła. Jest to ukazane w ikonach umieszczanych w absydach świątyń. Świętość Marii podkreśla szczególnie "hymn do Bogarodzicy" znajdujący się w Liturgii św. Jana Złotoustego, śpiewany w święta ku czci Chrystusa i Marii:
&lt;poem&gt;Prawdziwie godne to i sprawiedliwe
wysławiać Ciebie, Bogurodzico,
zawsze chwalebną i nieskalaną
i Matkę naszego Boga.
Czcigodniejszą od Cherubinów
i nieporównanie sławniejszą od Serafinów,
któraś w dziewictwie Boga Słowo zrodziła,
Ciebie, prawdziwie Bogurodzicę, uwielbiamy
&lt;/poem&gt;
Protestantyzm zanegował miejsce, jakie Maria i święci mają w liturgii tak katolickiej, jak prawosławnej. Jednak większość protestantów, w ślad za pierwszymi reformatorami, przejawia cześć i szacunek wobec jej osoby. Ojcowie reformacji, mimo zmiany w życiu duchowym wyznań i wspólnot chrześcijańskich, którym dali początek, w dalszym ciągu żywili szacunek wobec Marii. Marcin Luter pisał o niej: „najwyższa z niewiast”, której „nigdy nie możemy czcić w wystarczający sposób”, „szacunek dla Marii jest wypisany w głębinach ludzkiego serca”, powinniśmy „pragnąć, by każdy znał i szanował ją”. Jan Kalwin powiedział, że „nie można zaprzeczyć, że Bóg, poprzez fakt wybrania i przeznaczenia Marii na matkę Syna Bożego, obdarzył ją najwyższą godnością”. Zwingli powiedział: „Cenię niezmiernie Matkę Bożą” oraz „Im bardziej szacunek i miłość do Jezusa wzrasta, tym bardziej szacunek i cześć dana Marii powinna wzrastać”.
Krytyka kultu Marii.
Szkocki teolog protestancki Alexander Hislop wydał w 1853 pamflet Dwa Babilony, który został następnie rozszerzony w 1858 r. i ostatecznie opublikowany w wersji książkowej w 1919 – krytykujący katolicki i prawosławny kult Marii. Według tego autora czczenie Marii jako matki przez wiernych chrześcijan ma cechy pogańskiego kultu "Bogini matki z dzieckiem", występującego w starożytnym Babilonie. Odmianą tego samego kultu w starożytnym Egipcie miała być cześć oddawana Izydzie i jej synowi Horusowi.
Szwajcarski teolog reformowany Karl Barth krytykował mariologię oraz kult maryjny jako „chory produkt myśli teologicznej”. Jego zdaniem mariologia katolicka jest sprzeczna zarówno z Pismem Świętym, jak i nauką wczesnego Kościoła, i prowadzi do zafałszowania prawdy chrześcijańskiej. Przyznaje, że Bóg działa również w ludziach i za pośrednictwem ludzi, jednak tak, że zawsze to on pozostaje Panem i tylko jemu należy się chwała. Jednocześnie odradza stosowanie w polemice z kultem maryjnym argumentów doszukujących się pogańskich źródeł kultu, uważając, że tego typu podobieństwa nie mogą stanowić podstaw rozstrzygnięć dogmatycznych. Barth zauważa, że objawienie działając w pogańskim świecie z konieczności posługuje się słownictwem i kategoriami myślowymi zaczerpniętymi z tego świata.
Niektóre kościoły protestanckie używają tu pejoratywnego terminu "mariolatria" i "mariodulia", które sugerują kult bałwochwalczy u katolików.
Ikonografia maryjna.
Maria jest jednym z głównych tematów ikonografii chrześcijańskiej. Po Jezusie Chrystusie jest najczęściej przedstawianą postacią. Na przestrzeni wieków ukształtowały się rozmaite maryjne typy ikonograficzne, których główną inspiracją jest Biblia, ale także apokryfy i legendy. Znajdują w nich odbicie także różne "prawdy wiary" chrześcijańskiej, jak "dogmat o Wcieleniu", oraz prądy duchowe, religijne i artystyczne. Wiele wizerunków Marii posiada cechy charakterystyczne dla danego okresu, kręgu kulturowego, wyznania itd.
Wybrane przykłady:
Maria w protestantyzmie.
Zasadniczo wszystkie odłamy protestantyzmu uznają Marię Pannę za godny szacunku wzór wiary i oddania Bogu, lecz całkowicie odrzucają kult maryjny. Tylko luteranizm wyróżnia się większym akcentowaniem roli Marii Panny i zachowuje nieliczne elementy kultu maryjnego.
Maria u Świadków Jehowy.
Świadkowie Jehowy wierzą, że kiedy został poczęty Jezus, Maria była dziewicą – aż do rozwiązania. Następnie miała przynajmniej kilkoro dzieci z Józefem (Mt 1:20–25; 13:53–56). Marię uznają za matkę Syna Bożego – Jezusa, a nie za „Matkę Boga”. Uważają, że należała do grona pierwszych uczniów Jezusa, na których został wylany duch święty w dniu Pięćdziesiątnicy 33 r. n.e. i należy do grona 144 000 wybranych do niebiańskich władz Królestwa Bożego. Odrzucają natomiast wszelki kult maryjny jako niebiblijny. Uważają, że jest godna głębokiego szacunku i zasługuje na naśladowanie.
Maria w islamie.
W islamie Maria otaczana jest wielką czcią jako jedna z czterech wzorcowych kobiet. Według Koranu Maria była dobra, prawa i posłuszna Bogu (Allahowi). Podobnie jak Biblia, Koran uznaje, że Maria urodziła Jezusa, będąc dziewicą.

</doc>
<doc id="159760" url="https://pl.wikipedia.org/wiki?curid=159760" title="Towarzystwo Naukowe w Toruniu">
Towarzystwo Naukowe w Toruniu

Towarzystwo Naukowe w Toruniu (TNT) – regionalne towarzystwo naukowe ogólne założone w 1875 w Toruniu; pierwsze polskie towarzystwo naukowe na Pomorzu; od 2015 prezesem towarzystwa jest Andrzej Radzimiński. 
Siedziba towarzystwa mieści się przy ulicy Wysokiej 16.
Historia.
Początki działalności.
Towarzystwo Naukowe w Toruniu założono 16 grudnia 1875 roku w hotelu Pod Trzema Koronami. Pierwszym prezesem Towarzystwa został Ignacy Łyskowski. W chwili założenia Towarzystwo liczył 34 członków, do końca roku dołączyło jeszcze 26 osób. W 1876 roku Towarzystwo liczyło 130 osób, w następnych latach liczba członków zaczęła się zmniejszać. W lutym 1876 roku Towarzystwo podzielono na trzy wydziały: historyczno-archeologiczny, lekarsko-przyrodniczy i teologiczny. Najprężniej rozwijał się wydział historyczno-archeologiczny. W listopadzie 1876 roku powołano muzeum Towarzystwa.
Towarzystwo początkowo działało w prywatnym pomieszczeniu przy ulicy Łaziennej. W maju 1881 roku rozpoczęto budowę nowej siedziby przy ulicy Wysokiej. Budowę zakończono w 1882 roku. W nowej siedzibie założono bibliotekę, która do 1916 roku liczyła 5 tys. woluminów.
1878 roku Towarzystwo zaczęło wydawać czasopismo naukowe "Roczniki Towarzystwa Naukowego w Toruniu", wydawane na obszarze Prus Zachodnich. Czasopismo wydawano do 1884 roku. W 1886 roku zmarł pierwszy prezes Towarzystwa Ignacy Łyskowski. Nowym prezesem został dr Leon Szuman. Pod koniec lat 90. XIX wieku stanowisko prezesa objął Witold Jaworowicz, a w 1897 roku ks. Stanisław Kujot.
W 1897 roku Towarzystwo liczyło 226 członków, w 1905 – 458, w 1910 – 591. Większość członków stanowiły osoby nie mieszkające na stałe w Toruniu. Pod względem zawodu dominowali księża (68% członków w 1903, 57% w 1913). W wyniku tego Towarzystwo stało się największą tego typu organizacją w Prusach Zachodnich. Ks. Stanisław Kujot reaktywował "Roczniki Towarzystwa Naukowego w Toruniu" oraz powołał czasopismo "Fontes", gdzie publikowano materiały źródłowe do historii Pomorza. W 1908 roku zaczął ukazywać się periodyk "Zapiski Towarzystwa Naukowego w Toruniu", będąca początkowo gazetą informującą o działalności Towarzystwa, a następnie czasopismem historycznym. Po śmierci ks. Stanisława Kujota w 1914 roku nowym prezesem został ks. Brunon Czapla, pełniący tę funkcję do 1918 roku.
Okres międzywojenny.
Towarzystwo zmieniło swoje cele po przyłączeniu Pomorza Nadwiślańskiego do Polski w styczniu-lutym 1920 roku oraz utworzenia województwa pomorskiego z siedzibą w Toruniu. Wśród członków zaczęli dominować przedstawiciele inteligencji miejskiej oraz artyści. Towarzystwo kontynuowało wydawanie "Roczników" i serii "Fontes". W latach 1920–1923 prezesem Towarzystwa był dr Józef Łęgowski, a w latach 1923–1939 ks. Alfons Mańkowski. W latach 20. Towarzystwo współuczestniczyło w tworzeniu Książnicy Miejskiej. W 1923 roku przekazało swój księgozbiór w trwały depozyt Książnicy. W 1930 roku Towarzystwo oddało swoje zbiory muzealne Muzeum Miejskiemu w Ratuszu Staromiejskim w Toruniu. Ponadto Towarzystwo pracowało nad stworzeniem Pomorskiego Instytutu Naukowego, mającego być podstawą pod utworzenie uczelni wyższej w Toruniu. W 1934 roku Towarzystwo znalazło się w składzie Rady Zrzeszeń Naukowych, Artystycznych i Kulturalnych Ziemi Pomorskiej. Przewodniczącym Rady został ks. Alfons Mańkowski.
II wojna światowa.
Podczas II wojny światowej władze okupacyjne rozwiązały Towarzystwo. Cały majątek został skonfiskowany. Księgozbiór przejęła Stadtbibliothek Torun. Ks. Alfons Mańkowski zginął w 1941 roku w niemieckim nazistowskim obozie koncentracyjnym Stutthof. Po wojnie Towarzystwo odzyskało księgozbiór.
Czasy najnowsze.
Pierwsze powojenne Walne Zgromadzenie Towarzystwa odbyło się 17 lipca 1945 roku. Nowym prezesem został ks. Paweł Czaplewski. Po utworzeniu Uniwersytetu Mikołaja Kopernika i zmianę statutu (w 1946 roku) Towarzystwo przekształciło się w organizację zatrudniającą uczonych. Po wojnie Towarzystwo liczyło trzy wydziały: I – Nauk Historycznych, Prawniczych i Społecznych, II – Filologiczno-Filozoficzny i III – Matematyczno-Przyrodniczy. W 1948 roku nowym prezesem Towarzystwa został prof. Konrad Górski. Rok później zrezygnował ze stanowiska w wyniku nacisków władz komunistycznych. Nowym prezesem został prof. Władysław Dziewulski. W 1957 roku prezesem ponownie został prof. Konrad Górski. Urząd ten sprawował do 1983 roku. W 1964 powołano samodzielny Wydział Nauk Prawnych i Społecznych. W 1983 roku stanowisko prezesa objął prof. Marian Biskup.
W 2000 roku Towarzystwo otrzymało Medal „Za zasługi dla Miasta Torunia” na wstędze. W 2004 roku prezesem Towarzystwa został prof. dr. hab. Andrzej Woszczyk. W 2012 roku prezesem został prof. Jan Kopcewicz. W 2015 roku prezesem został prof. Andrzej Radzimiński.
Struktura organizacyjna.
Źródło: 

</doc>
<doc id="159766" url="https://pl.wikipedia.org/wiki?curid=159766" title="Trakcja (transport szynowy)">
Trakcja (transport szynowy)

Trakcja – pojęcie odnoszące się do szynowego systemu transportowego, określające sposób dostarczania energii do przemieszczania pojazdu. Przez lata rozwijały się: trakcja konna (tramwaj konny), parowa (lokomotywa parowa), pneumatyczna (system tramwajowy Mękarskiego), elektryczna (elektrowóz), spalinowa (spalinowóz) ().

</doc>
<doc id="159767" url="https://pl.wikipedia.org/wiki?curid=159767" title="Heinz Grünwald">
Heinz Grünwald



</doc>
<doc id="159772" url="https://pl.wikipedia.org/wiki?curid=159772" title="Bydlin">
Bydlin

Bydlin – wieś z XII wieku w Polsce, położona w województwie małopolskim, w powiecie olkuskim, w gminie Klucze.
Bydlin uzyskał lokację miejską przed 1404 rokiem, zdegradowany po 1530 roku. W 1595 roku wieś położona w powiecie proszowskim województwa krakowskiego była własnością wojewody krakowskiego Mikołaja Firleja.
W latach 1954-1961 wieś należała i była siedzibą władz gromady Bydlin, po jej zniesieniu w gromadzie Jaroszowiec. W latach 1975–1998 miejscowość administracyjnie należała do województwa katowickiego.
Historia.
Pierwsza wzmianka o wsi pochodzi z 1120 roku. Wieś Bydlin była wzmiankowana w 1388 roku jako własność rycerza Niemierzy herbu Strzała (Nemerze de Bidlin), ówczesnego dziedzica okolicznych terenów. W dokumentach od 1404 roku Bydlin wymieniany był jako miasto aż do roku 1530, kiedy to w nieznanych okolicznościach utracił prawa miejskie. Pod koniec XIX na stokach góry zamkowej istniała kopalnia galeny.
Istnienie w Bydlinie zamku ("castrum"), należącego zapewne do wspomnianego Niemierzy herbu Strzała, poświadczone jest źródłowo od 1400 roku. Budowla ta w swej najstarszej fazie miała postać wysokiego domu (miał przynajmniej trzy kondygnacje naziemne) na rzucie czworoboku o wymiarach 11,40 × 24 m i grubości ścian 2,30 m, z przyporami w narożach oraz w północno-zachodniej elewacji. Całość otoczona była wałami, wkrótce zastąpionymi przez mur obwodowy z budynkiem bramnym. Zamek został w późniejszym czasie przebudowany przez Bonerów na kościół katolicki. W roku 1570-1571 Jan Firlej zamienił go na zbór braci polskich, natomiast jego syn Mikołaj w 1594 r. przywrócił mu charakter świątyni katolickiej i nadał mu wezwanie Świętego Krzyża. W 1655 roku kościół został spalony przez Szwedów. Odbudowany 80 lat później, w XVIII wieku był wielokrotnie dewastowany i grabiony przez wojska przyszłych zaborców; pod koniec tego stulecia został ostatecznie opuszczony.
Zabytki.
Obiekty wpisane do rejestru zabytków nieruchomych województwa małopolskiego:
Inne.
Przez wieś przebiega Szlak Orlich Gniazd oraz Jurajski Rowerowy Szlak Orlich Gniazd.

</doc>
<doc id="159774" url="https://pl.wikipedia.org/wiki?curid=159774" title="Karabinek Daewoo K1">
Karabinek Daewoo K1

K1 – produkowany przez koreańską firmę Daewoo Precision Industries karabinek szturmowy.
Historia konstrukcji.
Podobnie jak w wielu innych krajach Azji Południowo-Wschodniej, tak i w Korei przez wiele lat podstawowym uzbrojeniem żołnierzy piechoty był karabin M16. Początkowo był on kupowany w USA, później produkowany na licencji nabytej od Colt Patent Firearm Mfg. Co (od 1973 roku). W 1982 roku koncern Daewoo przejął produkujące broń strzelecką państwowe zakłady w Pusan i utworzył spółkę Daewoo Precision Industries, zajmującą się produkcją broni strzeleckiej. Następnym krokiem było podjęcie decyzji o rozpoczęciu prac nad nowymi broniami: karabinem i karabinkiem. Odmiennie, niż w przypadku innych konstrukcji, gdzie karabinek jest po prostu skróconym karabinem i ma identyczne jak karabin mechanizmy wewnętrzne, karabin Daewoo K2 i karabinek K1 mają odmienną konstrukcję.
W karabinku K1 zastosowano układ bez tłoka gazowego, podobny jak w M16. Gazy prochowe są odprowadzane cienką rurką do komory zamkowej, gdzie działają bezpośrednio na suwadło. Takie rozwiązanie pozwala zmniejszyć masę broni, ale wiąże się z koniecznością większej dbałości o broń (osady z gazów prochowych zanieczyszczają wnętrze komory zamkowej, co może prowadzić do zacięć).
W 2003 roku zaprezentowano wytłumiony pistolet maszynowy Daewoo K7 wykorzystujący komorę zamkową karabinka K1.
Opis konstrukcji.
Daewoo K1 jest indywidualną bronią samoczynno-samopowtarzalną. Zasada działania automatyki oparta o wykorzystanie energii gazów prochowych odprowadzanych przez boczny otwór lufy. Broń nie posiada tłoka gazowego. Gazy prochowe przez rurkę o małej średnicy przedostają się do komory zamkowej i oddziałują bezpośrednio na suwadło. Ryglowanie przez obrót zamka (osiem rygli). Suwadło podparte jest od tyłu przez dwie równoległe sprężyny powrotne. Mechanizm spustowy kurkowy umożliwia strzelanie ogniem pojedynczym, seriami trójstrzałowymi i ogniem ciągłym. Dźwignia przełącznika rodzaju ognia (po lewej stronie broni) pełni jednocześnie funkcję dźwigni bezpiecznika. Zasilanie z dwurzędowych magazynków łukowych o pojemności 30 naboi (magazynki zamienne z magazynkami M16). Po wystrzeleniu ostatniego naboju z magazynka, zamek zatrzymuje się w tylnym położeniu. Do jego zwalniania służy przycisk po lewej stronie broni. Otwarte przyrządy celownicze składają się z muszki w osłonie i celownika przeziernikowego. Kolba wysuwana składa się z dwóch prętów-ramion i stopki.

</doc>
<doc id="159775" url="https://pl.wikipedia.org/wiki?curid=159775" title="LEON">
LEON

LEON - mikroprocesor programowy napisany w języku VHDL. Jest dostępny jako open source na licencji GNU LGPL. Posiada 32 bitową architekturę RISC.
LEON jest zgodny z architekturą programową SPARC-V8 i jest rozwijany przez firmę Gaisler Research oraz Europejską Agencję Kosmiczną. Istnieje kilka wersji tego procesora, w tym wersja odporna na awarie stosowana w krytycznych systemach kosmicznych.

</doc>
<doc id="159776" url="https://pl.wikipedia.org/wiki?curid=159776" title="LEON (procesor)">
LEON (procesor)



</doc>
<doc id="159777" url="https://pl.wikipedia.org/wiki?curid=159777" title="Suwon">
Suwon

Suwon (kor. "수원시; Suwon-si") jest największym miastem i stolicą prowincji Gyeonggi w Korei Południowej. Miasto położone jest około 30 kilometrów na południe od Seulu, na trasie kolejowej "Gyeongbu" i nowej linii superszybkich pociągów KTX. Jest także przystankiem metra seulskiego. Z centrum Seulu podróż metrem trwa około godziny.
Siedziba rzymskokatolickiej diecezji Suwon.
W mieście znajduje się hala sportowa Suwon Arena.
Historia.
W 1796 roku król Jeongjo próbował nieudanie uczynić miasto stolicą państwa, budując Hwaseong, fortyfikację wokół miasta. Fortyfikacje miały także chronić grób jego ojca. Istnieją one do dziś i są wpisane na listę światowego dziedzictwa UNESCO.
Jedzenie.
Suwon znany jest z oryginalnie przyrządzanego "galbi", smacznej potrawy koreańskiej.
Nauka i rozrywka.
W mieście znajduje się Uniwersytet Ajou, dziesięć minut drogi od niego jest stadion mistrzostw świata w piłce nożnej w 2002 roku. Gra na nim pierwszoligowa ("K-League") drużyna Suwon Samsung Bluewings. W mieście siedzibę ma także drużyna basebolowa, Hyundai Unicorns. W mieście znajduje się główne centrum badawczo - rozwojowe Samsung Electronics - Samsung Digital City.

</doc>
<doc id="159778" url="https://pl.wikipedia.org/wiki?curid=159778" title="Rezerwat przyrody Jezioro Nidzkie">
Rezerwat przyrody Jezioro Nidzkie

Rezerwat przyrody „Jezioro Nidzkie” – rezerwat krajobrazowy położony na terenie gmin Ruciane-Nida i Pisz (województwo warmińsko-mazurskie), w centrum Puszczy Piskiej. Obejmuje obszar Jeziora Nidzkiego i tereny leśne wokół niego. Utworzony w 1972 roku. Zajmuje powierzchnię 2950,87 ha (akt powołujący podawał 2934,71 ha).
Jezioro Nidzkie jest udostępnione dla turystyki wodnej, ale w jego południowej części obowiązuje zakaz używania silników spalinowych.
Rezerwat znajduje się na terenie nadleśnictw Maskulińskie i Pisz. Leży w granicach Obszaru Chronionego Krajobrazu Puszczy i Jezior Piskich oraz dwóch obszarów sieci Natura 2000: siedliskowego „Ostoja Piska” PLH280048 oraz ptasiego „Puszcza Piska” PLB280008.
Rezerwat nie posiada planu ochrony, obowiązują w nim jednak zadania ochronne, na mocy których obszar rezerwatu podlega ochronie czynnej.
Flora i fauna.
W rezerwacie objęto ochroną następujące gatunki roślin:
Rezerwat zamieszkują liczne gatunki ptaków, w tym czapla siwa, dzięcioł pstry duży, łabędź niemy, perkoz dwuczuby. Przedstawicielem ssaków jest m.in. bóbr europejski.

</doc>
<doc id="159781" url="https://pl.wikipedia.org/wiki?curid=159781" title="Kozia Góra (Beskid Śląski)">
Kozia Góra (Beskid Śląski)

Kozia Góra (niem. "Ziegenbock", 683 m n.p.m.), zwana także potocznie "Stefanką" (od nazwiska dr. Karla Steffana, bielskiego burmistrza i prezesa Beskidenverein) – szczyt na terenie Bielska-Białej.
Kozia Góra porośnięta jest lasem mieszanym z przewagą buku. Szczyt ten jest celem wędrówek wielu bielszczan zarówno zimą, jak i latem.
Pod szczytem znajduje się schronisko turystyczne na Koziej Górze, popularnie zwane "Stefanką".
Atrakcją Koziej Góry jest będący obecnie w ruinie naturalny tor saneczkowy. Pierwsza wersja zbudowana została na przełomie XIX i XX wieku (źródła podają 1896 lub 1899 rok). Tor służył wtedy głównie turystom powstałego wtenczas schroniska "Stefanka". W latach międzywojennych zaczął być wykorzystywany do celów sportowych. Wielokrotnie przebudowywany, w latach 50. XX wieku powiększony do najdłuższego naturalnego toru saneczkowego w Europie (2200 m długości i 30 wiraży), w roku 1966 lub 1967 rozdzielony na dwie części. Górną z kamiennymi ociosami wiraży oraz dolną z drewnianą obudową i betonowym spągiem, przeznaczoną do jazdy w lecie na tzw. 'sankorolkach'. Dolny odcinek był wykorzystywany do lat 2000. Przed 2010 został zamknięty po nieudanej próbie przebudowy. Jego pozostałości można oglądać, idąc na szczyt z bielskich Błoni zielonym szlakiem. 
Po wyjściu z Błoni na Kozią Górę szlakiem czerwonym, a później od Równi niebieskim, znajduje się stół ołtarzowy "Jan", ustawiony w miejscu, w którym w czasach kontrreformacji odbywały się tajne nabożeństwa bielskich ewangelików.
Przez Kozią Górę prowadzi także żółty szlak z Bielska-Białej (Cygański Las) na Szyndzielnię. Tuż przy tym szlaku znajdowała się niegdyś skocznia narciarska. Dziś jedynym śladem po niej jest pozbawiony drzew stromy stok.
Na początku XX w. na szczycie Koziej Góry niemieccy bielszczanie wznieśli okrągłą altanę "Steffansruhe" – obiekt poświęcony burmistrzowi Bielska – dr. Karlowi Steffanowi (stąd polska nazwa "Stefanka"). Szczątki altany są widoczne do dzisiaj.
We wrześniu 2018 roku Radioklub Beskidzki SP9KAT uruchomił na znajdującym się pod szczytem Koziej Góry schronisku Stefanka stację pogodową systemu APRS (znak SR9WXS). 
Linki zewnętrzne.
Odczyty monitorowanych parametrów ze stacji pogodowej na Koziej Górze:

</doc>
<doc id="159784" url="https://pl.wikipedia.org/wiki?curid=159784" title="Renina">
Renina

Renina (angiotensynogenaza; EC 3.4.23.15) – proteolityczny enzym i hormon zwierzęcy wytwarzany przez aparat przykłębuszkowy. Jej działanie skutkuje podniesieniem ciśnienia krwi.
Budowa.
Renina jest glikoproteiną .
Fizjologia.
Produkcja reniny odbywa się w komórkach przykłębuszkowych tętniczki doprowadzającej. Bezpośrednim prekursorem reniny jest prorenina powstająca z preproreniny a wszystko to pod wpływem:
Wydzielania reniny jest spowodowane pobudzeniem układu współczulnego.
Renina jest elementem układu renina-angiotensyna-aldosteron, w którym katalizuje przemianę angiotensynogenu do angiotensyny I, pełni w nim zatem rolę enzymu. Jednocześnie renina wykazuje aktywność hormonalną, związaną z pobudzeniem receptorów proreninowo-reninowych. Wzrost ekspresji tych receptorów prowadzi do podwyższenia ciśnienia tętniczego, tętna, aldosteronemii oraz wzrostu ekspresji cyklooksygenazy 2 w korze nerek.

</doc>
<doc id="159785" url="https://pl.wikipedia.org/wiki?curid=159785" title="Olszówka (Bielsko-Biała)">
Olszówka (Bielsko-Biała)

Olszówka (niem. "Ohlisch", czes. "Olšavka") – dzielnica zwyczajowa Bielska-Białej położona w południowej części miasta, wzdłuż potoku o tej samej nazwie, u podnóża Beskidu Śląskiego (Koziej Góry, Kołowrotu, Cybernioka, Szyndzielni i Dębowca). Dzieli się na Olszówkę Dolną ("Nieder-Ohlisch") i Olszówkę Górną ("Ober-Ohlisch") – obie z nich to dawne wsie założone w II połowie XVI wieku, później związane odpowiednio z Mikuszowicami Śląskimi oraz Kamienicą i wraz z nimi przyłączone do miasta w 1968. Stanowi popularną dzielnicę willową nazywaną też Cygańskim Lasem przez skojarzenie z parkiem leśnym o tej nazwie.
Położenie.
Granice obrębów ewidencyjnych tożsamych z granicami dawnych wsi wyznaczają:
Olszówkę Dolną od Olszówki Górnej oddziela linia pokrywająca się z przebiegiem ulicy Młodzieżowej i Kaktusowej. Od północy, zachodu i południowego wschodu dzielnica otoczona jest przez tereny przynależne do Kamienicy. Na południowym wschodzie graniczy z Mikuszowicami Śląskimi oraz obrębem Bystra Śląska (częścią wsi Bystra włączoną w skład miasta w 1990 – należy do niej większość Cygańskiego Lasu).
Zgodnie z obowiązującym od 2002 podziałem na osiedla (jednostki pomocnicze gminy) niemal cała Olszówka należy do Mikuszowic Śląskich z wyjątkiem niewielkiego obszaru po północnej stronie alei Armii Krajowej w rejonie ZIAD i hali widowiskowo-sportowej, który wchodzi w skład osiedla Kamienica.
Historia.
Początki obu wsi sięgają akcji kolonizacyjnej, która nastąpiła po 1561, gdy dokonano ostateczne podziału lasu miejskiego (jego pozostałością jest Cygański Las) między mieszczan bielskich a szlacheckich właścicieli Kamienicy. Olszówka Górna („książęca”) należała do Kamienicy, Dolna natomiast była własnością miasta i została najpewniej założona z inicjatywy jego władz. Pierwsza wzmianka o nich pochodzi z 1572. Losy Olszówki Dolnej związane były w kolejnych wiekach z Mikuszowicami, które również stanowiły majątek feudalny Bielska. Według spisu parafialnego (należała do parafii św. Mikołaja) z 1834 liczyła ona 23 domy i 204 mieszkańców. Podział na Olszówkę Górną przynależną administracyjnie do Kamienicy i Olszówkę Dolną stanowiącą część Mikuszowic utrzymał się po wprowadzeniu nowoczesnego podziału na gminy w 1849, jakkolwiek obie miejscowości pozostały odrębnymi jednostkami katastralnymi.
W latach 80. XIX wieku Cygański Las ("Zigeunerwald") został z inicjatywy Bielsko-Bialskiego Towarzystwa Upiększania Miasta ("Bielitz-Bialaer Verschönerungsverein") przekształcony w park leśny na wzór Lasku Wiedeńskiego. Olszówka stopniowa przekształciła się w dzielnicę wypoczynkową, gdzie swoje wille letniskowe budowali przedstawiciele bielsko-bialskiej burżuazji. Powstawały też liczne hotele i restauracje, m.in. "Kurhaus" (1870), "Bernhard Hof" (1890), "Beskiden-Hotel" (1895) i "Johanneshof" (1907). W 1895 uruchomiono linię tramwajową, która połączyła dworzec kolejowy w Bielsku i centrum miasta z Olszówką Dolną. Przystanek końcowy znajdował się w miejscu dzisiejszej pętli autobusowej "Cygański Las". Linia funkcjonowała do 1971.
W 1910 Olszówka Dolna liczyła 541 mieszkańców w 54 zamieszkanych budynkach, z tego 93,8% niemiecko- i 6,2% polskojęzycznych; 44,4% katolików, 47,3% ewangelików i 8,1% żydów. W Olszówce Górnej żyło 201 osób w 24 zamieszkanych budynkach, z tego z tego 87,1% niemiecko- i 12,9% polskojęzycznych; 62,2% katolików, 36,3% ewangelików i 0,1% żydów.
Częścią Bielska-Białej stały się obie Olszówki w 1969 wraz z przyłączeniem do miasta Mikuszowic Śląskich (od 1958 osiedle typu miejskiego) i Kamienicy. Od tego czasu nieprzerwanie kontynuowany jest rozwój zabudowy mieszkaniowej w dzielnicy, któremu towarzyszą kontrowersje związane z jej chaotycznym charakterem, działalnością deweloperów, degradacją krajobrazu ukształtowanego na przełomie XIX i XX wieku, a także niedostateczną opieką nad starszymi obiektami. W 2000 powstało Stowarzyszenie „Olszówka”, którego celem jest ochrona wartości kulturalnych i przyrodniczych dzielnicy oraz działalność edukacyjna. Reakcją na wyburzenie w 2009 zabytkowej willi Karla Hauptiga z 1888 przy ulicy Olszówka 27 pod zabudowę wielorodzinną było założenie społecznego Komitetu Obrony Cygańskiego Lasu, którego priorytetem jest zachowanie willowo-wypoczynkowego charakteru dzielnicy.
W 1953 uruchomiono kolej gondolową na Szyndzielnię, której stację dolną ulokowano w Olszówce Górnej. W jej pobliżu powstał w 1963 dom wczasowy Związku Zawodowego Transportowców i Drogowców ("Transportowiec", obecnie "Beskidy Park"), a w 1974 rozpoczęła działalność Ośrodka Wdrażania Postępu Technicznego w Energetyce (później przemianowanego na Zakład Informatyki, Automatyki i Doskonalenia Zawodowego), na potrzeby którego powstał duży kompleks obiektów przy ulicy Armii Krajowej. Również w 1974 oddano do użytką nową zajezdnię komunikacji miejskiej przy ulicy Długiej. W latach 80. XX wieku w miejscu niemieckiego cmentarza wojskowego z okresu II wojny światowej przy ulicy Karbowej urządzono plac kempingowy. Na pograniczu Olszówki Górnej i Kamienicy znajduje się Szpital Wojewódzki budowany w latach 1983–2002, hala widowiskowo-sportowa oddana do użytku w 2009 oraz szczyt Dębowiec, na północnych stokach którego otwarto w 2013 Bielsko-Bialski Ośrodek Rekreacyjno-Narciarski. W 2019 przemianowano ośrodek psychiatryczny przy ulicy Różanej na Bielskie Centrum Psychiatrii „Olszówka” w nawiązaniu do jego potocznej metonimicznej nazwy.
Komunikacja.
Osią urbanistyczną Olszówki jest licząca ponad trzy kilometry ulica o tej samej nazwie, współcześnie funkcjonująca jako droga o lokalnym znaczeniu. Komunikacja miejska obsługuje tylko jej początkowy odcinek do pętli "Cygański Las" w Olszówce Dolnej stanowiącej końcowy przystanek linii autobusowej nr 1. Po ulicy Długiej obok zajezdni MZK Bielsko-Biała kursują (stan 2022) linie nr 1, 12, 21 oraz nocne N1 i N2. 
Dojazd do Olszówki Górnej zapewnia aleja Armii Krajowej połączona ze Śródmiejską Obwodnicą Zachodnią oraz prowadząca do centrum Kamienicy ulica Karbowa. Do pętli "Szyndzielnia" położonej w sąsiedztwie dolnej stacji kolei gondolowej kursują (stan 2022) linie autobusowe nr 7 i 8. Przy hali widowiskowo-sportowej, Szpitalu Wojewódzkim oraz przy skrzyżowaniu alei Armii Krajowej i Karbowej znajdują się duże parkingi samochodowe.

</doc>
<doc id="159789" url="https://pl.wikipedia.org/wiki?curid=159789" title="Schronisko PTTK Szyndzielnia">
Schronisko PTTK Szyndzielnia

Schronisko PTTK Szyndzielnia () – górskie schronisko turystyczne Polskiego Towarzystwa Turystyczno-Krajoznawczego w Beskidzie Śląskim, na Szyndzielni, na terenie lasów komunalnych miasta Bielska-Białej. Położone na wysokości 1001 m n.p.m. Pierwsze murowane schronisko w tym paśmie górskim, oddane do użytku w 1897. 
Historia.
Decyzję o budowie schroniska na podjęła bielska sekcja niemieckiego Beskidenverein ("Sektion Bielitz-Biala des Beskidenvereins") po pożarze schroniska „Klementynówka” nieopodal Klimczoka. Budowę rozpoczęto w 1896, a zakończono w lipcu 1897. Zbudowane przez firmę bielskiego architekta Karola Korna było murowano-drewniane, na wzór schronisk alpejskich z charakterystyczną wieżyczką. 
Schronisko poświęcono 17, a uroczyście otwarto i oddano do użytku 18 lipca 1897. W 1907, z okazji dziesięciolecia schroniska, jego dzierżawca - Weinhold, wybudował, pełniący rolę dodatkowego schronu, drewniany szwajcarski domek. Zainstalowano także sygnaturkę na dachu domku, która dźwiękiem wskazywała turystom drogę w czasie trudnych warunków atmosferycznych. W pokoju na wieży mieściła się stacja meteorologiczna, a na parterze winiarnia. W 1911 wybudowano wodociąg do schroniska. W pobliżu obiektu w 1923 wzniesiono niewielką skocznię narciarską. 
Na początku posiadało 8 pokoi noclegowych z mogących pomieścić od 2 do 4 osób oraz dużą salę zbiorową, a także rozbudowane zaplecze gastronomiczne. Stałymi mieszkańcami byli gospodarz oraz restaurator.
W pierwszych latach funkcjonowania frekwencja kształtowała się następująco:
W czasie II wojny światowej obiekt służył głównie różnym celom paramilitarnym, m.in. odbywały się tu obozy organizacji Hitlerjugend. W 1940 Beskidenverein otrzymał na własność parcelę, na której stał budynek. Wkrótce też doprowadzono do niego istniejącą do dziś leśną drogę z Dębowca. Ostatnim niemieckim gospodarzem był Eugen Kutschera, który został wcielony do armii niemieckiej. Później schroniskiem zarządzała jego żona – Karolina. Z końcem 1944 budynek został zajęty przez Wehrmacht i włączony w linię obrony miasta. W obliczu zbliżającego się frontu i otoczenia przez Armię Czerwoną, Karolina Kutscherowa wraz z dziećmi uciekła górami w stronę Skoczowa. Na początku lutego 1945 budynek został kilkakrotnie trafiony radzieckimi pociskami artyleryjskimi: jeden z nich przebił dach i eksplodował w kuchni, inny zniszczył klatkę schodową, a pozostałe zdemolowały charakterystyczną wieżyczkę. Po ustąpieniu wojska niemieckiego niezniszczone jeszcze wyposażenie zostało rozkradzione.
Po II wojnie światowej na terenie Bielska i Białej już 18 lutego 1945 reaktywowane zostały przedwojenne oddziały Polskiego Towarzystwa Tatrzańskiego w tych miastach – już jako wspólny Oddział Bielsko-Bialski. Już następnego dnia miejscowe władze upoważniły przedwojennych działaczy PTT Tomasza Wróbla i Władysława Zajączka do przejęcia i zabezpieczenia majątku Beskidenvereinu oraz innych niemieckich związków turystycznych i narciarskich. Po prowizorycznym remoncie i niezbędnych naprawach, 22 lipca 1945 schronisko ponownie oddano do użytku, a jego pierwszą polską kierowniczką została Anna Maciejna. W latach 1954–1957 przeprowadzono rozbudowę według projektu architektów Krystyny Tołłoczko-Różyskiej i Wandy Gengi. Dobudowano od południowo-wschodniej strony nowe skrzydło gastronomiczno-gospodarcze i przebudowano wieżę.
8 października 1985 około godziny 8 rano w schronisku wybuchł pożar – zapaliła się część krytego gontem dachu, w rejonie wieży. Straż pożarna walczyła z ogniem blisko 3 godziny. Całkowicie spłonął dach wieży, a także część dachu budynku głównego. Zniszczenia odbudowano, dach pokryto blachą. 
Gospodarzami obiektu po 1945 byli m.in.: Anna Maciejna, Alfreda Kosmala, Bronisław Jarosz z siostrą, Andrzej Kamiński, Jadwiga i Czesław Zontek (1969-2000) oraz Aniela i Janusz Szejna.
Warunki pobytu.
Obok schroniska znajduje się alpinarium, założone w 1906 przez bielskiego muzealnika i przyrodnika Eduarda Schnacka.

</doc>
<doc id="159790" url="https://pl.wikipedia.org/wiki?curid=159790" title="Ryszard Kwiecień">
Ryszard Kwiecień

Ryszard Kwiecień, pseud. K-100 (ur. 22 marca 1930 w Godowie, zm. 19 marca 2003 w Krakowie) – polski artysta plastyk, pedagog Akademii Sztuk Pięknych w Krakowie.
Ukończył krakowską ASP w 1956. Zajmował się malarstwem olejnym, tkaniną artystyczną (kastoplotami) i grafiką. W latach 1981–1986 był docentem kontraktowym na Wydziale Malarstwa ASP w Krakowie, następnie docentem i kierownikiem Pracowni Tkaniny Artystycznej. Brał udział w ponad 150 wystawach w Polsce i za granicą (w tym kilkanaście wystaw indywidualnych), m.in. w Krakowie, Warszawie, Wrocławiu, Poznaniu, Łodzi, Olsztynie, Koszalinie, Rzeszowie, Zakopanem, Kopenhadze, Moskwie, Manchesterze, Newcastle, Pradze, Lozannie, Genewie, Paryżu, Bremie, Londynie, Meksyku. Zdobył nagrodę na Międzynarodowym Triennale Tkaniny w Łodzi (1975), był również laureatem Nagrody Rektora ASP w Warszawie (1985). Jego prace znajdują się w zbiorach muzealnych m.in. w Krakowie (Muzeum Narodowe), Łodzi (Centralne Muzeum Włókiennictwa), Kamiennej Górze (Muzeum Tkactwa Dolnośląskiego), Zakopanem (Muzeum Tatrzańskie), Olsztynie, Koszalinie, Gorzowie Wielkopolskim, Chicago (Muzeum Polskie). Był członkiem Zarządu Głównego Towarzystwa Przyjaciół Sztuk Pięknych.
Niektóre prace:

</doc>
<doc id="159792" url="https://pl.wikipedia.org/wiki?curid=159792" title="Walencja">
Walencja

Walencja (wal. i oficj. "València", wym. []; hiszp. "Valencia", wym. []) – miasto w środkowo-wschodniej Hiszpanii, nad Morzem Śródziemnym. Stolica prowincji i wspólnoty autonomicznej o tej samej nazwie. Trzecie co do wielkości miasto Hiszpanii z 801 545 mieszkańcami w granicach administracyjnych ("municipio") oraz 1 582 387 mieszkańcami w granicach metropolii.
Jest to czwarty co do wielkości port morski w Europie pod względem ilości przeładowanych kontenerów oraz węzeł kolejowy szybkiej kolei, drogowy i lotniczy. W rankingu " 2020" zostało oznaczone jako metropolia światowa trzeciej kategorii – "gamma". W rankingu " InterNations Expat Insider 2020", Walencja została określona najlepszym miastem dla przyjezdnych na świecie. Miasto jest też wysoko notowane w rankingach dotyczących "najzdrowszych miast do życia", zajmując odpowiednio 1 miejsce oraz 15 miejsce na świecie. W mieście działa Giełda Papierów Wartościowych .
W Walencji i okolicach jest kilka kulturowych obiektów / elementów wpisanych na listę reprezentatywną niematerialnego dziedzictwa kulturowego UNESCO, w tym Święto Ognia, podczas którego palone są różnorodne konstrukcje, wieże z ludzi "Castell", , rytuał bębnów oraz Trybunał Wodny w Walencji. Na przedmieściach co roku organizawana jest Tomatina, znana na świecie bitwa na pomidory. 
Historia.
Kolonia rzymska "Valentia Edetanorum", której nazwa pochodzi od łac. "valens" („silny”) na znak zwycięstwa nad Luzytanami; została założona w 138 roku p.n.e. i zamieszkana przez rzymskich żołnierzy. Od 712 do 1238 roku Walencja znajdowała się pod panowaniem arabskim. W latach 778–779 miasto zostało zniszczone przez Abd ar-Rahmana I. Nieustabilizowana sytuacja po śmierci Abd al-Aziza w 1061 roku, spowodowała, że w 1094 miasto zostało zdobyte przez Cyda. Jednak 8 lat później, w 1102 roku, Walencja wróciła znów pod panowanie arabskie. W 1238 roku, po pięciu miesiącach oblężenia miasto zdobył król Aragonii Jakub I Zdobywca. Spowodowało to, że muzułmanów zaczęli w mieście zastępować chrześcijanie, jednak był to długotrwały proces trwający jeszcze w XIV wieku. W XV wieku w Walencji przybyło wielu mieszkańców, w połowie wieku było ich około 75 000. Wówczas również w mieście miał miejsce duży rozwój gospodarki i kultury. Wiele znanych budynków powstało w tym okresie. Do 1707 miasto było stolicą królestwa pozostającego pod zwierzchnictwem Aragonii. W latach 1812–1813 zajęte zostało przez wojska francuskie. Podczas hiszpańskiej wojny domowej (1936–1939), od listopada 1936 do października 1937 znajdowała się tu siedziba rządu republikańskiego. W 1957 roku wylała rzeka Turia, wskutek czego miasto nawiedziła straszliwa powódź.
Flaga Walencji.
Flaga Walencji jest niemal identyczną kopią chorągwi przyznanej w 1238 roku miastu Walencji przez króla Aragonii Jakuba I Zdobywcę. Przyjęta 1 lipca 1982 roku. Proporcje 2:3.
Geografia.
Położenie.
Walencja znajduje się na środkowo-wschodnim wybrzeżu Półwyspu Iberyjskiego i Hiszpanii, nad Morzem Śródziemnym, przy ujściu rzeki Turia. Położona jest około 300 km na wschód od Madrytu, około 300 km na południe od Barcelony, około 250 km na zachód od Majorki oraz około 200 km na północ od Kartageny. Od południa graniczy z , od północy z , natomiast dalekie zachodnie przedmieścia graniczą od zachodu z . Leży na wybrzeżu zwanym , na południe od plaż Costa del Azahar (w prowincji Castellón) i na północ od plaż Costa Blanca (w prowincji Alicante), jednych z głównych regionów wypoczynkowych Europy.
Klimat.
Walencja znajduje się w strefie klimatu subtropikalnego na pograniczu typu śródziemnomorskiego i półpustynnego, z bardzo łagodnymi zimami i długimi ciepłymi latami. Średnia roczna temperatura wynosi prawie 23 °C w dzień i 14 °C w nocy.
Średnia temperatura najchłodniejszych miesięcy – grudnia, stycznia i lutego wynosi 16–17 °C w dzień i 7–8 °C w nocy. W najzimniejszym miesiącu roku – styczniu, temperatury wynoszą zwykle od 10 do 21 °C w ciągu dnia, od 2 do 12 °C w nocy, a średnia temperatura morza wynosi 14 °C. Opady śniegu, jak i mróz generalnie nie występują. Okres z letnimi temperaturami trwa ok. 7 miesięcy, zaczyna się w połowie kwietnia i trwa do połowy listopada. Marzec jest miesiącem przejściowym, ze średnią temperaturą wynoszącą 19–20 °C w dzień, pod względem temperatury i nasłonecznienia przypomina nieco maj w Polsce. W najcieplejszym miesiącu roku – sierpniu, temperatury wynoszą zwykle od 25 do 33 °C w ciągu dnia, około 22 °C w nocy, a średnia temperatura morza wynosi 26 °C. Temperatury powyżej 30 °C występują w kilkudziesięciu dniach rocznie, głównie w lipcu i sierpniu. Najwyższa odnotowana temperatura w mieście to 43 °C, która miała miejsce 20 sierpnia 2010 roku, natomiast najniższą zanotowaną temperaturą było –7,2 °C w nocy 11 lutego 1956 roku.
Walencja ma tylko nieco ponad 40 dni deszczowych rocznie przy opadach ≥1mm, 70 dni deszczowych rocznie przy opadach ≥0,1mm, ze średnią kilka dni deszczowych w miesiącu. Opady wahają się średnio od 1–2 dni w lipcu do 5–8 dni deszczowych w październiku. Średnia roczna wilgotność wynosi 65%, od 62% w kwietniu do 68% w sierpniu. Miasto ma około 2700 godzin czystej słonecznej pogody rocznie, od 155 h (średnio 5 godzin dziennie, około 5 razy więcej niż w Polsce) w grudniu do około 320 h (średnio 10 godzin czystego słońca na dobę, 1/4 więcej niż w Polsce) w lipcu.
Demografia.
Walencja liczy 809 267 mieszkańców wewnątrz centrum administracyjnego ("municipio") na powierzchni zaledwie 134,65 km². Według oficjalnych hiszpańskich danych z 2020 roku wydanych przez (Urząd Miejski Walencji), metropolia liczy 1 582 387 mieszkańców na obszarze 628,9 km², przy gęstości zaludnienia 2516 os./km². Obejmuje centrum administracyjne Walencja i trzy sąsiadujące comarki (odpowiednik polskich powiatów): (obszar północny), (obszar zachodni) oraz (obszar południowy), historycznie pod nazwą . Te same dane liczbowe przedstawiło hiszpańskie ("Ministerstwo Transportu, Mobilności i Agendy Miejskiej"), według którego metropolia miejska obejmuje 45 mniejszych jednostek administracyjnych i ma 1 581 057 mieszkańców na obszarze 628,8 km² przy gęstości zaludnienia na poziomie 2514 os./km² (2021). Według tego ministerstwa, w latach 2001–2011 nastąpił wzrost ludności o 191 842 osoby, co stanowi wzrost o 14,1%. 
Według źródeł międzynarodowych zarówno zespół miejski, jak i obszar metropolitalny ma od ok. 1,5 do 2,5 miliona mieszkańców w zależności od źródła danych. Na podstawie danych "Demographia: World Urban Areas" z połowy 2022 roku, ścisły zespół miejski ma 1 448 000 mieszkańców na obszarze 394 km² przy gęstości zaludnienia na poziomie 3678 os./km². Na podstawie danych Eurostatu z 2007 roku, strefa miejska Walencji (ang. "Urban Zone") ma 1 564 145 mieszkańców. Ponadto: według "Brookings Institution" ma 1 864 600 mieszkańców, według Organizacji Współpracy Gospodarczej i Rozwoju OECD – 2 300 000; według "World Gazetteer" – 2 513 965; według Europejskiego Urzędu Statystycznego (Eurostat) – 2 574 888 mieszkańców (w regionie metropolitalnym w 2021 roku).
W ostatnich dwóch dekadach nastąpił wzrost populacji urodzonej za granicą, wzrost z 1,5% w 2000 roku do 9,1% w 2009 roku. Podobny wzrost wystąpił również w dwóch największych hiszpańskich miastach, Madrycie i Barcelonie.
Turystyka.
W Buñol, na przedmieściach Walencji co roku odbywa się Tomatina, święto znane z obrzucania się pomidorami. W mieście odbywa się również Święto Ognia, podczas którego palone są różnorodne konstrukcje. Wpisane jest na listę reprezentatywną niematerialnego dziedzictwa kulturowego UNESCO. W mieście znajduje się arena walk byków Plaza de Toros de Valencia.
W regionie Walencji i Katalonii popularne jest tworzenie wież z ludzi, nazywanych "Castell". Ta sztuka kulturowa jest na liście reprezentatywnej niematerialnego dziedzictwa kulturowego UNESCO. Na liście UNESCO jest również wpisany Trybunał Wodny w Walencji, oraz – rytuał bębnów odbywający się na przedmieściach.
Ważniejsze zabytki i atrakcje turystyczne:
W samej Walencji nie ma większych parków rozrywki. PortAventura Park, szósty co do wielkości w Europie, odwiedzany przez 3,5 mln osób rocznie położony jest ok. 220 km na północ od centrum miasta. Nieco bliżej, bo ok. 100 km na południe od centrum miasta, w Benidorm znajdują się dwa parki rozrywki: Terra Mítica i . W samym mieście znajduje się natomiast oceanarium L’Oceanogràfic oraz ogród zoologiczny .
Plaże.
W regionie Walencji znajduje się największa liczba plaż ze statusem Błękitnej Flagi w Hiszpanii. Łączna długość plaż w samych tylko granicach administracyjnych miasta wynosi ok. 16 km (10 mil). Do najważniejszych "Costa de Valencia" należą, od północy: 
Gospodarka.
Charakterystyka.
Obecnie gospodarka miasta skoncentrowana jest na usługach, gdyż blisko 84% zatrudnionej ludności aktywnej zawodowo należy do sektora usług. Miasto posiada jednak bazę przemysłową, gdzie odsetek ludności pracującej wynosi 5,5%. Z drugiej strony działalność rolnicza, choć ma stosunkowo niewielkie znaczenie, z zaledwie 1,9% zatrudnionej ludności czynnej zawodowo, utrzymuje się na obszarze gminy o łącznej powierzchni 3973 ha, na której przeważają uprawy sadownicze i cytrusowe.
W rankingu " 2020" zostało oznaczone jako metropolia światowa trzeciej kategorii – "gamma". W rankingu "bestcities.org" 2020 uplasował się na 62 miejscu na świecie. W rankingu " InterNations Expat Insider 2020", Walencja została określona najlepszym miastem dla przyjezdnych na świecie. Miasto jest też wysoko notowane w rankingach dotyczących "najzdrowszych miast do życia", zajmując odpowiednio 1 miejsce oraz 15 miejsce na świecie. Miasto zostało wybrane na 2022 (World Design Capital).
W mieście działa Giełda Papierów Wartościowych . jest najstarszą instytucją organizującą imprezy targowe w Hiszpanii, otwarta została w 1917 roku. Co roku organizuje ponad sto targów i imprez.
Bezrobocie w Walencji w czerwcu 2022 roku wynosiło 13,47%, natomiast bezrobocie w regionie Walencja w czwartym kwartale 2019 roku wynosiło 14,1%.
Przemysł.
Historycznie, począwszy od rewolucji przemysłowej w XIX wieku, Walencja była kolebką wielu firm sektora przemysłowego, takich jak przemysł ciężki, produkcja mebli, produkcja wyrobów ceramicznych, różne rodzaje przemysłu spożywczego a później również przemysłu motoryzacyjnego. W dzisiejszych czasach sektor przemysłowy w granicach administracyjnych miasta ma niewielkie znaczenie, pozostawiając jedynie miejsce dla sektora małych i średnich przedsiębiorstw i firm rodzinnych, ponieważ duże firmy, ze względu na obowiązujące przepisy, musiały emigrować do sąsiednich gmin otaczających miasto np. do Manises (produkcja ceramiczna), Benetússer i Sedaví (meblarstwo), Jijony (przemysł spożywczy), Paterny mieszczącej większość przemysłu ciężkiego w regionie. Na przedmieściach znajdują się również parki przemysłowe np. "Fuente del Jarro" o powierzchni 235 ha, park przemysłowy w Riba-roja de Túria i inne. 11% populacji aktywnej zawodowo Walencji pracuje w sektorze budowlanym, przy czym przemysł ten jest obecnie jednym z najważniejszych w społeczności, reprezentując 30% całego przemysłu Walencji. Rozwinięty tutaj jest również przemysł tekstylny, który mimo że w ostatnich latach poniósł duże straty z powodu nieuczciwej konkurencji ze strony krajów trzecich, nadal przenosi duże ilości kapitału ze względu na swoją uznaną jakość na rynkach międzynarodowych.
Nowe technologie.
Sektor publiczny Wspólnoty autonomicznej Walencji jest odpowiedzialny za badania, rozwój i innowacje za pośrednictwem (pl. "Walenckiego Instytutu Konkurencyjności Przedsiębiorstw", IVACE), podmiotu przy Ministerstwie Gospodarki, Przemysłu, Turystyki i Zatrudnienia Rządu Walencji, którego celem jest zarządzanie sektorem przemysłowym oraz wspieranie przedsiębiorstw w zakresie innowacji, przedsiębiorczości, internacjonalizacji i przyciągania inwestycji. Jednym z głównych centrów technologicznych Wspólnoty Walenckiej jest Park Technologiczny w Paternie (przedmieścia Walencji), zwany (pl. "Walenckim Parkiem Technologicznym"). Główne cele tego parku technologicznego to promowanie dywersyfikacji przemysłowej Wspólnoty Walenckiej, zachęcanie do wprowadzania nowych technologii oraz wspieranie inicjatyw B+R+I (Badań, Rozwoju i Innowacji). Parque Tecnológico de Valencia dysponuje doskonale wyposażonym terenem, z infrastrukturą techniczną, która odpowiada na bieżące potrzeby firm, a ponadto jest przygotowana na stopniowe podłączanie do nowych systemów telekomunikacyjnych. Oprócz Parque Tecnológico de Valencia, Wspólnota Walencji posiada pięć innych parków naukowych, z czego dwa znajdują się w samej Walencji.
W 2002 roku zainaugurowała park naukowy "Ciudad Politécnica de la Innovación" (pol. "Politechniczne Miasto Innowacji", CPI), który obejmuje powierzchnię 140 000 m² i skupia cały system badawczo-rozwojowy politechniki, czyli 45 instytutów badawczych, około 3000 badaczy, a także około 400 pracowników pomocniczych.
CPI to sieć parków naukowych podzielona na trzy obszary działania; lokalny, w którym uczestniczy ponad 25 urzędów miejskich, stowarzyszeń biznesowych i organizacji promotorskich z całej prowincji Walencja; krajowy, z ponad 100 hiszpańskimi publicznymi i prywatnymi organizacjami B+R+I; oraz międzynarodowy, w którym naukowcy i ośrodki badawcze CPI współpracują z ponad tysiącem publicznych i prywatnych instytucji promujących badania i innowacje z ponad 60 krajów. Za zarządzanie siecią i ożywienie współpracy między jej podmiotami odpowiada "Fundación Ciudad Politécnica de la Innovación", organizacja non-profit promowana przez Politechnikę w Walencji, której jednym z patronów jest Grupa Santander. Park naukowy jest członkiem "Asociación Española de Parques Científicos y Tecnológicos" (pol. "Hiszpańskiego Stowarzyszenia Parków Naukowo-Technologicznych", APTE) oraz .
W kompleksie Miasta Sztuki i Nauki w 2002 roku zainaugurowano również "Centro de Investigación Príncipe Felipe" (pol. "Centrum Badawcze Księcia Filipa", CIPF), które ma 23 laboratoria rozmieszczone w trzech programach badawczych: biomedycyna; biologia chemiczna i ilościowa; i medycyna regeneracyjna. Fundację zarządzającą tym ośrodkiem badawczym tworzą rząd Walencji i Fundacja Bancaja. Centrum to ma na celu zbadanie możliwych rozwiązań chorób wpływających na zdrowie człowieka, stosując najbardziej zaawansowane technologie w celu opracowania nowych terapii i/lub metod diagnostycznych.
W 2009 roku Uniwersytet w Walencji otworzył własny park naukowy " Parque Científico de la Universidad de Valencia" (pol. "Park Naukowy Uniwersytetu w Walencji", PCUV), zlokalizowany na terenie kampusu Burjasot-Paterna, około 8 km od centrum miasta. Podmiotem zarządzającym PCUV jest Fundació Parc Científic Universitat de València, prywatna fundacja, której patronami są , Grupa Santander, i "Confederación Empresarial Valenciana" (pol. "Walencka Konfederacja Biznesu"), a także Uniwersytet w Walencji. Ten park naukowy ma powierzchnię ponad 200 000 m² do badań, innowacji i transferu wiedzy, łącząc w jednym miejscu badania uniwersyteckie oraz potrzeby B+R+i walenckiej struktury produkcyjnej.
Transport.
Transport lotniczy.
Walencja jest obsługiwana przez dwa międzynarodowe porty lotnicze: port lotniczy Walencja, który w 2019 roku obsłużył ponad 8,5 mln pasażerów oraz oddalony o 133 km na południe Port lotniczy Alicante-Elche (główny port lotniczy regionu), który w 2019 roku obsłużył ponad 15 mln pasażerów. Znajduje się tu siedziba hiszpańskich regionalnych linii lotniczych Air Nostrum.
Transport morski.
 to czwarty co do wielkości port w Europie pod względem ilości przeładowanych kontenerów (2020); obsłużył w 2019 roku 4,4 mln kontenerów TEU i 1 027 821 pasażerów.
Transport kolejowy.
Miasto ma połączenie koleją dużych prędkości AVE:
W fazie budowy jest połączenie szybkiej kolei:
Oprócz kolei dużych prędkości dostosowanych do norm transeuropejskiej sieci transportowej, przebiegają tędy również standardowe linie kolei iberyjskiej szerokotorowej np. czy . Z Walencji kursuje także Euromed, jak również jedna z . Głównymi stacjami kolejowymi są: València Norte oraz València-Joaquín Sorolla.
Transport drogowy.
Walencję przecinają trasy europejskie: E15 (Wielka Brytania ↔ Francja ↔ Hiszpania) i E901, jak również autostrady A-3 (Madryt-Walencja), (Francja-Barcelona-Walencja-Alicante-Murcja-Almeria-Malaga), (Walencja-Pireneje-Francja) oraz kilka autostrad lokalnych.
Transport miejski.
Transport miejski w Walencji obejmuje:
W mieście funkcjonuje usługa publicznego systemu wypożyczania rowerów pod nazwą "Valenbisi". System obejmuje 2750 rowerów i 275 stacji.
Edukacja.
W Walencji istnieją cztery uczelnie. Dwie z nich są państwowe i dwie publiczne. Największe z nich to Universidad Politecnica de Valencia (UPV) i Universidad de Valencia założony w 1499 roku.
Sport.
W 2011 roku miasto to otrzymało tytuł Europejskiej Stolicy Sportu.
Kluby sportowe.
W mieście gra jedna z najbardziej utytułowanych drużyn ligi hiszpańskiej Valencia CF oraz inny pierwszoligowy klub Levante UD.
W Walencji funkcjonują również: Valencia BC – klub koszykarski, i – kluby futbolu amerykańskiego, – klub futsalowy, i – kluby rugby, – żeński klub piłki ręcznej.
Obiekty sportowe.
Główne stadiony: Estadio Mestalla o pojemności 55 000 widzów, Estadio Ciudad de Valencia o pojemności 26 000 widzów. Dużym ośrodkiem sportowym jest , obejmujący kilka boisk piłkarskich.
Główne hale sportowe: o pojemności 9000 widzów, Luis Puig Palace o pojemności 6500 widzów, o pojemności 6000 widzów. W budowie jest o pojemności 15 600 widzów dla imprez sportowych i 18 600 dla koncertów.
Tory wyścigowe: Valencia Street Circuit, Circuit Ricardo Tormo (na przedmieściach).
 to główna w mieście arena walki byków.
Imprezy sportowe.
W Walencji odbyły się: 1973, Mistrzostwa Świata w Kolarstwie Torowym 1992, Halowe Mistrzostwa Europy w Lekkoatletyce 1998, Mistrzostwa Europy w Pływaniu na krótkim basenie 2000, Red Bull X-Fighters 2001 i 2003, Puchar Louisa Vuittona 2007, Halowe Mistrzostwa Świata w Lekkoatletyce 2008, Mistrzostwa Świata w Półmaratonie 2018, 2017 i 2019 oraz 2008, 2017 i 2019.
Od 1981 roku odbywa się tutaj maraton pod nazwą , a od 1991 roku półmaraton . Od 1999 roku co roku odbywają się tutaj Motocyklowe Grand Prix Walencji. Od 2008 do 2013 roku miasto gościło Grand Prix Europy Formuły 1 na torze Valencia Street Circuit. Wyścig wykorzystuje infrastrukturę wokół portu, w którym obecnie rezydują ekipy startujące w Pucharze Ameryki. Tor wyścigowy Formuły 1 korzysta częściowo z ulic miasta i jest to jedyny na świecie tor, którego fragment biegnie nad morzem. Miasto jest również ośrodkiem kolarskim – od 1929 roku, z niewielkimi przerwami, odbywa się Wyścig Dookoła Walencji (hiszp. "Volta a la Comunitat Valenciana"). Coroczny turniej tenisowy Valencia Open odbywa się hali w Ciudad de las Artes y las Ciencias.

</doc>
<doc id="159793" url="https://pl.wikipedia.org/wiki?curid=159793" title="Światełko">
Światełko

Światełko – czasopismo dla dzieci niewidomych i niedowidzących wydawane w Warszawie przez Polski Związek Niewidomych. Ukazuje się w dwóch wersjach: w języku Braille’a jako dwutygodnik i w wersji czarnodrukowej (druk powiększony) jako miesięcznik. Skierowane jest do dzieci w wieku gimnazjalnym. Prenumerata czasopisma jest bezpłatna. 
Redaktorem naczelnym jest Ewa Fraszka-Groszkowska (2005).

</doc>
<doc id="159798" url="https://pl.wikipedia.org/wiki?curid=159798" title="Promyczek (czasopismo brajlowskie)">
Promyczek (czasopismo brajlowskie)

Promyczek – czasopismo dla dzieci niewidomych i niedowidzących wydawane w Warszawie przez Polski Związek Niewidomych. Ukazuje się w dwóch wersjach: w systemie Braille’a jako dwutygodnik i w wersji czarnodrukowej (druk powiększony) jako miesięcznik. Skierowane jest do dzieci młodszych - do czwartej klasy szkoły podstawowej. Prenumerata czasopisma jest bezpłatna.

</doc>
<doc id="159802" url="https://pl.wikipedia.org/wiki?curid=159802" title="Odmiana polimorficzna">
Odmiana polimorficzna



</doc>
<doc id="159804" url="https://pl.wikipedia.org/wiki?curid=159804" title="Future Step">
Future Step



</doc>
<doc id="159805" url="https://pl.wikipedia.org/wiki?curid=159805" title="Małgorzata Lorentowicz">
Małgorzata Lorentowicz

Małgorzata Lorentowicz, właśc. Janina Małgorzata Lorentowicz-Janczar (z domu Damięcka; ur. 8 stycznia 1927 w Warszawie, zm. 8 maja 2005 tamże) – polska aktorka filmowa, teatralna, radiowa i telewizyjna, obsadzana w rolach wytwornych dam z towarzystwa, sanitariuszka AK podczas powstania warszawskiego.
Życiorys.
Wczesne lata.
Urodziła się w Warszawie w rodzinie rzymskokatolickiej jako córka Zofii Damięckiej (z domu Grzybowska) i Czesława Antoniego Damięckiego. Od 1942 w Armii Krajowej, była sanitariuszką w powstaniu warszawskim w zgrupowaniu „Kryska”. Nosiła wtedy pseudonim „Duda”.
O występowaniu na scenie marzyła od dzieciństwa. Podczas II wojny światowej studiowała na wydziale humanistycznym. Dopiero po wojnie postanowiła związać swoją przyszłość z aktorstwem i w 1951 ukończyła studia na PWST w Warszawie.
Kariera.
W 1950 zadebiutowała na scenie Teatru Polskiego w Szczecinie w sztuce Krzysztofa Gruszczyńskiego "Dobry człowiek" w reżyserii Jerzego Uklei. W latach 1951–1952 występowała w Teatrze Ateneum w Warszawie w roli Jeanne Barbier i młodszej damy w przedstawieniu Lwa Sławina "Interwencja" w reż. Ludwika René. W latach 1952–1955 związała się z Teatrem Polskim we Wrocławiu, gdzie grała Katarinę Bragadini w "Angelo tyranie Padwy" Wiktora Hugo w reż. Wilama Horzycy (1952), Madeleine Arifon w "Procesie" Krystyny Berwińskiej w reż. Jakuba Rotbauma (1952), Dianę w "Faryzeuszach i grzesznikach" Jerzego Pomianowskiego i Małgorzaty Wolin w reż. Czesława Staszewskiego (1952), Lidię w "Chirurgu" Aleksandra Korniejczuka w reż. Szymona Szurmieja (1953), Elwirę w "Mężu i żonie" Aleksandra Fredry w reż. Czesława Staszewskiego (1953), Zofię Aleksandrowną w "Cieniach" Michaiła Sałtykowa-Szczedrina w reż. Romana Sykały, Józefinę w "Znakach wolności" Romana Brandstaettera w reż. Wilama Horzycy (1953), Lizetę w "Igraszkach trafu i miłości" Pierre’a de Marivaux w reż. Leoni Jabłonkówny (1954) i Sondrę Finchley w "Tragedii amerykańskiej" Nikołaja Bazylewskiego w reż. Jakuba Rotbauma (1955).
W 1955 powróciła do Warszawy, gdzie otrzymała angaż w Teatrze Młodej Warszawy (później Teatr Rozmaitości, dziś Teatr Studio). Jak wspominał Witold Sadowy, do stolicy ściągnął ją przyjaciel – ówczesny dyrektor teatru Stanisław Bugajski, u którego występowała tu jako Maritana w "Don Cezar de Bazan" Adolphe’a Philippe’a d’Ennery i Philippe’a Francois Pinela Dumanoir (1956), Ewa w "Ostatniej nocy" Zdzisława Skowrońskiego i Helena w "Odprawie posłów greckich" Jana Kochanowskiego (1956). W Teatrze Młodej Warszawy grała też Annę w "Warszawiance" Stanisława Wyspiańskiego w reż. Janusza Strachockiego (1957), Annę Prott w "Diable na plebanii" Agathy Christie w reż. Jana Kulczyńskiego (1957) i Muszkę w "Skizie" Gabrieli Zapolskiej w reż. Władysława Sheybala (1957) z Ireną Eichlerówną, z którą się przyjaźniła aż do śmierci. Pracowała potem w Teatrze Narodowym w Warszawie (1957–1960 i 1968–1988) i Teatrze Powszechnym w Warszawie (1960–1968).
W trakcie swojej kariery wzięła udział w licznych audycjach radiowych, ponad 30 serialach i filmach. Jej najbardziej znane role z seriali i filmów to: "Nikodem Dyzma" (1956), "Wojna domowa" (1966), "Stawka większa niż życie" (1968), "Wesele" (1972), "W labiryncie" (1988-1990), "Kogel-mogel" (1988) i "Galimatias, czyli kogel-mogel II" (1989).
Była odznaczona m.in. Krzyżem Kawalerskim Orderu Odrodzenia Polski, Krzyżem Walecznych, Warszawskim Krzyżem Powstańczym. Otrzymała także złotą odznakę honorową za zasługi dla Warszawy.
Życie prywatne.
Była dwukrotnie zamężna. Jej pierwszy mąż, Lech Lorentowicz (zm. 21 listopada 1987), był reżyserem, w tym dramatu wojennego "Znicz olimpijski" (1969) i serialu "Trzecia granica" (1975). W 1956 poznała swojego drugiego męża Tadeusza Janczara podczas prób do spektaklu "Don Cezar de Bazan" w Teatrze Młodej Warszawy. Janczar z poprzedniego związku miał syna Krzysztofa (ur. 1950). Lorentowicz i Janczar wzięli ślub dwa lata po poznaniu. Janczar cierpiał na chorobę afektywną dwubiegunową, przez co w latach 60. i 80. musiał zawiesić karierę aktorską. Aż cztery razy próbował popełnić samobójstwo. Zmarł 31 października 1997. Tuż przed jego śmiercią Lorentowicz i Janczar zawarli ślub kościelny.
Małgorzata Lorentowicz zmarła 8 maja 2005 w Warszawie w wieku 78 lat. Została pochowana na cmentarzu Powązkowskim w Warszawie (kwatera 168-1-20/21).

</doc>
<doc id="159808" url="https://pl.wikipedia.org/wiki?curid=159808" title="Mutina (herb szlachecki)">
Mutina (herb szlachecki)



</doc>
<doc id="159810" url="https://pl.wikipedia.org/wiki?curid=159810" title="Dryja">
Dryja



</doc>
<doc id="159811" url="https://pl.wikipedia.org/wiki?curid=159811" title="Drya">
Drya



</doc>
<doc id="159812" url="https://pl.wikipedia.org/wiki?curid=159812" title="Kazimierz Chodynicki">
Kazimierz Chodynicki

Kazimierz Chodynicki (ur. 31 marca 1890 w Warszawie, zm. 14 maja 1942 tamże) – polski historyk, profesor Uniwersytetu Wileńskiego i Poznańskiego.
Życiorys.
Był synem adwokata Pawła (uczestnika powstania styczniowego, zesłańca) i Ludwiki z Zawiszów (nauczycielki gimnazjalnej historii i literatury). Ukończył gimnazjum E. Konopczyńskiego w Warszawie (1909), następnie studiował historię i historię literatury na Uniwersytecie Jagiellońskim (1909–1914), m.in. pod kierunkiem Ignacego Chrzanowskiego, Stanisława Krzyżanowskiego, Wacława Sobieskiego. Pod opieką Krzyżanowskiego obronił w 1914 doktorat na UJ (na podstawie pracy "Próby zaprowadzenia chrześcijaństwa na Litwie przed rokiem 1386"). W latach 1910–1914 był prezesem studenckiego Koła Historyków UJ. Lata 1915–1918 spędził w Moskwie, gdzie uczył historii w polskich gimnazjach emigracyjnych. Od 1918 wykładał średniowieczną historię powszechną w Wolnej Wszechnicy Polskiej w Warszawie (od 1920 jako docent, po habilitacji na Uniwersytecie Warszawskim na podstawie pracy "Stosunek Rzeczypospolitej do wyznania grecko-wschodniego", przygotowanej pod kierunkiem Marcelego Handelsmana). Pracował również jako archiwista w Archiwum Akt Dawnych w Warszawie (1919–1921). W 1921 przeniósł się do Wilna, gdzie został profesorem nadzwyczajnym Uniwersytetu Stefana Batorego i kierownikiem Katedry Historii Średniowiecznej i Nauk Pomocniczych. Od 1928 pozostawał związany z Uniwersytetem Poznańskim, kierował Katedrą Historii Wschodniej Europy, od 1934 był profesorem zwyczajnym, a w roku akademickim 1933 i 1937 pełnił funkcję dziekana Wydziału Humanistycznego. W latach 1923–1928 redagował pismo "Ateneum Wileńskie".
Po wybuchu wojny był więziony na Pawiaku jako zakładnik (od października 1939 do kwietnia 1940). Po zwolnieniu pracował jako urzędnik w Warszawie, brał udział w tajnym nauczaniu oraz wykładał historię XVI wieku i nauki pomocnicze historii na Uniwersytecie Ziem Zachodnich w Poznaniu i tajnym Uniwersytecie Warszawskim. Zmarł na chorobę płuc, której nabawił się w czasie uwięzienia na Pawiaku. Znaczna część jego rękopisów została spalona przez Niemców po powstaniu warszawskim. Spoczywa na cmentarzu Powązkowskim w Warszawie (kwatera 122, rząd 3, grób 4/5).
Zakres badań.
W pracy naukowej zajmował się historią średniowiecza Europy wschodniej, historią Kościoła prawosławnego, dziejami reformacji w Polsce. Analizował walki wpływów politycznych Polski, arcybiskupstwa ruskiego i zakonu krzyżackiego w XIV wieku, co uznał za powody pozostawania Litwy w pogaństwie do unii z Polską. Był autorem hipotezy o żmudzkim pochodzeniu dynastii Giedymina. Zapoczątkował badania nad dziejami unii kościelnych od XV do XVII wieku. Określił przyczyny powstania unii brzeskiej – wpływy Kurii Rzymskiej, stosunki wewnętrzne w Kościele prawosławnym i stosunki wewnętrzne w Rzeczypospolitej.
Członkostwo w towarzystwach naukowych.
Był członkiem-korespondentem PAU (od 1927), członkiem Polskiego Towarzystwa Naukowego w Moskwie (1915), członkiem zwyczajnym Poznańskiego Towarzystwa Przyjaciół Nauk (1928), członkiem Towarzystwa Przyjaciół Nauk w Wilnie.

</doc>
<doc id="159813" url="https://pl.wikipedia.org/wiki?curid=159813" title="Drzewica">
Drzewica



</doc>
<doc id="159814" url="https://pl.wikipedia.org/wiki?curid=159814" title="National Medal of Technology">
National Medal of Technology

National Medal of Technology – nagroda przyznawana przez prezydenta Stanów Zjednoczonych twórcom i wynalazcom, którzy wnieśli szczególny wkład w rozwój nowych i ważnych technik i technologii. Nagroda może być przyznana osobie, grupie osób, organizacji lub firmie. Jest to najwyższy honor przyznawany w USA za osiągnięcia techniczne.
Historia.
"National Medal of Technology" został ustanowiony w 1980 r. przez Kongres Stanów Zjednoczonych, na podstawie ustawy "Stevenson-Wydler Technology Innovation Act", z zamysłem podsycenia technicznej innowacyjności i konkurencyjności Stanów Zjednoczonych na arenie międzynarodowej. Pierwsze medale zostały przyznane przez prezydenta Ronalda Reagana w 1985 r. – otrzymało je 12 osób i jedna firma, m.in. Steve Jobs i Steve Wozniak, a także Bell Labs.
Procedura.
Każdego roku Techniczna Administracja amerykańskiego ministerstwa handlu wzywa do przedstawienia kandydatur do "National Medal of Science". Kandydaci są nominowani przez grona osób mających bezpośrednią wiedzę o osiągnięciach kandydatów. Kandydatami mogą być osoby, grupy osób (do 4), organizacje lub firmy. Osoby indywidualne i członkowie zespołów muszą mieć amerykańskie obywatelstwo, natomiast organizacje i firmy muszą być w co najmniej 50% własnością kapitału amerykańskiego.
Wszystkie nominacje są rozpatrywane przez "National Medal of Technology Evaluation Committee", który przedstawia rekomendacje sekretarzowi handlu USA. Sekretarz handlu przedstawia prezydentowi sugestie, którzy kandydaci powinni otrzymać medal.
Laureaci.
Do 22 października 2003 wyróżniono 120 osób indywidualnych i 12 firm. Poniższa lista wymienia kilka nazwisk zasłużonych w dziedzinie szeroko rozumianej informatyki.

</doc>
<doc id="159815" url="https://pl.wikipedia.org/wiki?curid=159815" title="Porównanie przeglądarek internetowych">
Porównanie przeglądarek internetowych

Poniższe zestawienie jest porównaniem wybranych przeglądarek internetowych. Nie wyczerpuje ono jednak wszelkich dostępnych informacji, szczegóły znaleźć można w artykułach, poświęconych konkretnym przeglądarkom.
Obsługiwane systemy operacyjne.
Zestawienie środowisk, pod którymi bez emulacji można uruchomić dany program:
Funkcjonalność.
"(2): Internet Explorer jest jedyną przeglądarką obsługującą kontrowersyjną technologię ActiveX. Jej użycie pozwala na korzystanie z niespotykanych w innych przeglądarkach opcji (np. skanowania dysku w poszukiwaniu wirusów z poziomu witryny www). Jednakże jest ona także dość poważnym zagrożeniem – istnieje poważne ryzyko zainstalowania wirusa, trojana lub oprogramowania szpiegującego."
"(3): Sprawdzanie pisowni można dodać, instalując rozszerzenie ieSpell."
"(4): Moduł sprawdzania pisowni może być dodany wraz z instalacją rozszerzenia (Spellcheck)."
"(6): Powiększanie strony różni się od powiększania tekstu, jako że powiększeniu ulegają również np. obrazki i tabele."
"(7): Mozilla, Mozilla Firefox i Netscape obsługują proste blokowanie obrazków po domenie, z której są wywołane. Więcej opcji, w tym również i wyrażenia regularne można zainstalować wraz z rozszerzeniem AdBlock."
"(9): Obsługa gestów myszy może być dodana poprzez instalację dodatku Easy Go Back lub podobnego."
"(10): Doug Turner, główny autor projektu Minimo wprowadził nawigację za pomocą strzałek kursora w niektórych specjalnych, nieoficjalnych wersjach Firefoksa spatial navigation rocks."
"(11): Obsługa gestów myszy może być dodana przez instalację rozszerzenia Gesty."
"(12): Firefox współpracuje z zewnętrznym oprogramowaniem, np. JAWS lub Microsoft SAPI 5 TTS za pomocą specjalnych rozszerzeń. Jednym z przykładów rozszerzeń jest Fire Vox"
"(13): Nawigacja kursorem tekstowym jest w Operze możliwa do osiągnięcia. "
"(14): W systemie Windows Vista i nowszych istnieje możliwość obsługi głosowej dowolnego programu."
Obsługiwane technologie.
Informacje o obsługiwanych technologiach
"(13): Obecną rekomendowaną wersją CSS jest CSS2. CSS2.1 jeszcze nie jest rekomendacją (aktualnie ma status szkicu). Żadna ze specyfikacji CSS3 nie ma obecnie statusu rekomendacji."
"(14): XHTML opiera się o HTML, ale posiada elementy i cechy języka XML, co oznacza, że jest bardziej rygorystyczny pod względem poprawności kodu aniżeli HTML. XHTML w zamiarze powinien być interpretowany przez parser XML, ale w celu zapewnienia kompatybilności wstecz może być również interpretowany jako HTML. Powyższa tabela uznaje przeglądarkę za obsługujacą technologię XHTML, jeśli potrafi interpretować ją jako XML."
"(15): Internet Explorer 6 obsługuje częściowo CSS2, ale ma również – w porównaniu do konkurencyjnych przeglądarek – znaczącą liczbę błędów w jego obsłudze (patrz: test Acid2)."
"(16): XForms jest obsługiwany w wydaniach testowych powstałych po 28 stycznia 2005 . Wymagana instalacja rozszerzenia."
"(17): Obsługa XSLT, XPath i JavaScript XSLTProcessor została wprowadzona w Operze 9.0."
Obsługiwane protokoły.
"(18): Wiele przeglądarek zrezygnowało z obsługi e-mail czy list dyskusyjnych, pozostawiając tę funkcjonalność klientom pocztowym."
"(19): Obsługa IRC może być dodana poprzez instalację rozszerzenia ChatZilla."
"(20): Gopher jest obsługiwany przez serwery proxy."
"(22): Domeny IDN są z przyczyn bezpieczeństwa domyślnie wyświetlane w formacie punycode."
Wsparcie dla HTML5.
Specyfikacja HTML5 wciąż jest w fazie rozwoju, ale wiele aktualnie rozwijanych przeglądarek już potrafi obsługiwać tę technologię. Zestaw testów w opracowaniu dla HTML5 podają wyniki z html5test.com:
Obsługiwane formaty graficzne.
"(23): Internet Explorer nie obsługuje progresywnego wyświetlania obrazków w formacie JPEG."
"(25): Obsługa kanału alfa (przezroczystości) jest w pełni dostępna od wersji IE 7 . Wcześniejsze wersje wyświetlają obrazki w formacie PNG, ale nie obsługują przezroczystości. Jednym ze sposobów na ominięcie tego braku jest użycie filtru AlphaImageLoader dostępnego w wersji 5.5 oraz późniejszych ."
"(26): Obsługa MNG/JNG została porzucona w czerwcu 2003. Istnieją nieoficjalne wersje nazwane Mngzilla, które obsługują MNG/JNG."
"(27): SVG odnosi się tutaj do „SVG 1.1 Full”. Istnieją dwie uproszczone wersje SVG 1.1 Tiny i SVG 1.1 Basic, które są przeznaczone dla użytkowników przeglądarek o mniejszych możliwościach."
"(28): KDE wydało swoją własną wtyczkę SVG dla Konquerora, znany jako KSVG."
"(29): Większość przeglądarek obsługuje i wyświetla pliki w formacie PDF po zainstalowaniu odpowiedniej wtyczki (np. firmy Adobe). Wymieniono również przeglądarki, które obsługują PDF jak tradycyjny obrazek (osadzony np. przy pomocy tagów HTML &lt;img/&gt;). Proszę zauważyć, że PDF w ścisłym znaczeniu nie jest formatem graficznym, a jedynie specjalnym formatem przygotowanym do przesyłania elektronicznych publikacji, zawierającym tekst, grafiki rastrowe i wektorowe, hiperłącza itp."
"(30): Integracja z KPDF."
Obsługiwane technologie dla urządzeń mobilnych.
"(31): Przeglądarki oparte na Gecko potrafią zarówno renderować C-HTML, XHTML Mobile Profile jak zwykłego XHTML. W większości przypadków jest to zupełnie wystarczające do przeglądania mobilnego internetu."

</doc>
<doc id="159817" url="https://pl.wikipedia.org/wiki?curid=159817" title="Aksak">
Aksak

Aksak ("Akszak, Axak, Kara, Obrona") – polski herb szlachecki pochodzenia tatarskiego.
Opis herbu.
Opis zgodnie z klasycznymi regułami blazonowania:
W polu czerwonym dwa trójkąty w słup złączone wierzchołkami, srebrne, między którymi takaż strzała w prawo. Klejnot: Trzy pióra strusie.
Najwcześniejsze wzmianki.
Herb pochodzi z XIV wieku.
Herbowni.
Aksak, Akszak, Assanowicz, Białocki, Downarowicz, Erbejder, Erbreiter, Grużewicz, Hurko, Janczura, Kardasewicz, Kardaszewicz, Kasperowicz, Okieńczyc, Okińczyc, Seliminowicz, Selimowicz, Szaguniewicz, Szahuniewicz, Talkowski.

</doc>
<doc id="159819" url="https://pl.wikipedia.org/wiki?curid=159819" title="Ásgeir Ásgeirsson">
Ásgeir Ásgeirsson

Ásgeir Ásgeirsson (wym. ; ur. 13 maja 1894 w Kóranesi á Mýrum, zm. 15 września 1972 w Reykjaviku) – islandzki polityk, premier w latach 1932–1934 i prezydent w latach 1952–1968.
Życiorys.
W 1915 ukończył z wyróżnieniem teologię na Háskóli Íslands w Reykjavíku, ale uznano go za młodego, by zostać wyświęconym na pastora. W latach 1916–1917 kontynuował studia na Uniwersytecie w Kopenhadze i w Uppsali.
W 1923, w wieku 29 lat, został po raz pierwszy wybrany do Alþingi z ramienia Partii Postępu. Wkrótce został wybrany przewodniczącym parlamentu i z tej racji prowadził w 1930 w dolinie Þingvellir uroczystości z okazji tysiąclecia powstania Alþingi. W 1931 otrzymał tekę ministra finansów, a rok później został premierem Islandii. W 1934 opuścił szeregi Partii Postępu, występując w następnych wyborach parlamentarnych jako kandydat niezależny. Od roku 1937 należał do Partii Socjaldemokratycznej.
Pozostał członkiem parlamentu aż do wyborów prezydenckich w 1952 roku, gdy po zaciętej rywalizacji ze wspólnym kandydatem Partii Niepodległości i Partii Postępu Bjarni Jónssonem został wybrany na drugiego w historii prezydenta Islandii. Pozostawał na tym stanowisku przez cztery kolejne kadencje, a po każdym czteroletnim okresie prezydentury (w 1956, 1960 i 1964) nie pojawiali się żadni kontrkandydaci.

</doc>
<doc id="159822" url="https://pl.wikipedia.org/wiki?curid=159822" title="Akszak">
Akszak



</doc>
<doc id="159823" url="https://pl.wikipedia.org/wiki?curid=159823" title="Axak">
Axak



</doc>
<doc id="159824" url="https://pl.wikipedia.org/wiki?curid=159824" title="Kara (herb szlachecki)">
Kara (herb szlachecki)



</doc>
<doc id="159825" url="https://pl.wikipedia.org/wiki?curid=159825" title="Obrona (herb szlachecki)">
Obrona (herb szlachecki)



</doc>
<doc id="159826" url="https://pl.wikipedia.org/wiki?curid=159826" title="Alemani (herb szlachecki)">
Alemani (herb szlachecki)

Alemani ("Alamani, Alameni, Allemani") – herb szlachecki z indygenatu.
Opis herbu.
Opis zgodnie z klasycznymi regułami blazonowania:
Na tarczy dwudzielnej w słup w polu prawym, błękitnym dwa skosy złote, w lewym dwudzielnym w pas w polu górnym, srebrnym dwie kule armatnie, w dolnym, srebrnym jedna. W klejnocie nad hełmem w koronie panna z jedną koroną laurową na rozpuszczonych włosach złotych, a drugą w prawej ręce.
Najwcześniejsza wzmianka.
Herb pochodzenia włoskiego, przyniesiony do Polski przez Dominika Alemani, stolnika lubelskiego. Herb zatwierdzony indygenatem z 19 kwietnia 1566.
Herbowni.
Alamenus, Alemani, Limanowski, Rudelewicz.

</doc>
<doc id="159828" url="https://pl.wikipedia.org/wiki?curid=159828" title="Alemani">
Alemani



</doc>
<doc id="159829" url="https://pl.wikipedia.org/wiki?curid=159829" title="Alameni (herb szlachecki)">
Alameni (herb szlachecki)



</doc>
<doc id="159834" url="https://pl.wikipedia.org/wiki?curid=159834" title="Gozdawita">
Gozdawita



</doc>
<doc id="159835" url="https://pl.wikipedia.org/wiki?curid=159835" title="Myrosław Lubacziwskyj">
Myrosław Lubacziwskyj



</doc>
<doc id="159837" url="https://pl.wikipedia.org/wiki?curid=159837" title="Schaffgotsch">
Schaffgotsch



</doc>
<doc id="159838" url="https://pl.wikipedia.org/wiki?curid=159838" title="GSS">
GSS



</doc>
<doc id="159840" url="https://pl.wikipedia.org/wiki?curid=159840" title="Kristján Eldjárn">
Kristján Eldjárn

Kristján Þórarinsson Eldjárn (ur. 6 grudnia 1916 w Tjörn í Svarfaðardal, zm. 14 września 1982 w Cleveland) – islandzki archeolog i polityk, od 1947 do 1968 dyrektor Narodowego Muzeum Islandii, prezydent Islandii w latach 1968–1980.
Życiorys.
W latach 1936–1939 studiował archeologię na Uniwersytecie Kopenhaskim. W 1944 uzyskał magisterium z filologii islandzkiej na Uniwersytecie Islandzkim. Doktoryzował się na tej samej uczelni w 1957. Pracował jako nauczyciel, a od 1945 jako kurator w Narodowym Muzeum Islandii. W 1947 objął stanowisko dyrektora tej placówki. Był autorem publikacji książkowych i artykułów naukowych poświęconych archeologii.
W 1968 wystartował w wyborach prezydenckich, pokonując w głosowaniu Gunnara Thoroddsena. Kolejne kadencje rozpoczynał w 1972 i 1976 (reelekcję uzyskiwał przy braku konkurentów). Urząd prezydenta sprawował do 1980.
Jego żoną była Halldóra Eldjárn, z którą zawarł związek małżeński w 1957. Miał czworo dzieci. Zmarł w 1982 w Cleveland, gdzie był leczony z powodu choroby serca.
Z urzędu jako prezydent otrzymał Order Sokoła Islandzkiego I klasy.

</doc>
<doc id="159841" url="https://pl.wikipedia.org/wiki?curid=159841" title="Asgeir Asgeirsson">
Asgeir Asgeirsson



</doc>
<doc id="159843" url="https://pl.wikipedia.org/wiki?curid=159843" title="Kristjan Eldjarn">
Kristjan Eldjarn



</doc>
<doc id="159844" url="https://pl.wikipedia.org/wiki?curid=159844" title="Acciper">
Acciper



</doc>
<doc id="159845" url="https://pl.wikipedia.org/wiki?curid=159845" title="Bolesta">
Bolesta



</doc>
<doc id="159848" url="https://pl.wikipedia.org/wiki?curid=159848" title="Boleszczyc">
Boleszczyc



</doc>
<doc id="159850" url="https://pl.wikipedia.org/wiki?curid=159850" title="Dazanki">
Dazanki



</doc>
<doc id="159851" url="https://pl.wikipedia.org/wiki?curid=159851" title="Nagorza">
Nagorza



</doc>
<doc id="159854" url="https://pl.wikipedia.org/wiki?curid=159854" title="Karabin Daewoo K2">
Karabin Daewoo K2

K2 – karabin szturmowy produkowany przez południowokoreańską firmę Daewoo Precision Industries.
Historia konstrukcji.
Podobnie jak w wielu innych krajach Azji Południowo-Wschodniej, tak i w Korei przez wiele lat podstawowym uzbrojeniem żołnierzy piechoty był karabin M16. Początkowo był on kupowany w USA, później produkowany na licencji nabytej od Colt Patent Firearm Mfg. Co (od 1973). W 1982 koncern Daewoo przejął produkujące broń strzelecką państwowe zakłady w Pusan i utworzył spółkę Daewoo Precision Industries, zajmującą się produkcją broni strzeleckiej. Następnym krokiem było podjęcie decyzji o rozpoczęciu prac nad nowymi broniami: karabinem i karabinkiem. Odmiennie niż w przypadku innych konstrukcji, gdzie karabinek jest po prostu skróconym karabinem i ma identyczne jak karabin mechanizmy wewnętrzne, karabin, K2 i karabinek K1 mają odmienną konstrukcję.
Opis konstrukcji.
Karabinek K2 jest indywidualną bronią samoczynno-samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór lufy. Energia gazów prochowych przekazywana przez tłok gazowy o długim ruchu. Ryglowanie przez obrót zamka. Suwadło podparte jest od tyłu przez pojedynczą sprężynę powrotną. Mechanizm spustowy kurkowy umożliwia strzelanie ogniem pojedynczym, seriami trójstrzałowymi i ogniem ciągłym. Dźwignia przełącznika rodzaju ognia po lewej stronie broni pełni jednocześnie funkcję dźwigni bezpiecznika. Zasilanie z dwurzędowych magazynków łukowych o pojemności 30 naboi (magazynki zamienne z magazynkami M16). Po wystrzeleniu ostatniego naboju z magazynka zamek zatrzymuje się w tylnym położeniu. Do jego zwalniania służy przycisk po lewej stronie broni. Otwarte przyrządy celownicze składają się z muszki w osłonie i celownika przeziernikowego. Kolba z tworzywa sztucznego składana na prawą stronę broni. Lufa wyposażona w tłumik płomieni pełniący również funkcję osłabiacza podrzutu.

</doc>
<doc id="159863" url="https://pl.wikipedia.org/wiki?curid=159863" title="60 sekund">
60 sekund

60 sekund (org. "Gone in 60 Seconds" lub "Gone in Sixty Seconds") – amerykański film fabularny z roku 2000 w reżyserii Dominica Seny. Jest to remake filmu "Gone in Sixty Seconds" z 1974 roku.
Opis fabuły.
Fabuła filmu opisuje historię "emerytowanego" złodzieja samochodów Randalla "Memphis" Rainesa, który wiedzie spokojne życie. Potrafi on w ciągu 60 sekund ukraść każdy samochód. Jego młodszy brat, Kip, wpada w kłopoty finansowe i w ręce mafii. Gangsterzy stawiają ultimatum: życie brata zależy od tego, czy Randallowi uda się kradzież 50 luksusowych samochodów w ciągu tygodnia.
Lista samochodów.
Poniżej zamieszczona jest lista samochodów wraz z ich "imionami" (w kolejności alfabetycznej):

</doc>
<doc id="159866" url="https://pl.wikipedia.org/wiki?curid=159866" title="Gregorio María Aguirre y García">
Gregorio María Aguirre y García

Gregorio María Aguirre y García (ur. 12 marca 1835 w Pola de Gordón, zm. 10 października 1913 w Toledo) – hiszpański duchowny katolicki, franciszkanin, arcybiskup Toledo i prymas Hiszpanii, kardynał.
Życiorys.
Studiował w seminarium w León. W maju 1856 wstąpił do zakonu franciszkanów, rok później złożył śluby zakonne; nie jest znana data święceń kapłańskich. Pracował jako wykładowca i rektor kolegiów jezuickich w Hiszpanii i na Filipinach. W 1884 został mianowany penitencjariuszem bazyliki laterańskiej w Rzymie, ale nie objął godności.
27 marca 1885 został mianowany biskupem Lugo; odebrał sakrę biskupią 21 czerwca 1885 w Madrycie z rąk arcybiskupa Mariano Rampolli del Tindaro, ówczesnego nuncjusza w Hiszpanii. W maju 1894 został przeniesiony na arcybiskupstwo Burgos; pełnił również funkcję administratora apostolskiego Calahorra y La Calzada (1899). 15 kwietnia 1907 papież Pius X wyniósł go do godności kardynalskiej, z tytułem prezbitera San Giovanni a Porta Latina. W kwietniu 1909 kardynał Aguirre y García został arcybiskupem Toledo, zarazem prymasem Hiszpanii i patriarchą Indii Zachodnich. W czerwcu 1911 reprezentował papieża na Kongresie Eucharystycznym w Madrycie w charakterze legata.
W latach 1893–1895 oraz od 1902 był senatorem Królestwa Hiszpanii. Został pochowany w katedrze metropolitalnej w Toledo.

</doc>
<doc id="159867" url="https://pl.wikipedia.org/wiki?curid=159867" title="Mikołaj I Mistyk">
Mikołaj I Mistyk

Mikołaj I Mistyk, gr. Νικόλαος Α΄ Μυστικός, "Nikolaos I Mystikos" (ur. 852, zm. w maju 925) – patriarcha Konstantynopola w latach 901–907 i 912–925.
Życiorys.
Należał do otoczenia cesarza Leona VI (886–912) i był wychowankiem patriarchy Focjusza. Przydomek „Mistyk” wiąże się z jego pierwotną funkcją urzędnika do spraw tajnych lub prawnika, pełnioną na dworze Leona przed objęciem patriarchatu. Po tym, jak zajął negatywne stanowisko wobec czwartego małżeństwa cesarza Leona, musiał ustąpić z tronu patriarchy (przywrócił mu go po śmierci Leona cesarz Aleksander). W okresie małoletności Konstantyna VII Porfirogenety stał na czele rady regencyjnej (913–920). Podczas wojny z Bułgarią zgodził się na zbyt wiele ustępstw na rzecz władcy bułgarskiego Symeona i w związku z tym został obalony, a władzę po nim przejęła matka Konstantyna, Zoe Karbonopsina. Jest autorem listów i homilii, w których znalazły odzwierciedlenie współczesne Mistykowi wydarzenia historyczne.

</doc>
<doc id="159870" url="https://pl.wikipedia.org/wiki?curid=159870" title="Gregorio Maria Aguirre y Garcia">
Gregorio Maria Aguirre y Garcia



</doc>
<doc id="159872" url="https://pl.wikipedia.org/wiki?curid=159872" title="Gaz syntezowy">
Gaz syntezowy

Gaz syntezowy (gaz wodny) – palny gaz powstający podczas reakcji węgla, gazu ziemnego lub lekkich węglowodorów z parą wodną w obecności odpowiednich katalizatorów. Jest to mieszanina tlenku węgla (CO) i wodoru (H2), może zawierać znaczne ilości azotu.
Parametry reakcji:
Zastosowanie.
Gaz syntezowy jest stosowany jako surowiec do wielu syntez chemicznych (na przykład do otrzymywania metanolu i etanolu). Ponadto z gazu syntezowego otrzymuje się syntinę (benzynę syntetyczną).

</doc>
<doc id="159873" url="https://pl.wikipedia.org/wiki?curid=159873" title="Rial katarski">
Rial katarski

Rial katarski (QAR) – jednostka monetarna Kataru.
1 rial katarski = 100 dirhamów.
Centralny Bank Kataru emituje banknoty o nominałach 1, 5, 10, 50, 100 i 500 riali. Monety: 5, 10, 25 i 50 dirhamów.

</doc>
<doc id="159874" url="https://pl.wikipedia.org/wiki?curid=159874" title="Ryszard Niemczyk">
Ryszard Niemczyk

Ryszard Niemczyk, ps. „Rzeźnik” (ur. 3 września 1974 w Bielsku-Białej) – pochodzący z Janowic polski przestępca i płatny zabójca, lider działającej na Podbeskidziu grupy przestępczej, w 1999 współsprawca zabójstwa Andrzeja Kolikowskiego, ps. „Pershing”.
Życiorys.
Urodził się w dobrze sytuowanej rodzinie z Janowic k. Bielska-Białej. Ukończył liceum ogólnokształcące. Działalność przestępczą rozpoczął w 1994, kradnąc samochody. W następnych latach uczestniczył w porwaniach dla okupu, podpaleniach, podkładaniu bomb oraz napadach na konwoje bankowe. W listopadzie 1999 kierował napadem na bielski bank, z którego podlegający mu przestępcy skradli 600 tys. zł. W Bielsku-Białej prowadził również agencję towarzyską „Sekret”. Poszukiwany był listem gończym. W 1998 ukrywał się m.in. w szpitalu psychiatrycznym w Rybniku.
5 grudnia 1999 w Zakopanem uczestniczył wraz z Ryszardem Boguckim i Adamem K., ps. „Dziadek” w zabójstwie lidera gangu pruszkowskiego Andrzeja Kolikowskiego, ps. „Pershing”. Niemczyk strzelał w powietrze z broni automatycznej dla odwrócenia uwagi. Do Zakopanego przybył pod fałszywym nazwiskiem. W styczniu 2000 został zatrzymany przez Policję.
29 października 2000 zbiegł z zakładu karnego w Wadowicach – podczas spaceru rozerwał siatkę zabezpieczającą, wszedł na dach więzienia, a następnie na dach przylegającego do zakładu karnego sądu, skąd zeskoczył i odjechał czekającym nań samochodem. W kwietniu 2005 został zatrzymany w Moguncji przez niemiecką policję, a następnie przekazany stronie polskiej na podstawie europejskiego nakazu aresztowania.
W 2007 Sąd Okręgowy w Bielsku-Białej uznał Niemczyka winnym zarzucanych mu 13 czynów, w tym kierowania gangiem i udziału w zabójstwie Kolikowskiego, i skazał go na karę 25 lat pozbawienia wolności. W 2008 wyrok w mocy utrzymał Sąd Apelacyjny w Katowicach. W tym samym roku Sąd Najwyższy oddalił kasację obrony. W drugim procesie został skazany w 2009 na karę 15 lat pozbawienia wolności. Sąd uznał, że Niemczyk jest winnym 12 z 13 postawionych mu zarzutów, m.in. usiłowania zabójstwa bielskiego przedsiębiorcy, prania pieniędzy i wielu zastraszeń.

</doc>
<doc id="159876" url="https://pl.wikipedia.org/wiki?curid=159876" title="Katiusza">
Katiusza

Katiusza (ros. Катюша) – wspólna nazwa obejmująca radzieckie wyrzutnie rakietowe BM-8 kalibru 82 mm, BM-13 kalibru 132 mm, BM-31 kalibru 310 mm i ich modyfikacje wprowadzane na uzbrojenie Armii Czerwonej począwszy od 21 czerwca 1941 roku podczas II wojny światowej.
"Katiusza" to zdrobnienie popularnego w Rosji żeńskiego imienia Jekatierina (Katarzyna), „Kasieńka”, „Kaśka” – taki też tytuł nosiła popularna podczas wojny w Związku Radzieckim piosenka mówiąca o tęsknocie dziewczyny do ukochanego, który odbywa służbę wojskową.
Niemcy nadali "katiuszom" nie mniej poetycką nazwę "organów Stalina".
Zastosowanie.
Po raz pierwszy "katiusze" zostały użyte w boju w lipcu 1941 roku w trakcie walk o Smoleńsk, a już 8 sierpnia 1941 powołano w Armii Czerwonej osiem oddziałów artylerii rakietowej, wyposażonych w trzydzieści sześć wyrzutni każdy. Po uzyskaniu przez Związek Radziecki przewagi na froncie, zmasowany ogień "katiusz" był stałym elementem artyleryjskiego przygotowania natarcia każdej sowieckiej ofensywy.
Mimo niewielkiej celności prowadzonego ognia, ostrzał pozycji wroga z użyciem "katiusz" był bardzo efektywny, a to dzięki jego koncentracji na stosunkowo niewielkiej powierzchni i masowemu użyciu. Dochodził do tego czynnik psychologiczny – charakterystyczny dźwięk wydawany przez startujące pociski wzbudzał w niemieckich żołnierzach uczucie panicznego lęku.
Wyrzutnie rakietowe zgrupowane były w dywizjonach (4 wyrzutnie), brygadach i dywizjach. Brygada artylerii rakietowej w czasie odpalania jednej salwy, co trwało 7-10 sekund, mogła wystrzelić do 1152 pocisków, a dywizja – 3456 pocisków. Niektóre dywizje wchodziły w skład korpusów uderzeniowych naczelnego odwodu, których używano do przełamywania frontu na szczególnie ważnych kierunkach natarcia.
W dniu 1 stycznia 1944 roku Armia Czerwona posiadała:
natomiast dnia 1 maja 1945 na stanie było:
W ludowym Wojsku Polskim wyrzutnie BM-8, 13, 31 i inne były na wyposażeniu samodzielnych dywizjonów i pułków artylerii rakietowej. W zależności od potrzeb jednostki te przydzielane były do oddziałów 1 i 2 Armii Wojska Polskiego.
Dane taktyczno-techniczne.
Podczas strzelania obsługa kryła się w pewnej odległości od wyrzutni.
BM-8.
Szynowa wyrzutnia rakietowa montowana na podwoziach samochodów ZiS-6, podwoziach czołgów lekkich T-60 oraz amerykańskich ciężarówek m.in. Studebaker US-6, dostarczanych Sowietom w ramach umowy Lend-Lease. Produkowane były wersje z prowadnicami szynowymi na 24, 36, 48 lub 72 pociski.
Niemcy skopiowali wyrzutnię BM-8 i wprowadzili ją do swojego uzbrojenia pod nazwą "8 cm Raketen-Vielfachwerfer".
BM-13.
Szynowa wyrzutnia rakietowa montowana na podwoziach samochodów ZIS oraz zagranicznych dostarczanych z Zachodu. Rakiety M-13 montowane były w dwóch rzędach po osiem w każdym, M-13DD i M-20 tylko w jednym rzędzie, ze względu na dużą masę.
Parametry:
BM-31-12.
Koszowa 12-prowadnicowa wyrzutnia rakiet, produkowana od 1944 roku, montowana na podwoziu samochodowym. Łączna jej masa bez pocisków wynosiła 7100 kg.
Parametry pocisku M-31:
Inne znaczenie.
Na zachodzie termin "Katiusza" używany jest dla określenia wszelkiego rodzaju wyrzutni rakietowych wzorowanych na sowieckich oryginałach. W szczególności dotyczy to wyrzutni używanych przez oddziały partyzanckie w Wietnamie, ugrupowania Hezbollahu, partyzantów w Iraku i Talibów.
Powojenne wyrzutnie rakietowe.
W okresie powojennym powstały jeszcze m.in. wyrzutnie:

</doc>
<doc id="159877" url="https://pl.wikipedia.org/wiki?curid=159877" title="BM-8">
BM-8



</doc>
<doc id="159878" url="https://pl.wikipedia.org/wiki?curid=159878" title="BM-13">
BM-13



</doc>
<doc id="159881" url="https://pl.wikipedia.org/wiki?curid=159881" title="Powstania niewolników w starożytnym Rzymie">
Powstania niewolników w starożytnym Rzymie

Powstania niewolników (wł. "Guerre servili") – trzy zbrojne powstania w republice rzymskiej wzniecone przez niewolników. 
Pierwsze powstanie sycylijskie (138–132 p.n.e.).
Do pierwszych wystąpień niewolników dochodziło już na początku II wieku p.n.e. Jednak największe powstanie wybuchło w roku 138 p.n.e. na Sycylii, gdzie znajdowało się wówczas wielkie skupisko niewolników. Pretekstem do powstania stał się bunt niewolników w posiadłościach Damiflosa którzy zamordowali pana wraz z żoną i spalili ich dom. Do buntowników szybko dołączyli następni, głównie Syryjczycy, wśród których przywódcą obwołano Eunusa. Został on ogłoszony królem i przyjął imię Antioch. Centrum królestwa niewolników od tej pory stanowiła Enna. Działalność powstańców skierowana była przeciwko bogatym (niszczyli wielkie majątki), jednak nie przeciwko niewolnictwu jako systemowi. Zbuntowani niewolnicy założyli własne państwo oparte na systemie niewolniczym, wyzwolono jedynie tych, którzy przyłączyli się do powstania, które trwało sześć lat. W roku 132 p.n.e. Rzymianie wysłali na Sycylię armię pod wodzą konsula Publiusza Rupiliusza, która zdobyła Ennę i Tauromenium. Około 20 tysięcy pojmanych niewolników zostało ukrzyżowanych lub zrzuconych ze skał a przywódcę powstania wtrącono do więzienia, gdzie zmarł.
Powieść przygodowo-historyczna "Ave libertas" autorstwa Bogusława Sujkowskiego osnuta jest na tle pierwszego powstania niewolników. 
Drugie powstanie sycylijskie (103–100 p.n.e.).
Pod koniec II wieku p.n.e. nastąpiła druga fala powstań niewolniczych w państwie rzymskim. Niewolnikom sprzyjało osłabienie imperium, spowodowane najazdami germańskich plemion Cymbrów i Teutonów. W roku 103 p.n.e. wybuchło w Kampanii niedaleko Kapui powstanie niewolników, które zostało szybko stłumione. Jednak w tym samym czasie rozpoczęło się znacznie groźniejsze powstanie na Sycylii, określane w historii mianem drugiego powstania sycylijskiego. Jego przyczynę historycy upatrują w uprowadzeniu wielu mieszkańców sprzymierzonej z Rzymem Bitynii i sprzedanie ich w niewolę. Nikomedes, król bityński, odmówił udzielenia Rzymianom pomocy zbrojnej w czasie najazdu Cymbrów i Teutonów, twierdząc, że większość jego poddanych stała się rzymskimi niewolnikami. Senat rzymski wydał zarządzenie o przywróceniu wolności poddanym państw sprzymierzonych, których bezprawnie pozbawiono wolności. Kiedy namiestnik Sycylii rozpoczął wypełnianie postanowień senatu, spotkał się z oporem ze strony właścicieli ziemskich. W tej sytuacji niewolnicy chwycili za broń. Królem powstańców obwołał się Salwiusz, który przybrał imię Tryfona. Powstańcy przyjęli hellenistyczne i rzymskie symbole władzy. Powstanie trwało trzy lata i ostatecznie zostało stłumione przez konsula rzymskiego Maniusza Akwiliusza. Od tej pory zakazano niewolnikom sycylijskim noszenia broni.
Powstanie Spartakusa (73–71 p.n.e.).
Wydarzenia w drugiej połowie II wieku p.n.e. nie doprowadziły do poprawy sytuacji rzymskich niewolników, których nadal traktowano jak rzeczy. To doprowadziło do kolejnego powstania w roku 73 p.n.e., nazwanego powstaniem Spartakusa.

</doc>
<doc id="159883" url="https://pl.wikipedia.org/wiki?curid=159883" title="Malarstwo iluzjonistyczne">
Malarstwo iluzjonistyczne

Malarstwo iluzjonistyczne, franc. trompe l’oeil – sposób malowania wywołujący złudzenie, iż ukazane na dwuwymiarowej powierzchni przedstawienie jest trójwymiarowe; malarstwo dające iluzję rzeczywistości.
Pierwsze wzmianki o malarstwie iluzjonistycznym pochodzą ze starożytności, ze znanej legendy o greckim malarzu Parrasjosie, który tak realistycznie namalował kotarę okrywającą obraz, że złudzeniu uległ nawet Zeuksis z Heraklei, który próbował kotarę odsunąć (Pliniusz, "Historia naturalna"). Iluzjonizm stosowano często w malarstwie pompejańskim. W czasach nowożytnych szczególnie popularny stał się w okresie baroku.
Malarstwo ścienne.
Najczęściej nazywane malarstwem iluzjonistycznym. Zwykle przedstawia iluzjonistycznie fragmenty architektury, często w połączeniu z pejzażem i czasem martwej natury. Charakterystyczne jest stosowanie dla oddania detali architektonicznych czy złudzenia reliefu techniki monochromatycznej. Szczególnie popularne we wnętrzach kościelnych i pałacowych, najwcześniej pojawiło się w renesansie włoskim (na przykład fresk Andrei Mantegna w Camera degli Sposi (Pałac Książęcy w Mantui) albo "Ostatnia Wieczerza" Leonarda da Vinci w Mediolanie). Sztuka ta wymagała od twórcy wybitnej znajomości zasad perspektywy, a często żmudnych wyliczeń matematycznych. Do największych dzieł tego nurtu należą Baldassare Peruzziego (1481–1536) "Salone delle Prospettive" w Villa Farnesina w Rzymie i Andrei Pozza (1642–1709) wielka kopuła w kościele św. Ignacego, również w Rzymie. Efekty iluzjonistyczne, zwłaszcza fragmenty architektury i wnętrz, występowały często w wielu obrazach o tematyce religijnej czy portretach. Współcześnie efekty iluzjonistyczne znajdują coraz częściej zastosowanie we wnętrzach sklepów, restauracji, urzędów i domach prywatnych. Bywa również stosowane w skali monumentalnej. Znajduje również zastosowanie w scenografii teatralnej i filmowej.
Iluzjonistyczne malarstwo sztalugowe.
Najczęściej określane francuskim terminem trompe l’oeil. Popularne szczególnie w okresie baroku, ale malowane też wcześniej i później martwe natury mające na celu sprawiać złudzenie trójwymiarowych przedmiotów. Popularne szczególnie były w Niderlandach, Włoszech i Hiszpanii. Przedstawiały najczęściej upięte na desce kompozycje drobnych przedmiotów, listów, piór, okularów, przyborów toaletowych, malarskich i tym podobnych. Niekiedy iluzjonistycznie malowane martwe natury stanowią tylko uzupełnienie większych kompozycji i występują w portretach, ściennym malarstwie iluzjonistycznym i malarstwie religijnym. Szczególny renesans przeżywało w Stanach Zjednoczonych, gdzie na przełomie XIX i XX wieku twórcy tacy jak William Michael Harnett, John Haberle, Levi Wells Prentice czy John Frederick Peto tworzyli w najlepszej tradycji "trompe l’oeil" martwe natury złożone najczęściej z przedmiotów związanych z najnowszą historią Stanów (rewolwery Colta, gazety, fotografie, opakowania). W wielu obrazach hiperrealistycznych również występują akcenty malarstwa iluzjonistycznego. Ten rodzaj malarstwa zawsze cieszył się pewną popularnością i jest uprawiany także i dziś przez niektórych twórców.

</doc>
<doc id="159885" url="https://pl.wikipedia.org/wiki?curid=159885" title="Alltheweb">
Alltheweb



</doc>
<doc id="159887" url="https://pl.wikipedia.org/wiki?curid=159887" title="Dendryty">
Dendryty



</doc>
<doc id="159889" url="https://pl.wikipedia.org/wiki?curid=159889" title="Porwanie Sabinek (legenda)">
Porwanie Sabinek (legenda)

Porwanie Sabinek – legendarny epizod z najstarszej historii Rzymu, który opisuje porwanie kobiet z plemienia Sabinów, jednego z najstarszych plemion w środkowej Italii. 
Po raz pierwszy opisał go Cyceron w swoim dziele pt. "O państwie" ("De Re Publica"). Według opisu Cycerona w Rzymie zorganizowano igrzyska, na które przybyły panny sabiniańskie. Romulus kazał je porwać i wydać za mąż za mężczyzn z najlepszych rodów. Z tego powodu Sabinowie wypowiedzieli wojnę Rzymianom, którą przerwano dopiero na prośbę porwanych kobiet. Na znak zawartego pokoju Romulus podzielił się władzą z królem Sabinów Tytusem Tacjuszem.
Porwanie Sabinek było wielokrotnie wykorzystywane jako temat dzieł plastycznych, m.in. przez rzeźbiarza Giambolognę i malarzy: Pietra da Cortonę, Nicolasa Poussina, Petera Paula Rubensa, Pabla Picassa. Francuski klasycysta Jacques-Louis David namalował obraz "Interwencja Sabinek", przedstawiający Sabinki rozdzielające walczących Sabinów i Rzymian.

</doc>
<doc id="159890" url="https://pl.wikipedia.org/wiki?curid=159890" title="SSE">
SSE



</doc>
<doc id="159891" url="https://pl.wikipedia.org/wiki?curid=159891" title="VFS">
VFS



</doc>
<doc id="159893" url="https://pl.wikipedia.org/wiki?curid=159893" title="Glikokortykoid">
Glikokortykoid



</doc>
<doc id="159894" url="https://pl.wikipedia.org/wiki?curid=159894" title="Rogala (herb szlachecki)">
Rogala (herb szlachecki)

Rogala – polski herb szlachecki, noszący zawołanie "Rogala". Wzmiankowany w "Herbarzu Złotego Runa", spisanym w XV wieku.
Herb występował głównie wśród rodzin osiadłych na Mazowszu oraz w ziemi dobrzyńskiej i bełskiej. Spośród najbardziej znanych rodów pieczętujących się herbem Rogala, należy wymienić Krasickich i Zawadzkich.
Rogali używał też Ignacy Krasicki.
Opis herbu.
Opis historyczny.
Kasper Niesiecki, podając się na dzieła historyczne Bartosza Paprockiego i Szymona Okolskiego, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu w słup, w I polu czerwonym róg turzy srebrny, w II polu srebrnym róg jeleni czerwony."
"W klejnocie samo godło."
"Labry herbowe czerwone, podbite srebrem."
Geneza.
Najwcześniejsze wzmianki.
Najstarszym barwnym źródłem polskiej heraldyki rycerskiej jest bogato ilustrowany Kodeks lubiński z Legendą o św. Jadwidze, sporządzony 1353 r. na zamówienie księcia Ludwika I, władcy Brzegu nad Odrą. Wśród zdobiących go miniatur znalazły się dwie przedstawiające bitwę z Tatarami pod Legnicą, gdzie poległ książę Henryk Pobożny. Na tych miniaturach widać rycerzy polskich noszących tarcze z herbami: Glaubicz, Grzymała, Brochwicz, Poraj, Rogala, Rotkirch i innymi.
Legenda.
Według legendy herbowej XII wiek, herb miał powstać w następujący sposób: „(...) miało się to dziać w roku 1109 za Bolesława Krzywousta książęcia polskiego, gdy, albowiem ten pan powracał z Pruskiej i Pomorskiej expedycyi, stanął pod Raskami, gdzie gdy dla rozrywki książęcej, różnego zwierza prezentowano, a między nimi bawoła, ten rozjuszony, wszystkim impetem leciał na Biberszteina odważnego rycerza, nic się tem nieustraszył (!) mężny Bibersztein, i owszem pochwyciwszy bawoła za róg, tak mocno skręcił, aż róg mu jeden złamał: co widząc Krzywousty, do dawnego z przodków swoich jeleniego rogu, bawoli mu w herbie przydał.”
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (399 nazwisk""). Występowanie na liście nazwiska nie musi oznaczać, że konkretna rodzina pieczętowała się herbem Rogala. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Rogala:
Pozostałe nazwiska.
Spośród nazwisk nie figurujących na liście Tadeusza Gajla, należy wymienić nazwisko Kaczorowski oraz Wiśniewski.

</doc>
<doc id="159897" url="https://pl.wikipedia.org/wiki?curid=159897" title="Kare Willoch">
Kare Willoch



</doc>
<doc id="159898" url="https://pl.wikipedia.org/wiki?curid=159898" title="Raki (literatura)">
Raki (literatura)



</doc>
<doc id="159900" url="https://pl.wikipedia.org/wiki?curid=159900" title="Iberia">
Iberia

Miejscowości w USA:
Parafie (w znaczeniu „hrabstwo” lub „powiat” - tylko w stanie Luizjana) w USA:

</doc>
<doc id="159902" url="https://pl.wikipedia.org/wiki?curid=159902" title="Karabinek Magal">
Karabinek Magal

Magal.30 Israel Police – karabinek samopowtarzalny kalibru.30 Carbine (7,62 × 33 mm) opracowany przez izraelski koncern Israel Military Industries Ltd.
Historia konstrukcji.
Pod koniec lat dziewięćdziesiątych XX wieku policja izraelska zaczęła poszukiwać nowego karabinka samopowtarzalnego. W tym czasie rolę broni cięższej niż pistolety pełniły pistolety maszynowe Uzi i skrócone wersje karabinu M16. Pistolety maszynowe kalibru 9 × 19 mm Parabellum miały niewystarczający zasięg i celność, zaś karabiny M16 strzelały zbyt silną amunicją, mającą za dużą przebijalność.
Poszukując nowej amunicji, specjaliści izraelscy sięgnęli po skonstruowany w czasie II wojny światowej nabój .30 Carbine. Nabój ten jest dość popularny w Izraelu, ponieważ bardzo popularne tam są karabinki M1. Posiada on dużą zdolność obalającą (większą niż naboje .45 ACP czy 10 mm Auto), a jego dużą zaletą jest szybki spadek prędkości i energii pocisków na dystansach powyżej 100 m., co zmniejsza ryzyko przypadkowych postrzałów w czasie walk ulicznych.
Karabinek powstał przez przekonstruowanie najkrótszej odmiany karabinu Galil (Galil MAR). Broń dostosowano do zasilania amunicją.30 Carbine z magazynków przypominających magazynki karabinka M1 (mają identyczne wymiary, ale pojemność 27 naboi). Karabinek strzela tylko ogniem pojedynczym, ponieważ uznano, że policjanci nie muszą prowadzić ognia seriami (mniej celnego i grożącego postrzeleniem postronnych osób).
Produkcję karabinka rozpoczęto w 2000 roku. Jednocześnie opracowano wersję przeznaczoną na rynek cywilny wyposażoną w kolbę stałą.
Opis konstrukcji.
Karabinek Magal jest indywidualną bronią samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór lufy. Ryglowanie przez obrót zamka w lewo (dwa rygle). Mechanizm spustowy umożliwia strzelanie wyłącznie ogniem pojedynczym. Dźwignia bezpiecznika po prawej stronie komory zamkowej, druga mniejsza dźwignia bezpiecznika umieszczona po lewej stronie broni w zasięgu kciuka dłoni spoczywającej na chwycie. Zasilanie z dwurzędowych magazynków łukowych o pojemności 27 naboi. Otwarte przyrządy celownicze składają się z muszki i celownika przerzutowego. Na wierzchu komory zamkowej znajduje się podstawa umożliwiająca montaż celowników optycznych i optoelektronicznych. Kolba składana na prawą stronę komory zamkowej.

</doc>
<doc id="159905" url="https://pl.wikipedia.org/wiki?curid=159905" title="Szpilki (obuwie)">
Szpilki (obuwie)

Szpilki – damskie obuwie na wysokim, cienko zakończonym obcasie, często z noskiem w szpic. Szpilką nazywany jest także sam tego rodzaju obcas. Szpilki to na ogół eleganckie pantofle, ale obcas szpilkowy jest stosowany także np. w kozakach czy sandałach.
Pierwsze szpilki pojawiły się w latach 20. XX wieku, choć bardzo popularne stały się w latach 50. tego stulecia. Moda na nie przeminęła w połowie lat 60., ale powróciła pod koniec lat 80.
Szpilki uchodzą za najbardziej estetyczne pantofle damskie – wysoki obcas wysmukla kostkę i uwydatnia łydkę, a szpiczaste zakończenie noska czyni stopę optycznie węższą. Z kolei z medycznego punktu widzenia szpilki mogą powodować problemy: ich częste noszenie może prowadzić do powstania haluksów i wykrzywienia palców u nóg, a brak stabilności podczas chodzenia i możliwość uwięźnięcia obcasa w szparach podłoża – do częstszych upadków czy skręceń.
Klasyczne szpilki miały metalowe zakończenie obcasa, co w połączeniu z małą powierzchnią styku z podłożem, a więc i dużym naciskiem jednostkowym, niejednokrotnie prowadziło do niszczenia podłóg.

</doc>
<doc id="159909" url="https://pl.wikipedia.org/wiki?curid=159909" title="Rząśnik (gmina)">
Rząśnik (gmina)

Rząśnik – gmina wiejska w województwie mazowieckim, w powiecie wyszkowskim.
W latach 1973–1975 gmina należała do powiatu wyszkowskiego województwa warszawskiego, W latach 1975–1998 do województwa ostrołęckiego, a od 1999 ponownie do powiatu wyszkowskiego (województwa mazowieckiego).
Siedziba gminy to Rząśnik.
Według danych z 30 czerwca 2004 gminę zamieszkiwało 6616 osób.
Struktura powierzchni.
Według danych z 2002 gmina Rząśnik ma obszar 167,42 km², w tym:
Gmina stanowi 19,1% powierzchni powiatu.
Demografia.
Dane z 30 czerwca 2004:
Najludniejszy w gminie jest Rząśnik, siedziba gminy (1646 os.), następnie Porządzie (700 os.), Komorowo (576 os.) i Dąbrowa (539 os.). W położonych po sąsiedzku czterech wsiach mieszka połowa mieszkańców gminy.
Historia gminy.
Gmina powstała 1 stycznia 1973 z połączenia gromad powiatu wyszkowskiego: Rząśnik, Nowy Lubiel oraz połowy obszaru gromad Leszczydół Stary i Wola Mystkowska. Wcześniej od 1954 Rząśnik był siedzibą gromady, zaś przed 1954 obecny obszar gminy należał do gmin: Obryte i Wyszków.
W latach 1946–1951 na terenie Gminy Rząśnik w ramach podziemia niepodległościowego działał oddział Jana Kmiołka „Wira”. W 2006 młodzież z Rząśnika założyła pod patronatem wójta Wiejski Klub Sportowy „Rząśnik”, którego prezesem został Krzysztof Archacki. Drużyna w sezonie 2008/2009 zajęła 2 miejsce w IV grupie warszawskiej B-klasy i awansowała do klasy A. Trenerem drużyny jest Łukasz Zalewski.
Zabytki.
Na terenie gminy Rząśnik znajduje się kilka zabytkowych kościołów i cmentarzy ujętych w rejestrze zabytków Narodowego Instytutu Dziedzictwa.
Sołectwa.
Bielino, Dąbrowa, Gołystok, Grądy Polewne, Grodziczno, Janowo, Józefowo, Komorowo, Nowa Wieś, Nowe Wielątki, Nowy Lubiel, Nury, Ochudno, Osiny, Ostrówek, Plewica, Porządzie, Rogóźno, Rząśnik, Stary Lubiel, Wielątki, Wielątki-Folwark, Wincentowo, Wola Polewna, Wólka-Folwark, Wólka Lubielska, Wólka-Przekory, Wólka-Wojciechówek.
Sąsiednie gminy.
Brańszczyk, Długosiodło, Obryte, Rzewnie, Somianka, Wyszków, Zatory

</doc>
<doc id="159910" url="https://pl.wikipedia.org/wiki?curid=159910" title="Rudolf von Jhering">
Rudolf von Jhering

Rudolf von Jhering lub Ihering (ur. 22 sierpnia 1818 w Aurich, zm. 17 września 1892 w Getyndze) – prawnik niemiecki, znawca prawa rzymskiego, cywilista i teoretyk prawa, przedstawiciel pozytywizmu prawniczego, a także twórca jurysprudencji socjologicznej.
Pochodził z prawniczej rodziny o wielowiekowych tradycjach. Był prawnukiem Hermanna Conringa. Od 1843 roku był Privatdozent w Berlinie. Był profesorem prawa rzymskiego w: Bazylei od 1845 roku, Rostocku od 1846 roku, Kilonii od 1849 roku, Gießen od 1852 roku, Wiedniu od 1868 roku, Getyndze od 1872 roku.
Definicja i cele państwa i prawa.
Według Iheringa prawo to normy ochraniające interesy, a więc prawem jest to co usuwa przykrość a zapewnia przyjemność (podobnie jak wcześniej u Jeremy Benthama). Ihering był pierwszym w Niemczech, który postrzegał prawo w kategoriach społecznych. Prawo prócz celu któremu służy, posiada jeszcze jeden element, system urzeczywistnienia tego celu. Jest nim przymus. Ihering twierdził, że przymus to czynnik pierwotny, z którego prawo powstaje. Na tej podstawie można mówić o drugiej definicji prawa: wzór norm przymusu obowiązujących w państwie, a także o trzeciej definicji (materialnej): reguły stworzone przez przymus państwa w celu zabezpieczenia warunków życiowych społeczeństwa. 
Walka interesów jednostkowych w społeczności widoczna jest szczególnie w kategorii prawa podmiotowego. Zmierzanie jednostek do zwiększenia swoich praw (uprawnień) powoduje rozrost i ochronę ich praw podmiotowych. Skutkiem takich działań jednostki jest destabilizacja społeczności.
Celem prawa jest zabezpieczenie warunków życia społecznego oraz ustanowienie reguł jego obrony wraz z obroną interesów jednostki. Dążenie do tych celów było przyczyną powstania państwa. Utrzymanie pewnej jednolitości zasad walki regulowanych przez prawo wymaga ciągłej ingerencji środków władczych. Jednostka posiada niejako dwie osobowości, jest człowiekiem prywatnym, poprzez to staje się członkiem zbiorowości, tzn. społeczeństwa.
Prawo zapewniając realizację celów jednostkowych, czyni z tych celów indywidualnych środki, które wpływają na dobro całego społeczeństwa. Przedmiotem istnienia społeczeństwa jest zaspokajanie potrzeb ludzkich. Ihering wyróżnił trzy kategorie potrzeb: 
"Walka o Prawo" (niem. "Der Kampf ums Recht").
Ihering w Wiedniu w 1872 wygłosił odczyt, w którym zaznaczył dualizmu pojęcia prawa: 
Wszyscy ludzie dążą do osiągnięcia jakiegoś celu, którego zdobycie sprawia im satysfakcję. Dążenie to prowadzi do tego, że cele jednostkowe łączą się w cele całej społeczności. Takie pokrywanie się celów tworzy współpracę między jednostkami, co skutkuje powstaniem społeczeństwa, rozwojem przemysłu, handlu etc. A koniec końców skutkiem jest powstanie państwa.
Prawo zawsze napotyka na opór (przeciw wolę (niem. Gegenwille)). Każde prawo jest wynikiem woli zwycięzcy lub kompromisu uzyskanego po walce społecznej. Ochrona istniejącego porządku służy wspieraniu interesów, czyli praw podmiotowych. Ihering, uważał także, że walka o prawo jest wyrażeniem osobowości. Prawo do walki jest równocześnie obowiązkiem. Zrezygnowanie z tej walki, by zachowany został spokój, to rezygnacja z osobowości i z samego prawa.
Ihering dzielił prawo na: 
W obu przypadkach istnienie i realizacja prawa napotyka pewien opór, a prawo musi przeszkody te przezwyciężyć i w ten sposób stwierdzić swoje istnienie, bronić się poprzez walkę. Walka ta stanowi istotę każdego prawa. Walka pomiędzy interesami jednostkowymi w społeczeństwie umiejscowiona jest głównie w sferze prawa podmiotowego. Jednostka dążąc do ochrony swoich interesów stara się stale powiększać przysługujące jej prawa podmiotowe, co wpływa na destabilizację społeczeństwa. 
Podwójny charakter życia jednostkowego.
Człowiek żyjący w społeczności ludzkiej to nie tylko jednostka, ale także element społeczeństwa, takiego jak np. państwo, wspólnota religijna, zrzeszenie etc. Prawnik w swojej pracy musi zauważać aspekt istoty społecznej w każdym z ludzi, ale też brać pod uwagę to, że społeczeństwo jest czymś, co stoi ponad poszczególnymi jednostkami. Ten dualizm życia jednostki powoduje, że człowiek dąży do zaspokojenia nie tylko potrzeb indywidualnych, ale także społecznych. Formalizm prawa istnieje w każdym systemie prawa. Prawo realizuje też ideę wolności. Pozornie formalizm i wolność wykluczają się, w rzeczywistości te dwie wartości są ściśle ze sobą związane. Według Iheringa formalizm jest przeciwieństwem samowoli, zawsze oznaczającej pogwałcenie wolności. Dlatego formalizm prawny, dając wyraz obowiązywania określonych reguł zachowania, staje się gwarantem wolności i niezależności jednostki. Ihering jako wybitny specjalista od prawa rzymskiego za przykład zależności pomiędzy formalizmem a wolnością podawał następujący przykład: gdy następowało dławienie i duszenie wolności, gdy pod naciskiem cezarów wolność wydała ostatnie tchnienie, wówczas i formy były rozluźnieniem; wraz z upadkiem wolności nastąpiła również degeneracja form.
Technika prawnicza.
Technika prawnicza powinna, zdaniem Iheringa, opierać się na następujących zasadach:
Wywód o podstawach metodologicznych, wyrażonych przez Iheringa w duchu rzymskiego prawa posiada bardzo istotne znaczenie dla całego prawoznawstwa. Ihering stworzył tu podstawy metody badawczej zwanej metodą formalno-dogmatyczną. Pchnęła ona naprzód nauki prawne, prowadząc do ścisłości semantycznej i porządku logicznego, szczególnie w skomplikowanej materii prawa cywilnego. To co różni prawnika od nie prawnika to sposób czytania, czyli interpretowania, analizowania materiału prawnego. Poszczególnych przepisów może się nauczyć na pamięć równie dobrze laik jak i prawnik, ale dla zrozumienia prawa, dla uchwycenia jego substancji oraz umiejętności stosowania go nie wystarczy już wrodzona inteligencja i tylko tzw. „zdrowy rozsądek”. Do tego potrzeba, zdaniem Iheringa, dwóch rzeczy: szczególnej zdolności interpretowania( zdobyć można poprzez wysiłek i wieloletnią praktykę, a także rozwijanie umiejętności abstrakcyjnego myślenia, intuicję oraz rozwijanie wyobraźni prawniczej), a także przez zręczne operowanie pojęciami prawnymi. Wykształcenie prawnicze polega więc nie na wyuczeniu się na pamięć przepisów, lecz na zdobyciu tych dwóch umiejętności posługiwania się konkretnym materiałem prawnym. To właśnie odróżnia prawnika od laika. Prawnik dochodząc do ustalenia podstawowych konstrukcji, powinien stosować następujące zasady myślenia:
W interpretacji prawa panują te same zasady, które charakteryzują w ogóle proces poznania. Pierwsza jest interpretacja naturalna - zmysłowe postrzeganie rzeczy. Prawdziwe jednak poznanie zaczyna się bowiem od tego, że człowiek wyzbywa się złudzeń, zaczyna rozumieć, że pozory zewnętrzne mylą, że poznawanie zmysłowe nie jest pełne i nie należy wrażeniom zmysłowym bezkrytycznie wierzyć.

</doc>
<doc id="159911" url="https://pl.wikipedia.org/wiki?curid=159911" title="Warszawskie Zakłady Telewizyjne">
Warszawskie Zakłady Telewizyjne

Warszawskie Zakłady Telewizyjne (inne nazwy: Warszawskie Zakłady Telewizyjne „Telza”, następnie Warszawskie Zakłady Telewizyjne „Elemis” SA) – polskie przedsiębiorstwo produkcyjne. Zakłady znajdowały się w dzielnicy Targówek, przy ul. Matuszewskiej 14.
Historia.
WZT zostało utworzone w Warszawie w 1955 r. Przedsiębiorstwo rozpoczęło produkcję w lipcu 1956 od telewizora Wisła na licencji radzieckiej. W październiku 1964 WZT wyprodukowały milionowy telewizor.
WZT zajmowały się także produkcją urządzeń na potrzeby powstającej wówczas w Polsce telewizji – kamer telewizyjnych (KS-0042 produkowano w latach 60. i 70. dla całego RWPG), innego wyposażenia studiów telewizyjnych, a także pierwszych odbiorników telewizyjnych oraz kamer przemysłowych (do lat 80.). Przez wszystkie te lata opracowywano tam i uruchamiano produkcję wszystkich profesjonalnych urządzeń dla Telewizji Polskiej.
Przedsiębiorstwo posiadało filię w Białymstoku.
Po roku 1989 w wyniku przekształceń zmieniło formę własności z przedsiębiorstwa państwowego na spółkę akcyjną. Przedsiębiorstwo straciło dotychczasowy praktyczny monopol na dostawy aparatury profesjonalnej, zwłaszcza dla nowo powstających stacji telewizyjnych. Od 1994 roku, przedsiębiorstwo było oficjalnym dystrybutorem konsol Super Nintendo, Game Boy i NES w Polsce.
Pod koniec lat 90. spółka ogłosiła upadłość (część jej nieruchomości syndyk odsprzedał przedsiębiorstwu „Eroplaus”, które stworzyło tam Centrum Dystrybucyjno-Magazynowe „Elemis”).
Od 1 stycznia 2003 WZT „Elemis” SA znajdowały się w likwidacji, a 19 marca 2007 roku spółka została wykreślona z rejestru przedsiębiorców.

</doc>
<doc id="159912" url="https://pl.wikipedia.org/wiki?curid=159912" title="Podatek dochodowy od osób fizycznych">
Podatek dochodowy od osób fizycznych

Podatek dochodowy od osób fizycznych, PIT (z , podatek od dochodów osobistych) – podatek bezpośredni obejmujący dochody uzyskiwane przez osoby fizyczne.
„PIT” to również nazwa druków urzędowych udostępnianych w Polsce przez Ministerstwo Finansów, na których podatnicy składają deklaracje rozliczeniowe dotyczące podatku od dochodów osobistych.
Charakterystyka.
Obecnie na świecie wykształciły się dwa podstawowe typy podatków dochodowych: podatek cedularny znany też jako podatek analityczny i podatek globalny, określany jako syntetyczny czy unitarny.
Podatek cedularny powstał w Anglii w 1842 r. W konstrukcji tego podatku wszystkie dochody zostały podzielone na 5 tzw. ceduł – grup (z użytkowania własności, z kapitału, z wolnej działalności zarobkowej, pozostałych dochodów z kapitałów, z płac i pensji urzędniczych), które były obciążone różnymi stawkami proporcjonalnymi w poszczególnych cedułach. Później Lloyd George w latach 1909–1910 wprowadził tzw. super-tax (dochodu globalnego) – który obejmował sumy nadwyżek dochodów osiągniętych z poszczególnych ceduł, podlegających ponownemu opodatkowaniu, ale już według skali progresywnej. Taki wzór mieszany systemu podatkowego ukształtował się też w takich krajach jak: Francja, Belgia i Włochy. W Polsce taki charakter miał w latach 1950–1971 podatek dochodowy płacony przez osoby fizyczne i prawne nie będące jednostkami gospodarki uspołecznionej.
W 1891 r. opracowano w Prusach tzw. globalny podatek dochodowy. Podatek ten obejmował cały dochód jednostki, bez względu na źródło jego pozyskania. W podatku globalnym nie ma podziału podstawy opodatkowania na dochody z poszczególnych źródeł, a jest nią suma dochodów. Podstawą opodatkowania był w tym systemie tzw. czysty dochód, w niektórych jednak przypadkach (np. w przypadku opodatkowania pracy najemnej i działalności gospodarczej prowadzonej na własny rachunek), sposób ustalania dochodów z poszczególnych źródeł przychodów mógł być zróżnicowany. Austria wprowadziła podatek dochodowy globalny na własnych terenach w latach 1896–1898. Globalny charakter miał też przedwojenny polski państwowy podatek dochodowy oraz ma go obecnie obowiązujący podatek dochodowy od osób fizycznych.
Podatek dochodowy od osób fizycznych w Polsce.
Podatek dochodowy od osób fizycznych w Polsce uregulowany jest ustawą z dnia 26 lipca 1991 r. (). Ponadto prawa i obowiązki podatnika tego podatku wynikają z szeregu postanowień Konstytucji RP, wielu ustaw i ratyfikowanych umów międzynarodowych oraz rozporządzeń wykonawczych.
Polska ustawa o podatku dochodowym od osób fizycznych z 1991 roku była nowelizowana ponad 300 razy.
Zakres podmiotowy podatku dochodowego od osób fizycznych.
Podatnikami tego podatku są osoby fizyczne. Ani Ordynacja podatkowa, ani inne ustawy podatkowe czy też przepisy prawa podatkowego nie definiują pojęcia „osoba fizyczna”. Przy ustalaniu definicji osoby fizycznej pomocnymi są uregulowania art. 8 kodeksu cywilnego, który mówi, iż każdy człowiek od chwili urodzenia ma zdolność prawną.
Oddzielnym problemem jest kwestia ustalania istnienia obowiązku podatkowego w stosunku do dochodów uzyskiwanych poza terytorium kraju. Może istnieć tu zjawisko tzw. podwójnego opodatkowania, czyli sytuacja gdy ten sam dochód został opodatkowany zarówno w państwie jego uzyskania, jak i w kraju zamieszkania. Zapobieganiu podwójnemu opodatkowaniu dochodów osób fizycznych służyć mają przede wszystkim zawierane w tym celu bilateralne umowy w sprawie zapobiegania podwójnemu opodatkowaniu.
Podmiotowość w polskim podatku dochodowym od osób fizycznych oparta została przede wszystkim na tzw. zasadzie rezydencji, czyli zależy od miejsca zamieszkania osoby fizycznej i jest związana z tzw. nieograniczonym obowiązkiem podatkowym. Osoba posiadająca miejsce zamieszkania na terytorium RP płaci podatek od całości swych dochodów krajowych i zagranicznych, bez względu na miejsce położenia źródeł przychodów.
Gdy brak jest przesłanek do przyporządkowania obowiązku podatkowego kryteriom rezydencji, stosuje się przyporządkowanie według zasady źródła, tj. według miejsca osiągania dochodów i konstrukcję tzw. ograniczonego obowiązku podatkowego. Podatnikami podatku dochodowego mogą być zatem i osoby fizyczne niemające miejsca zamieszkania ani stałego pobytu na obszarze Polski, ale tutaj osiągające dochody. Ograniczony obowiązek podatkowy polega na tym, iż osoba fizyczna niemająca na terytorium RP miejsca zamieszkania podlega opodatkowaniu od dochodów uzyskanych na jej obszarze na podstawie stosunku służbowego lub stosunku pracy, bez względu na miejsce wypłaty wynagrodzenia, oraz od innych dochodów uzyskiwanych w Polsce (np. z tytułu dywidend, kontraktów menedżerskich). Takie szerokie określenie polskiej jurysdykcji podatkowej może doprowadzić do podwójnego opodatkowania tych samych dochodów osiąganych przez jedną osobę w państwie miejsca zamieszkania i w państwie źródła przychodów. Podwójnemu opodatkowaniu dochodów osób fizycznych zapobiegać mają z jednej strony postanowienia wewnętrznego prawa podatkowego, z drugiej strony natomiast umowy międzynarodowe o unikaniu podwójnego opodatkowania. Obecnie na świecie są stosowane następujące metody w celu uniknięcia tego niekorzystnego dla podatnika zjawiska:
Specjalną kategorią podatników są małżonkowie. Mianowicie możliwe jest ich łączne opodatkowanie za pośrednictwem tzw. ilorazu małżeńskiego, przy spełnieniu następujących warunków:
Śmierć małżonka przed złożeniem wspólnego zeznania nie stanowi przeszkody do łącznego opodatkowania, brak wniosku o łączne opodatkowanie małżonka uniemożliwia wspólne rozliczanie się małżonków. Ponadto bez znaczenia jest także fakt, że małżonkowie mieszkają oddzielnie i podlegają z uwagi na swe miejsce zamieszkania właściwości różnych organów podatkowych. W sytuacji oddzielnego zamieszkiwania małżonków, właściwy miejscowo jest organ podatkowy wskazany przez nich we wspólnym rocznym zeznaniu podatkowym. Z tej możliwości rozliczania się ze swych dochodów osobistych nie mogą natomiast skorzystać osoby pozostające w konkubinacie. Konstrukcja łącznego opodatkowania ma zastosowanie także do osób samotnie wychowujących dzieci.
Kumulacja dochodów małżonków (osób samotnie wychowujących dzieci) polega na sumowaniu dochodów małżonków, ewentualnie doliczeniu dochodów małoletnich dzieci, a następnie dzieleniu sumy dochodów na połowę. Podatek jest obliczany od tej połowy dochodów i mnożony przez dwa oraz ustalany na imię obojga małżonków.
Specjalną kategorię podatników stanowią też spółki nieposiadające osobowości prawnej. Spółki tego typu stanowią tzw. pośrednie podmioty podatkowe, które co prawda wypracowują dochód, ale nie ciąży na nich obowiązek podatkowy. Dlatego też podatnikiem nie jest spółka nie posiadająca osobowości prawnej, lecz osoby fizyczne będące wspólnikami. Obliczanie podatku w takich podmiotach przebiega w dwóch fazach: w pierwszej ustala się dochód spółki, w drugiej ustala się dochód wspólnika z udziału w spółce, przy założeniu iż dochód (strata) wspólnika jest proporcjonalny do jego udziału w spółce, a w przypadku braku ustaleń odnośnie do udziałów, iż udziały wspólników są równe.
Zakres przedmiotowy podatku dochodowego od osób fizycznych.
Do zakresu przedmiotowego podatku od dochodów osób fizycznych należą wszelkiego rodzaju dochody, z wyjątkami dochodów, które zostały zakwalifikowane przez ustawę do kategorii zwolnień przedmiotowych.
Dochód jest rozumiany jako nadwyżka sumy przychodów nad kosztami ich uzyskania w danym roku podatkowym, z wyjątkiem wyraźnie zwolnionych od opodatkowania. Oprócz zwolnień przedmiotowych ustawodawca polski wyróżnił pewne dochody, których nie sumuje się (np. dochodu ze sprzedaży nieruchomości nie łączy się z dochodami z innych źródeł; dotyczy to także dochodów z nieujawnionych źródeł przychodów lub nieznajdujących pokrycia w ujawnionych źródłach albo dywidend). Wyłączenie niektórych dochodów (przychodów) z ogólnego dochodu danej osoby fizycznej nie znaczy, że nie podlegają one opodatkowaniu podatkiem dochodowym. Dochody ze źródeł przychodów niewliczanych do dochodu ogólnego są co do zasady opodatkowane oddzielnie, w formie najczęściej podatku ryczałtowego.
Przedsiębiorcy mają wybór metody opodatkowania, mogą albo:
Po stronie podatnika może wystąpić sytuacja, w której koszty uzyskania przychodu przekroczą sumę przychodów, wówczas osoba taka poniesie stratę. Wtedy podatnik może odliczyć stratę (z wyjątkiem straty powstałej z tytułu odpłatnego zbycia rzeczy i praw majątkowych oraz przychodów, z których dochody są wolne od podatku dochodowego) od dochodu osiągniętego w następnych 5 latach podatkowych z tego samego źródła, które przyniosło stratę.
Źródła przychodów można podzielić na dwie kategorie: pierwsze związane z pracą a drugie z majątkiem. Źródłami przychodu, z których dochód podlega opodatkowaniu, są:
Sąd Najwyższy w swoim orzeczeniu stwierdził, że "„zakres przedmiotu opodatkowania musi być precyzyjnie określony w ustawie podatkowej, a interpretacja jej przepisów nie może być rozszerzająca”".
Zwolnienia w podatku dochodowym od osób fizycznych.
Zwolnienia podmiotowe związane są głównie z tzw. immunitetem podatkowym przedstawicielstw dyplomatycznych i konsularnych wynikającym przede wszystkim z postanowień prawa międzynarodowego publicznego.
Zwolnienia przedmiotowe można podzielić na następujące grupy:
Podstawa opodatkowania.
Podstawą opodatkowania w podatku dochodowym od osób fizycznych jest zasadniczo suma dochodów z poszczególnych źródeł przychodów. Dochód ustawodawca definiuje jako dodatnią różnicę między sumą przychodów a kosztami ich uzyskania w danym roku podatkowym.
Przychodem są otrzymane lub postawione do dyspozycji podatnika w roku kalendarzowym pieniądze i wartości pieniężne oraz wartość otrzymanych świadczeń w naturze i innych nieodpłatnych świadczeń. W przypadku pozarolniczej działalności gospodarczej przychodem są kwoty należne, choćby nie zostały faktycznie otrzymane. Na przedsiębiorcach ciąży obowiązek podatkowy od kwot należnych z tytułu prowadzonej działalności, bez uzyskania rzeczywistego przychodu. W przypadku nieruchomości odstąpionych bezpłatnie do używania innym osobom – przychodem jest tzw. wartość czynszowa, a więc równowartość czynszu, jaki podatnik otrzymałby w razie zawarcia umowy najmu lub dzierżawy nieruchomości. Przychodem natomiast z zamiany rzeczy i praw majątkowych jest zamieniana rzecz lub prawo majątkowe o wyższej wartości, pomniejszona o koszty zamiany.
Specjalną kategorią podstawy opodatkowania jest przychód z tzw. źródeł nieujawnionych, który ustala się, przyjmując za podstawę sumę poniesionych w roku podatkowym wydatków i wartość zgromadzonych w tym roku zasobów finansowych, nieznajdujących pokrycia w już opodatkowanych bądź wolnych od opodatkowania źródłach przychodów i posiadanych przedtem zasobach majątkowych.
Kosztami uzyskania przychodów z poszczególnego źródła są wszelkie koszty ponoszone w celu osiągnięcia przychodów, z wyjątkiem kosztów wymienionych przez ustawę. Podatnik ma możliwość odliczenia do celów podatkowych wszelkich wydatków, pod tym jednak warunkiem, iż wykaże ich bezpośredni związek z prowadzoną działalnością gospodarczą lub inną działalnością zarobkową, a ich poniesienie ma lub może mieć bezpośredni wpływ na wielkość osiągniętego przychodu. Ustawodawca zawarł też katalog wydatków niestanowiących kosztów uzyskania przychodu, są nimi:
W przypadku podmiotów zobowiązanych do prowadzenia ksiąg rachunkowych oraz księgi przychodów i rozchodów koszty uzyskania przychodu rzeczywiście poniesione powinny mieć pokrycie w rzetelnych i prawidłowych księgach, mających oparcie w dokumentach księgowych.
Istnieje też możliwość ryczałtowego określenia kosztów uzyskania niektórych przychodów (np. przychody z tytułu praw autorskich – 50%, z umów o dzieło – 20%). Jeżeli podatnik wykaże, że koszty uzyskania przychodów były wyższe niż wynikające z zastosowania normy procentowej, koszty uzyskania przyjmuje się w wysokości kosztów faktycznie poniesionych.
W niektórych przychodach koszty są przez ustawodawcę traktowane jednocześnie jako dochód (np. dochody z kapitałów pieniężnych), w takich przypadkach w ogóle nie ustala się kosztów uzyskania przychodu.
Dochód w zależności od rodzaju działalności objętej opodatkowaniem oraz osób je prowadzących może być różnie ustalany. U podatników sporządzających bilans i rachunek wyników, dochodem z działalności gospodarczej jest dochód wykazany na podstawie prawidłowo prowadzonych ksiąg, zmniejszony o dochody wolne od podatku i zwiększony o wydatki niestanowiące kosztów uzyskania przychodów zaliczone uprzednio w ciężar kosztów uzyskania przychodów. U podatników osiągających dochody z działalności gospodarczej oraz prowadzących podatkowe księgi przychodów i rozchodów – dochodem z działalności jest różnica pomiędzy przychodem a kosztami uzyskania powiększona o różnicę między wartością remanentu końcowego i początkowego oraz sprzedaży składników majątku trwałego związanego z prowadzoną działalnością.
W stosunku do osób, które nie są obowiązane do prowadzenia ksiąg, dochód może być dokumentowany wszystkimi środkami dowodowymi przewidzianymi w ordynacji podatkowej. Ponadto koszty uzyskania przychodu mogą być potrącone jedynie w tym roku podatkowym, w którym zostały faktycznie poniesione.
Ulgi w podatku dochodowym od osób fizycznych.
Państwo za pomocą odpowiedniej polityki finansowej może posłużyć się podatkami do realizacji celów innych niż fiskalne. Służyć temu mogą ulgi podatkowe, faworyzujące określone kierunki działalności, jej przejawy lub sytuacje, w których znaleźli się określeni podatnicy. Konstrukcje prawne interwencji podatkowej polegać mogą na zastosowaniu preferencji okresowych lub bezterminowych dla określonych podatników lub dla określonej działalności. Ulgi podatkowe o charakterze podmiotowym lub przedmiotowym, okresowe lub bezterminowe, mogą polegać na:
Przez ulgę podatkową należy rozumieć przewidziane w przepisach prawa podatkowego zwolnienia, odliczenia, obniżki albo zmniejszenia, których zastosowanie powoduje obniżenie podstawy opodatkowania lub wysokości podatku (taką definicję formułuje ordynacja podatkowa).
Według kryterium podmiotowo-przedmiotowego ulgi podatkowe przysługujące podatnikom podatku od dochodów osobistych można podzielić na dwie grupy:
Od dochodu można odliczyć:
Od obliczonego już podatku można odliczyć:
Ponadto możliwe jest przekazanie 1% podatku na rzecz organizacji pożytku publicznego działającej na podstawie ustawy o działalności pożytku publicznego;
Zryczałtowany podatek (w wysokości mniejszej od stawek podstawowych) pobiera się m.in. od:
Ulgi można podzielić na:
Zwolnienie z PIT osób do 26. roku życia.
Od 1 sierpnia 2019 roku w życie weszła nowelizacja ustawy o podatku dochodowym, w myśl której osoby poniżej 26. roku życia i nieprzekraczające progu (85 528 zł brutto w roku podatkowym) są całkowicie zwolnione z PIT. Ze względu na wprowadzenie zmian w środku roku podatkowego, próg za 2019 rok będzie wynosił 5/12 pełnego progu, czyli 35 636,67 zł za okres od sierpnia do grudnia. Składki na PIT, do końca 2019 roku, mogą być zwracane podatnikom miesięcznie, jeżeli złożą u pracodawcy odpowiednie oświadczenie, lub zostaną wypłacone w całości jako zwrot podatku przy rozliczeniu PIT za 2019 rok. Od kolejnego roku podatkowego, składki od pracowników poniżej 26 roku życia, nie będą pobierane. Zwolnienie z PIT dotyczy jedynie zarobków uzyskanych z tytułu pracy, w przyjętej ustawie mowa jedynie o umowie o pracę oraz umowie zlecenie.
Skala podatkowa.
Skala podatkowa określona w art. 27 ust. 1 i 1a ustawy o podatku dochodowym od osób fizycznych nie ma zastosowania do dochodów opodatkowanych w formach uproszczonych, lecz jedynie w odniesieniu do dochodów opodatkowanych na zasadach ogólnych. Stawki podatkowe określają wysokość podatku w stosunku do podstawy opodatkowania i mają w tym podatku charakter stawek progresywnych (progresja łączna, szczeblowa). 1 października 2019 ustalono ich wysokość na 17% i 32% – wyższą stawkę podatku płaci około 1% podatników. W latach 2003–2006 nie waloryzowano progu dochodów (od którego zależy wysokość stawki) zgodnie ze wskaźnikiem wzrostu przeciętnego miesięcznego wynagrodzenia w gospodarce narodowej. Na lata 2009 i 2010 tzw. kwota wolna od opodatkowania wynosiła: 3091,00 zł. W 2018 r. wysokość kwoty wolnej od opodatkowania ustalono na 8000,00 zł. W Polsce była najniższa kwota wolna od podatku wśród krajów Unii Europejskiej stosujących to rozwiązanie, 9 krajów jej nie stosuje.
Dochody, które nie realizują w polskim podatku dochodowym zasady powszechności przedmiotowej i nie są włączone do dochodu globalnego podatnika oraz opodatkowane są oddzielnie zostały obciążone stawkami proporcjonalnymi o różnej wysokości. Są to m.in.
Wszystkie dochody kapitałowe (np. odsetki z lokat bankowych, zyski ze sprzedaży akcji) są oprocentowane według 19% stawki podatkowej, przy czym w niektórych przypadkach możliwe jest uwzględnienie kosztów uzyskania przychodów.
Specjalne metody obliczania podatku dochodowego oraz stawki podatkowej związane są z unikaniem podwójnego opodatkowania dochodu. Istnieją tu dwie możliwości:
Pobór podatku dochodowego od osób fizycznych.
Ustawa ustanawia płatnikami podatku dochodowego od osób fizycznych przede wszystkim zakłady pracy (w tym i indywidualnych pracodawców), rolnicze spółdzielnie produkcyjne, organy rentowe, banki wypłacające renty zagraniczne, organy zatrudnienia od wypłacanych przez nie zasiłków, Fundusz Gwarantowanych Świadczeń Pracowniczych, jednostki organizacyjne wypłacające stypendia, centra integracji społecznej. Organy te są obowiązane jako płatnicy w ciągu całego roku do obliczania, potrącania podatnikom z wypłacanych sum należnych zaliczek na poczet podatku dochodowego oraz odprowadzania tych kwot na konto urzędu skarbowego.
Niektóre grupy podatników są obowiązane do samodzielnego obliczania zaliczek na poczet podatku, składania deklaracji o miesięcznych dochodach i terminowej zapłaty owych zaliczek. Do takiego samodzielnego, bez udziału płatnika, obliczania zaliczek na podatek dochodowy zobowiązane są m.in.: osoby prowadzące działalność gospodarczą, w tym i w zakresie wolnych zawodów; osoby otrzymujące wynagrodzenie z tytułu najmu lub dzierżawy; osoby prowadzące działy specjalne produkcji rolnej; osoby otrzymujące wynagrodzenia z zagranicy; osoby otrzymujące renty i emerytury z zagranicy bez pośrednictwa płatników.
Podatnicy mają też obowiązek w terminie do dnia 30 kwietnia następnego roku złożyć w urzędzie skarbowym zeznanie na odpowiednim druku o wysokości osiągniętego dochodu (straty) w roku podatkowym. Osoby prowadzące księgi rachunkowe (handlowe) do zeznania dołączają roczny bilans z rachunkiem wyników. Podatnicy, na których ciąży obowiązek złożenia zeznania podatkowego, są obligowani jednocześnie do wpłacenia różnicy pomiędzy podatkiem należnym od dochodu wynikającego z zeznania a sumą należnych za dany rok zaliczek, w tym również pobranych przez wszystkich płatników (także np. zleceniodawców). Podatek dochodowy wynikający z zeznania jest podatkiem należnym za dany rok, chyba że urząd skarbowy wyda decyzję, w której określi inną wysokość podatku. W razie niezłożenia zeznania o wysokości osiągniętego dochodu, urząd skarbowy wydaje decyzję deklaratoryjną, określającą wysokość zobowiązania w podatku dochodowym. W stosunku do podatnika nieskładającego zeznań podatkowych możliwe jest zastosowanie sankcji karnych wynikających z kodeksu karnego skarbowego.
Szczególne formy opodatkowania.
Ryczałt od przychodów ewidencjonowanych.
Prawo do opłacania podatku dochodowego w formie ryczałtu od przychodów ewidencjonowanych przysługuje osobom fizycznym prowadzącym pozarolniczą działalność gospodarczą.
Ustawodawca stawia podatnikowi cały szereg warunków aby korzystać z tej formy opodatkowania, m.in.:
Stawki podatku płaconego w systemie ryczałtu od przychodów ewidencjonowanych, wynoszą odpowiednio: 17%, 15%, 12,5%, 10%, 8,5%, 5,5%, 3% i 2% przychodów z określonej działalności. Dla ustalenia przychodu podatnicy zobowiązani zostali do prowadzenia ewidencji przychodu odrębnie za każdy rok podatkowy, a ponadto wykazu środków trwałych oraz wartości niematerialnych i prawnych, a także przechowywania dowodów zakupu towarów.
Podatnikom płacącym podatek w tej formie przysługuje prawo pomniejszania przychodu ewidencjonowanego z tytułu spłaty odsetek od komercyjnych kredytów mieszkaniowych na nowe budownictwo czy z tytułu darowizn na rzecz organizacji pożytku publicznego oraz na cele kultu religijnego, prawo do odliczenia m.in.: składek na ubezpieczenie zdrowotne, 1% ryczałtu w przypadku wpłat na rzecz organizacji pożytku publicznego, na remont i modernizację zasobów mieszkaniowych w ramach limitu obowiązującego na lata 2003–2005.
Podatnicy ryczałtu od przychodów ewidencjonowanych są zobowiązani do samoobliczenia należnego świadczenia podatkowego, obliczania ryczałtu w okresach miesięcznych i złożenia zeznania rocznego w terminie do 31 stycznia następnego roku. Ryczałt od przychodów ewidencjonowanych wynikający z zeznania jest podatkiem należnym za dany rok podatkowy, chyba że naczelnik urzędu skarbowego wyda decyzję, w której określi inną wysokość podatku.
W razie nieprowadzenia ewidencji lub prowadzenia ewidencji bez zachowania warunków do uznania jej za dowód w postępowaniu podatkowym, organ podatkowy określa przychód na podstawie innych niż ewidencja dowodów lub w drodze oszacowania, opodatkowując tak określony przychód sankcyjną stawką podatkową w wysokości pięciokrotności stawki właściwej dla danej działalności, jednak nie większą niż 75% przychodu.
Karta podatkowa.
Z tej formy opodatkowania mogą korzystać jedynie podmioty wymienione przez ustawę w odpowiednim załączniku (jest to głównie działalność usługowa lub wytwórczo-usługowa). Ponadto trzeba spełnić jeszcze dodatkowe warunki, takie jak:
Podatek jest płacony miesięcznie według stawek kwotowych wynikających z tabel stanowiących załącznik do ustawy o zryczałtowanym podatku dochodowym. Wysokość miesięcznych stawek karty podatkowej uzależniona jest od rodzaju wykonywanej działalności, miejsca jej wykonywania oraz liczby zatrudnionych pracowników. Dlatego podatnicy prowadzący działalność opodatkowaną w formie karty podatkowej są zwolnieni od obowiązku prowadzenia ksiąg, składania zeznań podatkowych czy wpłacania zaliczek. Obowiązani są jedynie do prowadzenia książki ewidencji zatrudnienia. Podatek dochodowy w formie karty podatkowej wynikający z decyzji uwzględniającej wniosek podatnika o zastosowanie karty podatkowej obniża się o kwotę składki na powszechne ubezpieczenie zdrowotne. Płacony jest on bez wezwania w terminach miesięcznych na rachunek właściwego urzędu skarbowego. Naruszenie warunków, na których przyznano prawo do opodatkowania w formie karty podatkowej, powoduje wygaśnięcie decyzji o wysokości podatku dochodowego w formie karty podatkowej i opodatkowanie podatkiem dochodowym na zasadach ogólnych.
Korzystanie z karty podatkowej.
Przejście na kartę podatkową jest możliwe po otrzymaniu stosownej decyzji z urzędu skarbowego.
Zryczałtowany podatek dochodowy w formie karty podatkowej mogą płacić:
spełniające ustawowe warunki uprawniające do skorzystania z tej formy opodatkowania.
Karta podatkowa w przeciwieństwie do ryczałtu od przychodów ewidencjonowanych jest fakultatywną formą opodatkowania, co oznacza, że jej zastosowanie zależy od wyboru podatnika, który by móc skorzystać z tej formy opodatkowania musi złożyć stosowny wniosek.
Zryczałtowany podatek dochodowy w formie karty podatkowej mogą płacić podatnicy prowadzący działalność:
Zryczałtowany podatek dochodowy od przychodów osób duchownych.
Osoby duchowne prawnie uznanych wyznań, osiągające przychody z opłat otrzymywanych w związku z pełnionymi funkcjami duszpasterskimi, opłacają od tych przychodów podatek dochodowy w formie ryczałtu od przychodów osób duchownych. Stawki ryczałtu są kwartalne i zależą od funkcji osoby duchownej (proboszcz, wikary i osoba sprawująca porównywalne funkcje w danym związku wyznaniowym), liczby mieszkańców parafii, liczby mieszkańców gminy na terenie której znajduje się siedziba parafii. Ustawowe stawki ryczałtu podlegają obniżeniu przez urząd skarbowy, jeżeli liczba wyznawców na danym terenie stanowi mniejszość w ogólnej liczbie mieszkańców. Kwartalna stawka ryczałtu ulega ponadto obniżeniu o kwotę składki na powszechne ubezpieczenie zdrowotne.

</doc>
<doc id="159913" url="https://pl.wikipedia.org/wiki?curid=159913" title="Romuald Lipko">
Romuald Lipko

Romuald Ryszard Lipko (ur. 3 kwietnia 1950 w Lublinie, zm. 6 lutego 2020 tamże) – polski kompozytor i multiinstrumentalista.
Życiorys.
Ukończył podstawową szkołę muzyczną, z liceum muzycznego został wydalony za udział w programie telewizyjnym. Ukończył naukę w I Liceum Ogólnokształcącym im. Stanisława Staszica w Lublinie. W 1966 założył z Andrzejem Szczodorwskim zespół TRAMP, który działał przy Domu Kultury WSK w Świdniku. Od początku lat 70. był basistą, a później głównie klawiszowcem i kompozytorem w zespole "Budka Suflera". Niektóre z jego pierwszych kompozycji w Budce to "Piosenka, którą być może napisałby Artur Rimbaud", "Zdarzenie" oraz "Biały demon". W 1978 przejął rolę lidera Budki Suflera, po odejściu wokalisty Krzysztofa Cugowskiego (do 1984). Jego największym sukcesem komercyjnym okazała się płyta "Nic nie boli, tak jak życie", wydana w 1997. Sprzedała się w ponad milionowym nakładzie. Sukcesem muzycznym był występ w nowojorskiej Carnegie Hall i sesja nagraniowa w Village Studio w Los Angeles pod okiem Grega Phillinganesa. Współpracował wtedy z Marcusem Millerem, Steve’em Lukatherem i Sheilą E.
Romuald Lipko współpracował z wieloma polskimi wokalistkami. Pisał piosenki m.in. dla Anny Jantar ("Nic nie może wiecznie trwać", "Do żony wróć", "Układ z życiem"), Urszuli ("Dmuchawce, latawce, wiatr", "Malinowy król", "Za twoje zdrowie mała", "Temat Bożeny"), Ireny Jarockiej ("To za mało", "Nie odchodź jeszcze", "Lato dzikich róż"), Zdzisławy Sośnickiej ("Aleja gwiazd", "W kolorze krwi", "Serce pali się raz", "Powiedz mi panie", "Będzie co ma być"), Izabeli Trojanowskiej ("Jestem twoim grzechem", "Wszystko czego dziś chcę", "Nic za nic"), Barbary Sikorskiej ("CDN", "Mniejsze zło", "Gramatyka miłości", "Zakochajmy się jak dzieci"), Ireny Santor ("Jak fart, to fart", "Jeszcze kochasz mnie"), Maryli Rodowicz ("Tak nam słodko, tak nam gorzko"), Eleni ("Postaw na mnie, a zatrzymam deszcz").
W 2005 ukazała się kompilacja "Przeboje Romualda Lipko", zawierająca piosenki skomponowane przez niego i śpiewane m.in. przez Annę Jantar, Izabelę Trojanowską, Urszulę, Irenę Santor, Zdzisławę Sośnicką, Marylę Rodowicz i Małgorzatę Kożuchowską. Niektóre z nich były premierowe, jak "Układ z życiem" Anny Jantar odnaleziony w archiwum Lipki.
Prowadząc działalność poza zespołem, od roku 1984 wspólnie z Jarosławem Kukulskim, Natalią Kukulską, Eleni Tzoka, Haliną Frąckowiak, Zbigniewem Hołdysem, Markiem Karewiczem, Michałem Rybczyńskim, Danutą Mizgalską, był członkiem honorowym Klubu Muzycznego im. Anny Jantar, którego prezesem była Agata Materowicz.
W 2015 założył zespół Romuald Lipko Band, w skład którego weszli m.in. Izabela Trojanowska, Felicjan Andrzejczak oraz Grzegorz Wilk. Rok później Lipko zainwestował w biznes alkoholowy, zakładając spółkę "Muzyczne Alkohole", która na początku 2017 roku wprowadziła na rynek wódkę marki "Jolka, Jolka pamiętasz".
W lipcu 2019 zdiagnozowano u niego nowotwór dróg żółciowych wątroby. Zmarł 6 lutego 2020, po ponad półrocznej walce z chorobą. 12 lutego 2020 został pochowany na cmentarzu przy ulicy Lipowej w Lublinie (w obrębie sektora 30). 
Życie prywatne.
Był żonaty z Dorotą, mieli syna Remigiusza. Mieszkał przy ul. Słonecznej w Kazimierzu Dolnym.

</doc>
<doc id="159914" url="https://pl.wikipedia.org/wiki?curid=159914" title="Żuawi śmierci">
Żuawi śmierci

Żuawi śmierci – polski oddział wojskowy powstania styczniowego sformowany w lutym 1863 z ochotników w Ojcowie przez oficera francuskiego Franciszka Rochebrune’a na wzór żuawów francuskich.
Znaczenie nazwy.
Nazwa „żuaw” pochodzi od arab. "zuāwa" – nazwy szczepu Kabylów. Nazwa żuawi śmierci wynikała ze składanej przysięgi, że nigdy się nie cofną ani nie poddadzą. Mogli tylko zwyciężyć albo zginąć. Pod twardą ręką Rochebrune’a, żuawi stali się jedną z doborowych formacji powstania, w której szczególnie widoczny był "esprit de corps" – „duch oddziału”, wyrażający się m.in. w odmiennym jednolitym umundurowaniu, dyscyplinie i ceremoniałach przyjęcia do żuawów.
Umundurowanie, broń, organizacja.
Umundurowanie.
Nosili koszule z surowego jedwabiu, na którą nakładano płócienną bieliznę jako podkładkę pod ubiór z łosiowej skóry. Na ten płócienny pokrowiec zakładano właściwy mundur tego oddziału: czarną sukienną kamizelkę z naszywanym dużym białym krzyżem, surdut z czarnego sukna bez kołnierza, sięgające do kostek czarne sukienne bufiaste spodnie, wysokie buty z cholewami, szalik czarno-biały na szyi i obszyty białym barankiem czerwony fez z czarnym kutasikiem (ozdobny pęk z frędzli). Oficerowie nosili krótsze od surdutów czarne sukienne kurtki bez kołnierza zw. żuawkami, a ich fezy były obszyte siwym barankiem i ozdobione polską kokardą z orłem. Oznaki stopni oficerskich noszono na rękawach w postaci wyszywanych skomplikowanych wzorów złotych, u podoficerów z żółtej tasiemki (należało to do ówcześnie panującej mody wojskowej).
W celu ochrony tego kosztownego ubioru żołnierze zakupili sobie guńki (ciepłe męskie odzienie wierzchnie noszone przez bogatych pasterzy) z brązowego sukna.
Znany jest jeszcze jeden, późniejszy wzór umundurowania. Mundur ten składał się z niebieskiej katanki i czerwonych spodni. Żuawi umundurowani w ten sposób brali udział w wyprawie płk. Józefa Miniewskiego i walczyli w bitwach w Podlesiu i pod Krzykawką.
Ekwipunek.
Ekwipunek żuawa śmierci stanowił tornister, pas z ładownicami, sztylet, manierka, karabin kapiszonowy z bagnetem (dł. 40–60 cm) i czasem rewolwer kapiszonowy. 
Skład sztabu.
Ochotnicy do oddziału musieli być zaakceptowani przez dowódcę, który osobiście interesował się swoimi podwładnymi. W zamian, mimo egzekwowania surowej dyscypliny, z karą śmierci za niesubordynację włącznie, żołnierze darzyli Rochebrune’a wielkim szacunkiem i oddaniem.
Znak oddziału.
Była to czarna chorągiew z aplikowanym białym krzyżem, z narodowymi (biało-czerwonymi) szarfami na których widniał napis: „W imię Boże – r. 1863”. Poczet sztandarowy tworzyli: szeregowy Wierzbicki, chorąży Cywiński oraz kapitan Czaderski.
Sztandar oddziału został ofiarowany przez hr. Muszyńską, posiadał wizerunek Matki Boskiej i wiersz Wincentego Pola. Podczas bitwy pod Miechowem 17 lutego 1863 po postrzeleniu chorążego trzymany przez niego sztandar przejął i do końca potyczki ocalił Filip Kahane.
Szlak bojowy.
Pierwszy raz żuawi śmierci weszli do walki 17 lutego 1863 w bitwie pod Miechowem, w której, mimo utraty elementu zaskoczenia, Rochebrune poprowadził osobiście atak na bagnety na pozycje rosyjskie usadowione na miejscowym cmentarzu. Rozbitym i zszokowanym Rosjanom żuawi wyciągali karabiny z rąk. Jednak ponieśli ciężkie straty – ze 150 pozostało jedynie kilkunastu, w tym dowódca (polegli m.in. jego adiutanci: Jan Serafin Tomkowicz i Emanuel hr. Moszyński oraz szeregowiec – Horoch), lecz rozeszła się sława oddziału. Rochebrune następnie odtworzył formację, nazwaną Pułkiem Żuawów Śmierci, z ochotników w Krakowie (nie osiągnęła ona rozmiaru pułku).
Według części biografów, Rochebrune uczestniczył w bitwie pod Małogoszczem, lecz brak relacji o udziale formacji żuawów w tej bitwie. W tym okresie oddział osiągnął siłę batalionu liczącego 400 ludzi w dwóch kompaniach, dowodzonych przez Grzymałę (być może Tytus O'Byrn) i hr. Wojciecha Komorowskiego. Żuawi walczyli następnie 17 marca 1863 pod Chrobrzem, gdzie będąc w straży tylnej oddziałów polskich, odparli atak rosyjskich dragonów. W bitwie tej oddziałom polskim udało się wycofać, zadając poważne straty nieprzyjacielowi. Następnego dnia 18 marca oddział wziął udział w bitwie pod Grochowiskami, stanowiąc jądro oporu polskich sił, okrążonych i broniących się w lesie. Bitwa zakończyła się odparciem Rosjan, którzy ponieśli duże straty.
Po następującym później wyjeździe Rochebrune’a do Francji, nastąpił koniec oddziału. Dowodzony przez krótki okres przez Grzymałę, oddział pod koniec marca 1863 przekroczył granicę austriacką. Dwudziestu jeden ostatnich walczących w powstaniu żuawów poniosło śmierć w bitwie pod Krzykawką 5 maja 1863.
Żuawi w sztuce.
Polski malarz batalista Walery Eljasz-Radzikowski umieścił żuawów śmierci na swoim obrazie "Bitwa pod Miechowem". Pieśń o tej formacji pt. "Marsz żuawów" napisał Włodzimierz Wolski. Do mniej znanych należą te poniżej:
&lt;poem&gt;
Żuaw śmierci już się zbliża
Za Polskę chce walczyć
Już nam Moskal nie ubliża
Francuz go przestraszył
Bo na wzór wojsk Bonapartych
Żuaw z nami mierzy
Wśród tradycji nie zatartych
Na Polsce wolnej mu zależy…
&lt;/poem&gt;
&lt;poem&gt;
Żuaw śmierci, białe krzyże na swej piersi nosi
On o naszą wolną Polskę Pana Boga prosi
Krew przelewa za to, aby Polska była wolna
To jest nasza ojców ziemia, dzięki nim będzie spokojna…
&lt;/poem&gt;
O żuawach pisał też jeden z nich, Władysław Tarnowski w pieśni: i w marszu: sławiący dwóch żuawów, którzy straciwszy po ręce w bitwie pod Grochowiskami powrócili do oddziału i walki.
Grupa Rekonstrukcji Historycznej.
W Busku-Zdroju działa Grupa Rekonstrukcji Historycznej „Pułk Żuawów Śmierci”. To jedyna w kraju formacja odtwarzająca tę powstańczą jednostkę. Umundurowanie i broń jest repliką oryginalnych wzorów.
Grupa uczestniczy w inscenizacjach historycznych i uroczystościach. Buscy żuawi są w gronie głównych postaci rekonstrukcji bitwy pod Grochowiskami, odbywającej się co roku w marcu na polach wsi Grochowiska, na pamiątkę jednej z najkrwawszych powstańczych bitew 1863 roku.
15 sierpnia 2008 szesnastoosobowy oddział buskich żuawów śmierci uczestniczył w paradzie w Warszawie, z okazji Święta Wojska Polskiego i 88. rocznicy zwycięskiej Bitwy Warszawskiej.
Bibliografia.
Publikacja źródła:

</doc>
<doc id="159916" url="https://pl.wikipedia.org/wiki?curid=159916" title="Stanisław Chodyński">
Stanisław Chodyński

Stanisław Ksawery Chodyński (ur. 4 listopada 1836 w Kaliszu, zm. 16 maja 1919 we Włocławku) – polski duchowny rzymskokatolicki, historyk Kościoła, profesor Seminarium Duchownego we Włocławku i Uniwersytetu Warszawskiego. 
Życiorys.
Stanisław Chodyński był synem Feliksa i Honoraty z Wesołowskich oraz Bratem Adama i Zenona. Pierwsze nauki pobierał w domu rodzinnym, następnie uczęszczał do Wyższej Szkoły Realnej w Kaliszu. W latach 1855–1859 studiował w Seminarium Duchownym we Włocławku, w 1860 przyjął święcenia kapłańskie z rąk bpa Tadeusza Łubieńskiego. Kontynuował studia teologiczne w Akademii Duchownej w Warszawie, zakończone uzyskaniem stopnia kandydata św. teologii (1863). W latach 1863–1866 pracował jako wikariusz parafii w Sieradzu; od 1866 był profesorem seminarium we Włocławku, wykładał biblistykę, historię Kościoła, teologię dogmatyczną, liturgikę i prawo kanoniczne; pełnił także funkcje regensa. Był ponadto katechetą w gimnazjum i szkole realnej we Włocławku (1869–1882). W 1878 powrócił do pracy duszpasterskiej, był proboszczem w Bronisławiu (do 1882) i Wieńcu (1882–1887). w latach 1887–1908 ponownie profesor seminarium; krótko przed śmiercią został w 1919 profesorem honorowym UW i kierownikiem Seminarium Historii Kościoła.
Od 1877 był kanonikiem kapituły katedralnej we Włocławku, pełnił w niej funkcję prokuratora, a w latach 1894-1897 dziekana. Był również sędzią surogatem konsystorza włocławskiego i cenzorem książek religijnych w kurii diecezjalnej. Papież Leon XIII nadał mu godność protonotariusza apostolskiego.
Zajmował się historią średniowieczną Kościoła w Polsce oraz edytorstwem. W szczególności badał dzieje kapituły włocławskiej, opracował dane o działalności zakonu reformatorów, a także medyków i Żydów włocławskich oraz spis biskupów. Przyczynił się do podniesienia poziomu naukowego seminarium, powiększył i uporządkował zbiory biblioteki seminaryjnej. Przygotował do wydania nieznane wcześniej "Monumenta historica diec. Vladislaviensis" (1881-1910) i "Documenta historica Seminarii Vladislaviensis" (1897), wraz z ks. Janem Nepomucenem Fijałkiem wydał "Statuty kapituły katedralnej włocławskiej" (1915). Ponadto opublikował m.in.:
Kopie cyfrowe dzieł w KPBC 
Od 1904 był członkiem korespondentem AU, w 1907 członkiem założycielem Towarzystwa Naukowego Warszawskiego. Akademia Duchowna w Petersburgu nadała mu doktorat "honoris causa" (1901).
Zmarł 16 maja 1919 roku we Włocławku. Został pochowany na cmentarzu komunalnym we Włocławku, w kwaterze 82A/4/1 położonej w centralnym miejscu cmentarza, tuż obok ołtarza.
W 1936 roku Bibliotekę Wyższego Seminarium Duchownego we Włocławku nazwano imieniem braci Chodyńskich.

</doc>
<doc id="159917" url="https://pl.wikipedia.org/wiki?curid=159917" title="Heban (książka)">
Heban (książka)

Heban – książka Ryszarda Kapuścińskiego wydana w 1998 roku. Zbiór reportaży afrykańskich.
Jest to reporterski zapis z podróży Ryszarda Kapuścińskiego po Afryce (m.in. Etiopia, Tanzania, Nigeria, Ghana), od 1958 do wczesnych lat sześćdziesiątych, kiedy kraje te były ogarnięte ogniem różnych rewolucji i przewrotów politycznych. Jest to książka pisana w stylu, w którym reportaż przeplata się z powieścią, tworząc coś na kształt "pamiętnika reportera". W książce występuje wiele porównań życia mieszkańców Afryki do życia mieszkańców Europy.

</doc>
<doc id="159918" url="https://pl.wikipedia.org/wiki?curid=159918" title="Angels Fall First">
Angels Fall First

Angels Fall First – debiutancki album zespołu Nightwish.
Płyta wydana została w 1997 roku przez wytwórnię Spinefarm. Wydawnictwo w listopadzie, zajęło 31. miejsce na fińskiej liście albumów.
Pierwotne, limitowane do 500 sztuk, wydanie (z 1997, wytwórni Spinefarm) zawierało inną listę utworów oraz inny materiał ilustracyjny.
Lista utworów.
Opracowano na podstawie materiału źródłowego.

</doc>
<doc id="159922" url="https://pl.wikipedia.org/wiki?curid=159922" title="Oceanborn">
Oceanborn

Oceanborn – drugi album fińskiego zespołu Nightwish.
Opis albumu.
Płyta trafiła na piąte miejsce oficjalnej fińskiej listy albumów, a singel "Sacrament of Wilderness" utrzymywał się na pierwszym miejscu na liście singli przez wiele tygodni. Wiosną "Oceanborn" został wydany poza granicami Finlandii. Z czasem nagrano singel "Sleeping Sun" dla niemieckiej firmy Eclipse, zawierający także utwory „Walking in the Air”, „Swanheart” i „Angels Fall First”, który wydano w Niemczech w sierpniu. W ciągu jednego miesiąca zostało tam sprzedanych 15 tys. sztuk. W sierpniu "Oceanborn" i "Sacrament of Wilderness" zdobyły status Złotej Płyty. Wtedy też potwierdziło się, że zespół zagra 26 koncertów w całej Europie z niemiecką grupą Rage.
Lista utworów.
Opracowano na podstawie materiału źródłowego.

</doc>
<doc id="159923" url="https://pl.wikipedia.org/wiki?curid=159923" title="Texcoco">
Texcoco

Texcoco, nah. Tetzcohco [] – miasto w środkowym Meksyku, znajdujące się na wschód od miasta Meksyk. Texcoco było jednym z najważniejszych ośrodków cywilizacji Azteków, a jezioro Texcoco przedmiotem ich kultu. Populacja liczy ok. 109 tys. mieszkańców (2003).

</doc>
<doc id="159928" url="https://pl.wikipedia.org/wiki?curid=159928" title="Wishmaster">
Wishmaster

Wishmaster – trzeci album zespołu Nightwish.
Opis albumu.
Album przez trzy tygodnie zajmował pierwsze miejsce na liście albumów w Finlandii i w tym czasie zdobył status Złotej Płyty. Wkrótce został też ogłoszony albumem miesiąca w niemieckim magazynie "Rock Hard", obok długo oczekiwanych nowych albumów Bon Jovi i Iron Maiden. "Wishmaster" debiutował także na listach przebojów niemieckiej (na 21. miejscu) oraz francuskiej (66. miejsce).
Warto zaznaczyć, iż album "Wishmaster" pisany był pod natchnieniem i w nawiązaniu do serii książek fantasy osadzonych w świecie Dragonlance (Smoczej Lancy) autorstwa Margaret Weis i Tracy Hickman’a pt. „Smoki Jesiennego Zmierzchu”, „Smoki Zimowej Nocy” oraz „Smoki Wiosennego Świtu”.
Lista utworów.
Opracowano na podstawie materiału źródłowego.

</doc>
<doc id="159933" url="https://pl.wikipedia.org/wiki?curid=159933" title="Art brut">
Art brut

Art brut (sztuka marginesu albo ludzi wykluczonych), z franc. "brut" – czyli pochodząca ze stanu dzikiego, bez okrzesania – w języku polskim oznacza „ prymitywna, instynktowna”. W języku francuskim pochodzi z piśmiennictwa Jeana Dubuffeta, który pierwszy użył owego określenia, i konotuje „brak kultury”. Oznacza wszelkie formy sztuki tworzonej nieprofesjonalnie i spontanicznie, przede wszystkim przez osoby niekształcone lub dotknięte chorobą psychiczną. Zalicza się do nich szeroko rozumianych prymitywistów, jako twórców bez formalnego wykształcenia artystycznego.
W świecie anglosaskim sztuka ta określana jest jako "Outsider Art", a także "Visionary art". Pojęcie użyte zostało po raz pierwszy w 1972 roku przez pisarza brytyjskiego Rogera Cardinala, który szukał angielskiego odpowiednika francuskiego pojęcia "art brut" Dubuffeta. Wkład w uznanie wartości zjawiska mieli psychiatrzy, m.in. Leo Navratil w domu sztuki "Gugging" w Klosterneuburgu koło Wiednia oraz "La Tinaia, Centro di Attività Espressive" we Florencji we Włoszech, którzy wykorzystywali zajęcia artystyczne dla celów terapeutycznych. 
Od pół wieku wyrósł rynek tego kierunku sztuk, np. KunstKöln w Niemczech i Outsider Art Fair w Nowym Jorku; ukazują się na jego temat także specjalistyczne czasopisma np. angielskie "Raw Vision".
Historia.
Związki między sztuką a obłędem zauważyli już XIX-wieczni romantycy, ale na odkrycie przez artystów twórczości plastycznej psychicznie chorych trzeba było poczekać do początków XX wieku. „Odkrycie” to czekało na pokolenie artystów takich jak P. Picasso i P. Klee, którzy poszukiwali nowych form ekspresji twórczej, będących alternatywą wobec skostniałego akademizmu tradycji zachodnioeuropejskiej. Podobnie jak w przypadku „odkryć” sztuki prymitywów, ludowej, prehistorycznej i rysunków dziecięcych, mogły one się dokonać dopiero w warunkach uznania spontaniczności i wolnej ekspresji jako źródeł twórczej kreatywności nieograniczonej przez artystyczny formalizm i zdobytą wiedzę. Pierwsi psychiatrzy, którzy analizowali dzieła swych pacjentów pod kątem estetycznym byli już naznaczeni teoriami impresjonistów, którzy stawiali na spontaniczność, zmysłowy impuls ulotnej chwili („złapania uciekających chwil”) jako odpowiedni środek artystycznego przekazu. To była główna cecha dzieł, które gromadzili w swoich zbiorach; czy mówimy tu o kolekcji z Heidelbergu, stworzonej przez Hansa Prinzhorna (1886–1933) – historyka sztuki, który stał się psychiatrą, czy psychiatry Waltera Morgenthalera (1882–1965) – odkrywcy szwajcarskiego chłopa Adolfa Wölfliego, najbardziej znanego twórcy art brut.
Badania Prinzhorna i Morgenthalera wywarły ogromny wpływ na postrzeganie sztuki wykluczonych przez późniejszych surrealistów i zainspirowały pierwszą definicje art brut sformułowaną później przez Dubuffeta.
W 1945 roku Jean Dubuffet pozostawił swój biznes winnic, aby poświęcić się malarstwu i odbyć swoją pierwszą podróż po więzieniach i szpitalach psychiatrycznych Szwajcarii i Francji. Odwiedził pisarzy, artystów, wydawców i kuratorów muzeów, lekarzy i dyrektorów więzień. Poznawał ich kolekcje. Nawiązał trwałe przyjaźnie, m.in. z prof. Charlem Ladamem, dyrektorem placówki psychiatrycznej Bel-Air w Genewie, który zaadaptował małe pomieszczenie w szpitalnym pawilonie do prezentowania prac „wariatów” zebranych podczas całej swojej pracy zawodowej, jak również dzieła pacjentów z Bel-Air. Po powrocie do Francji, Jean Dubuffet sformułował pierwszą definicję Art Brut. Sama nazwa pojawia się po raz pierwszy na piśmie w liście Dubuffeta do szwajcarskiego malarza René Auberjonois, 28 sierpnia 1945.
Dubuffet podjął też rozpoczęte w latach 20. ubiegłego wieku przez dr Hansa Prinzhorna badania na temat sztuki „szalonych”, a także badania dr Morgenthaler poświęcone w 1921 r. leczonemu psychiatrycznie, słynnemu przedstawicielowi "Art brut", Adolfowi Wölfliemu.
W 1948 roku z inspiracji Dubuffeta powstała w Paryżu "La Compagnie de l'Art Brut" (Towarzystwo Art Brut), wspierana przez André Bretona, Jeana Paulhana, Charles’a Rattona Henri-Pierre’a Roche’a i Michela Tapie. Ulokowali się w małym domu udostępnionym przez wydawcę Gastona Gallimarda, przy rue de l'Université. Zorganizowali pierwsze wystawy poświęcone w szczególności takim artystom jak: Adolf Wölfli, Aloise, Joaquim Vincens Gironella.
W 1949 r. Dubuffet doprecyzował swoją definicję "art brut" w artykule "L’Art Brut préféré aux arts culturels". Ten tekst, swoisty manifest nowej sztuki, pojawił się w katalogu towarzyszącym pierwszej dużej wystawie La Compagnie de l'Art Brut. Odbyła się ona w Galerii Drouin René w Paryżu, gdzie można było zobaczyć: 200 prac sześćdziesięciu trzech autorów. Impreza przyciągęła uwagę Francis Ponge, Henri Michaux, Juana Miro, a przede wszystkim Claude’a Lévi-Straussa.
W 1951 r. z Compagnie de l'Art Brut zrezygnował André Breton, w tym samym roku w wyniku różnych trudności kolekcja Art Brut została „wyeksmitowana” z dotychczasowych pomieszczeń. Jean Dubuffet powierzył ją artyście Alfonso Ossorio, który umieścił ją w East Hampton, niedaleko Nowego Jorku. Na tym swoistym wygnaniu, liczący już 1200 dzieł 100 autorów, zbiór przebywał ponad dziesięć lat.
W 1959 r. Jean Dubuffet, tym razem w towarzystwie „galernika” Alphonse’a Chave, powrócił do poszukiwaniu dzieł Art Brut. Efektem tych poszukiwań była wystawa zatytułowana „L'Art Brut” w Galerii Chave.
W 1962 galeria Cordier &amp; Ekström w Nowym Jorku pokazała wybrane dzieła z kolekcji Dubuffeta. Po wystawie cała kolekcja wróciła do Francji,do dworku przy rue de Sevres w Paryżu. Compagnie de l'Art Brut odrodziła się, przekształcając się w centrum badawcze. Kuratorem miejsca został Kopac Slavka. Kolekcja cały czas rosła, dzięki licznym zakupom i darowiznom liczyła już dwa tysiące dwieście dzieł.
Po wielu latach i ciągłych przeciwnościach losu, pragnąc zapewnić swojej kolekcji stały byt, Dubuffet zdecydował się na zinstytucjonalizowanie kolekcji jako dobra publicznego i ofiarował ją miastu Lozannie (Szwajcaria) w 1971 r. Kolekcja obejmowała już wtedy nieco ponad cztery tysiące dzieł (a dokładnie: 4100 dzieł 135 autorów i ok. 1200 prac tzw. drugorzędnych, o niższej wartości). Miasto zdecydowało się, aby pod potrzeby kolekcji i tworzonego dla niej muzeum zaadaptować część XVIII-wiecznego zamku Beaulieu.
Ponieważ „Art brut” jest ściśle związana ze spojrzeniem na sztukę Dubuffeta, określenie to często jest niesłusznie identyfikowane z jego stylem. Ważniejszy jednak jest związek z jego działalnością jako kolekcjonera. Dubuffet zastrzegł sobie używanie „Art brut” jako swój wynalazek i jakby stawiał stempel oceniając prace innych artystów. To samowolne izolowanie swoich kolekcji – „Collection de l’art brut” było krytykowane wcześniej przez André Bretona i później przez Haralda Szeemanna.
W 1975 r. Collection de l'Art Brut znalazła się w zaadaptowanym zamku Beaulieu w Lozannie.
W 1976 r. kolekcja l'Art Brut w Lozannie została otwarta dla publiczności. Kuratorem był Thévoz Michel, wspomagany przez Geneviève Roulin. Obecnie kolekcja liczy sobie ponad 35 000 dzieł, również polskich twórców, tj. Henryk Żarski z Pakówki (wielkopolskie) i nieżyjący już Stanisław Zagajewski z Włocławka.
Część środowiska Dubuffeta we Francji, niezadowolona z utraty kolekcji, kontynuowała pracę stowarzyszenia, które przybrało nazwę "L’Aracine" i które od 1982 do 1997 roku sukcesywnie rekonstruowało zbiory korzystając z adresów dostarczonych przez Dubuffeta. Równolegle prowadziło też własne poszukiwania, dokonując kolejnych odkryć. W 1996 roku miało już 3000 zebranych prac i własne problemy z miejscem dla kolekcji. Tym razem francuska Dyrekcja Muzeów Narodowych uruchomiła wszystkie możliwości, żeby zatrzymać kolekcję we Francji.
W 1997 roku starania przyniosły oczekiwany efekt. L’Aracine przekazało nową kolekcję art brut Muzeum Sztuki Współczesnej i Nowoczesnej w Villeneuve-d’Ascq, niedaleko Lille, ale pod jednym warunkiem. W parku otaczającym muzeum miał być zbudowany jeszcze jeden budynek. W 2008 roku Członek Zarządu Stowarzyszenia l'Aracine prof. Alain Bouillet przyjechał do Polski, m.in. do Galerii OTO JA w Płocku. Owocem tego spotkania była zorganizowana w dniach 15–16 maja 2009 r. w Galerii OTO JA konferencja "L'art brut. Est-il le même partout? Czy wszędzie znaczy to samo?" z udziałem profesora oraz towarzysząca jej wystawa Adama Nidzgorskiego – twórcy kojarzonego z art brut z Marsylii, wielokrotnie prezentowanego w Polsce.
We wrześniu 2010 w Villeneuve-d’Ascq zostało otwarte tzw. LAM – Muzeum Sztuki Nowoczesnej, Współczesnej i Art Brut (tzw. pierwsza publiczna kolekcja art brut we Francji).
Kilku europejskich twórców "art brut".
Lista międzynarodowa:
Sytuacja art brut w Polsce.
Obecnie sztuka twórców nieprofesjonalnych uległa pewnemu zapomnieniu w oficjalnym nurcie sztuki, choć z drugiej strony zwiększa się, wciąż niewielkie, grono jej kolekcjonerów.
W Polsce art brut określane jest często mianem sztuki niepełnosprawnych, co powoduje dziś wiele nieporozumień. Najczęściej kojarzy się ją z ozdabiającymi kiermasze i festyny wytworami pracowni domów opieki społecznej czy warsztatów terapii zajęciowej. Zazwyczaj nie mają one ze sztuką wiele wspólnego. Nierzadko instruktorzy i osoby prowadzące warsztaty terapii zajęciowej, pragnąc się „wykazać”, nie tylko podpowiadają, ale wręcz sami wykonują prace niepełnosprawnych. Dyrektorzy tych placówek oczekują takich właśnie działań „instruktorskich”, bo jest wtedy co pokazać przy różnych okazjach. Łatwo wówczas zagubić osoby zdolne, autentycznych twórców, zniszczyć talent, wyhamować indywidualną ekspresję.
Sytuacja powyższa wskazuje na fakt jak ważny jest plener malarski – skupienie twórców w jednym miejscu, zaoferowanie im pracowni czynnej całą dobę i bez ograniczeń, nastawionych przyjaźnie instruktorów, możliwość konfrontacji z innymi artystami, także profesjonalnymi czy studentami ASP. Często stawia się pytanie: sztuka czy terapia? Autentyczna ekspresja twórcza na pewno może być pomocna w terapii, ale jednocześnie ma szansę ujawnić prawdziwy talent artystyczny. Pomóc się ujawnić talentom, to często znaczy tylko tyle, by nie przeszkadzać, stworzyć dobre warunki do pracy artystycznej, udostępnić materiały i pracownię, atmosferę sprzyjającą szczerym wzajemnym relacjom – takie właśnie warsztaty oraz malarskie plenery realizowane są w ramach projektu OTO JA Płockie Zagłębie Sztuki Naiwnej i Art Brut.
Przebieg historyczny.
Pierwszy duży pokaz prac artystów naiwnych i art brut w Polsce („Inni”) miał miejsce w Zachęcie w 1965 roku, za sprawą profesora Aleksandra Jackowskiego.
W 1985 roku w Muzeum im. Jacka Malczewskiego w Radomiu zorganizowana została kolejna duża wystawa „Talent, pasja, intuicja”. Były to największe i najbardziej komplementarne prezentacje sztuki „innej” w dziejach polskiego wystawiennictwa.
W 2005 roku minęło 40 lat od wystawy „Inni” w Zachęcie i 20 lat od wystawy „Talent, Pasja, Intuicja” w Muzeum im. Jacka Malczewskiego w Radomiu, które wspólnie z Państwowym Muzeum Etnograficznym w Warszawie postanowiło przygotować wystawę „Talent, Pasja, Intuicja II”. Była ona z jednej strony retrospektywnym przeglądem najciekawszych zjawisk artystycznych i najwybitniejszych osobowości twórczych z kręgu sztuki nieprofesjonalnej, naiwnej, outsider, art brut, rozpoznanych w ciągu ostatnich 20 lat, z drugiej zaś przypomnieniem wybranych, wybitnych dzieł (z dwóch poprzednich wystaw) uznanych klasyków gatunku m.in.: Nikifora, Ociepki, Monsiela, Krawczuka, Miklasiewicza, Zagajewskiego, Kudły, Zegadły, oraz prace niedawno odkrytych, niezmiernie utalentowanych artystów bez dyplomów, takich jak: Dembiński, Jeziorański, Rebelski, Świątek i innych.
W 1996 r. Wojewódzki Ośrodek Kultury w Bydgoszczy i Bydgoskie Towarzystwo Twórców Ludowych i Nieprofesjonalnych ogłosiły I Ogólnopolski Konkurs Malarski adresowany do malarzy amatorów z kręgu „sztuki naiwnej”. Nieprzypadkowo na patrona tegoż Konkursu wybrano T. Ociepkę. To w Bydgoszczy mistrz Teofil spędził ostatnie lata swego życia, tutaj odnalazł spokój rodzinnego domu, tutaj wreszcie w swej pracowni namalował wiele obrazów, które stały się ozdobą niejednej kolekcji. Założeniem konkursu była szeroka prezentacja amatorskiej twórczości z kręgu malarstwa intuicyjnego, naiwnego i art brut, wychwycenie nowych, ciekawych zjawisk i osobowości twórczych w tym nurcie plastyki. Organizatorom szczególnie zależało na pracach cechujących się szczerością i autentycznością wypowiedzi. Niespodziewanie dla nich samych swoje prace nadesłało 150 twórców z całej Polski. Z 500 Jury zakwalifikowało na wystawę 187 prac 73 autorów. Nagrodzono i wyróżniono 24 autorów, m.in. Józefa Chełmowskiego z Jagli k. Brus (grand prix), Władysława Lucińskiego z Rudy Śląskiej (I nagroda), Ryszarda Koska z Płocka (II nagroda), Damiana Rebelskiego z Bydgoszczy (II nagroda).
Towarzysząca konkursowi wystawa pokonkursowa z czasem staje się "Ogólnopolskim Biennale Sztuki Naiwnej" (szeroko rozumianej) – najważniejszą i największą imprezą promującą ten nurt sztuki współczesnej w Polsce. Wystawa organizowana jest co dwa lata, zawsze w siedzibie Muzeum Okręgowego, im. Leona Wyczółkowskiego w Bydgoszczy, (pierwsze cztery edycje w Wieży Ciśnień).
W 1994 r. ruszył w Płocku eksperymentalny "projekt Oto ja". Jego pomysłodawcą była Beata Jaszczak – instruktor plastyki w ówczesnym Wojewódzkim Domu Kultury. Pomysł był prosty: odkryć i poznać twórczość osób mieszkających w domach pomocy społecznej w woj. płockim. Beata Jaszczak odwiedziła podpłockie placówki. Efektem tych działań był pierwszy plener artystyczny w Miszewie Murowanym i kolejne (od 1998 r.) w Zakrzewie. Potencjał twórczy dostrzeżony podczas sesji wyjazdowych ujawnił się w pełni podczas letnich plenerów. Objawiły się kolejne samorodne talenty: Adam Dębiński, Barbara Chęcka/Hęcka, Halina Dylewska, Krzysztof Paradowski, Regina Chludzińska, Krzysztof Reszczyński, Krzysztof Wiśniewski, Włodzimierz Rosłon, Roman Rutkowski, Genowefa Jankowska. Powstała idea konkursu „Oto ja”, którego laureaci będą zdobywać laury podczas kolejnych edycji Ogólnopolskiego Konkursu Malarskiego im. Teofila Ociepki w Bydgoszczy. Zarówno konkurs, jak i plener są skierowane do mieszkańców Domów Pomocy Społecznej z Płocka i okolic. Ich ideą jest poszukiwanie zjawisk i indywidualności twórczych w nurcie sztuki zwanej naiwną i art brut.
Po kilku latach znawca outsiders art prof. A. Jackowski określi płocki fenomen nazwą "Płockie Zagłębie Sztuki Naiwnej i Art Burt".
W 2004 r. padł pomysł powołania stowarzyszenia, które kontynuowałoby działania podjęte przed 12 laty. "Stowarzyszenie Edukacyjno – Artystyczne OTO JA" uzyskało rejestracje w Krajowym Rejestrze Sądowym w październiku 2006 r. W styczniu 2007 r. przy wsparciu Płockiego Ośrodka Kultury i Sztuki zorganizowało "I Konferencję Dotyczącą Sztuki Naiwnej i Art Brut" w auli płockiego ratusza. Wśród zaproszonych gości byli: prof. A. Jackowski, (wykład: Sztuka zwana naiwną. Problemy z definicją), Zbigniew Chlewiński (Sztuka naiwna? Nie sztuka naiwnych!), kolekcjoner Leszek Macak (Polska sztuka naiwna i art brut na mapie sztuki światowej) oraz dr Tadeusz Młynarczyk ("Skazani na twórczość". "Arteterapia a proces twórczy"). O płockiej kolekcji opowiedziała Beata Jaszczak – prezes Stowarzyszenia OTO JA i jego członek – Paweł Mysera.
W październiku 2007 r., dzięki wsparciu sponsora, udało się otworzyć "Galerię OTO JA", która zajmuje pomieszczenia Towarzystwa Naukowego Płockiego przy pl. Narutowicza 2. Zgodnie z założeniem ma ona przede wszystkim promować artystów „płockich” poprzez wystawy indywidualne. W czerwcu 2008 r. Stowarzyszenie zorganizowało drugą konferencję dotyczą praw autorskich artystów niepełnosprawnych, ze szczególnym naciskiem na prawa artystów – osób ubezwłasnowolnionych. W listopadzie 2008 r. Galeria zorganizowała pierwszą „zewnętrzną” wystawę, która od początku zapowiadana była jako wielkie wydarzenie. Do Płocka przyjechał Erwin Sówka – ostatni żyjący członek legendarnej grupy malarzy – mistyków z Janowca (dzielnica Katowic), kierowanej przez Teofila Ociepkę. Był to pierwszy indywidualny pokaz malarstwa tego 73-letniego artysty na Mazowszu.
W połowie 2008 r. z finansowania Galerii wycofał się główny sponsor. W tym czasie Stowarzyszenie borykało się z problemem pozyskania środków na utrzymaniem lokalu. Galeria działa non-profit, nie sprzedaje prac. Jej głównym celem jest promocja i gromadzenie prac na wzór francuskich kolekcji.
Ośrodki polskiego art brut.
Współczesne polskie ośrodki art brut – obok miejsc wcześniej wymienionych – to między innymi:
Film o polskim art brut.
W lutym 2009 r. TVP Kultura pokazała trzyodcinkowy film dokumentalny o polskim art brut. Ekipa TVP Poznań odwiedziła wszystkie najważniejsze ośrodki w Polsce zajmujące się tą sztuką. Tak powstał 3-odcinkowy film dokumentalny "Sztuka zwana art brut", nawiązujący tytułem do książki prof. Aleksandra Jackowskiego "Sztuka zwana naiwną". Reżyserem filmu była Anna Kochnowicz (współpraca Joanna Daszkiewicz), związana z TVP Poznań, gdzie prowadziła m.in. program kulturalny „Afisz”. W pierwszym odcinku autorki starały się przybliżyć widzom samą definicję "art brut". Kolejny koncentrował się na postaci malarki Marii Wnęk, a w ostatnim mowa jest o relacjach sztuki z terapią.
Film był prezentowany podczas konferencji „L'art brut. Est-il le même partout? Czy wszędzie znaczy to samo?” w płockiej Galerii OTO JA 16 maja 2009.

</doc>
<doc id="159937" url="https://pl.wikipedia.org/wiki?curid=159937" title="Over the Hills and Far Away">
Over the Hills and Far Away

Over the Hills and Far Away (ang. "Za wzgórzami i daleko stąd") to minialbum fińskiej grupy Nightwish, nagrany w marcu 2001 roku.
Opis albumu.
Na albumie znalazły się: „Over the Hills and Far Away” Gary’ego Moore’a, a także dwie nowe piosenki „Away” i „10th Man Down” oraz remake utworu „Astral Romance” z albumu "Angels Fall First". Fińska premiera tego EP odbyła się w czerwcu 2001. Niemiecka wersja (Drakkar) zawierała też sześć utworów z koncertu "From Wishes to Eternity".
Lista utworów.
Opracowano na podstawie materiału źródłowego.

</doc>
<doc id="159942" url="https://pl.wikipedia.org/wiki?curid=159942" title="Muzyka bluegrass">
Muzyka bluegrass

Muzyka bluegrass (lub "bluegrass") – amerykański styl muzyki rozrywkowej z lat 50. XX wieku, wywodzący się z muzyki country, wzbogaconej wirtuozowską improwizacją (banjo, mandolina, fiddle – ludowe skrzypce, gitara, kontrabas). 
Bluegrass został zainspirowany muzyką z amerykańskiego regionu Appalachia. Ma mieszane korzenie: szkockie, irlandzkie oraz pochodzące z angielskiej muzyki tradycyjnej, później zostały dołączone elementy jazzowe pod wpływem muzyki Afroamerykanów. Imigranci z Wielkiej Brytanii i Irlandii przybyli do Appalachii w XVIII wieku i przynieśli ze sobą tradycje muzyczne swoich ojczyzn. Tradycje te obejmowały głównie angielskie i szkockie ballady, które zawierały muzykę taneczną, taką jak irlandzki reel akompaniowany przez skrzypce. 
Styl ten został rozpropagowany przez Billa Monroe'a (mandolina) z zespołem The Bluegrass Boys (z Rosine w stanie Kentucky). Uprawiany był też przez Earla Scruggsa (banjo), Chubby'ego Wise'a (śpiew i instrumenty) i Lestera Flatta (gitara).
Stolicą tego stylu był stan Kentucky.
Największe przeboje to m.in.: "Scotland" (1958), "Gotta Travel On" (1959).
Swój udział w rozwoju tego stylu miał też Elvis Presley, nagrywając piosenkę "Blue Moon of Kentucky" (1954)
Charakterystyka gatunku.
Muzyka bluegrass to przede wszystkim interpretacja starych znanych utworów country, wykonywana w sposób wirtuozowski na instrumentach klasycznych takich jak: mandolina, bandżo 5-strunowe, skrzypce, gitara i kontrabas. Znamienne dla tego stylu są pojedynki na instrumenty, dośpiewki, rozmowy i śmiech podczas muzykowania.
Zagranie utworu ma na celu popisanie się umiejętnościami przez każdego muzyka z osobna instrumentalnie i wokalnie. Muzycy mają swoje partie solowe zagrać tak aby nikt nie mógł ich powtórzyć, dlatego wprowadzili duże szybkości i karkołomne techniki grania. Lawina dźwięków potęgowana przez najgłośniejsze bandżo jest najbardziej słyszalną cechą stylu "błękitnej trawy" a schemat aranżacyjny jest tak różnorodny, że utwór jest nasycony grą solową na przemian z chórkiem, śpiewem indywidualnym każdego muzyka i wspólnym finałem.
Muzycy w celu osiągnięcia perfekcji sami dokonywali korekty siły brzmienia instrumentów oddalając się od mikrofonów, przy nagraniach studyjnych zagranie utworu poprzedzała historyjka, pogadanka jako integralna część występu. Utwory ze względu na trudność techniczną trwały niespełna kilkadziesiąt sekund aby uniknąć zmęczenia palców. Do chwili obecnej wiele dzieł bluegrassu jest nie do odtworzenia przez większość muzyków.
Bluegrass przyczynił się do rozwoju technik grania na mandolinie, bandżo i gitarze. W tym czasie technika trójpalcowa na bandżo rozwinęła się, popularyzując ten instrument do roli solowego, wykorzystując zmianę siły naciągu strun jako efekt specjalny w kompozycjach. W mandolinie wykorzystano technikę dostrajania jednej z par strun.
Współczesne inspiracje.
Bluegrass jest w dalszym ciągu żyjącym gatunkiem, o czym świadczy popularność, jaką przysporzyły temu gatunkowi współczesne aranżacje znanych przebojów muzyki pop i rock. Początek ponownemu odkrywaniu tego gatunku dała formacja Hayseed Dixie, nagrywając w roku 2001 płytę "Tribute to AC/DC" z utworami zespołu AC/DC. Płyta sprzedała się w nakładzie 200 000 egzemplarzy, otwierając drogę bluegrassowi na komercyjny rynek muzyczny w USA.
Wśród współczesnych bluegrassowych inspiracji coverów starych hitów znalazły się utwory z dorobku takich wykonawców jak: Elvis Presley, The Beatles, Kiss, Led Zeppelin, Aerosmith, Metallica, Black Sabbath, Neil Young, Motörhead oraz AC/DC.
W ślady Hayseed Dixie poszedł między innymi Billy Burnette, nagrywając w 2007 roku płytę inspirowaną twórczością Elvisa Presleya.

</doc>
<doc id="159946" url="https://pl.wikipedia.org/wiki?curid=159946" title="Rukola">
Rukola



</doc>
<doc id="159947" url="https://pl.wikipedia.org/wiki?curid=159947" title="Bloch MB.152">
Bloch MB.152

Bloch MB.152 – francuski samolot myśliwski zaprojektowany i zbudowany w 1938 roku w wytwórni lotniczej Société des Avions Marcel Bloch.
Historia.
Koncepcja budowy samoloty myśliwskiego Bloch MB.152C1 zrodziła się na początku lat trzydziestych XX wieku, gdy francuskie lotnictwo wojskowe zwróciło się do wytwórni lotniczych o zbudowanie samolotu myśliwskiego w układzie dolnopłata.
Taki typ samolotów opracował w wytwórni Société des Avions Marcel Bloch konstruktor M. Roussel – mający stanowić konkurencję dla samolotu myśliwskiego Morane-Saulnier MS.406. Projekt samolotu charakteryzował się nowoczesną konstrukcją półskorupową, całkowicie metalową, znacznie lżejszą i bardziej funkcjonalną od tradycyjnej konstrukcji kratownicowej, posiadał także podwozie chowane w locie. Prototyp samolotu oznaczono jako Bloch MB.150.01, a do jego napędu użyto silnika gwiazdowego tłokowego Gnôme-Rhône GR 14Kfs o mocy 930 KM (684 kW). Pierwszy próbny lot tego samolotu odbył się 17 lipca 1936 roku. Maszyna jednak nie spełniła pokładanych w niej nadziei. W związku z tym prototyp przerobiono, wyposażając go w większe skrzydła oraz nieco mocniejszy silniki Gnôme-Rhône GR 14N01 o mocy 940 KM (691 kW), a oblot samolotu odbył się w październiku 1937 roku. Próby tego prototypu trwały jeszcze rok, w trakcie których okazało się, że konstrukcja samolotu nie spełnia wymagań dla rozpoczęcia produkcji seryjnej. Ostatecznie zbudowano tylko 5 egzemplarzy prototypowych.
Na podstawie doświadczeń z samolotem Bloch MB.150 zbudowano nowy prototyp o zmienionej konstrukcji, który oznaczono jako Bloch MB.151.01. Pierwszy lot odbył się 18 sierpnia 1938 roku. Samolot ten po próbach w locie i po dokonaniu w nim drobnych poprawek skierowano do produkcji seryjnej, oznaczonych jako Bloch MB.151C1. Do jego napędu użyto silnika gwiazdowego Gnôme-Rhône GR N11 o mocy 920 KM (676 kW), a jego uzbrojenie składało się z 4 karabinów maszynowych kal. 7,5 mm MAC wz. 1934, umieszczonych po dwa w skrzydłach. Łącznie do 1939 roku wyprodukowano 75 samolotów Bloch MB.151C1, a ich produkcję zakończono w związku wprowadzeniem nowego samolotu Bloch MB.152.
Po rozpoczęciu produkcji seryjnej samolotu Bloch MB.151C1 w wytwórni trwały dalsze prace konstrukcyjne, które doprowadziły do budowy następnego prototypu oznaczonego jako Bloch MB.152. Różnił się od swojego poprzednika głównie mocniejszym silnikiem Gnôme-Rhône GR N21 o mocy 1030 KM (757 kW) i znacznie silniejszym uzbrojeniem. Prototyp ten został oblatany w grudniu 1938 roku, zaś testy w CEMA zakończył w marcu 1939 i skierowany do produkcji seryjnej w miejsce samolotu Bloch MB.151 oznaczonych jako Bloch MB.152C1. Jednak z powodu opóźnień w produkcji pierwszą jednostkę GC I/1 zaczęto przezbrajać w lipcu 1939. Łącznie do końca wojny wyprodukowano 525 samolotów tego typu.
Wyprodukowano jeszcze jeden prototyp oznaczony jako Bloch MB.153, który różnił się od swojego poprzednika jedynie zastosowaniem amerykańskiego silnika Pratt &amp; Whitney R-1830-SC3-G Twin Wasp o mocy 1065 KM (783 kW). Wyprodukowano jedynie egzemplarz prototypowy.
Użycie w lotnictwie.
Samoloty myśliwskie Bloch MB.151C1 i MB.152C1 systematycznie były wprowadzane do dywizjonów myśliwskich lotnictwa francuskiego. W MB.152C1 jako pierwszą jednostkę, w lipcu 1939, zaczęto przezbrajać GC I/1, jednak nie dostarczono do nich celowników i 3 września 1939 wystawiła ona grupę bojową na D.510. W chwili rozpoczęcia ataku niemieckiego na Francję 10 maja 1940 roku w lotnictwie francuskim znajdowało się 37 samolotów MB.151C1 i 93 MB.152C1 w dywizjonach myśliwskich GC I/1, II/1, I/8, II/8, II/9, III/9, II/10, III/10. Łącznie do dnia 19 czerwca 1940 roku piloci dywizjonów myśliwskich latający na tego typu samolotach zestrzelili 146 samolotów niemieckich na pewno i 34 prawdopodobnie, tracąc 47 zabitych i 46 rannych pilotów, 3 pilotów dostało się do niewoli.
Po klęsce Francji samoloty te używane były nadal w lotnictwie rządu Vichy.
Użycie w lotnictwie polskim.
Piloci Polskich Sił Powietrznych we Francji latali na samolotach Bloch MB.151C1 i MB.152C1 we Francji. Trudno jest określić, ilu tych samolotów używali Polacy. W polskim dywizjonie myśliwskim 1/145 znajdowało się 5 samolotów Bloch MB.152C1. Samolotów tych używali będący na przeszkoleniu w dywizjonach francuskich polscy piloci i tak kpt. pil. Antoni Wczelik i sierż. pil. Antoni Markiewicz zestrzelili, lecąc na samolotach MB.152C1, niemiecki bombowiec Heinkel He 111. Po jednym zestrzeleniu zanotowali także piloci klucza mjr pil. Edwarda Więckowskiego z dywizjonu III/9, piloci klucza por. pil. Zdzisława Henneberga – broniącego ośrodka przemysłowego w Chateauroux oraz piloci klucza kpt. pil. Zdzisława Krasnodębskiego. Łącznie na samolotach MB.151C1 latało 16 polskich pilotów, a na MB.152C1 – 58.
Opis konstrukcji.
Samolot Bloch MB.152C1 był jednomiejscowym samolotem myśliwskim w układzie wolnonośnego dolnopłata o konstrukcji całkowicie metalowej, półskorupowej, z zakrytą kabiną. Miał podwozie klasyczne, chowane w locie. Napęd stanowił silnik gwiazdowy tłokowy.

</doc>
<doc id="159951" url="https://pl.wikipedia.org/wiki?curid=159951" title="José Maria Escriva de Balaguer">
José Maria Escriva de Balaguer



</doc>
<doc id="159954" url="https://pl.wikipedia.org/wiki?curid=159954" title="Czermna">
Czermna

Zobacz też: Čermná

</doc>
<doc id="159956" url="https://pl.wikipedia.org/wiki?curid=159956" title="David Berg">
David Berg

David Brandt Berg (ur. 18 lutego 1919 w Oakland, Kalifornia, zm. 1 października 1994 w Costa de Caparica, Portugalia) – amerykański pastor ewangelikalny, twórca ruchu religijnego Rodzina.
Syn Hjalmera Emmanuela Berga i Virginii Lee Brandt. Po ukończeniu w 1935 szkoły średniej, a następnie szkoły biznesu w Monterey, rozpoczął (podobnie jak ojciec) pracę w gminie ewangelikalnej. Pierwszym miejscem jego pracy było Valley Farms w Arizonie, gdzie pełnił funkcję ministra; został jednak stamtąd usunięty w związku z błędami doktrynalnymi i skandalem seksualnym, w którym uczestniczył. W latach 1954–1968 pracował w szkole misjonarskiej swojego przyjaciela Freda Jordana w Miami na Florydzie; utracił jednak pracę oskarżany o agresywne metody prozelityzmu.
W 1968 udał się do Kalifornii do środowiska hipisów, gdzie prowadził udaną i bardzo niekonwencjonalną ewangelizację. Założył ruch Nastolatki dla Chrystusa (później nazwa zmieniana na Dzieci Boga, Rodzina Miłości, Rodzina, a ostatnio na Międzynarodowa Rodzina), skupiający środowiska kontestatorskie i przeciwne formalnym Kościołom i dotychczasowej religijności. Jako przywódca grupy używał imion: Dawid Mojżesz, Król Dawid, Ojciec Dawid, MO (lub Mo- skrót od Mojżesz), Tata, Dziadek.

</doc>
<doc id="159960" url="https://pl.wikipedia.org/wiki?curid=159960" title="Zaprawa murarska">
Zaprawa murarska



</doc>
<doc id="159962" url="https://pl.wikipedia.org/wiki?curid=159962" title="Topologia sieci komputerowej">
Topologia sieci komputerowej

Topologia sieci komputerowej – model układu połączeń różnych elementów (linki, węzły itd.) sieci komputerowej. Określenie "topologia sieci" może odnosić się do konstrukcji fizycznej albo logicznej sieci.
Topologia fizyczna opisuje sposoby fizycznej realizacji sieci komputerowej, jej układu przewodów, medium transmisyjnych. Poza połączeniem fizycznym hostów i ustaleniem standardu komunikacji, topologia fizyczna zapewnia bezbłędną transmisję danych. Topologia fizyczna jest ściśle powiązana z topologią logiczną np. koncentratory, hosty.
Topologia logiczna opisuje sposoby komunikowania się hostów za pomocą urządzeń topologii fizycznej.
Topologie fizyczne.
Topologia magistrali (szyny) () – wszystkie elementy sieci podłączone są do jednej magistrali. Obecnie stosowana do łączenia urządzeń w topologii punkt-punkt ().
Topologia liniowa () – odmiana topologii magistrali, w której każdy element sieci (oprócz granicznych) połączony jest dokładnie z dwoma sąsiadującymi elementami.
Topologia pierścienia () – poszczególne elementy są połączone ze sobą w taki sposób jak w topologii liniowej, a dodatkowo połączone zostały elementy graniczne tworząc zamknięty pierścień.
Topologia podwójnego pierścienia () – odmiana topologii pierścienia, w której poszczególne elementy połączone są ze sobą dwoma przewodami, co pozwala na utworzenie dwóch zamkniętych pierścieni.
Topologia gwiazdy () – elementy końcowe są podłączone do jednego punktu centralnego, koncentratora (koncentrator tworzy fizyczną topologię gwiazdy, ale logicznie jest to magistrala) lub przełącznika. Stosowana do łączenia urządzeń za pomocą skrętki lub kabla światłowodowego. Każdy pojedynczy kabel jest używany do połączenia z siecią dokładnie jednego elementu końcowego.
Topologia gwiazdy rozszerzonej () – odmiana topologii gwiazdy, posiadająca punkt centralny (podobnie jak w topologii gwiazdy) i punkty poboczne – jedna z częściej stosowanych topologii fizycznych Ethernetu.
Topologia hierarchiczna () – zwana także topologią drzewa, jest kombinacją topologii gwiazdy i magistrali, może być także postrzegana jako zbiór sieci w topologii gwiazdy połączonych w strukturę hierarchiczną (drzewiastą).
Topologia siatki () – elementy łączą się bezpośrednio, dynamicznie i niehierarchicznie z jak największą liczbą innych elementów i współpracują ze sobą w celu efektywnego trasowania danych. Sieć w topologii mesh pozwala na dynamiczne samoorganizowanie się i samokonfigurowanie. Rozwiązanie często stosowane w sieciach, w których wymagana jest bezawaryjność.
Topologie logiczne.
Topologia rozgłaszania – polega na tym, że host wysyła dane do wszystkich innych hostów podłączonych do medium (zob. protokół CSMA). Kolejność korzystania z medium według reguły „kto pierwszy wyśle, pierwszy zostanie obsłużony” (). Przykładem są tutaj sieci Ethernet:
Topologia przekazywania tokena (żetonu) – polega na kontrolowaniu dostępu do sieci poprzez przekazywanie elektronicznego tokena. Host, który w danym momencie posiada token, może skorzystać z medium. W przypadku, gdy nie ma już zadań do wykonania przekazuje token kolejnemu hostowi i cykl się powtarza:

</doc>
<doc id="159963" url="https://pl.wikipedia.org/wiki?curid=159963" title="Aram.">
Aram.



</doc>
<doc id="159971" url="https://pl.wikipedia.org/wiki?curid=159971" title="Patrick M.S. Blackett">
Patrick M.S. Blackett



</doc>
<doc id="159973" url="https://pl.wikipedia.org/wiki?curid=159973" title="Proces ergodyczny">
Proces ergodyczny

Proces ergodyczny (stacjonarny proces ergodyczny) – proces stacjonarny, dla którego wartości parametrów statystycznych po zbiorze realizacji (czyli wartość średnia, wariancja i funkcja autokorelacji) są równe wartościom tych parametrów z jego dowolnej realizacji czasowej.
Proces jest ergodyczny, gdy spełnia warunek:
gdzie:

</doc>
<doc id="159974" url="https://pl.wikipedia.org/wiki?curid=159974" title="Premiera">
Premiera

Premiera (z fr. "première" – „pierwsza”, od wyrażenia "première représentation" – „pierwsze przedstawienie”) – pierwsze przedstawienie danego utworu lub towaru szerokiej publiczności. 
Początkowo określenie odnosiło się wyłącznie do inscenizacji teatralnej bądź operowej – przy czym obejmuje ono oddzielnie każdą inscenizację (nawet tego samego utworu). Obecnie termin ten rozciągnięto na inne dziedziny – mówi się o premierze filmowej, wydawniczej bądź gry komputerowej.
Obecnie premiery książek z popularnych serii (np. "Harry Potter", "Eragon", "Zmierzch"), a także wysokobudżetowych filmów i gier są zazwyczaj synchronizowane dla danego kraju (bądź całego świata) i mają charakter uroczysty, łączone są często z szeroko zakrojonymi akcjami promocyjnymi.

</doc>
<doc id="159976" url="https://pl.wikipedia.org/wiki?curid=159976" title="Szyszki">
Szyszki



</doc>
<doc id="159977" url="https://pl.wikipedia.org/wiki?curid=159977" title="Filtr słuchowy">
Filtr słuchowy

Filtr słuchowy – model systemu słuchowego człowieka w postaci analizatora częstotliwości. Jest to najczęściej filtr pasmowoprzepustowy o szerokości pasma krytycznego zależnej od częstotliwości, np. przepuszczający tylko dźwięki słyszalne.

</doc>
<doc id="159979" url="https://pl.wikipedia.org/wiki?curid=159979" title="Colonia Dignidad">
Colonia Dignidad

Colonia Dignidad (pełna nazwa: La Sociedad Benefactora y Educacional Dignidad, obecnie Villa Baviera) – osada założona przez niemieckich imigrantów w południowym Chile, niedaleko miasta Catillo, w odizolowanym miejscu . Osadnictwo w tym miejscu rozpoczęto w połowie lat 50. XX wieku. Obecnie po przeprowadzonym śledztwie Colonia Dignidad obok Villi Grimaldi uznawana jest za jedno z najważniejszych miejsc więzienia, torturowania i mordowania ludzi w czasie reżimu militarnego Augusta Pinocheta.
Funkcjonowanie.
Kolonia urosła do 300 mieszkańców, zarówno Niemców, jak i Chilijczyków, osiągnęła 137 km². Głównym zajęciem w kolonii było rolnictwo. Posiadała ona szkołę, szpital, lotnisko, a nawet własną elektrownię. Kolonia była tajemnicza, otoczona drutem kolczastym, wieżami strażniczymi. Posiadała również ukryte zapasy broni. Odosobnienie kolonii i panująca wokół niej zmowa milczenia doprowadziły do powstania wielu spiskowych teorii na temat jej funkcjonowania, mieszających przy tym prawdę z legendami, włączając w to opowieści o okultystycznej sekcie prowadzonej przez nazistów. Inni uważali mieszkańców kolonii za nieszkodliwych dziwaków.
Niektórzy uciekinierzy z kolonii opisywali ją jako siedzibę sekty, gdzie ich lider posiadał władzę absolutną. Twierdzili, że mieszkańcy nie mieli prawa opuszczania kolonii i byli ściśle podzieleni ze względu na płeć. Korzystanie z telewizji oraz telefonów było zabronione. Według nich mieszkańcy ubierali się w bawarskie stroje oraz śpiewali pieśni ludowe. Seks był zabroniony, niektórych mieszkańców zmuszano do brania narkotyków, by zmniejszyć ich potrzeby. Surowa dyscyplina oraz tortury miały być na porządku dziennym. Schäfer miał twierdzić, że dyscyplina wzbogaca duchowo.
Paul Schäfer.
Paul Schäfer w czasie II wojny światowej był członkiem Hitlerjugend, a później służył w niemieckiej armii, był medykiem Luftwaffe. Po postawieniu mu w 1959 zarzutu pedofilii uciekł z Niemiec, by pojawić się w 1961 w Chile wraz z grupą swoich zwolenników. Założył Kolonię Dignidad i został jej przywódcą. 20 maja 1997 uciekł z Chile, poszukiwany przez władze, badające zarzuty o molestowanie 26 chłopców w kolonii. W marcu 2005 został aresztowany w Argentynie, ekstradowany do Chile. Władze podejrzewały go także o związek ze zniknięciem Borisa Weisfeilera, amerykańskiego matematyka.
Dwudziestu dwóch innych mieszkańców kolonii uznano za winnych zarzutu molestowania, wliczając to zastępcę Schäfera, dr. Hartmuta Hoppa.
Tortury.
Śledztwo Amnesty International i chilijskiej Narodowej Komisji Prawdy i Pojednania potwierdziło również, że Colonia Dignidad była wykorzystywana przez chilijskie służby bezpieczeństwa DINA do przetrzymywania i torturowania więźniów politycznych w okresie dyktatury Augusto Pinocheta. Większość z odkrytych przestępstw miała miejsce w latach 1973–1977, jednak precyzyjne daty są trudne do ustalenia. Współpraca Schäfera z Pinochetem zapewniła mu bezpieczeństwo mimo żądań ekstradycji ze strony Niemiec. Po upadku dyktatury w Chile Schäfer poczuł się zagrożony i ukrywał się aż do dnia aresztowania.
Syn szefa DINA Manuela Contrerasa twierdzi, że jego ojciec oraz Pinochet odwiedzili Colonię Dignidad w 1974; twierdził również, że Schäefer i jego ojciec byli dobrymi przyjaciółmi. Obecny przywódca, Villi Baviera, przyznaje, że tortury miały miejsce w starej kolonii, jednak w dzisiejszych czasach mieszkańcy tworzą nową społeczność.
W marcu 2005 były agent DINA Michael Townley potwierdził bliskie związki Colonii Dignidad z DINA, jak również dodał, że znajdowało się tam tajne wojskowe laboratorium broni biologicznej i chemicznej. Okazało się, iż w laboratorium prowadzono eksperymenty na więzionych ludziach. Townley wspomniał także o innym laboratorium umiejscowionym w Via Naranja de lo Curro.
Składy broni.
W czerwcu i lipcu 2005 chilijska policja odnalazła dwa składy broni w okolicy kolonii. Pierwszy znajdował się wewnątrz kolonii Dignidad, zawierał trzy kontenery z karabinami maszynowymi, karabinkami szturmowymi, wyrzutniami rakiet oraz dużym składem amunicji, niektóre egzemplarze miały 40 lat. Określono je największym arsenałem broni kiedykolwiek znalezionym w prywatnych rękach w Chile. Drugi skład znajdował się niedaleko restauracji, w której żywili się mieszkańcy, w arsenale znajdowały się wyrzutnie rakiet oraz granaty.
Villa Baviera.
Obecny lider kolonii, Peter Müller, twierdzi, że nastąpiły w niej zmiany oraz że przystąpił do modernizacji tego miejsca i jego otwarcia na świat. 26 sierpnia 2005 chilijskie władze wkroczyły do kolonii i zajęły jej majątek jako materiał dowodowy w śledztwie przeciwko jej byłym przywódcom. W kwietniu 2006 byli mieszkańcy kolonii wystosowali publiczne przeprosiny i prosili o wybaczenie za 40 lat łamania praw człowieka oraz z powodu molestowania dzieci. W liście opublikowanym w „El Mercurio”, jednej z największych gazet Chile, stwierdzili, że charyzmatyczny lider Paul Schäfer zdominował ich myśli i ciała, kiedy molestował dzieci.

</doc>
<doc id="159980" url="https://pl.wikipedia.org/wiki?curid=159980" title="Rajd Niemiec">
Rajd Niemiec

Rajd Niemiec (oficjalnie ADAC Rallye Deutschland) – rajd samochodowy organizowany obecnie pośród winnic zachodnich Niemiec z bazą rajdu w Trewirze. Trasa ma około 1200 km podzielonych na odcinki specjalne i łączące je odcinki dojazdowe.
Rajd odbywa się od 1982 roku. Od 2002 roku jest eliminacją Rajdowych Mistrzostw Świata. Odbywa się na drogach asfaltowych oraz betonowych na terenie poligonu wojskowego.

</doc>
<doc id="159983" url="https://pl.wikipedia.org/wiki?curid=159983" title="Grabowo (Szczecin)">
Grabowo (Szczecin)

Grabowo (do 1945 ) – część miasta Szczecina na osiedlu Drzetowo-Grabowo, nad Odrą.
Historia.
W 1278 na terenie Grabowa powstała jedna z najstarszych pomorskich winnic. Wieś rozwijała się jako osada wokół klasztoru "Gottesgnade" (dosł. "łaska Boża") założonego 21 stycznia 1360 (według innych źródeł w 1342) roku przez kartuzów. Przy zabudowaniach klasztornych powstały tu wówczas piekarnia, stajnie, stodoły i browar. Po roku 1534, po wprowadzeniu luteranizmu na Pomorzu podczas sejmu trzebiatowskiego, klasztor został sekularyzowany 18 maja 1538 roku. Po pożarze skrzydła wschodniego szczecińskiego zamku w 1551, z polecenia Barnima IX został przebudowany w stylu renesansowym przez mistrza budowlanego Caspara Teißa na siedzibę książęcą – zamek Oderburg. 2 listopada 1573 w swej rezydencji zmarł książę Barnim IX. Za rządów księcia Filipa II w 1612 r. zamek wzbogacił się o galerię obrazów. W Oderburgu w latach 1619/20 więziona była Sydonia von Borck. Podczas wojny trzydziestoletniej po zajęciu Szczecina przez wojska szwedzkie, zamek od 11 lipca 1630 był główną kwaterą ich głównodowodzącego – króla Szwecji Gustawa Adolfa. Podczas tej samej wojny Oderburg został zniszczony. Obecnie na dawnym wzgórzu zamkowym u zbiegu ulic Emilii Plater i Teofila Firlika znajduje się biurowiec Stoczni Szczecińskiej .
W 1846 w Grabowie przy obecnej ul. Malczewskiego założono cmentarz komunalny ("Grabower Friedhof"). Obecnie jego obszar stanowi północną część objętego ochroną konserwatorską miejskiego parku im. Stefana Żeromskiego. Po północnej stronie cmentarza grabowskiego w latach 1888-90 powstał neogotycki "Friedenskirche" – kościół parafialny Grabowa. Współcześnie nosi on wezwanie św. Stanisława Kostki. 
W 1855 Grabowo wraz z włączonym doń Drzetowem uzyskało prawa miejskie, stając się niezależnym organizmem miejskim. Niezależność ta nie trwała długo, bowiem już w 1900 r. miasto Grabowo zostało przyłączone do Szczecina. Wcześniej powstała tu jedna z ważniejszych stoczni w Prusach – przeniesiona z Łasztowni firma "Nüscke &amp; Co. AG" (zob. Albert Emil Nüscke). Nieco później powstała na Grabowie inna stocznia – "Stettiner Oderwerke". Podczas II wojny światowej dla zaspokojenia potrzeb przemysłu zbrojeniowego i okrętowego, na Grabowie funkcjonowało co najmniej 5 obozów pracy przymusowej. Wskutek dwóch gigantycznych alianckich nalotów dywanowych w 1944 roku (z 11 kwietnia i 30 sierpnia) przystoczniowa dzielnica została zmieciona z powierzchni ziemi – zniszczenia sięgnęły 95%. Po 1945 r. z ruin dawnych "Oderwerke" i drzetowskiego "Vulcana" powstała Stocznia Szczecińska.
Przy ulicy Firlika znajduje się Komenda Wojewódzka Państwowej Straży Pożarnej. Ulica nosi imię Teofila Firlika, na cześć pierwszego strażaka poległego w drodze do gaszenia pożaru w polskim Szczecinie w 1945 r.
Innymi ważniejszymi ulicami osiedla są Łady, Dubois, Stalmacha i Emilii Plater. Trzy pierwsze stanowią nadodrzańskie połączenie centrum Szczecina z Policami. Komunikację z innymi osiedlami zapewniają linie autobusowe i tramwajowe. Do Stoczni Szczecińskiej prowadzi także bocznica kolejowa ze stacji Szczecin Niebuszewo, obsługiwana ze stacji Szczecin Grabowo.

</doc>
<doc id="159984" url="https://pl.wikipedia.org/wiki?curid=159984" title="Prezydenci Libanu">
Prezydenci Libanu

Prezydent Libanu – głowa państwa Liban. Zgodnie z Paktem Narodowym z 1943 roku prezydentem może zostać tylko chrześcijanin maronita. Prezydent jest wybierany na 6-letnią kadencję przez libański parlament (Zgromadzenie Narodowe).

</doc>
<doc id="159985" url="https://pl.wikipedia.org/wiki?curid=159985" title="Rudolf Jhering">
Rudolf Jhering



</doc>
<doc id="159986" url="https://pl.wikipedia.org/wiki?curid=159986" title="Gillian Gilbert">
Gillian Gilbert

Gillian Lesley Gilbert (ur. 27 stycznia 1961 w Manchesterze) – brytyjska gitarzystka i klawiszowiec formacji New Order i The Other Two.
W młodości występowała w lokalnych zespołach z Manchesteru. W 1978 po raz pierwszy udała się na koncert Joy Division; stała się fanką zespołu i poznała jego członków. W 1980 po śmierci Iana Curtisa została członkiem New Order - zespołu powstałego na gruzach Joy Division. W 1993 wraz z Morrisem założyła grupę The Other Two i wyszła za niego za mąż.
W 2001 musiała opuścić New Order z powodu poważnej choroby jednej z córek.

</doc>
<doc id="159987" url="https://pl.wikipedia.org/wiki?curid=159987" title="Mars Telecommunications Orbiter">
Mars Telecommunications Orbiter

Mars Telecommunications Orbiter – bezzałogowa sonda kosmiczna NASA, która miała zostać wystrzelona w kierunku Marsa we wrześniu 2009 roku, a na orbitę planety wejść we wrześniu 2010. Sonda miała służyć do rozszerzenia Internetu międzyplanetarnego.
W lipcu 2005 roku poinformowano o anulowaniu misji sondy MTO z przyczyn budżetowych. Zaoszczędzone środki wykorzystano do sfinansowania innych misji badawczych. Część zadań sondy, w tym zapewnienie łączności z łazikiem Curiosity (misja Mars Science Laboratory), przejął wystrzelony w sierpniu 2005 r. Mars Reconnaissance Orbiter.
O misji.
NASA planowała rozszerzyć Internet do Marsa, kiedy w 2009 zostałby wystrzelony Mars Telecommunications Orbiter. Miał on być używany do przekazywania pakietów danych w taki sam sposób w jaki działa Internet. Dane byłyby przekazywane na Ziemię z różnych lądowników znajdujących się na Marsie i sond krążących po jego orbicie, przez co najmniej 10 lat. 

</doc>
<doc id="159989" url="https://pl.wikipedia.org/wiki?curid=159989" title="Chemosynteza">
Chemosynteza

Chemosynteza – starszy ewolucyjnie od fotosyntezy i mniej od niej skomplikowany sposób autotrofizmu. Przeprowadzają go bakterie nazywane chemoautotrofami, których źródłem energii do asymilacji dwutlenku węgla (CO2) są reakcje utlenienia prostszych związków nieorganicznych lub metanu. Odgrywa ona bardzo ważną rolę w obiegach pierwiastków ważnych biologicznie (np. azotu, węgla lub fosforu). Asymilacja dwutlenku węgla rozpoczyna się od karboksylacji rybulozo-1,5-bisfosforanu.
Chemosyntezę można podzielić na dwa etapy:
Wydajność chemosyntezy wynosi od 3 do 30%. Wydajność jest liczona jako stosunek energii zgromadzonej w związkach węgla a energii powstającej podczas utleniania reduktorów.
Przykłady chemosyntezy.
Bakterie chemosyntetyzujące podzielono na:

</doc>
<doc id="159990" url="https://pl.wikipedia.org/wiki?curid=159990" title="Talk (informatyka)">
Talk (informatyka)

talk to program służący do bezpośredniej komunikacji pomiędzy użytkownikami maszyny uniksowej. Początkowo program mógł obsługiwać tylko rozmowę dwóch użytkowników zalogowanych na tej samej maszynie. Później opracowano także protokół komunikacyjny umożliwiający kontakt użytkownikom różnych maszyn, połączonych siecią komputerową. Powstało kilka programów rozwijających ideę talka, między innymi "ntalk" oraz "ytalk". Ten ostatni umożliwia rozmowę więcej niż dwóch osób. Interfejs programów typu talk charakteryzuje się tym, że jest podzielony na obszary przypisane poszczególnym użytkownikom. W przeciwieństwie do IRC oraz komunikatorów internetowych talk przesyła pojedynczo każdy znak, zaraz po naciśnięciu klawisza.
Użytkownicy podczas korzystania z systemu mogą komunikować się między sobą. Najprostszą formą komunikacji jest wysłanie krótkiej wiadomości na konsolę innego użytkownika poprzez komendę "write" i podanie identyfikatora użytkownika docelowego jako parametru wywołania. Komunikat zakończyć należy kombinacją Ctrl-d.
Na przykład jeśli jeden z użytkowników napisze wiadomość w taki sposób:
 
 [uczeń@ktos uczeń]$ write szkola
 Witajcie uczniowie! Co słychać ciekawego?
 [uczeń@ktos uczeń]$
------------------------------------------------------------------------------ 
Wówczas na terminalu użytkownika "szkola" pojawi się:
 Message from uczeń@ktos.example.com on tty3 at 12:50 ...
 Witajcie uczniowie!
 Co słychać ciekawego?
 EOF
Pewną odmianą polecenia "write" jest "wall" (z angielskiego Write to ALL). Polecenie to powoduje wysłanie komunikatu do wszystkich zalogowanych użytkowników, z wyjątkiem tych, którzy zablokowali otrzymywanie komunikatów (poprzez "mesg n").
Jednak ten sposób komunikacji nie jest zbyt wygodny. Po pierwsze - jest to komunikacja jednostronna, tzn. użytkownik docelowy nie jest w stanie odpowiedzieć. Po drugie - wiadomość jest wyświetlana użytkownikowi docelowemu niezależnie w trakcie jakiej był czynności, zatem wiadomością taką można zakłócić pracę tegoż użytkownika.
Lepszym narzędziem do komunikacji między użytkownikami jest "talk". Pozwala on na dwustronną komunikację. Ekran podzielony jest na dwie części - w górnej części użytkownik lokalny pisze swoje wiadomości. W dolnej natomiast pojawiają się wiadomości od użytkownika zdalnego. Przykład użycia polecenia talk:
 [uczeń@ktos uczeń]$ talk szkola
 [Waiting for your party to respond]
W tym momencie na terminalu użytkownika "szkola" pojawia się komunikat: 
 Message from Talk_Talk@example.com at 18:00 ...
 talk: connection requested by uczeń@localhost.
 talk: respond with: talk uczeń
Sesję "talk" kończy się naciśnięciem klawisza Ctrl-c.
Jednak nie zawsze użytkownicy życzą sobie, aby ktokolwiek przerywał ich pracę. Dlatego też istnieje możliwość zabezpieczenia terminala przed odbieraniem wszelkiego rodzaju komunikatów. Do tego celu służy polecenie "mesg". Wywołane bez parametrów wyświetla status, z parametrem "n" zabrania przerywania pracy przez wywołanie użytkownika, natomiast z parametrem "y" zezwala.

</doc>
<doc id="159991" url="https://pl.wikipedia.org/wiki?curid=159991" title="Schronisko Samotnia">
Schronisko Samotnia



</doc>
<doc id="159993" url="https://pl.wikipedia.org/wiki?curid=159993" title="Rudolf von Ihering">
Rudolf von Ihering



</doc>
<doc id="159994" url="https://pl.wikipedia.org/wiki?curid=159994" title="Helmer Rosting">
Helmer Rosting

Helmer Rostgaard Gommesen Rosting (ur. 8 lipca 1893 w Thisted, zm. 28 czerwca 1945 w Kopenhadze) - dyplomata duński, odznaczony Orderem Dannebroga (1927) i wysoki komisarz Ligi Narodów w Wolnym Mieście Gdańsku.
Początki kariery dyplomatycznej.
Jego rodzicami byli: P. Gommesen Rosting (1863-1925) i Jacobine Rostgaard (1864-1937). Ukończył gimnazjum w Randers (1910), a następnie studia teologiczne (1917). Karierę dyplomatyczną rozpoczął w 1918 jako neutralny wizytator obozów jenieckich we Francji z ramienia Czerwonego Krzyża. Pełnił tę funkcję do 1920. W latach 1920-1932 przebywał w Genewie. Był pierwszym Duńczykiem zatrudnionym w Sekretariacie Generalnym Ligi Narodów, gdzie pracował jako członek referatu ds. ochrony mniejszości narodowych, a od 1924 w Biurze Administracji Międzynarodowej, którym kierował od 1930. Zajmował się tam głównie sprawami Gdańska, Saary i Bliskiego Wschodu. W kwietniu 1927 poślubił w Sztokholmie hrabiankę Agnethe Elisabeth Hamilton (1903-1967), córkę majora armii szwedzkiej hr. Wathiera Augusta Hugo Hamiltona (1868-1957) i jego żony Fernandy Elisabeth Busck (1882-1969).
Komisarz Ligi Narodów.
W październiku 1932, po niespodziewanej śmierci wysokiego komisarza Manfrediego Graviny, został mianowany tymczasowym Wysokim Komisarzem Ligi Narodów w Wolnym Mieście Gdańsku i sprawował tę funkcję, po przedłużeniu, do stycznia 1934, kiedy to powrócił do pracy w Lidze Narodów w Genewie, gdzie objął stanowisko dyrektora referatu ds. mniejszości narodowych. Natychmiast po objęciu swego stanowiska udał się do Warszawy, gdzie 26 października złożył wizytę Marszałkowi Piłsudskiemu i wiceministrowi Beckowi. Pożegnalną wizytę w Warszawie Rosting złożył min. Beckowi i premierowi Jędrzejowiczowi 8 stycznia 1934. Podczas pobytu w Wolnym Mieście Gdańsku angażował się w polsko-gdańskie spory dotyczące m.in. polskiej składnicy wojskowej na Westerplatte, polskich praw do użytkowania portu w Gdańsku jak i praw polskiej mniejszości na terytorium wolnego miasta, usiłując rozwiązywać je w sposób polubowny. Polska prasa oceniała jego działania w tym okresie raczej pozytywnie, podkreślając, iż dzięki umowie polsko-gdańskiej, nad zawarciem której pracował Rosting, Polska i Gdańsk osiągnęły porozumienie w kwestii położenia Polaków w Gdańsku, sytuacji portu gdańskiego i uregulowania stosunków gospodarczych między II RP, a W. M. Gdańskiem. Jednakże wkrótce Rosting znalazł się pod przemożnym wpływem niemieckiego narodowego socjalizmu, co spowodowało, iż w konfliktach polsko-gdańskich nie zachowywał wymaganej neutralności, lecz sympatyzował z Niemcami. Sympatie pronazistowskie doprowadziły do odrzucenia przez Rostinga ideałów demokratycznych, krytycznego nastawienia do Ligi Narodów i zwrócenia się ku ideom narodowego socjalizmu. Z biegiem czasu oraz rosnącej niechęci do Ligi Narodów, rozpoczął agitację za wystąpieniem Danii z tej organizacji. Z tego też powodu zrezygnował ze służby w Lidze Narodów (1936) i powrócił do Danii, gdzie znalazł zatrudnienie na skromnym stanowisku urzędnika w duńskim Ministerstwie Spraw Zagranicznych. Niezadowolony ze swej nowej posady, która nie zaspokajała jego ambicji, wymówił pracę w ministerstwie (1937) i zaczął pracować dla Czerwonego Krzyża, m.in. w Hiszpanii, podczas toczącej się tam wojny domowej.
Okres II wojny światowej.
Po wybuchu II wojny światowej (1939) został mianowany dyrektorem referatu ds. zagranicznych i pomocy jeńcom wojennym Duńskiego Czerwonego Krzyża. Był odpowiedzialny za przygotowanie pomocy humanitarnej dla Finlandii, Norwegii oraz jeńców wojennych. W późniejszym okresie, aczkolwiek bez entuzjazmu, zajmował się sprawami pomocy dla obywateli duńskich więzionych w niemieckich więzieniach i obozach koncentracyjnych. W lipcu 1940, już po okupacji Danii przez Niemców, nowo mianowany duński minister spraw zagranicznych Erik Scavenius rozważał powierzenie Rostingowi jakiegoś ważnego stanowiska w duńskim MSZ, by w ten sposób wykorzystać jego niemieckie powiązania ku pożytkowi okupowanej przez Niemców Danii, lecz dość szybko porzucił te zamysły, kiedy Rosting coraz demonstracyjniej manifestował publicznie swoje pronazistowskie sympatie, domagając się m.in. powołania w Danii rządu narodowo-socjalistycznego na wzór niemiecki. Naziści wysuwali jego kandydaturę na stanowisko ministra spraw zagranicznych (1940), a następnie na stanowisko ministra ds. wyznań (1942), jednak bez powodzenia. 
Kolaboracja z Niemcami.
We wrześniu 1943, już po zerwaniu współpracy rządu duńskiego z III Rzeszą, Rosting wystąpił do niemieckiego pełnomocnika Rzeszy w Danii, Wernera Besta z propozycją, by w zamian za zwolnienie internowanych duńskich wojskowych (których Niemcy trzymali jako zakładników po zerwaniu przez Danię współpracy z III Rzeszą) Niemcy internowali wszystkich duńskich żydów i ich zatrzymali jako zakładników na wypadek kolejnych aktów sabotażu przeprowadzanych przez duńskie podziemie. Po wyzwoleniu Danii przez wojska alianckie, Rosting został natychmiast aresztowany (6 maja 1945), a po przesłuchaniu zwolniony, lecz już następnego dnia został ponownie aresztowany i znów zwolniony. Wydarzenia te doprowadziły do załamania nerwowego u Rostinga, którego umieszczono w szpitalu. Prawdopodobnie pod wpływem obaw o to, że za swoją kolaborację z nazistami zostanie ponownie aresztowany i skazany na karę śmierci, opuścił szpital i popełnił samobójstwo. Został pochowany w Kopenhadze na cmentarzu Vestre Kirkegård.
Publikacje.
Helmer Rosting był autorem lub współautorem następujących publikacji:
Bibliografia.
Wszystkie informacje zawarte w artykule pochodzą z hasła "Helmer Rosting" w:

</doc>
<doc id="159996" url="https://pl.wikipedia.org/wiki?curid=159996" title="Gitara prowadząca">
Gitara prowadząca

Gitara prowadząca, gitara solowa ( lub ) – rola gitary w zespołach muzycznych, najczęściej rockowych, która ma zapewnić utrzymanie melodii.
Gra zwykle partie solowe, intro, riffy itp.; gitara rytmiczna, basowa oraz perkusja tworzą tło dla gitary prowadzącej.

</doc>
<doc id="160000" url="https://pl.wikipedia.org/wiki?curid=160000" title="Gitara solowa">
Gitara solowa



</doc>
<doc id="160004" url="https://pl.wikipedia.org/wiki?curid=160004" title="Inno e Marcia Pontificale">
Inno e Marcia Pontificale



</doc>
<doc id="160011" url="https://pl.wikipedia.org/wiki?curid=160011" title="Gitara rytmiczna">
Gitara rytmiczna

Gitara rytmiczna () – rola gitary grającej akompaniament w rozmaitych muzycznych stylach, najczęściej jej zadaniem jest zapewnianie harmonii, rytmu i jego akcentowanie. 
W muzyce rockowej i rock and rollu gitara rytmiczna zazwyczaj gra sekwencje akordów, które powtarzają się w utworze we właściwej dla niego kolejności – są to tzw. riffy; czasem upraszcza się akordy, grając tylko dwa lub trzy dźwięki jednocześnie (ang. power chords). W soft rocku gitarą rytmiczną jest najczęściej gitara akustyczna, natomiast w grunge’u i w metalu rolę tę spełnia gitara elektryczna.
Wraz z gitarą basową i perkusją tworzy w utworze tło dla gitary prowadzącej oraz wokalu.

</doc>
<doc id="160013" url="https://pl.wikipedia.org/wiki?curid=160013" title="Gitarzysta solowy">
Gitarzysta solowy



</doc>
<doc id="160015" url="https://pl.wikipedia.org/wiki?curid=160015" title="Glikokortykoidy">
Glikokortykoidy



</doc>
<doc id="160016" url="https://pl.wikipedia.org/wiki?curid=160016" title="Gitarzysta">
Gitarzysta

Gitarzysta – osoba grająca na gitarze, muzyk, instrumentalista, członek zespołu muzycznego lub artysta solowy. Popularnie gitarzystów dzieli się na rytmicznych i prowadzących.
Rodzaje gitar:
Najlepsi gitarzyści.
Istnieje wiele rankingów najlepszych gitarzystów.
Magazyn Rolling Stone.
Pierwsza dziesiątka z listy najlepszych gitarzystów wg magazynu Rolling Stone "The 100 Greatest Guitarists of All Time" :
Magazyn Guitar World.
Magazyn Guitar World publikuje rankingi gitarzystów dzieląc wg różnych gatunków muzycznych. W 2020 r. ogłoszono następujący ranking:
The best rock guitarists of all time:
The best blues guitarists of all time:
Early innovators:
The best metal guitarists of all time:
The best shred guitarists of all time:
The best alternative and indie guitarists of all time:
The best guitarists in the world right now:
The best punk guitarists of all time:
The best acoustic guitarists of all time:
The best jazz and fusion guitarists of all time:
Magazyn Jazz Forum.
Polski magazyn Jazz Forum publikuje co roku ranking Jazz Top. 
Najlepszymi gitarzystami w 2020 r. zostali:
Najlepsi gitarzyści basowi w 2020 r.:

</doc>
<doc id="160017" url="https://pl.wikipedia.org/wiki?curid=160017" title="Droga Przyjaźni Polsko-Czeskiej">
Droga Przyjaźni Polsko-Czeskiej

Droga Przyjaźni Polsko-Czeskiej () – szlak turystyczny o długości 27,7 km, oznakowany kolorem czerwonym, prowadzący głównym grzbietem Karkonoszy – na przemian po polskiej i czeskiej (dawniej czechosłowackiej) stronie granicy.
Historia.
Szczyty Karkonoszy jako obiekt turystyczny.
Do czasów średniowiecza najwyższe partie Karkonoszy były obszarem nietkniętym przez człowieka, a wyprawy odbywały się sporadycznie, najczęściej byli to pasterze bydła lub poszukiwacze złota, głównie Walończycy. W XVII wieku wyprawy na szczyty karkonoskie stały się powszechne, choć przybierały formę indywidualnych wypadów; w ten sposób na Śnieżkę wszedł m.in. Johann Wolfgang von Goethe. Jest to również okres budowy w górnych partiach bud pasterskich, z niektórych wyewoluowały później schroniska turystyczne. Początki zorganizowanej masowej turystyki w te rejony notuje się w XIX w., zwłaszcza po wybudowaniu linii kolejowej do Jeleniej Góry, Karpacza i Szklarskiej Poręby. Okres rewolucji przemysłowej to również przyśpieszony rozwój turystyki i wycieczek. W tym właśnie czasie ostatecznie ukształtowała się sieć dróg w wysokim paśmie Karkonoszy. Budowano je po obu stronach granicy, głównie działające w ówczesnym czasie kluby karkonoskie "Riesengebirgenverein". Przed II wojną światową Karkonosze były celem turystyki masowej.
Historia szlaku.
Szlak, istniejący w terenie i wytyczony już w II połowie XIX w. został uruchomiony 16 czerwca 1961 na mocy polsko-czechosłowackiej konwencji turystycznej jako Droga Przyjaźni Polsko-Czechosłowackiej ("Cesta československo-polského přátelství"). Dzięki jego otwarciu turystom polskim udostępniono czeskie Karkonosze, a turystom czeskim – polskie oraz zachodnią część ziemi kłodzkiej i Jezioro Otmuchowskie. Wycieczki do Czech obwarowane były jednak licznymi ograniczeniami.
W latach 70. i 80. XX wieku, w rejonie Drogi Przyjaźni odbywały się nielegalne spotkania opozycji polskiej z czechosłowacką (m.in. pierwsze spotkanie Jacka Kuronia z Vaclavem Havlem w 1978). Od 13 grudnia 1981 – w związku z wprowadzeniem stanu wojennego – Droga Przyjaźni została zamknięta. Na Śnieżkę wchodziło się wyłącznie z przewodnikiem, zaakceptowanym przez lokalne wojsko i milicję. Ruch na jej całej długości przywrócono w 1984. Dochodziło również do drobnych incydentów na szczeblu międzynarodowym; Czesi uważali, że droga ingeruje w ich terytorium w niektórych miejscach o 2 metry za głęboko (sic!). Po rozpadzie systemu komunistycznego, na szlaku pojawiły się małe przejścia graniczne.
Od 1993, po rozpadzie Czechosłowacji i powstaniu Republiki Czeskiej, szlak zmienił nazwę na Drogę Przyjaźni Polsko-Czeskiej. Nazwa ta wystąpiła również w oficjalnej umowie między Rzecząpospolitą Polską a Republiką Czeską o współpracy w sprawach granicznych, która została sporządzona w Pradze 25 maja 1999.
Pogoda i klimat.
Pogoda w szczytowych partiach Karkonoszy jest bardziej zmienna niż w niższych partiach, jak również mniej korzystna dla turystów. Oba skrajne szczyty – Szrenica i Śnieżka są pokryte mgłą przez ponad pół roku: zamglenie na Szrenicy utrzymuje się przez 264 dni, na Śnieżce odpowiednio 296. Średnia roczna temperatura dla Szrenicy wynosi +1.9 °C,dla Śnieżki +0.2 °C. Szczyt Śnieżki jest pochmurny przez 190 dni w roku i jest to najwyższy wskaźnik w Polsce. Na Śnieżce występują tylko trzy dni bezwietrzne w roku, a wiatry są często pochodzenia fenowego.
Przebieg.
Droga Przyjaźni rozpoczyna się na Szrenicy, następnie przebiega nad Śnieżnymi Kotłami, przez Czarną Przełęcz, Śląskie Kamienie, Przełęcz Karkonoską, Słonecznik, Schronisko Górskie „Dom Śląski”, Śnieżkę, Czarną Kopę, Przełęcz Sowią do Przełęczy Okraj. Na odcinku: Szrenica – Schronisko Górskie „Dom Śląski” pokrywa się z Głównym Szlakiem Sudeckim.
Mapa szlaku online: link
Dawne turystyczne przejścia graniczne.
Przed wejściem Polski i Czech do układu z Schengen (21 grudnia 2007), który zniósł kontrolę osób przekraczających granice, na Drodze Przyjaźni istniały turystyczne przejścia graniczne (piesze, narciarskie, rowerowe). Były to:
Prócz tego na szlaku istniało jedno przejście drogowe:

</doc>
<doc id="160021" url="https://pl.wikipedia.org/wiki?curid=160021" title="OMFG">
OMFG



</doc>
<doc id="160024" url="https://pl.wikipedia.org/wiki?curid=160024" title="IMVHO">
IMVHO



</doc>
<doc id="160025" url="https://pl.wikipedia.org/wiki?curid=160025" title="Do It Yourself">
Do It Yourself



</doc>
<doc id="160028" url="https://pl.wikipedia.org/wiki?curid=160028" title="Hercules Poirot">
Hercules Poirot



</doc>
<doc id="160029" url="https://pl.wikipedia.org/wiki?curid=160029" title="Vaya Con Dios">
Vaya Con Dios

Vaya Con Dios (z jęz. hiszp. "Idź z Bogiem") – belgijski zespół muzyczny założony w 1986 roku przez Dani Klein, Dirka Schoufsa, i Willy'ego Lambregta, który później został zastąpiony przez Jean-Michel Gielena. 
Największe przeboje zespołu to: „Don’t Cry for Louie”, „Nah Neh Nah”, „Puerto Rico”, „What’s a Woman”, „Time Flies”, „Heading for a Fall” oraz „Don’t Break My Heart”. 
Zespół działał do 1996 roku. W 2004 roku, po ośmiu latach przerwy zespół reaktywował się. 25 października 2014 roku w Brukseli odbył się pożegnalny koncert zespołu. Materiał rejestrowany podczas koncertu został wydany na płycie zatytułowanej "Thank You All", która ukazała się 8 grudnia 2014 roku.

</doc>
<doc id="160033" url="https://pl.wikipedia.org/wiki?curid=160033" title="Piotr Chojnacki (duchowny)">
Piotr Chojnacki (duchowny)

Piotr Julian Chojnacki (ur. 31 stycznia 1897 w Mydlicach, zm. 30 marca 1969 w Warszawie) – polski duchowny katolicki, teolog, historyk filozofii, psycholog, etyk, profesor Uniwersytetu Warszawskiego i Akademii Teologii Katolickiej w Warszawie.
Życiorys.
Był synem urzędnika kolejowego Adama i Bronisławy z domu Kosztowniak. Kształcił się w gimnazjum w Kielcach, w latach 1913-1917 studiował w Seminarium Duchownym w Kielcach. Po przyjęciu święceń kapłańskich kontynuował studia filozoficzne na uniwersytecie we Fryburgu Bryzgowijskim (1917-1921) oraz filozoficzne i psychologiczne na uniwersytecie w Louvain (1922-1923). Studiował także w Paryżu (Institut Superieur de Psychologie, College de France, uniwersytet). We Fryburgu obronił doktorat filozofii (1922, praca o etyce Kanta), a w 1926 na UW doktorat z filozofii chrześcijańskiej; w 1928 został docentem (po przedstawieniu pracy "Pojęcia i wyobrażenia w świetle psychologii i epistemologii"). Kierował Katedrą Filozofii Chrześcijańskiej na UW (1928-1954), od 1936 był profesorem nadzwyczajnym, od 1947 profesorem zwyczajnym. Brał udział w tajnym nauczaniu – wykładał historię filozofii i psychologię myślenia w Uniwersytecie Ziem Zachodnich w Warszawie oraz na tajnych kursach uniwersyteckich w Kielcach. Od 1954 był profesorem Akademii Teologii Katolickiej, kierował Katedrą Logiki, Ogólnej Metodologii Nauk i Teorii Poznania (do przejścia na emeryturę w 1967) oraz pełnił funkcję dziekana Wydziału Filozofii Chrześcijańskiej (1954-1964).
Przedmiotem jego zainteresowań naukowych była historia filozofii, psychologia myślenia, metodologia nauk humanistycznych i etyka. Zainicjował badania porównawcze nad filozofią Kanta i Tomasza z Akwinu, szczególnie w kwestii poznania intelektualnego. Postawił tezę antropologiczną, według której człowiek jest zarazem rozumnym zwierzęciem i genialnym wytwórcą.
Spoczywa na cmentarzu Powązkowskim (kwatera 121-6-21).
Niektóre prace:
Był członkiem korespondentem Towarzystwa Naukowego Warszawskiego (od 1946), członkiem Polskiego Towarzystwa Teologicznego w Krakowie (1947), członkiem Towarzystwa Naukowego KUL (1952). Miał opinię wybitnego dydaktyka.
Mieszkał w domu Stowarzyszenia Mieszkaniowego Spółdzielczego Profesorów UW na Sewerynowie.
W PRL związany z ruchem księży patriotów.

</doc>
<doc id="160035" url="https://pl.wikipedia.org/wiki?curid=160035" title="Matka Boska Częstochowska">
Matka Boska Częstochowska



</doc>
<doc id="160037" url="https://pl.wikipedia.org/wiki?curid=160037" title="Temperaturowy współczynnik rezystancji">
Temperaturowy współczynnik rezystancji

Temperaturowy współczynnik rezystancji ("α" lub "TWR") – względna zmiana rezystancji danego materiału przy zmianie temperatury o 1 K, wyrażona w K−1. W elektronice stosuje się między innymi rezystory wykonane ze specjalnych stopów metali o małym α, jak manganin czy konstantan oraz elementy półprzewodnikowe o dużym, ujemnym α – termistory.
Przewodniki.
Zależność rezystancji od temperatury jest dla większości metali w przybliżeniu liniowa i dla szerokiego przedziału temperatur prawdziwy jest wzór:
gdzie:
Półprzewodniki.
Dla elementów półprzewodnikowych, takich jak termistory, zależność rezystancji od temperatury jest uwarunkowana głównie zależnością koncentracji nośników od temperatury. Jest to zależność wykładnicza:
gdzie:
Logarytmując stronami powyższe równanie, otrzymujemy:
gdzie:
jest stałą materiałową.
Współczynnik temperaturowy oporu termistora zdefiniowany jest wzorem:
Z zależności formula_2 od formula_3 mamy:
tak więc:

</doc>
<doc id="160045" url="https://pl.wikipedia.org/wiki?curid=160045" title="Wisła Śmiała">
Wisła Śmiała

Wisła Śmiała – jedno z ramion ujściowych Wisły w Gdańsku. Ma długość 2,5 km i uchodzi do Zatoki Gdańskiej.
Wisła Śmiała oddziela Wyspę Portową (na zachodzie) i Wyspę Sobieszewską (na wschodzie). Przy wschodnim brzegu zlokalizowany jest rezerwat przyrody Ptasi Raj. Na brzegu zachodnim znajdują się Stocznia Wisła, ośrodki żeglarskie w Górkach Zachodnich, a także użytek ekologiczny „Zielone Wyspy”.
Historia.
Ramię powstało w 1840 roku, gdy w wyniku zatoru lodowego wody Wisły (ramienia nazywanego wtedy Leniwką) przerwały wydmy Mierzei Wiślanej koło osady Górki (niem. "Neufähr") i znalazły ujście w Morzu Bałtyckim. Wieś została podzielona na dwie, nazwane Górki Wschodnie ("Östlich Neufähr") i Górki Zachodnie ("Westlich Neufähr"). Nowe ujście rzeki nazwano na mapach niemieckich "Weichseldurchbruch" (Przełom Wisły), a na polskich Wincenty Pol wprowadził nazwę "Wisła Śmiała".

</doc>
<doc id="160046" url="https://pl.wikipedia.org/wiki?curid=160046" title="Bitwa o Atlantyk">
Bitwa o Atlantyk

Bitwa o Atlantyk – najdłuższa kampania II wojny światowej toczona na Oceanie Atlantyckim i tworzących go morzach; trwała od 3 września 1939 roku do kapitulacji Niemiec w maju 1945 roku. Największe natężenie zmagań miało miejsce od wiosny 1940 do lata 1944 roku. Najważniejszymi uczestnikami tych działań morskich były: brytyjska Royal Navy i niemiecka Kriegsmarine, a od roku 1941 także flota amerykańska. Obok nich w zmaganiach uczestniczyły mniejsze floty, jak sowiecka Flota Północna, floty: Kanady, Australii, Nowej Zelandii, Belgii, Holandii, Norwegii, Polski, czy Wolnej Francji, w końcowym okresie niektórych państw Ameryki Południowej, na czele z Brazylią, a po stronie Niemiec włoska Regia Marina.
Bitwa o Atlantyk miała ogromne znaczenie dla obu stron. Niemcy, próbując zniszczyć flotę handlową sprzymierzonych, chcieli doprowadzić do załamania się potencjału gospodarczego Wielkiej Brytanii, ta zaś – wraz ze swoimi sprzymierzeńcami – główny wysiłek wojenny w ramach bitwy o Atlantyk skupiała na obronie morskich linii komunikacyjnych.
Nazwy „Battle of the Atlantic” pierwszy użył premier Wielkiej Brytanii Winston Churchill w 1941 roku. Kampania ta zaangażowała – na wszystkich jej teatrach i milionach kilometrów kwadratowych Oceanu – tysiące statków i okrętów w ponad stu bitwach konwojowych oraz około tysiącu starć pojedynczych okrętów. Szala zwycięstwa przechylała się raz na jedną, raz na drugą stronę, wraz z wprowadzaniem nowych broni, taktyk i sposobów przeciwdziałania przeciwnikowi.
W przededniu wojny.
Po samozatopieniu okrętów "Hochseeflotte" w Scapa Flow w czerwcu 1919 roku, Niemcy zostały praktycznie pozbawione marynarki wojennej. Zgodnie traktatem wersalskim wszystkie niemieckie okręty zbudowane po 1913 roku miały być zezłomowane, a konstruowanie okrętów podwodnych zostało zakazane. Traktat zezwalał jedynie na zachowanie sześciu pancerników i sześciu krążowników z lat 1899–1906 oraz dwunastu niszczycieli i dwunastu torpedowców z lat 1906–1913, przy czym wymiana na nowe mogła nastąpić dopiero po osiągnięciu przez te jednostki wieku 20 lat. Obsada personalna została ograniczona do 15 tysięcy ludzi, w tym 1,5 tys. oficerów.
W pierwszych dekadach XX wieku Wielka Brytania dysponowała największą flotą handlową na świecie, do niej też należała największa wartość wymiany zagranicznej. Stabilność i przetrwanie państwa były jednak uzależnione od bezpieczeństwa i drożności morskich szlaków żeglugowych. Toteż imperium brytyjskie – które wciąż dysponowało najsilniejszą nawodną flotą wojenną świata – pomne swoich doświadczeń z niemiecką ofensywą podwodną podczas I wojny światowej, w trakcie zwołanej w 1921 roku z inicjatywy Stanów Zjednoczonych Konferencji Waszyngtońskiej, usiłowało doprowadzić do całkowitego międzynarodowego zakazu budowy i posiadania okrętów podwodnych. Okręty tej klasy postrzegało bowiem jako największe zagrożenie dla swojego panowania na morzach. Wobec fiaska tego dążenia i nie zapisania zakazu w Traktacie Waszyngtońskim z 1922 roku, Wielka Brytania skłoniła delegacje innych państw do podpisania deklaracji o wyrzeczeniu się używania okrętów podwodnych do prowadzenia nieograniczonej wojny podwodnej przeciwko statkom handlowym. Traktat Waszyngtoński w rzeczywistości jednak sformalizował zakończenie brytyjskiej supremacji na morzu, zaś narosłe w trakcie „Wielkiej Wojny” ogromne zadłużenie Wielkiej Brytanii, ostatecznie pogrzebało brytyjską zdolność do utrzymywania wielkiej floty, zdolnej do prowadzenia operacji w każdym zakątku świata. Słabnąca pozycja Wielkiej Brytanii, która nie była w stanie dorównać amerykańskiej gospodarce, zmusiła ją do traktatowego przyjęcia amerykańskich propozycji ograniczających zbrojenia morskie – zaakceptowania stosunku 5:5:3 w zakresie ciężkich okrętów nawodnych Stanów Zjednoczonych, Wielkiej Brytanii i Japonii. Taki stosunek sił spowodował jednak, że Wielka Brytania stanęła przed – co prawda odległą we wczesnych latach dwudziestych, lecz coraz bardziej realną wobec rozwoju japońskiej floty – perspektywą niemożności dorównania nawet Japonii na Dalekim Wschodzie, gdyby Zjednoczone Królestwo stanęło w obliczu konieczności jednoczesnego prowadzenia działań wojennych zarówno na Atlantyku i Morzu Śródziemnym, jak i na Zachodnim Pacyfiku oraz Oceanie Indyjskim.
Wielka Brytania nie poprzestała jednak na próbach prawnego zablokowania rozwoju broni, którą postrzegała jako zagrożenie. Jeszcze w 1917 roku w Anti-Submarine Division opracowano urządzenie wysyłające impulsy fali ultradźwiękowej, która mogła być wysłana w dowolnym kierunku w wodzie, echo zaś odbite od podwodnego obiektu było przechwytywane przez antenę odbiorczą, zaś całkowity czas transmisji był przetwarzany na dane określające odległość do obiektu od którego odbiła się fala. Urządzenie, którego nazwa pochodziła od akronimu używanej w tajnych dokumentach nazwy kwarcu: ASDivite, ASDIC, pozwalało na wykrycie obiektu podwodnego w odległości do jednej mili morskiej od nadajnika fali. ASDIC pozwalał na ustalenie odległości i kierunku do obiektu, jednak – przynajmniej we wczesnych fazach ataku – nie umożliwiał ustalenia głębokości zanurzenia okrętu podwodnego. ASDIC, obok zespołu hydrofonów, zaczął być instalowany zarówno w okrętach nawodnych, jak i w brytyjskich okrętach podwodnych.
Mimo zwiększenia możliwości wykrywania okrętów podwodnych dzięki wprowadzeniu ASDICu oraz mimo zakazu prowadzenia nieograniczonej wojny podwodnej, rząd brytyjski kontynuował wysiłki zmierzające do wprowadzenia zakazu posiadania okrętów podwodnych, podczas konferencji genewskiej w 1932 roku oraz londyńskiej w 1935 roku. Obie próby ponownie zakończyły się niepowodzeniem, co gorsza Japonia wypowiedziała wszelkie międzynarodowe konwencje ograniczające zbrojenia morskie, a III Rzesza – którą na mocy traktatu wersalskiego obowiązywał zakaz posiadania okrętów podwodnych – wznowiła ich produkcję. Traktat londyński z 1930 roku, wprowadził jednak limity dla zachodnich marynarek wojennych, które zgodziły się nie przekroczyć całkowitego brytyjskiego tonażu okrętów podwodnych 52 700 ton oraz nie budować okrętów tej klasy o wyporności standardowej na powierzchni przekraczającej 2000 ton.
Wielka Brytania wydawała się być względnie zadowolona z takiego obrotu sytuacji, pokładając też wielkie zaufanie w ASDICu. W 1937 roku, Pierwszy Lord Admiralicji Sir Samuel Hoare zapewnił brytyjską Izbę Gmin, że „okręty podwodne nie są już więcej zagrożeniem dla bezpieczeństwa Imperium Brytyjskiego”. W rzeczywistości przeciętny zasięg ASDICu, który w dobrych warunkach działał skutecznie do 2500 jardów (2300 metrów) – znacznie mniej niż zasięg torped – miał skuteczny zasięg o połowę mniejszy: 1300 jardów (1200 metrów). Co gorsza, instrument ten był całkowicie „ślepy” w promieniu 200 jardów (180 metrów) od nadajnika, a wiec w krytycznym rejonie wokół okrętu nawodnego, z którego rufy zrzucane były bomby głębinowe. Co więcej, ufając zapewnieniom kanclerza Niemiec Adolfa Hitlera o chęci utrzymania pokojowych stosunków z Wielką Brytanią, rząd brytyjski aż do roku 1938 nie zdawał sobie sprawy z rosnącego zagrożenia ze strony rozbudowywanej Kriegsmarine i jej floty podwodnej w szczególności. Wyrazem tego zaufania był brytyjsko-niemiecki traktat morski z 1935 roku.
Rozbudowa Kriegsmarine.
W roku 1921 rozpoczęto prace nad pierwszym okrętem, który – według postanowień traktatu wersalskiego – wolno było Niemcom wymienić: zwodowano lekki krążownik Emden, niebawem dołączyły doń trzy następne: Königsberg i Karlsruhe w roku 1929 oraz Köln w 1930. Jednocześnie trwało poszerzanie i pogłębianie kanału łączącego bazę floty wojennej w Wilhelmshaven z Morzem Północnym, tak, by mogły nim wchodzić i wychodzić wielkie jednostki. W tajemnicy opracowano nowy rodzaj min magnetycznych, które można było zrzucać z samolotów, a te z kolei – jako cywilne – testowano w Stacji Prób Hydroplanów.
Traktat waszyngtoński z 1922 roku dawał Niemcom pewną możliwość budowy nowych okrętów, tzw. pancerników kieszonkowych, nie mogących przekraczać 10 200 ton wyporności. 19 maja 1931 roku zwodowano pierwszy z nich, Deutschland, a dwa dalsze – Admiral Scheer i Admiral Graf Spee – były w budowie. Wraz z dojściem Hitlera do władzy, Niemcy rozpoczęły realizację planu budowy sześciu pancerników, sześciu krążowników, kilku dywizjonów niszczycieli, torpedowców i poławiaczy min oraz 16 U-Bootów.
Od 1933 roku rząd brytyjski chcąc zabezpieczyć swoją dominację na morzu, sondował możliwość zawarcia odrębnego układu z Niemcami, który ograniczyłby możliwość rozwoju niemieckiej floty do ułamka wielkości floty brytyjskiej. Ograniczone w tym względzie traktatem wersalskim Niemcy były skłonne porozumieć się w tej mierze z Wielką Brytanią, co legalizowałoby przynajmniej część tajnych i w większości nielegalnych do tej pory niemieckich zbrojeń morskich. Rozpoczęte w maju 1935 roku negocjacje w Londynie, przy braku sprzeciwu Francji, Stanów Zjednoczonych, Japonii i Włoch – do rządów których Wielka Brytania zwróciła się z pytaniem o akceptację, doprowadziły do podpisania 18 czerwca 1935 roku traktatu brytyjsko-niemieckiego. Zgodnie z zawartym porozumieniem Niemcy miały prawo rozwijać swoją marynarkę wojenną, jednak jej ogólna wielkość nie mogła pozostawać wobec wielkości marynarki brytyjskiej w stosunku większym niż 35:100 w odniesieniu do tonażu floty. Szczególnym rozwiązaniem w traktacie, przy zachowaniu ogólnego parytetu 35%, było ograniczenie rozwoju niemieckiej floty podwodnej do 45% wielkości floty podwodnej Wielkiej Brytanii. Przez traktatowo narzucony współczynnik, traktat brytyjsko-niemiecki pośrednio włączył Niemcy w orbitę oddziaływania traktatu londyńskiego, którym ograniczone były rozmiary Royal Navy. Dozwolone rozmiary floty niemieckiej odniesieniu do tonażu floty na podstawie tych traktatów przedstawia tabela:
Umowa brytyjsko-niemiecka była olbrzymim sukcesem Niemiec. III Rzesza nie tylko bowiem uzyskała prawo rozbudowy swojej floty, lecz traktat był także jednym z elementów polityki dzielenia sojuszników z czasów Wielkiej Wojny, Francji i Wielkiej Brytanii. Naczelną zasadą polityki Hitlera w tym czasie było niepodejmowanie kroków mogących zostać odczytanymi jako rodzące zagrożenie dla imperium brytyjskiego, zaś traktatowe samoograniczenie się Niemiec, budowało zaufanie rządu brytyjskiego do kanclerza III Rzeszy. Skutkiem ograniczeń traktatu wersalskiego, Niemcy nie mogły projektować, budować i używać okrętów podwodnych. Już jednak w lipcu 1922 roku konsorcjum zakładów Kruppa i stoczni Vulcan z tajnym udziałem finansowym Reichsmarine, założyło w holenderskiej Hadze niemieckie biuro projektowe okrętów podwodnych IvS ("Ingenieurskantoor voor Scheepsbouw"), które opracowując projekty okrętów podwodnych dla Argentyny, Finlandii, Turcji, Hiszpanii, Szwecji i ZSRR, zachowywało niemiecką zdolność projektowania oraz przygotowywało pierwsze projekty przyszłych niemieckich okrętów podwodnych. 
Okręty projektowane przez IvS dla państw trzecich, służyły później jako prototypy niemieckich jednostek podwodnych przybrzeżnego typu "IIA", dalekiego zasięgu "IA" oraz oceanicznych jednostek typu "VIIA". Niemieccy oficerowie, inżynierowie i konstruktorzy wyjeżdżali także za granicę w celu odbywania szkoleń na wybudowanych w oparciu o projekty IvS okrętach. Jednocześnie zakłady w Niemczech, w tajemnicy opracowywały projekty urządzeń niezbędnych do budowy okrętów podwodnych, Zeiss – peryskopyów, MAN – silników Diesla, Lorenz – wyposażenia radiowego, Anschütz zaś żyrokompasów. Jednak już od początku lat 30. niemiecka marynarka uruchomiła program budowy okrętów uwzględniający możliwość wojny z Francją i Polską w roku 1938. Z naruszeniem limitów traktatu wersalskiego, zaakceptowany w 1932 roku tajny plan "Umbau" przewidywał budowę lotniskowca, dziewięciu eskadr lotnictwa morskiego oraz 3 flotylli okrętów podwodnych – razem 16 U-Bootów. Hitler po dojściu do władzy kontynuował ten plan, zakazując jednak budowy U-Bootów. Zbliżenie francusko-radzieckie spowodowało modyfikację planu, z uwzględnieniem wojny z koalicją francusko-radziecką, co spowodowało zwiększenie liczby planowanych okrętów podwodnych do 72. Hitler wydał rozkaz rozpoczęcia budowy okrętów podwodnych już przed zawarciem traktatu z Wielką Brytanią, w związku z czym pierwszy okręt 250-tonowego typu "IIA" został zwodowany zaledwie cztery dni po podpisaniu umowy, w czerwcu 1935 roku. We wrześniu tego roku, ówczesny komandor, Karl Dönitz objął stanowisko dowódcy 1 Flotylli U-Bootów Weddigen.
Plany wojenne.
W 1937 roku dla Adolfa Hitlera stało się jasne, że Wielka Brytania może nie pozostać bierna gdy Niemcy będą starały się uzyskać hegemonię na kontynencie. Ówczesny sztab dowódcy Kriegsmarine – admirała Ericha Raedera, przygotował wobec tego memorandum, w którym stwierdził iż Wielka Brytania ma wprawdzie niepodważalną hegemonię na wodach europejskich, której Niemcy nigdy nie będą w stanie dorównać, jednak jej słabością jest jej zależność od drożności morskich linii komunikacyjnych. W konsekwencji, "wojna [przeciwko Wielkiej Brytanii] musi być bitwą o militarną i ekonomiczną komunikację". Rezultatem przyjęcia tej koncepcji, było powstanie Planu Z: rozbudowy niemieckiej floty w oparciu o jednostki nawodne, z zadaniem zwalczania brytyjskiej żeglugi na Atlantyku – ciężką eskadrę składającą się z lotniskowców wspierających pancerniki, krążowniki i niszczyciele – w którym okręty podwodne grały marginalną rolę. Sztab Raedera uważał bowiem, że pod rządami traktatu waszyngtońskiego, w związku z – "Prisenordnug" – koniecznością zatrzymywania i przeszukiwania statków oraz zapewnienia przejścia załogi na łodzie ratunkowe, okręty podwodne będą odgrywały ograniczoną rolę. 
W myśl planu sztabu Raedera, działania przeciwko żegludze brytyjskiej prowadzić miały zespoły lub pojedyncze ciężkie okręty nawodne, które zdolne będą nie tylko do zadawania strat nieprzyjacielskiej flocie handlowej transportowej, lecz także obronić się w razie konieczności przed atakiem floty wojennej przeciwnika. Fundamentalnie nie zgadzał się z tym stanowiskiem Karl Dönitz, który twierdził, że U-Booty są jedyną klasą okrętów zdolną do pokonania bariery brytyjskiej blokady i zadawania strat jej żegludze, a przy tym są znacznie tańsze i szybsze w budowie niż wielkie okręty nawodne. Po przeprowadzonej na początku 1939 roku grze wojennej, w której U-Booty zastosowały opracowaną przez Dönitza taktykę wilczego stada przeciwko symulowanemu brytyjskiemu konwojowi w przypuszczalnym składzie w roku 1943, Dönitz nie tylko utwierdził się w przekonaniu o skuteczności tej taktyki, lecz wręcz odrzucał wszelkie krytyczne uwagi na temat słabych stron tej koncepcji. W ćwiczeniu założono przyszły stan brytyjskiego systemu konwojowego, biorąc pod uwagę wielokrotne zapewnienia ze strony Hitlera, że wojna z Wielką Brytanią nie wybuchnie prędzej niż w 1943 roku. Koncepcja wilczych stad, zakładała atak wszystkimi siłami na brytyjskie linie żeglugowe, przy użyciu skoncentrowanych grup okrętów podwodnych pod kontrolą radiową z lądu, w celu lokalizacji i zniszczenia eskortowanej żeglugi, za pomocą w pierwszym rzędzie nocnych ataków na powierzchni. W tym czasie jednak wodowano bądź postępowała budowa ciężkich okrętów Kriegsmarine. Do wybuchu wojny Niemcy przyjęły do służby krążowniki i pancerniki „Admiral Hipper” (1937), „Gneisenau” (1938)” i „Scharnhorst” (1939), w budowie zaś były „Bismarck przyjęty następnie do służby w roku 1940 oraz „Tirpitz” (1941).
Zdając sobie jednak sprawę z ograniczeń i także zalet okrętów podwodnych, Dönitz wprowadził nowy intensywny system szkolenia załóg U-Bootów, w którym załogi przeprowadzały przeciętnie 8 symulowanych ataków dziennych i 7 ataków nocnych w ciągu każdej doby rejsu. Podczas szkolenia intensywnie ćwiczono nocne ataki na powierzchni, w których okręty podwodne były używane jako nawodne torpedowce, wykorzystując ich niewielką sylwetkę do osiągnięcia zaskoczenia.
System ten znacznie odbiegał od brytyjskiego systemu szkolenia, który w ogóle nie przewidywał ćwiczeń ataków nocnych. Admiralicja brytyjska sztywno bowiem trzymała się przyjętej przez siebie koncepcji strategicznej z I wojny światowej, w której okręty podwodne są jedynie dodatkiem do silnej floty nawodnej, której zadaniem jest przeprowadzenie walnej bitwy na wzór bitwy jutlandzkiej, rozstrzygającej o panowaniu na morzu, po czym wyniszczająca blokada wybrzeża przeciwnika. Z tego też względu, mimo doświadczeń I wojny światowej, Royal Navy polegając na ASDICu i traktatach morskich, aż do 1938 roku nie dostrzegała zagrożenia ze strony rozwijającej się niemieckiej floty podwodnej. W efekcie wojna morska z Niemcami zastała ją całkowicie nieprzygotowaną do eskorty swoich statków handlowych, zaś głównym problemem był brak odpowiedniej liczby okrętów eskortowych. We wrześniu 1939 roku, Royal Navy, której głównym zadaniem w trakcie zbliżającego się konfliktu miała okazać się ochrona własnych statków na ogromnych obszarach od zachodniego Pacyfiku, przez Ocean Indyjski bądź wody arktyczne, aż po Halifax w Kanadzie, miała jedynie 45 jednostek eskortowych i patrolowych.
Całkowite – biorąc pod uwagę skalę czekającego ją zadania – nieprzygotowanie floty brytyjskiej do obrony własnych linii żeglugowych, znajdowało jednak z drugiej strony odbicie we flocie niemieckiej. Już przed wybuchem wojny niektórzy oficerowie zwracali Dönitzowi uwagę na fakt, że wszystkie zalety okrętów podwodnych, a więc ich trudna wykrywalność oraz zaskoczenie, mogą zostać zniwelowane przez użycie radaru, systemów wykrywania komunikacji radiowej, samoloty oraz wyposażone w ASDIC nawodne okręty eskortowe. Jednak charakter Dönitza oraz fascynacja opracowaną przez siebie taktyką wilczych stad, nakazywały mu odrzucać pojawiające się wątpliwości. Podstawową jednak słabością planu wojny podwodnej okazały się początkowe niedostatki w liczbie pozostających do dyspozycji okrętów podwodnych oraz ich uzależnienie od pływania na powierzchni morza. W rzeczywistości także III Rzesza była zupełnie nieprzygotowana do prowadzenia wojny morskiej, z którego to powodu Niemcy musieli – już po raz drugi w XX wieku – uciekać się do walki za pomocą tanich, masowo produkowanych okrętów podwodnych. Niemieckie U-Booty były zmodernizowanymi okrętami z czasu I wojny światowej. Podstawowymi jednostkami niemieckimi podczas II wojny światowej były wypierające 760 ton okręty typu "VIIC", stanowiące w rzeczywistości tylko nieco ulepszoną i powiększoną wersję okrętów typu "UB III", które weszły do służby w 1917 roku. W praktyce były to okręty nawodne, z możliwością krótkotrwałego jedynie zanurzenia w celu wykonania lub uniknięcia ataku.
Wybuch wojny.
1 września 1939 roku III Rzesza dokonała inwazji zbrojnej na Polskę i chociaż kampania ta była przedstawiana przez niemiecką propagandę jako odpowiedź na agresję ze strony Polski, niemiecka flota realizowała przygotowany na taki scenariusz plan uwzględniający możliwość, że Wielka Brytania i Francja będą honorować swe zobowiązania wobec Polski. Decyzją dowództwa floty (OKM – "Oberkommando der Marine") w Berlinie, już kilka dni przed atakiem na Polskę, wszystkie dostępne operacyjnie niemieckie okręty podwodne zostały wysłanie nie tylko na Bałtyk, lecz przede wszystkim na północny i południowy zachód od wysp brytyjskich, na południe od Półwyspu Iberyjskiego oraz do Cieśniny Gibraltarskiej, a także na południowe Morze Północne i rejon kanału La Manche. 21 sierpnia, Wilhelmshaven opuścił także ciężki krążownik typu "Deutschland" „Admiral Graf Spee”, płynąc na południowy Atlantyk.
Strategią Hitlera było jednak izolowanie kampanii w Polsce, jeśli zaś okaże się to niemożliwe, miał nadzieję na szybkie zakończenie wojny na wschodzie, po czym zawarcie pokoju na zachodzie. Nie chciał więc zrobić niczego co mogłoby sprowokować Wielką Brytanię do otwartej wrogości; w konsekwencji kmdr Dönitz rozkazał podległym sobie dowódcom, iż jeśli dojdzie do wojny na zachodzie, ich operacje przeciwko statkom handlowym muszą być prowadzone z bezwzględnym przestrzeganiem art 22 traktatu londyńskiego. Statki przeciwnika miały być zatrzymywane i przeszukiwane, a ich pasażerowie i załogi mieli być bezpieczni w łodziach ratunkowych, zanim jednostka zostanie zatopiona. Taki sposób prowadzenia wojny pozbawiał wprawdzie okręty podwodne przewagi zaskoczenia wystawiając je na niebezpieczeństwo, jednakże Dönitz wierzył, że zorganizowanie systemu konwojów zajmie Brytyjczykom pewien czas, zaś do tej chwili statki będą pływać samotnie.
3 września 1939 roku o godzinie 11 rano, honorując swoje zobowiązania wobec Polski, Wielka Brytania wypowiedziała wojnę Niemcom. Krótko po tym admiralicja brytyjska wysłała wiadomość radiową do wszystkich jednostek o treści TOTAL GERMANY, oznaczającą rozkaz rozpoczęcia operacji bojowych przeciwko Niemcom i niszczenia ich jednostek morskich. Niemiecki wywiad radiowy B-Dienst przechwycił brytyjski rozkaz, którego kopie w ciągu kilku minut zostały dostarczone zarówno dowódcy Kriegsmarine admirałowi Erichowi Raederowi, jak i dowódcy U-Bootwaffe komandorowi Karlowi Dönitzowi. Rozkaz zszokował obu niemieckich dowódców, mimo bowiem że podległe im jednostki były przygotowane na taką ewentualność, obaj wierzyli Adolfowi Hitlerowi, który osobiście zapewniał wcześniej Raedera, że kampania polska będzie izolowana, a wojny z Wielką Brytania nie należy oczekiwać co najmniej do lat 1943–1944, na kiedy planowana była nowa wielka flota nawodna Niemiec, a rozbudowana flota podwodna będzie gotowa do stawienia czoła Royal Navy. Gdy kilka minut po przechwyceniu brytyjskiego rozkazu jego kopia trafiła do admirała Dönitza, dowódca okrętów podwodnych powiedział: "Mein Gott! Also wieder Krieg gegen England!" – Mój Boże! Więc znowu wojna z Anglią!. Wieczorem tego samego dnia Reader poinformował okręty na Atlantyku, że od godziny 17 Francja będzie w stanie wojny z Niemcami, zakazał jednak podejmować jakichkolwiek wrogich działań przeciwko żegludze francuskiej, z wyjątkiem samoobrony.
Działania sił nawodnych.
W początkowym okresie wojny niemieckiej głównym zadaniem floty ciężkich okrętów nawodnych było zwalczanie brytyjskiej żeglugi handlowej na Atlantyku. Dwa pancerniki kieszonkowe: „Admiral Graf Spee” i „Deutschland” przebywały na Atlantyku od sierpnia 1939, jednak działania bojowe podjęły dopiero 26 września. „Deutschland” działał krótko i nieefektywnie. Do 20 października zatopił dwa statki, a jeden wziął do niewoli. 15 listopada przybył do Gotenhafen, gdzie przeszedł naprawę maszynowni. „Admiral Graf Spee” operował do 17 grudnia 1939 po czym został zatopiony przez własną załogę po bitwie u ujścia La Platy. Po tej porażce dowództwo Kriegsmarine czasowo wstrzymało działania ciężkich okrętów, zastępując je krążownikami pomocniczymi.
Zarówno Brytyjczycy, jak i Niemcy sięgnęli tu do rajderów, znanych z I wojny światowej, z tą jednak różnicą, że Kriegsmarine zaczęła wykorzystywać w tym celu – zamiast łatwo rozpoznawalnych statków pasażerskich – średniej wielkości, ale za to szybkich frachtowców, uzbrojonych w działa 150 mm, torpedy, działka przeciwlotnicze, a nawet samoloty Arado Ar 196. Nie nosiły one jawnie bandery niemieckiej. Niemieckie rajdery zatopiły w okresie 1940-1941 97 alianckich statków handlowych i 2 krążowniki. Późniejsze próby, w latach 1942–1943, były prowadzone na znacznie mniejszą skalę i strona brytyjska uznała zagrożenie z ich strony za jedynie „niedogodność”.
Podczas tej operacji „Scharnhorst”, „Gneisenau” i 4 niszczyciele napotkały 8 czerwca 1940 roku lotniskowiec w eskorcie 2 niszczycieli. Wszystkie brytyjskie okręty zostały zatopione. Było to pierwsze większe starcie alianckich i niemieckich sił nawodnych.
W związku zaangażowaniem oraz z ciężkimi stratami, jakie nawodna flota niemiecka poniosła w toku inwazji na Norwegię, czasowo działania przeciw żegludze alianckiej podejmowały wyłącznie krążowniki pomocnicze. Jednak po sukcesach „Scharnhorsta” i „Gneisenaua” 18 maja 1941 roku port w Gdyni (Gotenhafen) opuściły pancernik „Bismarck” i krążownik ciężki „Prinz Eugen”, o czym wywiad brytyjski dowiedział się w dwa dni później. Okręty niemieckie skierowały się do jednego z fiordów w okolicach Bergen, skąd wyszły w nocy z 21 na 22 maja kierując się początkowo na północ, a następnie na zachód i południe, by opłynąwszy – przez Cieśninę Duńską – Islandię, wyjść na środkowy Atlantyk. Mimo mgły panującej na granicy pól lodowych okrętom brytyjskim udało się 23 maja wykryć zespół niemiecki na zachód od wybrzeży Islandii.
24 maja rano „Bismarck” odniósł swe pierwsze i jedyne zwycięstwo, zatapiając krążownik liniowy , który zatonął wraz z całą niemal załogą, po czym cała flota brytyjska rozpoczęła polowanie, zakończone 27 maja samozatopieniem niezdolnego do walki niemieckiego pancernika.
Uszkodzony „Prinz Eugen” wrócił do Brestu i na tym skończyły się większe akcje ciężkich okrętów nawodnych Kriegsmarine na Atlantyku, z wyjątkiem kilku nielicznych akcji skierowanych przeciwko konwojom płynącym do Murmańska w roku następnym.
Kriegsmarine dysponowała jeszcze znacznymi siłami nawodnymi: na Bałtyku stacjonowały „Tirpitz”, „Admiral Scheer”, „Admiral Hipper”, cztery krążowniki i pewna liczna niszczycieli, zaś w Breście „Scharnhorst”, „Gneisenau” i „Prinz Eugen”. Te ostatnie – narażone na alianckie bombardowania – postanowiono, decyzją Hitlera, przerzucić do fiordów norweskich, skąd miały atakować konwoje ze sprzętem wojennym dla Związku Sowieckiego. W ten sposób doszło do realizacji operacji Cerberus, czyli przejścia tego zespołu okrętów przez kanał La Manche w dniach 11–12 lutego 1942 roku, co w Wielkiej Brytanii uznano za klęskę. Londyński „Times” pisał: „Od XVII wieku na wodach przybrzeżnych nie wydarzyło się nic, co w większym stopniu upokorzyłoby dumę morskiej potęgi”. W rzeczywistości był to odwrót: ciężkie okręty niemieckie nie miały odtąd zagrażać wodom otwartego Atlantyku, tym więcej, że w nocy z 27 na 28 marca 1942 roku przy użyciu brytyjskiego niszczyciela HMS „Campbeltown” zniszczono wrota największego na kontynencie suchego doku w porcie St. Nazaire, jedynego, w którym mógłby zmieścić się „Tirpitz”.
Przez następne trzy lata, aż do momentu zatopienia w listopadzie 1944 roku, nieustannym zagrożeniem dla konwojów na szlakach arktycznych był „Tirpitz”. Przez sam fakt istnienia wiązał poważną liczbę ciężkich okrętów Wielkiej Brytanii i Stanów Zjednoczonych. Każdy konwój do Związku Radzieckiego i z powrotem musiał mieć silne ubezpieczenie pancerników zdolnych do spotkania z „Tirpitzem”.
Pancernik wziął udział w trzech operacjach. W marcu 1942 roku „Tirpitz” pod eskortą niszczycieli próbował przechwycić konwoje PQ-12 i QP-8 w operacji Sportpalast. Pancernik nie wytropił konwojów, choć podszedł do nich dosyć blisko, a zespół niemiecki zdołał zatopić jeden samotny statek. W lipcu 1942 roku pancernik wyszedł w morze przeciwko konwojowi PQ-17. Dzień wcześniej admiralicja brytyjska, która otrzymała z rozszyfrowanych depesz radiowych wiadomość o planowanym wyjściu w morze sił niemieckich, podjęła decyzję o rozproszeniu konwoju, aby uratować go przed zniszczeniem przez „Tirpitza”. Na skutek tego wiele osamotnionych statków stało się łatwym łupem niemieckiego lotnictwa i okrętów podwodnych. Doceniając sukcesy tych działań, Niemcy zawrócili „Tirpitza” do portu. Okazało się, że sama obecność pancernika i groźba jego wyjścia w morze stała się bezpośrednią przyczyną dużych strat poniesionych przez aliantów. We wrześniu 1943 roku pancernik wziął udział w niemieckim ataku na Svalbard. Ostrzelanie przez pancernik instalacji na lądzie było jedyną akcją bojową pancernika podczas wojny.
Brytyjczycy podjęli serię prób zatopienia okrętu różnymi metodami, używając między innymi samolotów z lotniskowców i miniaturowych okrętów podwodnych, kilkakrotnie uszkadzając okręt i stopniowo obniżając jego wartość bojową. We wrześniu 1943 sześć miniaturowych okrętów podwodnych typu „X” dokonało ataku na niemieckie ciężkie okręty nawodne zgromadzone w fiordzie Altafiord. Ładunki wybuchowe podłożone pod „Tirpitza” spowodowały jego ciężkie uszkodzenie.
Pełny sukces osiągnięto jednak dopiero 12 listopada 1944 roku używając ciężkich bombowców typu Lancaster uzbrojonych w ciężkie bomby Tallboy ważące 5,45 ton. Po trafieniu dwiema bombami tuż w pobliżu burty, okręt szybko zatonął.
Alianci niepokoili się obecnością w fiordach norweskich niemieckich okrętów nawodnych, przede wszystkim (oprócz „Tirpitza”) „Scharnhorsta”. Obawy te nie były bezpodstawne. 25 grudnia 1943 roku „Scharnhorst” w osłonie pięciu niszczycieli wyruszył w morze w celu zaatakowania konwojów JW-55B i RA-55A. Rozkaz wyjścia został jednak przechwycony przez Brytyjczyków. Następnego dnia, z powodu złej pogody, niszczyciele zawróciły, pozostawiając „Scharnhorsta” samego. Wkrótce natknął się on na krążowniki , „Norfolk” i . Po krótkiej wymianie salw został zniszczony radar niemieckiego pancernika, nie był więc w stanie prowadzić celnego ognia. Dowódca wydał rozkaz płynięcia na północ, jednak koło godziny 12 zawrócił na południe. Liczył, że uda się bezpiecznie dopłynąć do Norwegii. Z powodu braku radaru i bardzo złej pogody nie wiedział, że przez cały czas jest śledzony przez brytyjskie okręty i płynie w pułapkę. O 16:47 eskorta konwoju, w skład której wchodził m.in. pancernik , rozpoczęła ostrzał. O 18:20 salwa z „Duke of York” trafiła w maszynownię, co przypieczętowało los okrętu. Ostrzelany i storpedowany „Scharnhorst” zatonął.
W roku 1945 niemal wszystkie wielkie nawodne okręty niemieckie skierowane zostały na Bałtyk i nie wzięły już udziału w ostatnich zmaganiach bitwy o Atlantyk.
Floty alianckie przez cały okres wojny morskiej znajdowały się w aktywnej defensywie. Royal Navy starała się osiągnąć panowanie na morzach, ale celu tego nie osiągnęła. Od początku starała się blokować drogi wyjściowe z Morza Północnego utrzymując dwie flotylle: jedną w Scapa Flow na Orkadach i drugą na południu Anglii z zadaniem zamknięcia kanału La Manche. Blokada taka nie była jednak skuteczna, bowiem okręty niemieckie – korzystając ze złych warunków pogodowych – przerywały ją i wychodziły na ocean. Gdy Admiralicja dowiadywała się, że na Atlantyku pojawił się niemiecki rajder, rzucała w pościg znaczną liczbę okrętów, osłabiając zespoły blokadowe. I tak celem przechwycenia pancernika kieszonkowego „Admiral Graf Spee” wysłano w morze 9 zespołów, w skład których wchodziły 23 okręty.
Nieograniczona wojna podwodna.
3 września 1939 roku, dowodzony przez Fritza-Juliusa Lempa U-30, o godzinie 21:42 storpedował angielski pasażersko-towarowy parowiec s/s „Athenia”. Z uwagi na fakt że wszystkie dokumenty U-30 świadczące o ataku na „Athenię” zostały zniszczone zaraz po powrocie U-30 z patrolu, a sam Lemp nie przeżył wojny, nie jest wiadome jakie były prawdziwe przyczyny tego ataku, jednakże faktem jest że zarówno przed, jak i po ataku, obaj niemieccy dowódcy floty kilkakrotnie wysyłali do okrętów rozkazy bezwzględnego przestrzegania prawa międzynarodowego. Niemieccy dowódcy nie kierowali się jednak względami humanitarnymi, wiedzieli bowiem że na dłuższą metę nie jest możliwe prowadzenie wojny podwodnej zgodnie z regułami traktatowymi, jeśli działania ich okrętów mają być skuteczne. Podstawowym celem tymczasowego stosowania reguł prawnych była chęć nie rozszerzania konfliktu zbrojnego na inne kraje, w tym przede wszystkim na Stany Zjednoczone. Co więcej zdawali sobie sprawę z tego, że prędzej czy później statki zostaną uzbrojone bądź będą konwojowane, co uczyni obwarowania prawne bezprzedmiotowymi. Tymczasem jednak, po zatopieniu „Atheni”, adm. Reader wysłał kolejny rozkaz do okrętów w morzu, zakazujący atakowania statków pasażerskich, nawet jeśli są eskortowane, niemiecki minister propagandy zaś – Joseph Goebbels, rozpoczął kampanię propagandową oskarżając Winstona Churchilla o zatopienie statku, celem sprowokowania Stanów Zjednoczonych do przystąpienia wojny.
Niezależnie od sprawy „Athenii”, zamiarem zarówno OKM ("Oberkommando der Marine"), jak i samego Berlina, było prowadzenie nieograniczonej wojny podwodnej, a więc nie poddanej wymuszonym w 1930 przez Wielką Brytanię w celu ochrony jej własnych interesów regułom prawnym. Zmiana niemieckiego sposobu działania dokonywała się jednak stopniowo. W październiku 1939 roku, niemieckie okręty otrzymały instrukcje natychmiastowego zatapiania statków, które przy próbie zatrzymania, bądź po zatrzymaniu używają radia. W tym samym miesiącu, został całkowicie zniesiony obowiązek stosowania się do regulacji pryzowych na obszarze Morza Północnego i podejść do Bałtyku. Okręty niemieckie uzyskały możliwość ataku bez ostrzeżenia na statki uzbrojone lub zarejestrowane jako uzbrojone w wodach otaczających wyspy brytyjskie oraz poza 15°W, oraz na nieoświetlone statki w nocy. Zwolnienie ze stosowania prawa zostało następnie rozciągnięte na wszystkie statki zidentyfikowane jako należące do wroga, na przełomie zaś października i listopada, Hitler stopniowo zniósł zakaz atakowania statków pasażerskich, pod warunkiem że zostały pozytywnie zidentyfikowane jako należące do wroga. W tym samym czasie Dönitz zakazał używania dział okrętów podwodnych do zatapiania statków, nakazując używanie do tego celu wyłącznie torped. Pierwsze miesiące wojny dowiodły, że okręty podwodne są nadal skutecznym orężem. Z 53 statków alianckich zatopionych we wrześniu 1939 roku aż 41 zatopiły U-Booty.
Założeniem niemieckiej wojny morskiej, było odcięcie Wielkiej Brytanii od dostaw niezbędnych jej materiałów, toteż niemiecka propaganda kierowana do państw neutralnych, starała się wytworzyć wśród nich wrażenie że handel ze Zjednoczonym Królestwem jest samobójczo niebezpieczny. 24 listopada 1939 roku, niemiecki rząd wystosował jednak oficjalne ostrzeżenie, że bezpieczeństwo statków neutralnych w wodach dookoła wysp brytyjskich oraz wybrzeża francuskiego nie może być dłużej gwarantowane. Na przełomie listopada i grudnia 1939 roku, Dönitz wydał nowe rozkazy do dowódców U-Bootów, podkreślające odejście od regulacji prawnych:
Bezpośrednią przyczyną wydania takiego rozkazu, były powtarzające się przypadki zabierania na pokład rozbitków, co zagrażało bezpieczeństwu U-Bootów na powierzchni. Rodząca się stopniowo aż do przełomu lat 1939–1940 nieograniczona wojna podwodna, została sformalizowana przez Adolfa Hitlera 15 kwietnia 1940 roku, kiedy kanclerz III Rzeszy zadekretował „blokadę Wielkiej Brytanii”. Dekret był skierowany przede wszystkim do państw neutralnych, lecz aby blokada była prawnie skuteczna, musi być efektywna. Tymczasem U-Bootwaffe dysponowała zbyt małą do tego flotą okrętów.
W rzeczywistości Trzecia Rzesza była zupełnie nieprzygotowana do prowadzenia wojny morskiej, z którego to powodu Niemcy musieli – już po raz drugi w XX wieku – uciekać się do walki za pomocą tanich, masowo produkowanych okrętów podwodnych. Niemieckie U-Booty były zmodernizowanymi okrętami z czasu I wojny światowej. Podstawowym U-Bootem II wojny światowej był wypierający 760 ton okręt typu „VIIC”, stanowiący w rzeczywistości nieco ulepszoną i powiększoną wersję okrętów, jakie weszły do służby w 1917 roku.
Jakkolwiek Niemcy dopracowywali swoją taktykę zwalczania alianckiej żeglugi, zwłaszcza opracowaną na wiele lat przed wojną taktykę „wilczych stad” oraz wprowadzili wiele nowinek technicznych, w tym torpedy zygzakujące i naprowadzane akustycznie, nie byli jednak w stanie przeciwstawić się prowadzonym z olbrzymim rozmachem alianckim działaniom przeciwpodwodnym. Stało się tak zwłaszcza z powodu niewystarczającego wsparcia działań okrętów podwodnych przez lotnictwo rozpoznawcze oraz słabego tempa unowocześniania floty. W efekcie, gdy w połowie 1944 roku niemieckie stocznie zaczęły budować stanowiące diametralnie nową jakość w dziedzinie okrętów podwodnych jednostki typu "XXI", było już zbyt późno, by okręty, które wyznaczyły powojenny kierunek rozwoju broni tej klasy, mogły wpłynąć na ostateczny rezultat działań wojennych. Mimo tego, od sierpnia 1942 do maja 1945 roku, U-Bootwaffe była w stanie zatopić jeszcze około tysiąca alianckich statków o łącznej pojemności 5,7 miliona BRT. Ostateczny więc wynik prowadzonej przez Niemcy „wojny tonażowej” wyniósł około 3 tysięcy zatopionych statków wszystkich typów o ogólnym tonażu około 15 milionów BRT.
Na uwagę zasługują dwa zjawiska, które pojawiły się w trakcie drugiej wojny światowej. Pierwszym z nich było zwalczanie okrętów podwodnych za pomocą własnych okrętów podwodnych. W trakcie tej wojny kilkadziesiąt okrętów podwodnych zostało zatopionych przez inne okręty podwodne (w tym 58 okrętów należących do państw „Osi”). Co prawda niemal wszystkie zostały zatopione w chwili, gdy płynęły na powierzchni, a więc okręt podwodny przeciwnika atakując je działał w normalnej dla siebie roli przeciwokrętowej, jednakże sam fakt podjęcia działań z zakresu zwalczania okrętów podwodnych przez jednostki tej samej klasy, stanowił zwiastun przyszłej podstawowej roli tych okrętów, która na dobre wykształciła się w trakcie zimnej wojny. W trakcie drugiej wojny światowej zanotowano tylko jeden przypadek skutecznego ataku okrętu podwodnego na inny okręt podwodny płynący w zanurzeniu – 9 lutego 1945 roku, zanurzony brytyjski HMS Venturer zatopił płynący również w zanurzeniu niemiecki U-864. Alianckie jednostki podwodne zatopiły 22 niemieckie oraz 18 włoskich okrętów podwodnych.
Na każdym teatrze działań morskich w drugiej wojnie światowej okręty podwodne odgrywały pierwszoplanową rolę, zwłaszcza zaś sowieckie i niemieckie okręty podwodne na wodach dalekiej Północy, niemieckie na Atlantyku, zaś brytyjskie, niemieckie i włoskie na Morzu Śródziemnym.
Najważniejsze wśród niemieckich morskich szlaków transportowych były te łączące Niemcy ze Szwecją i Norwegią, a ich ochrona była głównym zadaniem defensywnym niemieckiej floty. Po sukcesie niemieckiej inwazji na Norwegię Kriegsmarine rozpoczęła operacje konwojowe wzdłuż norweskiego wybrzeża. Były to małe konwoje, złożone z trzech do sześciu statków eskortowanych przez kilka torpedowców, trawlerów i lekkich samolotów. Brytyjska flota podwodna usiłowała przerwać komunikację morską między Niemcami a źródłami ich zaopatrzenia, zarówno za pomocą ataków torpedowych, jak i stawiania pól minowych. Po niemieckiej inwazji na ZSRR, jednostki podwodne sowieckiej Floty Północnej rozpoczęły operacje podwodne przeciw niemieckiej żegludze w północnej Norwegii, wkrótce zaś do radzieckich okrętów w tym rejonie dołączyły jednostki brytyjskie operujące z baz sowieckich. Alianckie operacje przeciw niemieckiej żegludze na dalekiej północy kosztowały Niemców stratę około 500 tys. ton ładunku. W latach 1942–1944 sowieckie okręty podwodne zatopiły jednak tylko 20 statków, o łącznym tonażu około 40 tys. BRT, przy około 1900 konwojowanych w tym czasie statków o ładowności 5,6 miliona ton. Niezależnie jednak od kilku spektakularnych sukcesów sowieckie operacje podwodne były bardzo nieefektywne. Ogólnie rzecz biorąc działania wszystkich alianckich okrętów podwodnych przeciwko niemieckiemu transportowi wojennemu były zarówno nieefektywne, jak i kosztowne (Związek Sowiecki stracił ponad 40 okrętów podwodnych, alianci zachodni zaś 16). Niemcy przeciwstawili siłom aliantów bardzo skuteczny system namierzania radiowego i dość silną eskortę konwojowanych statków.
Inny ważnym teatrem działań sił podwodnych było Morze Śródziemne. Operacje lądowe państw „Osi” w Afryce spowodowały, że niemieckie potrzeby w zakresie zaopatrzenia wynosiły około 100 tys. ton miesięcznie. W marcu 1942 roku niemiecki Afrika Korps otrzymał droga morską 47 588 ton zaopatrzenia, a w kwietniu tego samego roku 150 389 ton. Ogólnie, flotom Niemiec i Włoch udało się skutecznie eskortować około 80% konwojowanych statków, tracąc przy tym w wyniku ataków okrętów podwodnych dwa krążowniki i siedem niszczycieli, podczas gdy siły zwalczania okrętów podwodnych państw „Osi” oraz miny, zatopiły w tej kampanii ponad 45 alianckich okrętów podwodnych.
W związku z niewystarczającą skutecznością bomb głębinowych, w roku 1942 alianci zaczęli wprowadzać inne bronie przeciwpodwodne, z których pierwszą był Hedgehog („jeż”). W odróżnieniu od bomb głębinowych, pociski „jeża” wystrzeliwane były przed dziób okrętu, więc atak mógł nastąpić szybciej i nie było również konieczności przepłynięcia nad pozycją okrętu podwodnego w celu zaatakowania go zrzutniami lub miotaczami bomb głębinowych znajdującymi się na rufie. Co więcej pociski „jeża” wybuchały tylko w przypadku uderzenia w okręt podwodny, można było więc, bez obawy utraty kontaktu, śledzić i atakować U-Boota aż do jego zatopienia.
Squid („kalmar”) był następcą „jeża” wprowadzonym pod koniec 1943 roku. Broń składała się z trzech sprzężonych moździerzy o kalibrze 305 mm. Lufy były ustawione tak, aby pociski wpadały w wodę tworząc trójkąt o średnicy ok. 37 m. Zasięg strzału był ustawiony na stałe na 250 m przed okrętem. Zazwyczaj moździerze Squid były montowane parami i strzelały jedną salwą w taki sposób, że 3 pociski wybuchały około 7,6 m (25 stóp) nad celem, a trzy tyle samo poniżej celu tworząc w falę miażdżącą kadłub okrętu podwodnego.
Obie te bronie znacznie zwiększyły skuteczność alianckich okrętów, przy czym był to wzrost z 85 zatopień w 5174 atakach (1,6%) dla bomb głębinowych, do 47 w 268 atakach (17,5%) dla Hedgehoga.
Reflektor Leigha (ang. "Leigh light") to z kolei potężny (22 mln kandeli) reflektor mocowany na samolotach patrolowych, służący do oświetlania wynurzonego okrętu podwodnego i ułatwiający przeprowadzenie skutecznego ataku bombami głębinowymi w czasie ataków nocnych. Od czerwca 1942 roku samoloty patrolujące Zatokę Biskajską zaczęły być wyposażane w reflektor Leigha, który w połączeniu z radarem ASV stanowił bardzo skuteczną broń. Od jego wprowadzenia znacznie zwiększyły się straty niemieckich U-Bootów wyruszających i wracających z patroli na Atlantyku, do tego stopnia, że zaczęto się decydować na pokonywanie zagrożonego obszaru za dnia, kiedy to załoga U-Boota miała większe szanse na zobaczenie atakującego samolotu. U-Booty zaczęły być też uzbrajane w silniejszą broń przeciwlotniczą, co zmusiło RAF Coastal Command do wycofania swych samolotów 200 km na zachód. Losy bitwy o Atlantyk rozstrzygnęły jednak samoloty dalekiego zasięgu wyposażone w urządzenia radarowe pracujące na falach centymetrowej długości oraz samoloty z lotniskowców uzbrojone w nowoczesne torpedy akustyczne „Fido”, rakiety i ciężkie bomby głębinowe.
Wojna minowa.
Innym skutecznym sposobem walki z przybrzeżną komunikacją Brytyjczyków, stosowanym przez Niemców było stawianie pól minowych. Do tego celu wykorzystywano samoloty, U-Booty oraz niszczyciele. W efekcie tych działań alianci utracili tylko w 1939 roku 79 statków. W tych operacjach po raz pierwszy zastosowano miny magnetyczne.
Miny wzdłuż wybrzeży europejskich zaczęli też stawiać Brytyjczycy. Chociaż na tym wstępnym etapie działań wojennych RAF Coastal Command miało za mało samolotów, wyręczały je okręty nawodne. 4 marca 1940 roku niszczyciele , , i postawiły 240 min na niemieckich przybrzeżnych szlakach żeglugowych. W trakcie jednej z pierwszych takich operacji miny postawione przez brytyjski okręt podwodny ciężko uszkodziły dwa krążowniki niemieckie: „Leipzig” i „Nürnberg” osłaniające własne niszczyciele z ładunkiem min.
Na otwartym oceanie stawianie min było rzadkością, aczkolwiek na trasach konwojów samoloty niemieckie zrzucały od czasu do czasu dryfujące miny magnetyczne, licząc na zwiększenie zatopionego tonażu, nie wiadomo jednak ile statków padło ich ofiarą.
Wraz z eskalacją wojny ofensywa minowa obu walczących stron przybierała na sile, szczególnie u wybrzeży Wysp Brytyjskich, Norwegii i okupowanej Europy. W latach 1942–1945 celowało w tym lotnictwo alianckie. Zagrody minowe stosowano przede wszystkim na ograniczonych, zamkniętych oraz płytkich akwenach. Doskonałym tego przykładem było Morze Bałtyckie, na którym podczas wojny postawiono dużą ich liczbę. Przyczyniło się to do znacznego ograniczenia działań morskich na tym obszarze. Wszystkie strony konfliktu poniosły również z powodu ich postawienia znaczne straty.
Działania lotnictwa.
Luftwaffe atakowała konwoje na Atlantyku wykorzystując samoloty rozpoznawcze Ar 196, bombowe i torpedowe dalekiego zasięgu Focke-Wulf Fw 200, Heinkel He 177 i Junkers Ju 290, a także bombowce średniego zasięgu startujące z baz w Norwegii. Alianci z czasem skutecznie zneutralizowali zagrożenie ze strony niemieckich bombowców wprowadzając do służby małe lotniskowce eskortowe i statki handlowe typu CAM (skrót od catapult aircraft merchant – statek handlowy wyposażony w katapultę) z myśliwcami Hurricane (w rejonach oddalonych od naziemnych lotnisk była to broń jednorazowego użytku, pilot po zakończeniu misji wyskakiwał na spadochronie, myśliwce były zazwyczaj już mocno wysłużone, lecz w pełni sprawne po przebyciu generalnego remontu). W okresie późniejszym zastąpiły je merchant aircraft carriers (MAC), pomocnicze lotniskowce eskortowe, które miały na pokładach po kilka zaledwie samolotów (z reguły nie miały hangarów), ale okazały się skuteczne w działaniach.
Sukcesy samolotów Luftwaffe w walce z konwojami brały się stąd, że powolne, pozbawione uzbrojenia przeciwlotniczego statki handlowe szły na dno po każdym niemal ataku. Ogrom strat powodował, że stocznie brytyjskie nie nadążały z remontami uszkodzonych i budową nowych statków. W tej sytuacji 6 marca 1941 roku Churchill proklamował „Bitwę o Atlantyk” i powołał do życia The Battle of Atlantic Committee, którego posiedzenia odbywały się odtąd co tydzień. Pierwszym zarządzeniem komitetu było wycofanie z sił zbrojnych 40 tysięcy ludzi, celem skierowania ich do pracy w stoczniach, gdzie planowano budowę nowych statków (100 tys. BRT).
W maju, podczas walk o Kretę, flota brytyjska – skutecznie atakowana przez samoloty Luftwaffe – poniosła znaczne straty. Uszkodzone zostały dwa pancerniki i (ten drugi zatonął w listopadzie, trafiony trzema torpedami U-Boota) i lotniskowiec , zatonęły 3 krążowniki i 6 niszczycieli, a poważnie uszkodzonych zostało dalszych 6 krążowników i 7 niszczycieli.
W omawianym okresie sytuacja aliantów w basenie Morza Śródziemnego stała się krytyczna. Flota brytyjska, po zaskakującym ataku włoskich żywych torped typu Maiale 19 grudnia na port w Aleksandrii, kiedy to zatopione zostały pancerniki i , nie była w stanie odbudować szybko strat, a głównym celem uderzeń sił niemiecko-włoskich stała się Malta. Przywódcy państw „Osi” z opóźnieniem zrozumieli, jak wielkie znaczenie ma ta wyspa – położona w połowie drogi między Gibraltarem a Aleksandrią – i rozpoczęli zmasowane naloty, które miały być przygotowaniem do desantu, do którego ostatecznie nie doszło. Ogromne znaczenie Malty było dwojakiego rodzaju: stanowiła port etapowy na drodze z Atlantyku do Kanału Sueskiego, a ponadto była bazą lotniczo-morską, w oparciu o którą alianci mogli atakować statki z zaopatrzeniem dla walczącego w pustyniach libijskich „Afrika Korps”.
Ruszające z Aleksandrii lub z Gibraltaru konwoje padały łupem samolotów włoskich i niemieckich, a wraz z nimi alianci tracili bezcenne okręty osłony. Charakterystycznym przykładem takiej akcji była operacja Harpoon w czerwcu 1942 roku, w której z sześciu transportowców doszły na Maltę tylko dwa, zatonęły dwa niszczyciele ( i ), a 1 krążownik, 3 niszczyciele i 1 trałowiec doznały poważnych uszkodzeń. Sytuacja miała zmienić się na dobre dopiero w roku 1943, po uzyskaniu przewagi w powietrzu – i to na wszystkich odcinkach bitwy o Atlantyk – przez lotnictwo sprzymierzonych.
Samoloty alianckie zaczęto wyposażać w silne reflektory oraz magnetyczny system wykrywania MAD, przy pomocy którego można było zlokalizować U-Boota nawet na głębokości 100 metrów. W dodatku na uzbrojenie RAF-u i USAF trafiły pociski rakietowe do zwalczania okrętów podwodnych typu Retrorocket. Od początku 1943 roku cały północny Atlantyk znalazł się pod „parasolem” alianckiego lotnictwa dalekiego zasięgu.
Operacje desantowe.
Obok operacji obocznych, jak zajęcie Islandii i Grenlandii, czy kolejne rajdy na Lofoty i Svalbard, alianci dokonali w latach 1942–1944 kilku operacji desantowych. Wszystkie dopomogły w ostatecznym pokonaniu III Rzeszy.
Od początku 1942 roku Stalin naciskał na aliantów, by jak najszybciej utworzyli „drugi front” na zachodzie Europy. Skłaniał się ku temu Roosevelt i starał się przekonać negatywnie nastawionego Churchilla, który – by dowieść Amerykanom, że nie będzie to sprawa łatwa – wyraził w końcu zgodę na przeprowadzenie operacji Jubilee, czyli próbnego lądowania w okolicach miejscowości Dieppe we Francji. 9 lipca Hitler poinformował dowódcę obszaru operacyjnego „Zachód”, feldmarszałka Rundstedta, że według informacji wywiadu w najbliższym czasie należy spodziewać się desantu nieprzyjaciela gdzieś między Hawrem a Dieppe.
W rezultacie skutkiem podjętych w Londynie decyzji, 19 sierpnia kąpielisko nad brzegiem kanału La Manche stało się miejscem pierwszej operacji desantowej aliantów, w wyniku której atakujący stracili w ciągu kilku godzin 1179 zabitych i 2190 wziętych do niewoli, 1 niszczyciel, 33 barki desantowe i 114 samolotów. Desant pod Dieppe dowiódł, że bez potężnej floty desantowej, absolutnego panowania w powietrzu i bombardowań, otwarcia „drugiego frontu” nie da się zrealizować. Okazało się jednocześnie, że desant w obrębie silnie bronionego portu przyniesie tylko ogromne straty. Potwierdzona została opinia Churchilla, że inwazja na Europę jesienią 1942 roku jest wykluczona. Decyzję o lądowaniu na kontynencie przesunięto na wiosnę lub lato roku 1944.
Jednakże już 25 lipca, podczas konferencji w Londynie, zapadła decyzja o lądowaniu w Afryce Północnej, a dokładniej w Maroku Francuskim i w Algierii. Plan ten, nazwany operacją Torch, opracowały wspólnie sztaby brytyjski i amerykański.
Dowódcą sił alianckich, które miały dokonać desantu w Afryce Północnej, został amerykański generał Dwight Eisenhower. Plan przewidywał lądowanie siłami 70 tysięcy wojsk lądowych wspieranych przez silną artylerię i jednostki pancerne oraz lotnictwo w Casablance, Algierze i Oranie, przy czym główną bazą zaopatrzeniową miał być Gibraltar. Głównym elementem powodzenia operacji było zachowanie jej w tajemnicy. Dzięki odwróceniu uwagi Niemców, którzy rzucili swe U-Booty na trasy konwojów do i z Sierra Leone, lądowanie odbyło się bez większych strat. W ten sposób otwarty został nowy front, który – przy udziale wojsk amerykańskich – miał wkrótce wyeliminować siły niemieckie walczące w Afryce Północnej i doprowadzić do uderzenia od południa na kontynent europejski. 13 maja 1943 roku skapitulowały siły niemiecko-włoskie w Afryce. Do niewoli dostało się 267 tys. żołnierzy, a wraz z nimi dowódca, generał Hans Jürgen von Arnim. Łączne straty państw Osi poniesione w kampanii afrykańskiej wyniosły 975 tysięcy żołnierzy, 624 okręty, 7600 samolotów, 2550 czołgów, 6200 dział i około 70 tysięcy samochodów.
Zwycięstwo aliantów w Afryce Północnej poważnie osłabiło Włochy, co umożliwiło operację desantową w tym kraju. Na miejsce desantu wybrano Sycylię. Operacja Husky rozpoczęła się 10 lipca 1943 roku. Mimo oporu sił Osi, aliantom udało się osiągnąć sukces. Na dodatek 25 lipca Wielka Rada Faszystowska odsunęła od władzy Benito Mussoliniego. Powołano nowy włoski rząd na czele którego stanął Pietro Badoglio. Dzięki Niemcom osłaniającym odwrót, siłom Osi udało się przetransportować na Półwysep Apeniński 100 tysięcy żołnierzy i ponad 10 tysięcy pojazdów różnego typu. Walki na Sycylii zakończyły się 17 sierpnia.
9 września 1943 roku nastąpiło lądowanie aliantów na południe od Neapolu, w obszernej zatoce koło Salerno, co zapoczątkowało kampanię włoską. Wraz z lądowaniami sił brytyjskich w południowych Włoszech (operacje Slapstick i Baytown), operacja miała na celu szybkie zajęcie terytorium tego państwa, po rozejmie między siłami Włoch i Aliantów zawartym 3 września i ogłoszonym 8 września. Pomimo braku oporu ze strony Włochów, lądowania napotkały silny opór wojsk niemieckich. Intensywne niemieckie kontrataki przez parę dni groziły nawet zniszczeniem sił alianckich na przyczółkach, zadając ciężkie straty lądującym oddziałom. Natarcia niemieckie zostały jednak odparte, głównie dzięki skutecznemu wsparciu artylerii okrętowej. 17 września Niemcy wycofali się na wcześniej przygotowane linie obronne na drodze do Rzymu.
Lądowanie w Normandii (operacja Neptune) – wstępna faza operacji Overlord – to największa w historii pod względem użytych sił i środków operacja desantowa w historii wojen, mająca na celu otwarcie tzw. drugiego frontu w zachodniej Europie. Operacja została przeprowadzona we wtorek 6 czerwca 1944 roku pod dowództwem gen. Eisenhowera, a trzon sił inwazyjnych stanowiły wojska amerykańskie, brytyjskie i kanadyjskie. Składało się ono z dwóch faz: desantu powietrznego blisko 24 tysięcy spadochroniarzy i piechoty szybowcowej oraz desantu morskiego około 133 tysięcy żołnierzy piechoty i sił specjalnych. Inwazję poprzedziło bombardowanie plaż dokonane przez RAF i US Air Force (zrzucono ponad 9 tys. ton bomb). Wsparcia lądującym żołnierzom udzieliła także brytyjska i amerykańska flota (w sumie około 7 tys. jednostek pływających, w tym 1200 okrętów wojennych), od 5:30 ostrzeliwująca z dział umocnienia na brzegu. W sumie pierwszego dnia inwazji przez Kanał La Manche przerzucono około 156 tys. alianckich żołnierzy.
W tym okresie walk niemieckie jednostki niezdolne do przełamania silnej obrony alianckich konwojów, ponosiły ciężkie straty. Równocześnie, w związku z lądowaniem aliantów w Normandii, wzmogły aktywność niemieckie kutry torpedowe, żywe torpedy i motorówki wybuchowe, atakujące w kanale La Manche okręty floty inwazyjnej i konwoje z zaopatrzeniem dla wojska, ale – wobec rosnącej przewagi aliantów – zakończyły ostatecznie swą działalność po odniesieniu niewielkich sukcesów (największym było uszkodzenie krążownika ).
Udział Polaków w bitwie o Atlantyk.
Marynarka Wojenna. W operacjach morskich na Atlantyku uczestniczyły również polskie okręty. Eskortowały one łącznie 787 konwojów, brały udział w wielu operacjach i setkach patroli m.in. 26 października 1940 niszczyciel ORP „Burza” uratował 254 rozbitków z zatopionego brytyjskiego transportowca „Empress of Britain”. 25 grudnia 1941 niszczyciele ORP „Kujawiak” i ORP „Krakowiak” uczestniczyły w rajdzie na Lofoty. Niszczyciel ORP „Piorun” uczestniczył w operacji zatopienia pancernika „Bismarck”. 22 lutego 1943 niszczyciel ORP „Burza” uczestniczył w zatopieniu na Północnym Atlantyku U-606. W marcu 1944 ORP „Garland” na Morzu Śródziemnym zatopił U-407. 8 października 1943 w rejonie Islandii od torpedy akustycznej wystrzelonej przez U-378 zatonął niszczyciel ORP „Orkan”. W bitwie o Atlantyk brały również udział polskie statki handlowe. Uczestniczyły w konwojach i wszystkich ważniejszych operacjach desantowych, ponosząc przy tym ciężkie straty, np. w operacji norweskiej wzięły udział statki: MS „Batory”, MS „Sobieski” i MS „Chrobry” (ten ostatni w nocy na 15 maja 1940 zatonął od bomb). Idąc w konwojach atlantyckich zostały storpedowane SS „Częstochowa” i SS „Zagłoba”. SS „Wisła” trzykrotnie ratowała rozbitków ze storpedowanych jednostek alianckich.
Działania marynarzy polskich w konwojach i bitwach morskich na Oceanie Atlantyckim zostały upamiętnione na Grobie Nieznanego Żołnierza w Warszawie, napisem na jednej z tablic po 1990 r. – „ATLANTYK 9 IX 1939 – 8 V 1945”.
Polskie Siły Powietrzne. Polskie dywizjony myśliwskie w okresie 1942-1943 uczestniczyły w bitwie o Atlantyk; 317 dywizjon osłaniał liczne konwoje przed atakami Luftwaffe, głównie na Morzu Północnym. 19 sierpnia 1942 1 Polskie Skrzydło Myśliwskie (dywizjony: 302, 303, 306, 308 i 317) wspierało desant wojsk pod Dieppe we Francji. W ciągu jednego dnia dywizjony wykonały 224 loty i strąciły 15 samolotów niemieckich na pewno i 5 prawdopodobnie (najlepsze wyniki osiągnięte w tej operacji w całym RAF). 31 grudnia 1942 polscy piloci myśliwscy zestrzelili pięćsetny samolot niemiecki w okresie pobytu w Wielkiej Brytanii. 2 kwietnia 1945 roku lotnicy z 304. Dywizjonu Bombowego zatopili U-321.
Działania lotników polskich w walkach powietrznych na Oceanie Atlantyckim zostały upamiętnione na Grobie Nieznanego Żołnierza w Warszawie, napisem na jednej z tablic po 1990 r. – „BITWA O ATLANTYK 10 V 1942 – 8 V 1945”.
Koniec zmagań.
W bitwie o Atlantyk początkowo przewagę mieli Niemcy i Włosi, ale od końca 1942 roku dominować zaczęły floty alianckie, co doprowadziło do ich ostatecznego zwycięstwa i zagłady floty niemieckiej. Straty obu stron konfliktu były ogromne. Państwa „Osi” bitwa o Atlantyk kosztowała 1821 statków i okrętów (3 230 129 BRT), zaś aliantów 4076 statków i okrętów (17 408 581 BRT). Z wielkich okrętów nawodnych Kriegsmarine wojnę przetrwały jedynie uszkodzone krążowniki „Leipzig” i „Nürnberg” oraz nietknięty „Prinz Eugen”, który w roku 1946 został użyty przez Amerykanów jako jeden z okrętów-celów podczas operacji Crossroads. Straty niemieckiej floty podwodnej wyniosły 30 000 ludzi, spośród 40 000 oficerów i marynarzy w niej służących, zaś w ostatnich miesiącach wojny ich oczekiwana długość życia wynosiła nie więcej niż dwa patrole.
Zakończenie bitwy o Atlantyk miało także polski akcent: 6 maja 1945 roku w porcie wojennym w Wilhelmshaven kapitulację dowództwa twierdzy, bazy Kriegsmarine, dziesięciu dywizji piechoty i ośmiu pułków piechoty i artylerii przyjął gen. Stanisław Maczek, dowódca 1 Dywizji Pancernej.
Na przełomie 1945 i 1946 roku miała miejsce akcja niszczenia U-Bootów, które po kapitulacji Niemiec w II wojnie światowej dostały się w ręce Aliantów (operacja Deadlight).

</doc>
<doc id="160047" url="https://pl.wikipedia.org/wiki?curid=160047" title="Shake the Disease">
Shake the Disease

Shake the Disease – singel grupy Depeche Mode. Nagrań "live" dokonano podczas koncertu w Bazylei w Szwajcarii (30 listopada 1984).

</doc>
<doc id="160048" url="https://pl.wikipedia.org/wiki?curid=160048" title="Pływ kwadraturowy">
Pływ kwadraturowy

Pływ kwadraturowy (pływ minimalny, pływ kwadrowy) – zjawisko pływowe powstające, gdy Księżyc, Ziemia i Słońce tworzą ze sobą kąt prosty. Siły pływotwórcze Księżyca i Słońca działają wówczas na Ziemię pod kątem prostym, czyli z najbardziej przeciwdziałających kierunków, skutkiem czego występujące na Ziemi pływy morskie są minimalne. Zjawisko to występuje dwa razy w miesiącu synodycznym: z końcem pierwszej i trzeciej fazy Księżyca.
Odwrotnością pływu kwadraturowego jest pływ syzygijny (maksymalny) mający miejsce również dwa razy w miesiącu synodycznym, a występuje on, gdy Księżyc, Ziemia i Słońce leżą w jednej linii prostej.

</doc>
<doc id="160050" url="https://pl.wikipedia.org/wiki?curid=160050" title="Mennictwo">
Mennictwo



</doc>
<doc id="160057" url="https://pl.wikipedia.org/wiki?curid=160057" title="Wyzwolenie">
Wyzwolenie



</doc>
<doc id="160062" url="https://pl.wikipedia.org/wiki?curid=160062" title="Elista">
Elista

Elista (, kałm. Элст, Elst) – miasto na terytorium Federacji Rosyjskiej, ośrodek administracyjny i stolica republiki Kałmucji, ok. 103,1 tys. mieszkańców (2020). Ważny regionalny węzeł transportowy i port lotniczy.
W mieście rozwinął się przemysł materiałów budowlanych, spożywczy oraz meblarski.
Geografia.
Miasto znajduje się w zachodniej części Kałmucji, ok. 260 km od zachodniego wybrzeża Morza Kaspijskiego.
W Elista zlokalizowane są zakłady przemysłu budowlanego, przetwórczego, spożywczego, oraz przemysłu lekkiego.
Demografia.
Ogólna liczba mieszkańców:
Historia.
Elista została założona w 1865 roku, jako niewielka osada w prowincji Astrachań. Nazwa Elista to hydronim pobliskiej rzeki, której nazwa w miejscowym języku oznacza "piasek" lub "wytrwały". W 1927 r. zbudowano miasto na podstawie istniejącej wsi, które w 1930 roku uzyskało prawa miejskie.
Elista od 1924 roku była stolicą obwodu autonomicznego, następnie Kałmuckiej Autonomicznej SRR (socjalistycznej republiki w składzie ZSRR), a od 1991 r. Republiki Kałmucji.
W czasie II wojny światowej, 13 sierpnia 1942 r. Elista została zdobyta przez armię niemiecką (Grupa Armii A). Ponieważ niemiecka ofensywa na południowym odcinku frontu wschodniego w grudniu 1942 r. się załamała, miasto w styczniu 1943 zostało opuszczone przez Grupę Armii Hoth i 4 Armię Pancerną, a następnie jednostki stopniowo wycofywały się na zachód.
W latach 1944–1957, ludność kałmucka została wysiedlona na rozkaz Stalina na Syberię, zostali oskarżeni o współpracę z armią niemiecką w trakcie II wojny światowej. W tym czasie Elista nosiła nazwę "Stiepnoj" ("Степно́й"). W 1958 po rehabilitacji ponownie utworzono Kałmucką ASRR.
W 1998 r. zorganizowano w Elista XXXIII Olimpiadę szachową.
Podczas wizyty w 1998 r. XIV Dalajlama zdecydował o budowę nowej buddyjskiej świątyni dla mieszkańców miasta, otwartej w grudniu 2005 roku.
Sport.
Elista była ważnym centrum szachowym, sportu propagowanego przez prezydenta republiki Kirsana Ilumżynowa – mistrza szachowego i prezydenta FIDE. W 1998 r. odbyła się tutaj 33. olimpiada szachowa.
W mieście działa też klub piłkarski FK Elista (wcześniej Urałan Elista), grający obecnie w rozgrywkach Wtoroj diwizion.

</doc>
<doc id="160063" url="https://pl.wikipedia.org/wiki?curid=160063" title="Rak szlachetny">
Rak szlachetny

Rak szlachetny, rak rzeczny, szerokoszczypcowy, szewc ("Astacus astacus") – gatunek słodkowodnego skorupiaka z rzędu dziesięcionogów (Decapoda). Określany czasem jako „barometr czystości wody”, gdyż jest on bioindykatorem czystości wód. Jeszcze na początku XX wieku wody Europy Środkowej były pełne raków szlachetnych oraz raków błotnych ("Astacus leptodactylus"), które są przybyszami z terenu Morza Czarnego. Jednak w XIX wieku przywleczono z Ameryki Północnej śmiertelną dla raków europejskich chorobę zwaną raczą dżumą, a potem uodpornionego na nią amerykańskiego raka pręgowatego, który lepiej znosząc zanieczyszczenie i niedotlenienie wody zaczął wypierać raka szlachetnego z wielu obszarów.
Opis.
Ciało pokryte twardym pancerzem podzielone na głowotułów i odwłok. Od strony głowy znajduje się dziobopodobne rostrum, po jego bokach rozmieszczone są oczy na swoistych słupkach mogące niezależnie od siebie obserwować otoczenie. Szczypce są krótkie i grube nie zwierające się szczelnie od spodu czerwonawe. Występuje zjawisko autotomii. Oddychają za pomocą pierzastych skrzeli znajdujących się w jamie skrzelowej z obu stron pod pancerzem tułowia. Na linii łączącej głowę z tułowiem znajduje się poprzeczny rowek zwany bruzdą karkową. W części tułowiowej znajdują się biegnące wzdłuż osi symetrii ciała dwie łukowato wygięte bruzdy skrzelowe. Ostatnią częścią jest odwłok (ogon, szyjka) składający się z 7 segmentów. Końcowy segment – telson – nazywany niefachowo płetwą jest inny od 6 pozostałych. Ma wachlarzowaty kształt i składa się z 5 płytek. Całkowitą długość raka mierzy się od wierzchołka rostrum do końca telsona. Rak szlachetny może dożyć do 25 lat.
Rozmiary.
Dorasta do 20 cm długości.
Biotop.
Dzikie rzeki, strumienie i jeziora o czystej i bogatej w tlen wodzie. Unikają wód z mulistym lub zabagnionym dnem. 
Pokarm.
Głównie roślinność podwodna zawierające duże ilości wapnia jak moczarka, rogatek, ramienica, rdest wodny i glony. Drugie miejsce w jadłospisie zajmują drobne wodne bezkręgowce jak małżoraczki, skąposzczety, wioślarki, chruściki, larwy wodnych owadów, mięczaki oraz martwe zwierzęta jak śnięte ryby i inna padlina. Pełnią ważną rolę czyścicieli dna z rozkładających się resztek. Szacuje się, że ok. 80% pożywienia gatunku stanowi pokarm roślinny, a ok. 20% pokarm zwierzęcy.
Zachowanie.
Prowadzi nocny tryb życia. Dzień spędza w ukryciu w wykopanych przez siebie norkach, pod korzeniami drzew lub innymi naturalnymi zagłębieniami. W ten sposób chroni się przed drapieżnymi rybami – przede wszystkim okoniem pospolitym i węgorzem europejskim. Najwięcej raków pada ofiarą tych ryb w okresie linienia, kiedy to przez około dwa dni są pozbawione twardej skorupy i całkowicie bezbronne. Duże okonie potrafią poradzić sobie nawet z twardym pancerzem, szczególnie u mniejszych raków. Dopiero wieczorem rak opuszcza swoją kryjówkę i wyrusza na żer, przy czym najbardziej mu odpowiada ciepła i pochmurna noc. Głębokość, na jakiej przebywa, zależy od temperatury wody. Na niewielkich głębokościach bytuje wiosną i latem, a żeruje na płyciznach. Kiedy nadejdą jesienne chłody, schodzi w niższe partie wód, jednocześnie mniej jedząc. W zimie nie pobiera pokarmu wcale.
Dymorfizm płciowy.
Samica ma mniejsze szczypce i szerszy odwłok, służący do lepszej ochrony rozwijających się pod nim jaj i świeżo wylęgłych raczków, które korzystają z tej ochrony aż do pierwszej wylinki.
Rozmnażanie.
Okres godowy trwa od połowy października do połowy listopada i związany jest z jesiennym zejściem raków na większe głębokości. Samice dojrzewają płciowo w trzecim roku życia, a samce o rok później. Mają wtedy ok. osiem cm długości. Samiec, gdy znajdzie samicę, przewraca ją na grzbiet w taki sposób, że czasami traci ona odnóże pochwycone jego szczypcami. Unieruchomiona samica jest dociskana do dna i zaczyna się parzenie, czyli przenoszenie na podbrzusze oraz podogonie samicy płynu nasiennego, zapładniającego jaja samicy. Czynność ta może trwać nawet 10 godzin. Zapłodnienie następuje po kilku lub kilkunastu dniach. Po ok. 6 miesiącach, czyli na wiosnę, ze zniesionych wcześniej na odwłok zapłodnionych jajeczek lęgną się larwy, które przeobrażą się w raczki. Jednorazowo samica składa od 60 do 200 jaj. W pierwszym okresie życia raczki żywią się resztkami żółtka z okresu embrionalnego. Po upływie 8–10 dni przechodzą pierwsze linienie, a po dwóch tygodniach drugie i wtedy przybierają postać dorosłych osobników. W pierwszym roku życia przechodzą około 8 linień, w drugim 5, a w trzecim 2.
Występowanie.
Europa Środkowa, tereny nizinne i wyżynne. W wyższych górach nie występuje.
Znaczenie gospodarcze.
Od wielu stuleci raki pojawiały się na stołach w polskich domach, zarówno tych bogatszych jak i – z racji łatwej dostępności – tych uboższych. Słynna była zupa rakowa. W niektórych rejonach (np. na Pomorzu) istniały ośrodki hodowli tych skorupiaków. Wysoka zawartość białka w mięsie (do ok. 80%) oraz walory smakowe powodują, że do dziś w niektórych krajach raki stanowią luksusowy, lecz poszukiwany artykuł spożywczy.
Polska słynęła z obfitości raków. W okresie międzywojennym ich eksport z Polski, skierowany głównie do Europy Zachodniej, wahał się od 173 do 611 ton rocznie. Krajowa konsumpcja nie przekraczała wówczas 1% połowów. Szczytowym był rok 1927, kiedy to wyeksportowano 611 ton raków. Późniejszy spadek połowów był wynikiem wcześniejszej rabunkowej gospodarki i braku przepisów ochronnych, wprowadzonych dopiero w 1932. W 1938 wyłowiono 200 ton raków. Po II wojnie światowej tendencja spadkowa utrzymywała się nadal (najwięcej, bo 84 tony raków, wyeksportowano w 1954). Po 1970 połowy nadal spadały, nie przekraczając dziesięciu ton rocznie, a potem spadły poniżej jednej tony. W latach 90. XX w. było to około 20 ton rocznie.
Zagrożenia i ochrona.
W Polsce gatunek ten objęty jest częściową ochroną gatunkową. Podobnie jak rak błotny, znajduje się w „Polskiej czerwonej księdze zwierząt. Bezkręgowce”, a dodatkowo uznany został za gatunek wysokiego ryzyka narażony na wyginięcie (kategoria zagrożenia VU). Głównymi zagrożeniami dla przetrwania gatunku w Polsce i Europie są: regulacja rzek, infekcja grzybicza zwana dżumą raczą "Aphanomyces astaci", zanieczyszczenie, zakwaszenie i eutrofizacja wód oraz konkurencja ze strony gatunków inwazyjnych: raka pręgowatego i raka sygnałowego.

</doc>
<doc id="160064" url="https://pl.wikipedia.org/wiki?curid=160064" title="Natężenie oświetlenia">
Natężenie oświetlenia

Natężenie oświetlenia – gęstość strumienia świetlnego padającego na daną powierzchnię, równa granicy ilorazu strumienia świetlnego formula_1 padającego na powierzchnię i pola formula_2 tej powierzchni, przy formula_2 dążącym do 0:
Punktowe źródło światła o światłości formula_5 wywołuje natężenie oświetlenia w punkcie powierzchni określone wzorem:
gdzie:
Jednostką natężenia oświetlenia w układzie SI jest luks (lx) równy lumenowi na metr kwadratowy (cd·sr·m−2).
Natężenie oświetlenia miejsca pracy (Polska).
Natężenie oświetlenia miejsca pracy określają polskie normy. W normie tej przyjęto, że wymagane natężenie oświetlenia w celu dostrzeżenia rysów ludzkiej twarzy w normalnych warunkach oświetleniowych, powinno być nie mniejsze niż 20 lx i jest to najmniejsze natężenie oświetlenia wymieniane przez normę. W typowych pracach biurowych, takich jak: pisanie ręczne, pisanie na maszynie, czytanie, obsługiwanie klawiatury wymagane jest natężenie oświetlenia 500 lx, dla prac precyzyjnych przewyższa 1000 lx. W słoneczny letni dzień natężenie oświetlenia w miejscach niezacienionych osiąga wartość 100.000 lx.
Dla orientacji – według normy PN-EN 12 464-1: 2004 zalecane natężenie oświetlenia:
oraz dla porównania (wartości orientacyjne zależne od różnych czynników, np.: pory roku i dnia, stopnia zachmurzenie czy czystości powietrza):
Bibliografia.
Dla części „Natężenie oświetlenia miejsca pracy”:

</doc>
<doc id="160071" url="https://pl.wikipedia.org/wiki?curid=160071" title="Andrzej Arendarski">
Andrzej Arendarski

Andrzej Jan Arendarski (ur. 15 listopada 1949 w Warszawie) – polski polityk i działacz gospodarczy, doktor nauk humanistycznych. Poseł na Sejm X i I kadencji, minister współpracy gospodarczej z zagranicą w rządzie Hanny Suchockiej, przewodniczący Stronnictwa Demokratycznego w latach 2002–2006, wieloletni prezes Krajowej Izby Gospodarczej.
Życiorys.
W 1972 ukończył studia na Wydziale Geologii Uniwersytetu Warszawskiego, następnie pracował przez rok jako nauczyciel w XLVIII Liceum Ogólnokształcącym im. Edwarda Dembowskiego w Warszawie. W latach 1973–1977 odbył studia doktoranckie w Instytucie Filozofii i Socjologii Polskiej Akademii Nauk, stopień doktora nauk humanistycznych uzyskał w 1981. Od 1977 pracował kolejno jako starszy asystent i adiunkt w Instytucie Historii Nauki, Oświaty i Techniki PAN. Od końca lat 80. działa w instytucjach gospodarczych, w latach 1990–1992 był prezesem Krajowej Izby Gospodarczej. W lipcu 1992 został powołany na stanowisko ministra współpracy gospodarczej z zagranicą w rządzie Hanny Suchockiej. Od października 1993 ponownie nieprzerwanie pełni funkcję prezesa Krajowej Izby Gospodarczej. Kierował też Polsko-Ukraińską Izbą Gospodarczą. Został także konsulem honorowym Hondurasu w Warszawie
Był członkiem Związku Nauczycielstwa Polskiego, od 1980 działał w Niezależnym Samorządnym Związku Zawodowym „Solidarność”, kierował komisją zakładową NSZZ w swoim instytucie. Publikował w pismach drugiego obiegu, tj. „Kierunek Solidarność”, „KOS”, „Tu i Teraz”. Z ramienia Komitetu Obywatelskiego pełnił funkcję posła X kadencji, należał do Obywatelskiego Klubu Parlamentarnego. Znalazł się wśród założycieli Kongresu Liberalno-Demokratycznego, był wiceprzewodniczącym tej partii i z jej ramienia w 1991 został wybrany na posła na Sejm I kadencji. W parlamencie pracował w Komisji Handlu i Usług oraz Komisji Stosunków Gospodarczych z Zagranicą. W 1993 bez powodzenia ubiegał się o reelekcję, KLD nie przekroczył progu wyborczego.
W latach 2002–2006 był przewodniczącym Stronnictwa Demokratycznego. Współtworzył w 2005 Komitet Wyborczy Centrum z udziałem m.in. SD i Centrum, który deklarował poparcie dla kandydatury Zbigniewa Religi w wyborach prezydenckich. Został członkiem Komitetu Wspierania Muzeum Historii Żydów Polskich Polin w Warszawie.

</doc>
<doc id="160075" url="https://pl.wikipedia.org/wiki?curid=160075" title="Nowa Motława">
Nowa Motława

Nowa Motława (niem. "Neue Mottlau") – część Motławy w Gdańsku.
Historia.
Nowa Motława została utworzona w 1576 w wyniku połączenia przekopem łachy Bersen (Brensa), położonej w okolicach obecnej ul. Angielska Grobla, z dwoma leżącymi na południe bezodpływowymi zastoiskami wodnymi (bez własnych nazw). Początkowo pełniła funkcję fosy, w 1599 została poszerzona i pogłębiona, w celu przystosowania dla potrzeb żeglugi. Poziom wody na Nowej Motławie regulowała Śluza Kamienna, zbudowana w latach 1619–1623. Notowana pod nazwą Nowa Motława od 1609.
W efekcie utworzenia Nowej Motławy powstała Wyspa Spichrzów. Nowa Motława oddziela Wyspę Spichrzów od Ołowianki, Długich Ogrodów i Dolnego Miasta.
W 1997, w 1000-lecie miasta, została zbudowana przystań jachtowa Marina Gdańsk.

</doc>
<doc id="160076" url="https://pl.wikipedia.org/wiki?curid=160076" title="Błonica">
Błonica

Błonica – choroba zakaźna, najczęściej występująca u dzieci, wywoływana przez maczugowiec błonicy. Głównym czynnikiem chorobotwórczym jest wytwarzany przez niektóre szczepy tych bakterii jad: toksyna błonicza.
W Polsce wprowadzono obowiązkowe szczepienia ochronne (w postaci szczepionki Di-Per-Te, DPT/DTP).
Postacie błonicy.
Błonica przenosi się głównie drogą kropelkową lub bardzo rzadko przy zakażeniach przyrannych.
Wyróżnia się kilka postaci tej choroby.
Błonica gardła.
Błonica gardła (inaczej dyfteryt) jest najczęstszą postacią błonicy.
Objawy:
Umiarkowana gorączka, bladość twarzy, niezbyt duże bóle gardła, utrudnione połykanie, tak zwana mowa kluskowata, obrzmienie węzłów chłonnych podżuchwowych oraz nalot w gardle (często łączący się w jednolitą błonę rzekomą o barwie białawoszarej). Wokół nalotów tworzą się charakterystyczne przekrwienia.
W ciężkiej postaci błonicy naloty są rozległe, koloru krwistobrunatnego. Towarzyszą im znaczne zwiększenia węzłów chłonnych, powstaje szczególny wygląd szyi, tak zwana szyja prokonsula, szyja Nerona lub szyja cesarza.
Dochodzi także do dużego, ogólnego zatrucia organizmu (intoksykacji). Tętno jest bardzo szybkie i miękkie, występują zaburzenia pracy serca (zmiany martwiczo-zapalne mięśnia sercowego, ciężkie zmiany prowadzą do śmierci), a także cięższe porażenie mięśni.
Wyleczenie:
Wychodzenie z choroby jest długotrwałe. Wszystkie zmiany narządowe cofają się.
Błonica krtani.
Błonica krtani (inaczej dławiec, krup, fałszywy krup) występuje w pierwszych latach życia.
Objawy:
Zwężenie się szpary głośni (obrzęk i nalot na strunach głosowych), stale nasilająca się duszność, głośny, szczekający kaszel, narastająca chrypka (zmieniająca się w bezgłos w końcowym stadium).
Po zainfekowaniu gardła dochodzą objawy ogólnego zatrucia organizmu.
Przy braku odpowiedniej pomocy prowadzi do uduszenia się.
Błonica nosa.
Najlżejsza postać choroby, bez objawów zatrucia.
Objawy:
Niewielkie zmiany błony śluzowej nosa (często jednostronne) oraz towarzyszące im wycieki śluzowo-krwiste lub ropno-krwiste, nadżerki nozdrzy i wargi górnej.
Choroba jest przewlekła, co ma znaczenie epidemiologiczne.
Błonica ucha lub skóry.
Zdarza się bardzo rzadko.
Leczenie.
Przy jakichkolwiek podejrzeniach należy koniecznie wezwać lekarza, gdyż wczesne rozpoznanie i leczenie błonicy w dużym stopniu wpływa na wynik leczenia i życie chorego. Swoiste leczenie polega na wstrzyknięciu dawki surowicy (ilość zależy od ciężkości i dnia choroby), która zawiera antytoksynę błoniczą (surowicę przeciwbłoniczą).
Leczenie antybiotykami: (erytromycyną, penicyliną, metronidazolem) ma znaczenie drugorzędowe. Kurację antybiotykową stosuje się tylko przy występowaniu równolegle innego zakażenia gardła (na przykład paciorkowcami).
Dodatkowo podczas leczenia podaje się witaminę C, zespół witamin B oraz kokarboksylazę.
W błonicy krtani konieczna jest, oprócz surowicy, intubacja lub tracheotomia (ratują one życie choremu, udrażniając drogi oddechowe). Leczenie szpitalne jest konieczne.
Zapobieganie.
Polega głównie na obowiązkowych szczepieniach dzieci. Osoby po zetknięciu się z chorobą izoluje się od dzieci i młodzieży do czasu wykonania dwóch kolejnych badań wymazów jamy nosowo-gardłowej, z wynikami ujemnymi. W ognisku zakażenia przeprowadza się odkażenie.

</doc>
<doc id="160077" url="https://pl.wikipedia.org/wiki?curid=160077" title="1971 w filmie">
1971 w filmie



</doc>
<doc id="160079" url="https://pl.wikipedia.org/wiki?curid=160079" title="Wieś wielodrożna">
Wieś wielodrożna



</doc>
<doc id="160083" url="https://pl.wikipedia.org/wiki?curid=160083" title="1972 w filmie">
1972 w filmie



</doc>
<doc id="160084" url="https://pl.wikipedia.org/wiki?curid=160084" title="1973 w filmie">
1973 w filmie



</doc>
<doc id="160085" url="https://pl.wikipedia.org/wiki?curid=160085" title="1974 w filmie">
1974 w filmie



</doc>
<doc id="160088" url="https://pl.wikipedia.org/wiki?curid=160088" title="Społeczność lokalna">
Społeczność lokalna

Społeczność lokalna – zbiorowość zamieszkująca wyodrębnione, stosunkowo niewielkie terytorium, jak np. parafia, wieś czy osiedle, w której występują silne więzi wynikające ze wspólnych interesów i potrzeb, a także z poczucia zakorzenienia i przynależności do zamieszkiwanego miejsca.
Badanie społeczności.
Badania społeczności lokalnych w socjologii prowadzone są w ramach socjologii miasta i socjologii wsi. Ze względu na wielkość struktur badanego przedmiotu problematyka społeczności lokalnych ujmowana jest przez mezosocjologię. W humanistyce odmienne spojrzenie rozwinęła filozofia lokalności, która koncentruje się na człowieku lokalnym i jego zakorzenieniu w idei miejsca, pojętego jako miejsce przepastne, otwarte na to, co skończone i nieskończone. Rozpoznanie złożonych relacji, nie tylko społecznych i geograficznych, między człowiekiem i przestrzenią najbliższą prowadzi do podjęcia kulturowego doświadczenia i wypracowania koncepcji człowieka lokalnego jako „człowieka według nauczania miejsca”. Badania transformujące pojmowanie lokalności nie tylko dystansują się od globalnego „znikąd”, „zewsząd”, „skądkolwiek”, ale i od ciasnej swojskości.
Podstawowe założenia.
Jako elementy konstytuujące społeczność lokalną wymienia się w socjologii:
W definiowaniu społeczności lokalnej ważny jest wymiar przestrzenny, społeczny i psychologiczny. Ludzie wyrażają swój emocjonalny stosunek do przestrzeni – ziemi rodzinnej, kraju ojczystego, ojczyzny prywatnej.
Elementem, który ma duży wpływ na realizację wspólnych interesów społeczności lokalnej, w szczególności w społecznościach miejskich, są działające na ich obszarze stowarzyszenia, organizacje pozarządowe czy grupy społeczne będące wyrazicielami tych interesów.
W społeczeństwach tradycyjnych społeczności lokalne mają większą autonomię, swoje własne normy społeczne regulujące ich działania, natomiast w społeczeństwach nowoczesnych przeważać zaczyna makrospołeczny układ normatywny, zaś granice społeczności lokalnych ustanawiane są administracyjnie, w mniejszym stopniu istotne są ich granice kulturowe.
Czynnikiem, który katalizuje proces przekształcania się zbiorowości terytorialnych w społeczności lokalne, jest partycypowanie mieszkańców danego terytorium w akcjach społecznych, przy czym większe prawdopodobieństwo udziału w tego typu akcjach występuje w przypadku osób o wyższym statusie społecznym.
Społeczność lokalna a konflikt.
W perspektywie konfliktowej społeczność lokalna ujmowana jest jako scena, na której toczą się lokalne konflikty między mieszkańcami, przedstawicielami władz samorządowych, czy też jako trzecia strona wymieniani są przedsiębiorcy działający na terytorium danej społeczności. Przedmiotem konfliktu są zazwyczaj:
Społeczność lokalna a ekologia społeczna.
W ekologii społecznej, podobnie jak w podejściu funkcjonalnym, społeczność lokalna rozpatrywana jest ze względu na funkcjonalne zróżnicowanie przestrzeni, adaptację jednostek do tej przestrzeni. W ujęciu ekologicznym społeczność lokalna traktowana jest jako system społeczny, zdeterminowany układem przestrzennym danego terytorium, przy czym bierze się pod uwagę wiele czynników determinujących funkcjonowanie społeczności lokalnej w ujęciu funkcjonalnym, natomiast przestrzeń społeczna ujmowana jest jako twór społeczny, w mniejszym stopniu zależny od warunków przyrodniczych czy typologicznych.
Celem, z punktu widzenia ekologii, jest zapewnienie przez społeczność ochrony przyrody
oraz kształtowanie poparcia dla terenów chronionych wśród społeczności lokalnych oraz
turystów.

</doc>
<doc id="160089" url="https://pl.wikipedia.org/wiki?curid=160089" title="Kałmucja">
Kałmucja

Kałmucja (, ), pełna nazwa: Republika Kałmucji (ros. , kałm. ) – autonomiczna republika w Federacji Rosyjskiej, zamieszkana głównie przez Kałmuków i Rosjan.
Geografia.
Położenie i powierzchnia.
Kałmucja położona jest na południowo-wschodnich krańcach europejskiej części Rosji. Od południa graniczy z Krajem Stawropolskim, od południowego wschodu – z Dagestanem, od północy – z obwodem wołgogradzkim, od północnego wschodu – z obwodem astrachańskim, a od zachodu – z obwodem rostowskim. Na kilkudziesięciokilometrowym odcinku kraj ma dostęp do Morza Kaspijskiego.
Maksymalna rozciągłość regionu z północy na południe to 448 km, ze wschodu na zachód – 423 km.
Kałmucja zajmuje powierzchnię 75,9 tys. km². Większość tego obszaru leży w strefie stepów, półpustyń i pustyń.
Kraj położony jest na obszarze od 44°50′ do 40°10′ długości geograficznej wschodniej i od 41°40′ do 47°35′ szerokości geograficznej północnej.
Na terenie Kałmucji wydziela się trzy strefy przyrodniczo-gospodarcze: zachodnią, centralną i wschodnią. Najkorzystniejsze warunki klimatyczno-glebowe występują w strefie zachodniej. Najważniejszą jej część stanowią obszary tzw. czarnych ziem.
Ukształtowanie powierzchni.
Zdecydowana większość powierzchni kraju ma charakter równinny, jedynie miejscami krajobraz jest łagodnie pofałdowany. Większość terytorium kraju leży na Nizinie Nadkaspijskiej, której część stanowi położona poniżej poziomu morza depresja.
Strefa czasowa.
Od 2014 Kałmucja leży w strefie czasowej czasu moskiewskiego (MSK). UTC +3:00 przez cały rok. Wcześniej, przed 27 marca 2011 roku, obowiązywał czas standardowy (zimowy) strefy UTC+3:00, a czas letni – UTC+4:00.
Hydrografia.
Z powodu suchego klimatu rzek na terenie kraju jest mało i są zwykle niewielkie; niektóre z nich napełniają się wodą tylko w okresie opadów. W północno-wschodniej części regionu płynie Wołga – najdłuższa rzeka Europy, jednak dostęp do niej Kałmucja ma bardzo ograniczony, bo jedynie na 12-kilometrowym odcinku. Innymi większymi rzekami są Kuma i Wschodni Manycz.
Kałmucja ma dostęp do Morza Kaspijskiego; strefa wód terytorialnych obejmuje ok. 1,4 tys. km². Poza tym jezior jest niewiele, największe z nich to Manycz-Gudiło, Jezioro Sarpińskie i zespół Jezior Sostyńskich.
Zasoby naturalne.
Głównymi zasobami naturalnymi Kałmucji są węgiel kamienny, ropa naftowa i gaz ziemny. Te dwa ostatnie są częścią tzw. złóż kaspijskich.
Klimat.
Kałmucja leży w strefie klimatu umiarkowanego kontynentalnego skrajnie suchego. Jego lokalna odmiana charakteryzuje się chłodną, mało śnieżną zimą i upalnym, suchym latem. Zimą nieco zimniej jest w głębi lądu, a cieplej w pobliżu Morza Kaspijskiego. Średnia temperatura powietrza w styczniu to ok. −7 do −9 °C w południowej i południowo-wschodniej części kraju i −10 °C do −12 °C na północy. Niekiedy temperatura może spadać nawet do −35 °C do −37 °C. Latem (w lipcu przeciętna temperatura wynosi ok. +24 °C (zależnie od regionu 23,5 °C do 25,5 °C). Niekiedy temperatury sięgają nawet 40 do 44 °C.
Klimat Kałmucji charakteryzuje się małą ilością opadów; większość obszaru kraju otrzymuje rocznie ok. 210-340 mm opadów; w najbardziej suchych rejonach części wschodniej kraju średnio jest to zaledwie ok. 170 mm rocznie, zaś na zachodnich regionu więcej – nawet do 400 mm. Największe nasilenie opadów ma miejsce w maju i czerwcu.
W Kałmucji występuje wiele słonecznych dni. Średnioroczne nasłonecznienie wynosi tutaj 2180-2250 godzin, co daje 182-186 dni
Cechami charakterystycznymi kałmuckiego klimatu są częste susze, oraz gorące, suche wiatry stepowe, które w ciepłej porze roku wieją nawet przez 120 dni.
Długość okresu wegetacyjnego to ok. 240-275 dni (dla porównania – w Polsce ok. 180-210 dni).
Świat roślinny.
Obszar Kałmucji znajduje się w przeważającej części w strefie półpustyń. Dominuje roślinność typowa dla tego typu formacji roślinnej – rzadkie, zwykle kolczaste krzewy, odporne na suszę gatunki trawy i inne suchorośla; na bardziej wilgotnych obszarach rozwijają się gatunki typowe dla suchych stepów. W zachodnich skrawkach kraju, gdzie klimat jest wilgotniejszy, naturalna roślinność ustąpiła miejsca gatunkom uprawnym, głównie zbożom.
W Kałmucji praktycznie nie ma drzew i obszar ten uchodzi za najbardziej bezdrzewną część Rosyjskiej Federacji.
Fauna.
Zwierzęcy świat Kałmucji jest średnio urozmaicony. W kraju żyje ok. 60 gatunków dzikich ssaków, 130 gatunków ptaków gniazdujących (z czego ponad 50 jest gatunkami stałymi, nieodlatującymi na zimę), 20 gatunków gadów i 3 – płazów.
Spośród gatunków zamieszkujących kraj wiele jest zagrożonych wyginięciem i podlega ochronie (np. 23 spośród gatunków ptaków). Charakterystycznym gatunkiem ssaka jest suhak stepowy, którego liczebność jeszcze niedawno w Kałmucji wahała się od 270 tys. do 400 tys. osobników. Ostatnio jednak znacznie spadła i zwierzę to stało się zagrożone wyginięciem.
Do ochrony m.in. suhaka stworzono tu Rezerwat „Czarne Ziemie”.
Gospodarka.
Budżet republiki wynosi ok. 100 mln. dolarów (USA).
Na terenie kraju wydobywa się rocznie ok. 200 tys. ton ropy naftowej. Ponadto ważnymi dla gospodarki kopalinami są gaz ziemny i węgiel kamienny.
Istotne znaczenie ma rolnictwo. Grunty orne znajdują się głównie w zachodniej, mniej suchej części kraju. Mimo niezbyt sprzyjających warunków klimatycznych uprawia się tutaj m.in. zboża, ziemniaki, warzywa. W 2000 łączna produkcja wszystkich zbóż wyniosła 228 tys. ton, w 2001 – 406 tys. ton, a w 2002 – 432 tys. ton.
Duże znaczenie ma też chów zwierząt, zwłaszcza owiec. Rocznie pozyskuje się z nich ok. 9 tys. ton wełny.
Przemysł skoncentrowany jest głównie w Eliście; w innych miastach i osiedlach istnieją jedynie niewielkie zakłady (np. spożywcze ukierunkowane na zaspokajanie lokalnych potrzeb.
Podział administracyjny.
Pod względem administracyjnym z obszaru kraju wydzielona jest jego stolica, stanowiąca osobny rejon miejski. Pozostała powierzchnia podzielona jest na 13 rejonów.
Demografia.
Kałmucję zamieszkuje 288 675 osób (2005). Mimo dodatniego przyrostu naturalnego liczba mieszkańców spada (w 2002 żyło tutaj jeszcze 292 410 osób), a to za sprawą emigracji mieszkańców w poszukiwaniu pracy do innych części Rosji. Ponieważ wyjeżdżają głównie osoby narodowości rosyjskiej, ich udział w populacji systematycznie się zmniejsza; wzrasta tym samym udział Kałmuków, którzy po raz pierwszy od lat 30. stanowią bezwzględną większość mieszkańców kraju.
Z powodu niekorzystnych warunków klimatycznych obszar republiki jest słabo zaludniony; średnia gęstość zaludnienia to niespełna 4 os./km², przy czym istnieją duże różnice między poszczególnymi częściami kraju: część zachodnia jest zasiedlona gęściej, zaś półpustynne tereny na wschodzie są niemal bezludne.
Ponad 1/3 populacji żyje w stolicy kraju – Eliście.
Narodowości.
Większość populacji republiki stanowią Kałmucy; dużą grupą są także Rosjanie. Według wyników spisu powszechnego z 2002 na terenie republiki żyją:
Zmiany liczby przedstawicieli głównych narodów i proporcji między mini na przestrzeni lat:
Religie.
Religią tradycyjnie wyznawaną przez Kałmuków jest buddyzm tybetański. Kałmucja jest największym w Europie skupiskiem wyznawców tej religii. Drugą ważną grupą wyznaniową na terenie republiki są prawosławni, rekrutujący się głównie spośród Rosjan. Po czasach przymusowej ateizacji w okresie ZSRR pozostała spora grupa niewierzących. Istnieją także niewielkie grupy wyznawców innych wyznań, m.in. różnych odłamów protestantyzmu; oraz Świadkowie Jehowy.
Miasta i osiedla.
Miasta i największe osiedla typu miejskiego (2002 r.)
Historia.
Teren dzisiejszej Kałmucji w przeszłości zamieszkiwały różne ludy koczownicze. Do XVII wieku większość terenów tego kraju zajmowali tureccy Nogajowie.
Kałmucy wywodzą się od mongolskich Ojratów i do końca XVIII w zamieszkiwali na terenach zachodnich Chin (Dżungaria) i częściowo Mongolii. Pod koniec XVII w. część Ojratów wywędrowała z dawnej ojczyzny na zachód i w początku XVIII w. dotarła nad Morze Kaspijskie. Kałmucy wyparli z okolic dolnej Wołgi Nogajów i zajęli stepowe obszary między rzekami Don i Jaik (dzisiejszy Ural), a następnie na terenach tych utworzyli Chanat kałmucki, obejmujący znacznie większe tereny niż dzisiejsza Kałmucja. Alfabet kałmucki został utworzony na bazie alfabetu staromongolskiego przez Dzaja Panditę (1599–1662 r. n.e.), ojrackiego misjonarza buddyjskiego.
W 1771, pod naporem rosyjskim większość Kałmuków postanowiła wrócić do dawnej ojczyzny; w czasie tej wędrówki znaczna część zginęła, natomiast ok. 13 tys. rodzin pozostało na terenie Kałmucji i podporządkowało się rosyjskiemu gubernatorowi.
W 1920 Kałmucy w ramach polityki "korienizacji" otrzymali ograniczoną autonomię w obrębie Związku Radzieckiego – Kałmucki Obwód Autonomiczny, przekształcony w 1935 w Kałmucką Autonomiczną Socjalistyczną Republikę Radziecką. Ze zmianą nazwy wiązało się poszerzenie sfery autonomii.
W 1943 Józef Stalin zdecydował o rozwiązaniu Kałmuckiej ASRR i wysiedleniu Kałmuków na wschód: Kraju ałtajskiego i krasnojarskiego oraz obwodów: omskiego i nowosybirskiego, skąd powrócili po jego śmierci w latach 1957–1959. Przyczyną represji wobec Kałmuków był fakt, iż w czasie II wojny światowej ok. 5 tys. przedstawicieli tej narodowości służyło we wspomagającym Niemców Korpusie Kawalerii Kałmuckiej. Po powrocie Kałmuków do ojczyzny w 1957 utworzono ponownie Kałmucki OA, a rok później – Kałmucką ASRR.
W 1991 Kałmucka ASRR została przekształcona w Republikę Kałmucji. 31 marca 1992 podpisano nowy układ o stowarzyszeniu z Federacją Rosyjską.
Polityka.
Kałmucja posiada autonomię w ramach Federacji Rosyjskiej.
Akty lokalnego prawa muszą być zgodne z prawodawstwem ogólnorosyjskim. Władzę sprawuje lokalny parlament, na czele władzy wykonawczej państwa stoi Głowa Republiki Kałmucji, którym jest znany kałmucki biznesmen, miłośnik szachów, Kirsan Ilumżynow, piastujący tę funkcję od 1993 (do 2005 jako Prezydent Republiki Kałmucja).
Języki.
Na terenie Kałmucji równouprawnionymi językami urzędowymi są język kałmucki i rosyjski. Oznacza to, iż wszelkie akty prawne muszą być publikowane w obu językach. Język kałmucki jest także nauczany w szkołach. W praktyce, z uwagi na ograniczony zasięg języka kałmuckiego (niespełna 200 tys. mówiących), większe znaczenie ma rosyjski, będący ogólnopaństwowym językiem urzędowym, używanym przez blisko 200 mln osób.
Tablice rejestracyjne.
Tablice pojazdów zarejestrowanych w Kałmucji mają oznaczenie 08 w prawym górnym rogu nad flagą Rosji i literami RUS.

</doc>
<doc id="160090" url="https://pl.wikipedia.org/wiki?curid=160090" title="Torun">
Torun



</doc>
<doc id="160092" url="https://pl.wikipedia.org/wiki?curid=160092" title="Sender Policy Framework">
Sender Policy Framework

Sender Policy Framework (SPF) – niekomercyjny projekt mający na celu wprowadzenie zabezpieczenia serwerów SMTP przed przyjmowaniem poczty z niedozwolonych źródeł. Ma to pozytywnie wpłynąć na ograniczenie liczby wiadomości mailowych będących spamem.
Zasada działania.
Serwer B zabezpieczony przez SPF sprawdza w systemie DNS, czy wysyłana do niego poczta pochodzi z serwera uprawnionego do wysyłania poczty z danej domeny. Jeżeli tak, to poczta jest przyjmowana. Natomiast jeśli adres IP lub adres domenowy serwera przekazującego e-mail nie jest uprawniony do wysyłania maili z danej domeny, mail nie jest przyjmowany. Dzięki temu wiadomości wysyłane przez spamerów podszywających się pod cudze adresy e-mail lub przez wirusy typu Mydoom zostaną odrzucone.
Oczywiście zabezpieczenie SPF dotyczy tylko komunikacji pomiędzy serwerami SMTP. Użytkownicy nie muszą niczego zmieniać w swoich programach pocztowych.
Problemy.
Z chwilą wykorzystania SPF na serwerach, u użytkowników jednak pojawiają się problemy w korzystaniu z poczty elektronicznej. Wiążą się one z niedopasowaniem SPF do istniejącej architektury i mechanizmów sieci.
Krytycy wskazują przede wszystkim na niezgodność ze standardem przekazywania poczty pomiędzy domenami () oraz zasadniczo niezgodność ze standardem SMTP (). Istotne jest także to, że SPF przejmuje pewien mechanizm DNS dla swoich własnych celów, co rodzi konflikt z wykorzystaniem oryginalnym. Samo założenie, że mechanizm DNS jest bezpieczny i wiarygodny, jest błędne.
Rejestracji w bazie SPF należy dokonać na serwerze DNS domeny, z której poczta będzie wysyłana, a więc najprawdopodobniej u dostawcy internetowego. Konieczność tej rejestracji może być problemem dla niektórych posiadaczy serwerów pocztowych, takich jak na przykład prywatnych lub należących do niewielkich firm. Dzięki SPF dostawca usługi DNS otrzymuje mechanizm kontroli przesyłania poczty ze swojej domeny. Dzięki temu może on wymusić na swoich klientach korzystanie ze ściśle określonego, komercyjnego serwera poczty.
Należy zauważyć, że openspf.org potwierdza istnienie tylko niektórych z tych problemów. Przyznaje też, że serwery wysyłające niechcianą pocztę dalej będą powstawać, a ich zablokowanie będzie oparte na „działającym w czasie rzeczywistym systemie automatycznego odkrywania”. Samo działanie tego systemu jest eksperymentalne i rozważane głównie teoretycznie, a praktyczne możliwości pozostają nieznane.

</doc>
<doc id="160094" url="https://pl.wikipedia.org/wiki?curid=160094" title="1975 w filmie">
1975 w filmie



</doc>
<doc id="160095" url="https://pl.wikipedia.org/wiki?curid=160095" title="1976 w filmie">
1976 w filmie

Nagrody filmowe.
Złote Globy.
33. ceremonia wręczenia Złotych Globów odbyła się 24 stycznia 1976 roku.
BAFTA.
29. ceremonia wręczenia nagród Brytyjskiej Akademii Sztuk Filmowych i Telewizyjnych.
Oscary.
48. ceremonia wręczenia Oscarów odbyła się 29 marca 1976 roku.
Cezary.
1. ceremonia wręczenia Francuskich Nagród Filmowych odbyła się 3 kwietnia 1976 roku.
Złota Palma.
29. Festiwal Filmowy w Cannes odbył się w dniach 13–28 maja 1976 roku.
Złoty Niedźwiedź.
26. Międzynarodowy Festiwal Filmowy w Berlinie odbył się w dniach 25 czerwca-6 lipca 1976 roku.
Festiwal Polskich Filmów Fabularnych.
III. Festiwal Polskich Filmów Fabularnych odbył się 4–11 września 1976 roku.

</doc>
<doc id="160096" url="https://pl.wikipedia.org/wiki?curid=160096" title="1977 w filmie">
1977 w filmie



</doc>
<doc id="160099" url="https://pl.wikipedia.org/wiki?curid=160099" title="1978 w filmie">
1978 w filmie



</doc>
<doc id="160100" url="https://pl.wikipedia.org/wiki?curid=160100" title="1979 w filmie">
1979 w filmie



</doc>
<doc id="160103" url="https://pl.wikipedia.org/wiki?curid=160103" title="Maria Maykowska">
Maria Maykowska

Maria Maykowska (ur. 9 lipca 1892 w Warszawie, zm. 1 marca 1967 w Warszawie) – uczona polska, specjalistka filologii klasycznej, docent Uniwersytetu Warszawskiego.
Życiorys.
Była córką Stanisława (inżyniera komunikacji) i Heleny z Cieszkowskich; od dzieciństwa cierpiała na chorobę układu kostnego. Kształciła się w gimnazjum A. Walickiej w Warszawie i gimnazjum św. Anny w Krakowie (do 1913); w latach 1918-1921 studiowała filologię klasyczną na Uniwersytecie Jagiellońskim i Warszawskim, uzupełniała studia w Berlinie i Wiedniu. W 1921 obroniła doktorat na UW pod kierunkiem Adama Krokiewicza (na podstawie pracy "Studia nad kompozycją tragedii greckiej"). Po powrocie z uzupełniających studiów podjęła pracę na UW (1923); prowadziła ćwiczenia i seminaria z hellenistyki (jako starszy asystent), uczyła również łaciny w gimnazjum im. Konopnickiej w Warszawie. Po wojnie została adiunktem w I Katedrze Filologii Klasycznej UW (1945), w 1955 – po przedstawieniu pracy "O kompozycji "Praw" Platona" – docentem. Po objęciu stanowiska docenta prowadziła dodatkowo na uniwersytecie wykłady z gramatyki historycznej i retoryki greckiej. W 1962 przeszła na emeryturę.
W pracy naukowej zajmowała się retoryką grecką, historią literatury i filozofii greckiej, gramatyką historyczną języka greckiego. Praca "Klasyczna teoria wymowy" (1936) stanowiła pierwszą polską monografię rzymskiej i greckiej retoryki. Maykowska prowadziła badania nad składnią grecką. W analizie "Praw" Platona wykazała, że dzieło stanowiło przemyślaną całość, a nie jak wcześniej uważano zbiór luźnych ustępów. Przełożyła na język polski "Listy" Platona (1936) oraz "Hymn do Dzeusa" Kleantesa (1946). W latach 50. i 60. brała udział w pracach Komisji ds. Programów i Podręczników dla Szkół Średnich. W 1945 została członkiem korespondentem Towarzystwa Naukowego Warszawskiego.
Wybrane prace.
Źródła:

</doc>
<doc id="160104" url="https://pl.wikipedia.org/wiki?curid=160104" title="Matsja">
Matsja

Matsja (dewanagari मत्स्य अवतार, "Ryba", ) – wcielenie Wisznu, inkarnując ostrzegł protoplastę ludzkiego rodu Manu przed zbliżającym się kataklizmem. Ziemię ogarnął olbrzymi potop, lecz przygotowany doń Manu schronił się wraz z rodziną i siedmioma mędrcami na okręcie. Przed zagładą ocalił też nasiona wszelkich roślin, przedstawicieli wszystkich gatunków żywych stworzeń oraz Wedy, święte księgi hinduizmu. Wisznu-Ryba powiózł okręt, przytroczony do własnego rogu, na bezpieczną wyspę. Ryba symbolizuje rozwój i tworzenie, jest emblematem fallicznym.

</doc>
<doc id="160105" url="https://pl.wikipedia.org/wiki?curid=160105" title="Kurma">
Kurma

Kurma (dewanagari कूर्म अवतार „żółw”) – jeden z dziesięciu awatarów Wisznu. Gdy potop zabrał wiele dóbr, pośród których znalazła się amryta, boski nektar, pozwalająca zastępom niebian zachować wieczną młodość, wówczas Wisznu przeobraził się w olbrzymiego żółwia, po czym zanurzył się w falach bezkresnego oceanu. Na grzbiecie podźwigał górę Mandara, której zbocza oplótł boski wąż Wasuki. Asurowie pochwycili węża za głowę, niebianie za ogon i tak poczynioną mątewką poczęli ubijać ocean, tak jak mleczarze ubijają masło, aby otrzymać nektar. Poza amrytą z wód wyłoniły się inne skarby i małżonka Wisznu – Lakszmi. Żółw – podpora świata – symbolizuje skoncentrowaną potencję.

</doc>
<doc id="160106" url="https://pl.wikipedia.org/wiki?curid=160106" title="Waraha">
Waraha

Waraha (Dzik) – postać boga Wisznu.
Demon Hiranjaksza (sanskryt: हिरण्‍याक्ष), bliźniaczy brat Hiranjakaśipu na powrót pogrążył świat w odmętach kosmicznego oceanu. Wisznu, pod postacią dzika, wydobył ziemię z jego dna na własnym kle, zaś podstępnego asurę zgładził. 
Dzik w pradawnych kultach kojarzony był z mężem ziemi, który orze ją – zapładnia swymi kłami. Jest panem deszczu, zaś jego kły to błyskawice. Stanowił dar dla swej żony – ziemi, dlatego też Warahę utożsamia się z ofiarą. Do dziś zresztą jest zwierzęciem poświęcanym bóstwom żeńskim.

</doc>
<doc id="160109" url="https://pl.wikipedia.org/wiki?curid=160109" title="Narasinha">
Narasinha

Narasinha ("nara" „człowiek”, "sinha" „lew”) – w hinduizmie czwarta awatara Wisznu pojawiająca się w postaci człowieka z głową lwa.
Narasinha w śastrach.
Zgodnie z opisem Bhagawatapurany, Brahma obiecał asurze (demonowi) Haranjakaśipu, że nie uśmierci go dewa, człowiek ani zwierzę, zarówno nocy, jak i za dnia, ani na zewnątrz, ani w pomieszczeniu. Zabezpieczony tą gwarancją demon, rozzuchwalił się, działając na szkodę ludziom i wprowadzając chaos. Haranjakaśipu miał syna Prahlada, który był wielbicielem Wisznu. Ponieważ ojcu nie odpowiadał obiekt kultu syna, próbował przekonać go porzucenia czczenia. Gdy nie poskutkowały prośby, Haranjakaśipu postanowił zabić Prahlada, który poprzez modlitwę poprosił Wisznu o pomoc. Bóg wysłuchał modlitwy swego wielbiciela, a że związany był obietnicą Brahmy, pojawił się w pałacu demona o zmierzchu (porze nieprzynależnej ani do dnia, ani nocy) w formie pół lwiej i pół człowieczej i zabił asurę na balkonie.
Według Śiwapurany, złość Narasinhy nawet po zabiciu demona ciągle była tak ogromna, że musiał pojawić się Śiwa, by go uspokoić.
Kult.
Kult Narasinhy jest niezwykle popularny w Andhra Pradesh. Jedna ze świątyń zlokalizowana jest na "Lwiej Górze" (Simhachalam), inna w Ahowalam. Bramini skupieni wokół drugiego z tych miejsc uważają, iż Narasinha pojął za żonę kobietę wywodzącą się spośród nich. Rokrocznie upamiętniają to wydarzenie, celebrując zaślubiny awatara ze śmiertelną kobietą.
Formy Narasinhy.
Narasinha zwykle jest przedstawiany w dwóch formach:

</doc>
<doc id="160113" url="https://pl.wikipedia.org/wiki?curid=160113" title="Wamana">
Wamana

Wamana (dewanagari: वामन, dosł. „karzeł”) – w mitologii indyjskiej piąty z awatrów boga Wisznu, który pojawił się pod postacią karła w czasie drugiej epoki mahajugi, w tretajudze. Jest pierwszą inkarnacją posiadającą kompletnie ludzką formę.
Recepcja w pismach hinduistycznych.
Mit Karła ukazuje ideę bóstwa, które w myśl hinduizmu jest wszechogarniające.

</doc>
<doc id="160114" url="https://pl.wikipedia.org/wiki?curid=160114" title="Paraśurama">
Paraśurama

Paraśurama (sanskryt Paraśurāma, dewanagari परशुराम, ) – Dzierżący Topór. Syn Jamadagniego i Renuki, postać często wzmiankowana w literaturze wedyjskiej – Śrimad-Bhagavatam, Mahabharata. Żył w czasach ostatniej dwaparajugi. Był uczniem Śiwy.
Paraśurama zabił Kartawirję, który ukradł i zabrał do Mahismati krowę kamadhenu, spełniającą wszystkie życzenia, należącą do jego ojca. Mimo iż nie był nigdy szczególnym przedmiotem kultu jest uważany za Śaktjaweśa – awatara.
Jak mówi mit, Dzierżący Topór, rozprawił się surowo z niegodziwym królem Kartawirją i rozzuchwaloną klasą kszatrijów, wojowników. W walce z nim Ganeśa stracił lewy kieł.
Do walki z Paraśuramą król Kartawirja wysłał siedemnaście kompletnych akszauhini.

</doc>
<doc id="160115" url="https://pl.wikipedia.org/wiki?curid=160115" title="Uderzenia na minutę">
Uderzenia na minutę

Uderzenia na minutę – częstotliwość, miara tempa utworu muzycznego lub akcji serca, wyznaczająca liczbę regularnych uderzeń metronomu lub ćwierćnut przypadających na jedną minutę.
W języku angielskim funkcjonuje skrót BPM ("beats per minute"). Tempo wynoszące 60 BPM oznacza jedno uderzenie na sekundę, czyli 1 Hz. 1 BPM oznacza uderzenia z częstotliwością 1/60 Hz.
Miara uderzeń na minutę weszła do powszechnego użytku w przemyśle muzyki tanecznej w epoce muzyki disco ze względu na jej użyteczność dla didżejów. Utwory o identycznym tempie można bowiem łatwo złączyć (z krótkim płynnym przejściem) tak, by rytmy nałożyły się i jeden utwór płynnie przeszedł w drugi.

</doc>
<doc id="160116" url="https://pl.wikipedia.org/wiki?curid=160116" title="BPM">
BPM



</doc>
<doc id="160117" url="https://pl.wikipedia.org/wiki?curid=160117" title="Tempo">
Tempo



</doc>
<doc id="160118" url="https://pl.wikipedia.org/wiki?curid=160118" title="Stanisław Schneider">
Stanisław Schneider

Stanisław Jan Schneider (ur. 23 stycznia 1858 we Lwowie, zm. 8 sierpnia 1917 we Lwowie) – polski filolog klasyczny, historyk literatury.
Uczęszczał do gimnazjów we Lwowie i Tarnopolu, w latach 1877–1881 studiował filologię klasyczną na Uniwersytecie Lwowskim (pod kierunkiem m.in. Ludwika Ćwiklińskiego i Zygmunta Węclewskiego) oraz na uniwersytecie w Wiedniu. Pracował od 1888 jako nauczyciel języków starożytnych i historii w gimnazjum w Przemyślu, od 1891 w randze profesora gimnazjalnego. W 1894 przeszedł do pracy we Lwowie, był profesorem w V Gimnazjum (1894–1908), VIII Gimnazjum (1908–1913) i III Gimnazjum (1913–1916); był także dyrektorem dwóch ostatnich gimnazjów. Od 1 października 1911 był kierownikiem, a od 14 grudnia 1912 dyrektorem C. K. III Gimnazjum im. Franciszka Józefa we Lwowie.
Zajmował się hellenistyką, religioznawstwem oraz historią polskiej literatury romantycznej. Badał m.in. wpływ religii starogreckiej i prasłowiańskiej na mistyczne wątki w twórczości Słowackiego, ale wyniki jego badań budziły wśród współczesnych kontrowersje. Badał nowo odkrytą "Konstytucję ateńską" Arystotelesa. Był jednym z najpłodniejszych autorów w dziedzinie hellenistyki w Galicji, współpracował z pismami "Eos" i "Wiener Studien"; wydał m.in.:
W 1903 został członkiem korespondentem AU; był również wiceprezesem Towarzystwa Filologicznego we Lwowie. W 1900 został wybrany wiceprezesem Towarzystwa Nauczycieli Szkół Wyższych.
Zmarł po wieloletniej chorobie serca i pochowany został na Cmentarzu Łyczakowskim we Lwowie.

</doc>
<doc id="160120" url="https://pl.wikipedia.org/wiki?curid=160120" title="Ambona (myślistwo)">
Ambona (myślistwo)

Ambona – obiekt w kształcie wieżyczki, służący do polowań na czatach na zwierzynę wychodzącą z lasu na pola, łąki lub śródleśne polany. Chroni myśliwych przed złą pogodą oraz daje dogodny (gdyż podwyższony) punkt do obserwacji i oddania strzału.
Najczęściej jest to prosta, zbita z pali konstrukcja z przybitą do nich drabiną posiadającą w części szczytowej zadaszenie, a czasami także miejsce do siedzenia dla jednej lub dwóch osób. Zdarzają się także ambony lepiej zabezpieczone, ocieplone, z ogrzewaniem z przenośnej butli gazowej, zaopatrzone w otwierane i uszczelnione okienka z drewna lub pleksi. Często posiadają również drzwi i ze względów pragmatycznych stoją na konstrukcji palowej.
Ambony ustawiane są na granicy lasu lub w głębi lasu w miejscach, gdzie istnieje duże prawdopodobieństwo napotkania zwierzyny. Czasami na długości jednego kilometra ustawionych jest nawet kilka tego typu obiektów.
Istnieją różne ambony:

</doc>
<doc id="160122" url="https://pl.wikipedia.org/wiki?curid=160122" title="Stepmania">
Stepmania



</doc>
<doc id="160126" url="https://pl.wikipedia.org/wiki?curid=160126" title="Seleukos IV Filopator">
Seleukos IV Filopator

Seleukos IV Filopator (ur. około 220 p.n.e., zm. 175 p.n.e.) – władca z dynastii Seleucydów w latach 187 p.n.e. - 175 p.n.e., drugi syn Antiocha III Wielkiego, brat Antiocha IV Epifanesa, ojciec Demetriusza I Sotera. 
W trakcie wojny rzymsko-seleukidzkiej w latach 192-189 p.n.e. pełnił ważne funkcje wojskowe w Tracji i Azji Mniejszej. Był jednym z dowódców podczas bitwy pod Magnezją.
Za czasów jego rządów państwo obejmowało Syrię, Mezopotamię, Babilonię, Medię i Persję. Odziedziczył państwo osłabione wojnami prowadzonymi przez ojca z Rzymem. Musiał także uregulować ogromną kontrybucję, nałożoną na mocy pokoju w Apamei. Potrzebne kwoty próbował uzyskać ze skarbca Świątyni Jerozolimskiej, co jednak zakończyło się niepowodzeniem.
Zmuszony był prowadzić politykę pokojową wobec Rzymian. Jego próba wystąpienia przeciwko Pergamonowi, sojusznikowi Rzymu, spowodowała negatywną reakcję senatu. W wyniku zaistniałej sytuacji Seleukos IV Filopator został zmuszony do wysłania do Rzymu, w charakterze zakładnika, najstarszego syna Demetriusza Sotera. Seleukos IV Filopator został zabity przez swojego ministra Heliodorusa. Po śmierci formalnie zastąpił go kilkuletni syn Antioch (niekiedy nazywany w historiografii Antioch Dziecko), który w 170 p.n.e. został zabity przez Antiocha IV.

</doc>
<doc id="160127" url="https://pl.wikipedia.org/wiki?curid=160127" title="Hideki Yukawa">
Hideki Yukawa

 – japoński fizyk teoretyk, pierwszy noblista swojej narodowości.
Życiorys.
Rozpoczął pracę jako wykładowca na Kyoto University bezpośrednio po jego ukończeniu, w wieku 22 lat, prowadząc jednocześnie badania nad teorią cząstek elementarnych. W 1933 roku został profesorem na Uniwersytecie Osakijskim.
W 1935 roku opublikował teorię mezonów, która wyjaśniała zasady interakcji pomiędzy protonami a neutronami i miała znaczący wpływ na rozwój badań nad cząstkami elementarnymi. W 1940 roku został profesorem na Uniwersytecie Tokijskim. W tym samym roku otrzymał Imperial Prize of the Japan Academy. Trzy lata później otrzymał wysokie odznaczenie od rządu japońskiego.
W 1949 roku został profesorem na Uniwersytecie Columbia. W tym samym roku otrzymał Nagrodę Nobla w dziedzinie fizyki za przewidzenie istnienia mezonów na podstawie teoretycznej pracy dotyczącej sił jądrowych – dwa lata po odkryciu przez Cecila Powella pionów π, teoretycznie przewidzianych przez Yukawę.
W 1951 roku uhonorowano go tytułem zasłużonego dla kultury. Od 1953 roku był pierwszym przewodniczącym "Research Institute for Fundamental Physics" (RIFP) na Kyoto University, nazwanego jego imieniem ("Yukawa Institute for Theoretical Physics", YITP) i pełnił tę funkcję w latach 1953–1970. Otrzymał doktoraty honoris causa kilku uczelni, m.in. paryskiej Sorbony. Był członkiem zagranicznym American National Academy of Sciences, American Physical Society, Royal Society w Londynie, Rosyjskiej Akademii Nauk, od której otrzymał też Złoty Medal Łomonosowa. W 1964 roku został odznaczony Orderem Zasługi RFN.
W 1955 roku był jednym z sygnatariuszy Manifestu Russella-Einsteina (zob. Konferencja Pugwash w Sprawie Nauki i Problemów Światowych).
Ożenił się w 1932 roku z Sumiko. Mieli dwóch synów o imionach: Harumi i Taka’aki.

</doc>
<doc id="160128" url="https://pl.wikipedia.org/wiki?curid=160128" title="Zgorzel">
Zgorzel

Zgorzel, gangrena – typ martwicy tkanek powodowanej w żywym organizmie przez anaerobowe (beztlenowe) bakterie gnilne z rodzaju Clostridium. Przyczyną gangreny jest obecność ogniska martwicy, dostępnego dla bakterii. Odpowiednie warunki istniejące w ognisku martwicy, takie jak wilgotność, temperatura i brak dostępu tlenu, sprzyjają rozwojowi beztlenowców. Zgorzel powstaje tylko w tych miejscach organizmu, które mają połączenie ze światem zewnętrznym (przez co stają się dostępne dla bakterii), dlatego występuje głównie:
W medycynie.
Rodzaje.
Nazywana także zgorzelą (gangreną) właściwą. Obecna w tkankach z ograniczonymi możliwościami wysychania. Występuje w dwóch odmianach (różnią się one etiologią, obrazem klinicznym i anatomopatologicznym). Odmiany te to:
Ten typ zgorzeli jest wynikiem bakteryjnego zakażenia miazgi zęba. Zakażony ząb jest źródłem odogniskowych (zębopochodnych) zakażeń. Zgorzel może być następstwem martwicy zęba; jego charakterystyczną cechą jest gnilny zapach miazgi po trepanacji komory zęba.
Inaczej zgorzel (gangrena) rzekoma, gdyż nie występuje w tym przypadku gnicie tkanek, ale ich wysuszanie, niezbędne do wystąpienia tego rodzaju zgorzeli. Proces ten nazywa się strupieszeniem, czyli mumifikacją. Początkowo tkanka zmieniona chorobowo ma barwę bladą, następnie w postępującym procesie mumifikacji staje się czarna na skutek odkładania się siarczków żelaza. W jej przypadku może dojść do tzw. samoamputacji na skutek gromadzących się na granicy zgorzeli makrofagów i neutrofilów (fagocytów), przyciąganych przez obecny tu stan zapalny (martwica stymuluje jego powstawanie). Fagocyty te pochłaniają martwą tkankę w tej okolicy.
Objawy.
Występują po 4-5 dniach od przedostania się drobnoustrojów do organizmu; okres też może ulec wydłużeniu. Wokół zainfekowanej rany pojawia się obrzęk, zaczerwienienie, otaczające tkanki po dotyku wydają charakterystyczne trzeszczenie, dookoła rany występują pęcherze wypełnione posokowatym płynem (wysiękiem ropnym o charakterystycznym, odrażającym zapachu gnilnym) oraz gazem.
Zapobieganie.
Zgłaszanie się do chirurga z każdą zanieczyszczoną raną, szczególnie z ranami:
Wczesne oczyszczenie rany oraz usunięcie ciał obcych zmniejsza ryzyko zgorzeli gazowej.
Zgorzele roślinne.
Zgorzele roślinne to nekrozy prowadzące do zamierania całych organów lub dużych powierzchni rośliny. Zgorzel całych roślin we wczesnych stadiach ich rozwoju nosi nazwę zgorzeli siewek. Obumieranie kiełków przed wydostaniem się nad powierzchnię gleby – to zgorzel przedwschodowa. Nekroza korzeni i części podliścieniowej oraz nekroza liści i organów nadziemnych – to zgorzel powschodowa.

</doc>
<doc id="160129" url="https://pl.wikipedia.org/wiki?curid=160129" title="Puszcza Kozienicka">
Puszcza Kozienicka

Puszcza Kozienicka – kompleks leśny w środkowej Polsce, położony na obszarach Równiny Kozienickiej, pomiędzy Radomiem i Wisłą, na granicy powiatów kozienickiego i radomskiego (województwo mazowieckie). Część pradawnej Puszczy Radomskiej. Od XVI w. nazywano ją powszechnie, ze względu na rolę jaką odgrywała wtedy położona w jej środku Jedlnia – "Puszczą Jedleńską". Obecna nazwa utrwaliła się dopiero od połowy XIX wieku.
Położenie.
Ma powierzchnię około 30 000 ha. Dzisiejsze jej granice wyznaczają: od północnego zachodu rzeka Radomka, od północnego wschodu dolina Wisły, a od południa droga Radom – Puławy. Dawniej sięgała znacznie dalej na południe i zachód, czego śladami są leżące oddalone od puszczy drobne kompleksy leśne, np. uroczysko "Wsola". Pomimo szumnej nazwy, jest to bardzo rozczłonkowany, dość duży kompleks leśny, leżący pomiędzy Radomiem a Wisłą i kilka mniejszych obszarów leśnych, znajdujących się w okolicach Pionek i Zwolenia. Największe z nich to uroczyska "Miodne" i "Policzna". Integralnie związana z Puszczą Kozienicką jest lewobrzeżna część doliny Wisły, od wysokości Puław do ujścia Radomki. Jej szerokość na północy wynosi około 1-2 km i wzrasta ku południowi, osiągając pod Bąkowcem 6-8 km. Na jej obrzeżach znajdują się miasta Kozienice, Pionki i Zwoleń.
Klimat.
Klimat Puszczy Kozienickiej jest specyficzny i tworzy na tle sąsiednich terenów „wyspę” o średniej temperaturze rocznej wyższej o 0,5 °C oraz wyższych opadach. Wynikiem tego jest wydłużony tu bardziej niż w okolicy okres wegetacyjny. Występuje tutaj również strefa podwyższonych opadów, zwłaszcza w środkowej części puszczy. Strefa ta pokrywa się z obszarem zwiększonego występowania jodły. Prawdopodobnie taki właśnie klimat wpływa na obecność występowania w Puszczy Kozienickiej wielu gatunków roślin górskich i podgórskich.
Flora.
Przez teren Puszczy Kozienickiej przebiega północna granica zasięgu jodły, buka, jaworu oraz wiązu górskiego. Granica ta przebiega od zachodu wzdłuż rzeki Radomki do Grądów i stąd prowadzi na wschód do Wisły. Drzewostan puszczy zdominowany jest przez sosnę, z domieszką dębu, grabu, i jodły. Dęby dorastają tutaj do olbrzymich, pomnikowych rozmiarów. Wraz z jodłami tworzą oryginalne zbiorowisko roślinne, zwane przez miejscową ludność "czarnym lasem". W puszczy rośnie wiele chronionych gatunków roślin, m.in. paprotka zwyczajna i widłaki. Występują tu również rzadko spotykane w środkowej Polsce bluszcz, zimoziół północny czy też świdośliwka jajowata. Z roślin wodnych można spotkać w puszczy kotewkę, grzybienie białe i oryginalną, pływającą paproć – salwinię. Puszcza Kozienicka obfituje również w liczne zioła, są to m.in. pełnik europejski, orlik pospolity, śnieżyczka przebiśnieg, wawrzynek wilczełyko czy też owadożerna rosiczka okrągłolistna.
Fauna.
Świat zwierzęcy, choć nie jest już tak bogaty jak dawniej, to nadal zasługuje na uwagę. Ze zwierzyny łownej występują w puszczy: daniele, jelenie, łosie oraz najliczniej reprezentowane sarny. Również licznie występują tu dziki, pospolite są lisy, rzadsze zaś borsuki, kuny i łasice. Bardzo licznie występują tu różne gatunki płazów i gadów, m.in. żyją tu rzadkie w Polsce żółwie błotne. W Puszczy Kozienickiej naliczono występowanie ponad 200 gatunków ptaków, w tym około 150 gatunków lęgowych (m.in. bocian czarny, żuraw, trzmielojad, orlik grubodzioby, batalion, zimorodek). Zimą na tereny puszczy przylatują z północy sokoły wędrowne, orzechówki czy też rzepołuchy.
Większość obszaru Puszczy Kozienickiej jest objęta ochroną w ramach Kozienickiego Parku Krajobrazowego, który powołano do życia 28 czerwca 1983 roku.
Turystyka.
Ścieżki dydaktyczne.
Na terenie Puszczy Kozienickiej dostępnych jest 9 ścieżek dydaktycznych:
Szlaki piesze.
Przez teren Puszczy Kozienickiej przebiega 9 szlaków pieszych:
Szlaki rowerowe.
Przez teren Puszczy Kozienickiej przebiega 17 szlaków rowerowych:

</doc>
<doc id="160132" url="https://pl.wikipedia.org/wiki?curid=160132" title="Gangrena">
Gangrena



</doc>
<doc id="160133" url="https://pl.wikipedia.org/wiki?curid=160133" title="Wybory parlamentarne w Niemczech w 1990 roku">
Wybory parlamentarne w Niemczech w 1990 roku

Wybory do niższej izby parlamentu niemieckiego (Bundestagu), odbyły się 2 grudnia 1990 roku. Były to pierwsze wybory po Zjednoczeniu Niemiec. Liczba członków Bundestagu zwiększyła się po dodaniu do niej miejsc dla przedstawicieli wschodnich krajów związkowych. Ostatecznie zwyciężyła koalicja CDU/CSU-FDP. Kanclerzem pozostał Helmut Kohl.

</doc>
<doc id="160141" url="https://pl.wikipedia.org/wiki?curid=160141" title="Wybory parlamentarne w Niemczech w 1987 roku">
Wybory parlamentarne w Niemczech w 1987 roku

Wybory do niżej izby parlamentu Republiki Federalnej Niemiec (Bundestagu), odbyły się 25 stycznia 1987. Ostatecznie zwyciężyła koalicja CDU/CSU-FDP, kanclerzem pozostał Helmut Kohl.

</doc>
<doc id="160142" url="https://pl.wikipedia.org/wiki?curid=160142" title="Localhost">
Localhost

Localhost, 127.0.0.1 – nazwa hosta/adres IPv4 komputera lokalnego. Komunikacja z adresem 127.0.0.1 oznacza wymianę informacji wewnątrz danego hosta.
Zgodnie z komunikacja w jednym komputerze możliwa jest poprzez adresy mieszczące się w puli 127.0.0.0/8. Oznacza to, że jeżeli wystąpi odwołanie do adresu 127.x.x.x, gdzie za x podstawi się liczby od 0 do 255 (1 do 255 w przypadku ostatniego bajtu), to zawsze odnosi się ono do hosta lokalnego. Odpowiada to masce podsieci 255.0.0.0. Jednak nie wszystkie systemy operacyjne obsługują całą pulę adresów (ponad 16 milionów) jako localhost.
W przypadku protokołu IPv6 adres komputera lokalnego ma postać ::1. Zgodnie z urządzeniu lokalnemu (localhost) opowiada zakres adresów ::1/128, czyli wyłącznie jeden adres.
Loopback to wirtualne urządzenie sieciowe, które ma tylko jedno wejście. Często przypisuje się do niego adres 127.0.0.1. W systemie operacyjnym loopback zasadniczo nie różni się od rzeczywistego urządzenia sieciowego (np. karty sieciowej). Dziś wiele aplikacji wymaga obsługi protokołu IPv4 i urządzenia typu loopback nawet wtedy, jeżeli fizyczna sieć IPv4 nie jest dostępna i nie byłaby wykorzystywana. Poszczególne programy wykorzystują techniki sieciowe do wymiany informacji w jednej maszynie bez stosowania takich urządzeń jak np. modem.
Uruchomienie polecenia ping komendą:
 ping 127.0.0.1
lub
 ping localhost
powinno w spolszczonym systemie Windows dać zbliżoną odpowiedź:
 Odpowiedź z 127.0.0.1: bajtów=32 czas&lt;1 ms TTL=128
 Odpowiedź z 127.0.0.1: bajtów=32 czas&lt;1 ms TTL=128
 Odpowiedź z 127.0.0.1: bajtów=32 czas&lt;1 ms TTL=128
 Odpowiedź z 127.0.0.1: bajtów=32 czas&lt;1 ms TTL=128
 Statystyka badania ping dla 127.0.0.1:
 Pakiety: Wysłane = 4, Odebrane = 4, Utracone = 0 (0% straty),
 Szacunkowy czas błądzenia pakietów w millisekundach:
 Minimum = 0 ms, Maksimum = 0 ms, Czas średni = 0 ms
lub
 Odpowiedź z ::1: czas&lt;1 ms
 Odpowiedź z ::1: czas&lt;1 ms
 Odpowiedź z ::1: czas&lt;1 ms
 Odpowiedź z ::1: czas&lt;1 ms
 Statystyka badania ping dla ::1:
 Pakiety: Wysłane = 4, Odebrane = 4, Utracone = 0 (0% straty),
 Szacunkowy czas błądzenia pakietów w millisekundach:
 Minimum = 0 ms, Maksimum = 0 ms, Czas średni = 0 ms
a w systemie Linux:
 PING 127.0.0.1 (127.0.0.1) 56(84) bytes of data.
 64 bytes from 127.0.0.1: icmp_seq=1 ttl=64 time=0.219 ms
 64 bytes from 127.0.0.1: icmp_seq=2 ttl=64 time=0.159 ms
 64 bytes from 127.0.0.1: icmp_seq=3 ttl=64 time=0.159 ms
 --- 127.0.0.1 ping statistics ---
 3 packets transmitted, 3 received, 0% packet loss, time 1998ms
 rtt min/avg/max/mdev = 0.159/0.179/0.219/0.028 ms
jeżeli tylko w systemie działa urządzenie sieciowe loopback z aktywnym protokołem IPv4/IPv6.
Brak odpowiedzi oznacza zwykle problem w konfiguracji sieciowej systemu.
W Linuksie i Uniksach urządzenie loopback ma zwykle nazwę "lo". Jego obecność można stwierdzić korzystając z ip addr dzięki wpisaniu polecenia:
 ip addr show dev lo
Odpowiedź może wyglądać następująco:
 1: lo: &lt;LOOPBACK,UP,LOWER_UP&gt; mtu 65536 qdisc noqueue state UNKNOWN
 link/loopback 00:00:00:00:00:00 brd 00:00:00:00:00:00
 inet 127.0.0.1/8 scope host lo
 inet6 ::1/128 scope host
 valid_lft forever preferred_lft forever

</doc>
<doc id="160144" url="https://pl.wikipedia.org/wiki?curid=160144" title="Wybory parlamentarne w Niemczech w 1983 roku">
Wybory parlamentarne w Niemczech w 1983 roku

Wybory do niższej izby parlamentu Republiki Federalnej Niemiec (Bundestagu) odbyły się 6 marca 1983 roku. Ostatecznie zwyciężyła koalicja CDU/CSU-FDP, kanclerzem pozostał Helmut Kohl. Były to pierwsze wybory, kiedy to partia zielonych Die Grünen wprowadziła swoich deputowanych do parlamentu.

</doc>
<doc id="160145" url="https://pl.wikipedia.org/wiki?curid=160145" title="Wasgo">
Wasgo

Wasgo – mityczne zwierzę, przez Haidów jest nazywane „wilkiem morskim”. Zamieszkiwać miał kanadyjskie wybrzeże Pacyfiku. Miał mieć zdolność do zmiany wyglądu pomiędzy wilkiem a orką.
Linki zewnętrzne.
Przedstawienia w sztuce Indian Haido

</doc>
<doc id="160146" url="https://pl.wikipedia.org/wiki?curid=160146" title="Wendigo">
Wendigo

Wendigo (wym. "Uendigou" ) – wielkie człekopodobne ponadnaturalne stworzenie zamieszkujące rzekomo lasy w Quebecu i północnej części Stanów Zjednoczonych, będące częścią mitologii Indian z plemion Algonkinów. 
Opis.
Wendigo powstaje z człowieka odrzuconego przez ukochaną osobę. W czasie dnia posiada ludzką postać i atakuje ludzi, którzy mają z tą osobą coś wspólnego, np. grupę krwi. Według wierzeń Wendigo wyrywa serca swym ofiarom, a sam ma serce z lodu. Boi się jedynie ognia, który może go zabić, roztapiając jego serce.
Według podań Wendigo zbudowany jest całkowicie lub częściowo z lodu, zimą nabiera apetytu na ludzkie mięso, „chodzi nago po lesie i porywa ludzi, siejąc strach i zniszczenie”. Według indiańskich legend może mieć nawet do 4 metrów wysokości, potężną budowę ciała i głowę podobną do wilczej. Uzbrojony jest w ostre pazury i kły, którymi zabija swe ofiary. Pod jego wpływem ludzie sami mogą zostać "wendigo", a wtedy należy w specjalnym „trzęsącym się” namiocie pozbawić ich magicznej mocy, a następnie zabić. Nie ma pewności, czy transformacja w "wendigo" jest rodzajem realnej, kulturowo uwarunkowanej psychozy, czy też teoretyczną ideą związaną ze strachem przed czarami i sezonowymi brakami żywności. Znamienne dla Wendigo jest przetrzymywanie części swych ofiar w ciemnych, opuszczonych pieczarach lub kopalniach celem ich późniejszej konsumpcji.
Wendigo nie zbliży się do swojej ofiary, jeżeli ta znajduje się za symbolem anasazi przypominającym nieco słońce.
Psychoza Wendigo.
Do zespołów zaburzeń psychicznych z dominującą symptomatologią depresyjną należy przede wszystkim windigo (lub whitico), spotykane u koczujących kanadyjskich Indian Ojibwa (rzadko u Eskimosów i Cree) głodujących w okresie zimy. Zaburzenia zaczynają się depresją, tendencją do odosobnienia, silnym lękiem, brakiem łaknienia, nudnościami, wymiotami i biegunką. Później chory nabiera przekonania urojeniowego, że pod wpływem czarów został zamieniony w Windigo, tj. zimowego potwora w postaci olbrzymiego szkieletu z lodu, pożerającego ludzi. Identyfikując się z nim, odczuwa przymusową potrzebę jedzenia ludzkiego mięsa i czasem rzeczywiście rzuca się na kogoś z bliskich krewnych, zabija go i zjada. Uważany w tym stanie za niebezpiecznego dla szczepu, bywa leczony przez szamana, ale najczęściej zostaje wypędzony lub nawet zabity. Przez niektórych badaczy windigo jest traktowane jako zespół histeryczny, jednak większość wyraża opinię, że stanowi uwarunkowaną kulturowo formę schizofrenii paranoidalnej.
Jeden z przypadków rzekomego opętania przez Wendigo miał miejsce w Kanadzie zimą 1878-79 roku w dzisiejszej prowincji Alberta. Wtedy to miejscowy traper Indianin Cree znany jako Swift Runner (Katist Chen) zamordował i zjadł swoją matkę, żonę, brata i sześcioro dzieci. Podczas rozprawy sądowej utrzymywał on, że wszyscy zmarli z głodu, jednak sąd nie dał temu wiary i skazał go na powieszenie. Tuż przed wykonaniem wyroku powiedział księdzu, iż podczas łowieckiej wyprawy spotkał Wendigo, który go opętał i za jego sprawą zamordował i zjadł swoją rodzinę. Ponadto twierdził, iż przyznał się tak późno, ponieważ Wendigo odwiedzał go w więzieniu i zmuszał go do składania fałszywych zeznań. Został stracony w Forcie Saskatchewan.
Wendigo w kulturze masowej.
Postać Wendigo pojawiła się m.in. w powieściach Grahama Mastertona. Występuje również jako bliżej nieokreślone źródło zła w powieści Stephena Kinga "Smętarz dla zwierzaków" (oryg. "Pet Sematary"). Według Kinga Wendigo to ok. 20-metrowe stworzenie o baranich rogach i żółtych ślepiach. Jego dotyk czyni z ludzi kanibali, a ziemia skalana przez potwora wskrzesza martwe istoty, gdy się je tam pochowa. Występuje jako ucieleśnienie zła, które na tak wiele sposobów potrafi sparafrazować autor.
Wendigo pojawił się także w takich serialach telewizyjnych jak "Nie z tego świata, Czarodziejki, , Hannibal", "Grimm" oraz "Jeździec bez głowy".
Wendigo pojawia się w grze komputerowej "Diablo II" jako „Monstrualna Bestia” z Płonących Piekieł.
W grze "Until Dawn" wydanej w 2015 roku wendigo pojawiają się, jako rzeczywiste i oficjalne zagrożenie dla wszystkich żyjących postaci w Blackwood Pines. Choć ich obecność naznacza się przez całą grę to cała ich historia zostaje wyjaśniona przez człowieka z miotaczem, nazywanego Nieznajomym - to ludzie, którzy zostali opętani przez duchy wendigo i zmienieni w potężne potwory, których jedynym celem jest pożerać nieustannie ludzkie mięso i mają skórę potężną niczym pancerz, a jedynym sposobem na ich pokonanie jest ogień.
Wendigo pojawiły się również w serialu "", gdzie według mitologii są stworzeniami karmiącymi się niezgodą wśród kucyków i sprowadzającymi wieczną zimę na ich krainę. Pokonane zostały przez uczennicę Star Swirlla Brodatego, w momencie, gdy trzy plemiona zaprzestały walki i kłótni, łącząc się w przyjaźni.
Wendigo pojawił się także w komiksie "Spider-man" autorstwa Todda McFalaine’a (w Polsce wydane przez TM-Semic jako "The amazing Spider-man" 1-3/1995).
W filmie „Jeździec znikąd” z 2013 roku Indianin Tonto nazywa mianem „Wendigo” mordercę, Butcha Cavendisha.
Wendigo pojawił się w jednym z odcinków serialu "Niesamowity świat Gumballa".
W 2021 roku powstał film „Poroże” w którym Wendigo jest główną postacią.

</doc>
<doc id="160148" url="https://pl.wikipedia.org/wiki?curid=160148" title="Ufiti">
Ufiti

Ufiti (z języka nyanja "mfiti" „duch”) – rzekomy nieznany nauce gatunek małpy człekokształtnej z Afryki Środkowej, kryptyda. Znana również pod nazwami "Fireti" lub "Ogo".
Zwierzę zostało zaobserwowane po raz pierwszy w listopadzie 1959 roku nad jeziorem Niasa w Malawi przez robotników pracujących przy naprawie mostu nad zatoką Nkhasa. W lutym następnego roku J. Leonardowi Goodwinowi udało się zrobić jego zdjęcie. Przypominające swoim wyglądem szympansa stworzenie miało prawie 6 stóp wzrostu, czarną skórę twarzy, uszy, stóp i dłoni, krótkie i gęste futro. "Ufiti" posiadał także srebrno ubarwiony grzbiet, charakterystyczny dla dorosłych samców goryla, niewystępujący natomiast u szympansów.
Jedyny, żeński okaz "Ufiti" został schwytany w marcu 1963 roku i wysłany do Chester Zoo w Anglii. Zwierzę padło po miesiącu z powodu komplikacji zdrowotnych, nie przeprowadzono żadnych szczegółowych jego badań. Nie zanotowano też żadnych nowych doniesień z Malawi na temat obserwacji kolejnych okazów.
Ponieważ najbliższe szympansy żyją w regionie jeziora Tanganika, zoologowie podejrzewają, iż "Ufiti" mógł być zabłąkanym okazem, który samotnie powędrował na południe. Spekuluje się także, że mógł to być przedstawiciel nieznanego dotychczas nauce podgatunku szympansa, być może reliktowy okaz dawnej populacji środkowoafrykańskiej.

</doc>
<doc id="160151" url="https://pl.wikipedia.org/wiki?curid=160151" title="Wybory parlamentarne w Niemczech w 1980 roku">
Wybory parlamentarne w Niemczech w 1980 roku

Wybory do niższej izby parlamentu Republiki Federalnej Niemiec (Bundestagu), odbyły się 5 października 1980 roku. Ostatecznie zwyciężyła koalicja SPD-FDP, kanclerzem pozostał Helmut Schmidt, jednak w 1982, partia FDP opuściła koalicję i utworzyła rząd z CDU/CSU, kanclerzem został Helmut Kohl.

</doc>
<doc id="160156" url="https://pl.wikipedia.org/wiki?curid=160156" title="Loopback">
Loopback



</doc>
<doc id="160157" url="https://pl.wikipedia.org/wiki?curid=160157" title="Cecil Frank Powell">
Cecil Frank Powell

Cecil Frank Powell (ur. 5 grudnia 1903 w Tonbridge, Kent, Wielka Brytania, zm. 9 sierpnia 1969 w Bellano, Włochy) – angielski fizyk, laureat Nagrody Nobla w dziedzinie fizyki, którą uzyskał za użycie emulsji światłoczułej i wytworzenie specjalnej emulsji jądrowej do badania procesów jądrowych i za odkrycia związane z mezonami, dokonane przy zastosowaniu tej metody.
Życiorys.
Ukończył Sidney Sussex College na Uniwersytecie Cambridge w roku 1925. W latach 1925–1927 pracował w Laboratorium Cavendisha pod kierownictwem Charlesa Wilsona i Ernesta Rutherforda. W początkowym okresie pracy zajął się zjawiskami związanymi z kondensacją i zachowaniem pary. Rezultaty jego badań miały bezpośredni wpływ na konstrukcję turbin parowych.
W roku 1927, po uzyskaniu doktoratu, przeniósł się do uniwersytetu w Bristolu i podjął pracę na University of Bristol. W roku 1936 wziął udział w wyprawie naukowej do Indii jako sejsmolog; po powrocie kontynuował pracę na uniwersytecie, gdzie w roku 1948 otrzymał tytuł profesora.
W Bristolu zajmował się głównie problemami ruchliwości jonów dodatnich, rozwijając techniki dokładnych pomiarów. W roku 1933 rozpoczął serię eksperymentów z promieniowaniem kosmicznym używając pionierskiej metody bezpośredniego zapisu zderzeń w emulsji światłoczułej. Skorzystał z tej samej metody badając energię neutronów – określał ją mierząc długości śladu pozostawionego przez proton rozpraszany na neutronie.
W trakcie badań, prowadzonych wspólnie z G. Occhialinim i C. Lattesem, odkrył nową cząstkę – pion, którego istnienie teoretycznie przewidział Hideki Yukawa.
Był od roku 1949 członkiem Royal Society. Za swoje osiągnięcia otrzymał m.in. Hughes Medal, Royal Medal, tytuły doktora honoris causa od University College Dublin, Uniwersytetu w Bordeaux, Uniwersytetu Warszawskiego, tytuł zagranicznego członka Akademii Nauk ZSRR.
W roku 1932 C.F. Powell ożenił się z Isobel Therese Artner, swoją asystentką. Mieli dwie córki.

</doc>
<doc id="160158" url="https://pl.wikipedia.org/wiki?curid=160158" title="Cecil Powell">
Cecil Powell



</doc>
<doc id="160160" url="https://pl.wikipedia.org/wiki?curid=160160" title="Orlando">
Orlando

Orlando – miasto leżące w regionie usianym jeziorami, w południowej części Stanów Zjednoczonych, w stanie Floryda. Według spisu z 2020 roku liczy 307,6 tys. mieszkańców i jest czwartym co do wielkości miastem Florydy. Obszar metropolitalny Orlando–Kissimmee–Sanford obejmuje 2,7 mln mieszkańców.
Ważny ośrodek wypoczynkowy i turystyczny przyciągający każdego roku dziesiątki milionów turystów. Do najważniejszych obiektów turystycznych należą: Walt Disney World, SeaWorld Orlando, Universal Orlando i Centrum Kosmiczne Johna F. Kennedy’ego. 
Obszar metropolitalny Orlando ma więcej pokoi hotelowych niż jakiekolwiek inne miasto w kraju, wyprzedzając takie metropolie jak Los Angeles, Chicago i Nowy Jork.
Gospodarka.
W mieście rozwinął się przemysł spożywczy, lotniczy, elektroniczny, chemiczny, materiałów budowlanych oraz szklarski.
Historia.
Osadnictwo rozpoczęło się około 1843 roku wokół posterunku armii amerykańskiej – Fort Gatlin. Miasto początkowo nazwane Jernigan od Aarona Jernigana, wczesnego osadnika, w 1857 roku zostało przemianowane na cześć wartownika armii zabitego podczas wojen seminolskich – Orlanda Reevesa. 
Przed wojną secesyjną obszar ten był centrum uprawy bawełny i hodowli bydła. Po wojnie wiodącą gałęzią przemysłu stały się cytrusy. W 1880 roku założono linię kolejową "South Florida Railroad", która w 1883 roku została przedłużona do Tampy. W 1971 roku otworzono Walt Disney World.
Demografia.
Według danych z 2019 roku 67,1% mieszkańców stanowiła ludność biała (37,2% nie licząc Latynosów), 21,5% to Afroamerykanie, 3,2% to Azjaci, 3,2% miało rasę mieszaną, 0,3% to rdzenna ludność Ameryki i 0,02% to Hawajczycy i mieszkańcy innych wysp Pacyfiku. Latynosi stanowili 37% ludności miasta.
Poza osobami pochodzenia afroamerykańskiego, do największych grup należą osoby pochodzenia portorykańskiego (18,8%), „amerykańskiego” (7,5%), niemieckiego (6,1%), angielskiego (5,6%), irlandzkiego (5,4%), włoskiego (4,3%), wenezuelskiego (3,7%), haitańskiego (3,5%), kubańskiego (3,1%) i kolumbijskiego (3%).
Według danych za lata 2010–2015, 65,6% populacji w wieku powyżej 5 lat mówi w domu po angielsku, 24,6% po hiszpańsku, 2,6% kreolskim francuskim, 1,8% portugalskim, 0,55% arabskim, 0,55% wietnamskim, 0,47% chińskim i 0,43% francuskim.
Religia.
W 2010 roku największymi grupami religijnymi w aglomeracji były:
Sport.
Funkcjonujące w mieście drużyny:
Zamachy z czerwca 2016.
10 czerwca 2016 w sali koncertowej „The Plaza Live” 22-letnia piosenkarka Christina Grimmie została zastrzelona po swoim koncercie.
12 czerwca 2016 miała miejsce strzelanina w gejowskim klubie nocnym w Orlando. Zamachowiec zabił 49 osób, a 53 zostały ranne.

</doc>
<doc id="160162" url="https://pl.wikipedia.org/wiki?curid=160162" title="Pstrąg">
Pstrąg

Pstrąg – zwyczajowa nazwa kilku gatunków drapieżnych ryb z rodziny łososiowatych (Salmonidae), zasiedlających słodkie wody o bystrym prądzie, zwłaszcza górne odcinki rzek. Grupa ta obejmuje blisko spokrewnione gatunki i podgatunki ryb katadromicznych i anadromicznych, mające oliwkowobrunatny grzbiet, boki złotawe z czarnymi plamkami i srebrzysty brzuch. W krajach anglosaskich określane są nazwą "trout", a w niemieckojęzycznych – "Die Forelle". W języku polskim formy wędrowne tych samych gatunków lub podgatunków określane są zazwyczaj jako trocie. Pstrągi są cenionymi rybami konsumpcyjnymi. Są hodowane w gospodarstwach rybackich, wprowadzane do rzek i jezior. Przez wędkarzy są uważane za atrakcyjne ryby sportowe. Od nazwy tej grupy ryb pochodzi nazwa jednej z tzw. krain rybnych rzek – kraina pstrąga.
W Polsce występują:
Pstrągi występują zwykle w zimnych, przejrzystych strumieniach i jeziorach. Naturalny obszar ich występowania obejmuje półkulę północną: Europę, Azję Północną oraz Amerykę Północną. Kilka gatunków zostało sztucznie wprowadzonych do wielu krajów świata, w tym do Australii i Nowej Zelandii, gdzie często wypierają rodzime gatunki ryb.
Odizolowane populacje często tak bardzo różnią się kształtem i ubarwieniem, że opisano je jako odrębne gatunki, jednak badania genetyczne wykazują, że liczba gatunków jest znacznie mniejsza niż wynikałoby to z różnic morfologicznych.
Pstrąg tęczowy jest gatunkiem najbardziej udomowionym przez człowieka i najczęściej hodowanym w celach konsumpcyjnych. W Polsce najwięcej hodowli pstrąga tęczowego znajduje się na Pomorzu.
Pstrąg potokowy jest hodowany głównie w celu zarybiania rzek o charakterze górskim.
Muzyka.
"Pstrąg" (niem. "Die Forelle") to tytuł jednej z pieśni Franza Schuberta ze słowami Christiana Friedricha Daniela Schubarta.

</doc>
<doc id="160168" url="https://pl.wikipedia.org/wiki?curid=160168" title="Komora Wilsona">
Komora Wilsona

Komora Wilsona (inaczej komora kondensacyjna, komora mgłowa) – urządzenie służące do detekcji promieniowania jądrowego poprzez obserwację śladów cząstek elementarnych (promieniowania jonizującego), zaprojektowane przez szkockiego fizyka Charlesa Wilsona w 1900 r. Zarejestrowane fotografie śladów cząstek elementarnych w komorze Wilsona były tak przekonującym dowodem ich istnienia, że usunęły wszelkie wątpliwości co do konkluzji Becquerela, Skłodowskiej-Curie i innych. W roku 1932 Carl David Anderson za pomocą komory Wilsona udowodnił istnienie pozytonu.
W drugiej połowie XX wieku komory Wilsona zostały zastąpione przez komory pęcherzykowe.
Konstrukcja komory.
Istnieją dwie odmiany komory Wilsona – komora rozprężeniowa i dyfuzyjna różniące się sposobem uzyskania pary przesyconej.
Komora rozprężeniowa.
Komora rozprężeniowa składa się z cylindra wypełnionego parą wodną, zbudowanego w taki sposób, aby była możliwa szybka zmiana pojemności tej komory. Nagłe powiększenie jej objętości roboczej powoduje rozprężanie adiabatyczne gazu, które wywołuje spadek temperatury i przesycenie pary. 
Komora dyfuzyjna.
Komora dyfuzyjna to nowocześniejsza odmiana komory Wilsona. W tym urządzeniu zjawisko przesycenia pary uzyskiwane jest dzięki uzyskaniu dużej różnicy temperatur między dnem a górą komory (zazwyczaj poprzez chłodzenie dna komory suchym lodem). Gaz zawarty w komorze (powietrze) nasycony jest parą, najczęściej alkoholową. Mieszanka gazowo-parowa schładza się w trakcie procesu dyfuzji w kierunku schładzanego dna, co powoduje przesycenie pary.
Zasada działania.
Działanie komory mgłowej oparte jest na właściwości skraplania się cząsteczek pary nasyconej i przesyconej. W idealnie czystym gazie para nie ulega skropleniu pomimo uzyskania stanu nasycenia, a nawet uzyskania temperatury niższej od temperatury nasycenia. Kondensacja następuje tylko na centrach kondensacji, którymi są cząsteczki pyłów lub jony. W komorze Wilsona nie ma pyłów, dlatego skraplanie następuje tylko na jonach powstałych w wyniku jonizacji pary wzdłuż toru przelotu cząstki jonizującej. Powstałe w ten sposób krople cieczy tworzą charakterystyczne ślady i mogą być obserwowane lub fotografowane.
Umieszczenie komory w jednorodnym polu magnetycznym pozwala na łatwe rozróżnienie torów różnie naładowanych cząstek oraz umożliwia obliczenie ich pędów (a zatem również prędkości).

</doc>
<doc id="160169" url="https://pl.wikipedia.org/wiki?curid=160169" title="Komora kondensacyjna">
Komora kondensacyjna



</doc>
<doc id="160170" url="https://pl.wikipedia.org/wiki?curid=160170" title="Komora mgłowa">
Komora mgłowa



</doc>
<doc id="160172" url="https://pl.wikipedia.org/wiki?curid=160172" title="Cheongju">
Cheongju

Cheongju (kor. 청주시) - jest stolicą prowincji Chungcheong Północny w Korei Południowej. Siedziba rzymskokatolickiej diecezji Cheongju.
Historia.
Od dawnych czasów Cheongju był ważnym miastem regionu. Po wybudowaniu linii kolejowej Gyeongbu w 1905 roku, miasto stało się węzłem transportowym. W 1908 roku przeniesiono stolicę prowincji z Chungju do Cheongju.
Inne.
W mieście znajduje się hala sportowa Cheongju Arena.

</doc>
<doc id="160174" url="https://pl.wikipedia.org/wiki?curid=160174" title="Magnes neodymowy">
Magnes neodymowy

Magnes neodymowy – magnes trwały (magnes stały) wytwarzany z połączenia neodymu, żelaza i boru o składzie Nd2Fe14B. Produkowany jest metodami metalurgii proszków, czyli prasowania sproszkowanych komponentów w polu magnetycznym w podwyższonej temperaturze. Magnesy te wytwarzają bardzo silne pole magnetyczne, co przekłada się na dużą siłę przyciągania. Ich temperatura Curie wynosi od 310 °C.
Zastosowanie magnesów neodymowych:
Technologia wytwarzania.
Po operacji prasowania w polu magnetycznym następuje proces wyżarzania w podwyższonych temperaturach w piecach próżniowych lub w atmosferze ochronnej. Dlatego tak wytworzone magnesy nazywamy magnesami spiekanymi. Ponieważ neodym jest pierwiastkiem bardzo aktywnym chemicznie, magnesy te powlekane są warstwami ochronnymi np. niklową, cynkową, fosforanową. Warstwa niklu jest lepszym zabezpieczeniem niż warstwa cynku w przypadku magnesów neodymowych.
Wadą ich jest mała wytrzymałość mechaniczna i duża kruchość, podobnie jak i innych spiekanych magnesów, czyli ferrytowych i samarowo-kobaltowych. Jedynie magnesy alnico (Al - glin + Ni - nikiel + Co - kobalt) są stopem, w związku z tym mają większą odporność mechaniczną. Warto wspomnieć o magnesach neodymowych wiązanych, które również są dosyć odporne na uderzenia, ponieważ do ich formowania poza wymienionym już Nd2Fe14B stosuje się tworzywa sztuczne lub żywice.
Istnieje cała gama materiałów magnetycznych, z których formuje się spiekane magnesy neodymowe. Powstają one poprzez dodawanie domieszek różnych, najczęściej drogich pierwiastków do podstawowego składu Nd2Fe14B. Dzięki tym domieszkom możliwe jest stworzenie materiałów odpornych na wysoką temperaturę. Maksymalna temperatura pracy spiekanych magnesów neodymowych waha się od 80 do 200 °C, w zależności od materiału magnetycznego. Istotny wpływ na wytrzymałość temperaturową tych magnesów ma także ich kształt, ściślej mówiąc magnes neodymowy wykonany z materiału wysokotemperaturowego nie rozmagnesuje się, jeżeli będzie odpowiednio wysoki. Przyjmuje się, że w takim przypadku stosunek średnicy do wysokości powinien wynosić minimum 0,7 lub magnes powinien być zamontowany w obwodzie magnetycznym. Dużo lepsze współczynniki temperaturowe remanencji i koercji oraz wytrzymałość temperaturową (temperatura Curie ) mają magnesy samarowo-kobaltowe, jednak materiały mają one niższą indukcję remanencji oraz gęstość energii magnetycznej od magnesów neodymowych i są od nich droższe.

</doc>
<doc id="160176" url="https://pl.wikipedia.org/wiki?curid=160176" title="Jeonju">
Jeonju

Jeonju (kor. 전주시, "Jeonju-si") – miasto i stolica prowincji Jeolla Północna w Korei Południowej. Położone 3 godziny drogi na południe od Seulu. Ważny ośrodek turystyczny, znany z doskonałej kuchni, zabytków, festiwali i imprez sportowych. Siedziba rzymskokatolickiej diecezji Jeonju.
Historia.
Położone na żyznej równinie Honam, Jeonju grało od dawna ważną rolę centrum regionalnego w prowincji. Miasto zyskało miano "miasta królewskiego", kiedy założyciel dynastii Yi (Joseon), generał Yi Seong-gye pokonał najeżdżające Koreę wojska japońskie w 1302 roku. 
W 1894 roku miasto zostało zajęte przez chłopskich rebeliantów Donghak. Prawa miejskie Jeonju uzyskało w 1949 roku.
Inne.
W mieście znajduje się hala sportowa Jeonju Arena.
Z Jeonju pochodzi Kim Tae-yeon - liderka koreańskiego zespołu Girls’ Generation

</doc>
<doc id="160179" url="https://pl.wikipedia.org/wiki?curid=160179" title="Wacław Komar">
Wacław Komar

Wacław Komar, właśc. Mendel Kossoj, ps. Kucyk, Morski, Herbut, Nestor, Cygan (ur. 4 maja 1909 w Warszawie, zm. 26 stycznia 1972 tamże) – generał brygady ludowego Wojska Polskiego, szef Oddziału II Sztabu Generalnego i wywiadu cywilnego Ministerstwa Bezpieczeństwa Publicznego oraz dowódca Korpusu Bezpieczeństwa Wewnętrznego.
Życiorys.
Urodził się w rodzinie żydowskiej. Syn Dawida (1883–1956) i Fejgi (1884–1965). W 1924 został członkiem Ha-Szomer Ha-Cair. W 1925 wstąpił do Komunistycznego Związku Młodzieży Polski. Był sekretarzem komitetu dzielnicowego KZMP Mokotów i Praga. Od 1926 należał również do Komunistycznej Partii Polski. W czerwcu 1927 wyjechał do ZSRR. Szkolił się na kursach dywersyjnych Armii Czerwonej, potem skierowany do OGPU/NKWD. Wstąpił do WKP(b). W latach 1930–1931 pracował w moskiewskim Komitecie Wykonawczym Komunistycznej Międzynarodówki Młodzieży, gdzie był sekretarzem Komisji Antywojennej. Następnie wyjechał do Niemiec, gdzie przebywał do 1932. Pracował jako kierownik Wydziału Antywojennego Komitetu Centralnego Komunistycznego Związku Młodzieży Niemiec w Berlinie. W 1933 przyjechał do Polski, gdzie pracował w Komitecie Centralnym KZMP. W latach 1934–1936 pracował Sekretariacie Krajowym KC Komunistycznej Partii Zachodniej Ukrainy (KPZU).
W 1936 wyjechał do Hiszpanii, gdzie wstąpił do Brygad Międzynarodowych, w których szeregach wziął udział w hiszpańskiej wojnie domowej. Został dowódcą kompanii, a następnie batalionu w Brygadzie im. Jarosława Dąbrowskiego. Później mianowany szefem wywiadu brygady. Walczył m.in. pod Guadalajarą, Saragossą, nad Ebro i w obronie Madrytu. Był trzykrotnie ranny. Wstąpił także do Komunistycznej Partii Hiszpanii. Po zakończeniu wojny domowej wyjechał do Francji. Jesienią 1939 wstąpił do Wojska Polskiego we Francji. Walczył w kampanii francuskiej, w trakcie której dostał się do niemieckiej niewoli. Przebywał w niej do kwietnia 1945. Następnie pozostał we Francji, gdzie w czerwcu 1945 objął stanowisko zastępcy szefa tamtejszej Polskiej Misji Wojskowej.
W grudniu 1945 powrócił do kraju. Objął stanowisko szefa Oddziału II Sztabu Generalnego. Od czerwca 1947 łączył obowiązki szefa wywiadu wojskowego z funkcją naczelnika Wydziału II Samodzielnego Ministerstwa Bezpieczeństwa Publicznego. Od 17 lipca 1947 dodatkowo pełnił funkcję dyrektora Departamentu VII Ministerstwa Bezpieczeństwa Publicznego. W 1946 awansowany do stopnia generała brygady. Po II plenum Komitetu Centralnego PZPR, na którym usunięto z KC m.in. Władysława Gomułkę i Mariana Spychalskiego, 5 czerwca 1950 Wacław Komar został odwołany ze stanowiska dyrektora departamentu, a następnie ze stanowiska szefa Oddziału II Sztabu Generalnego WP. W wywiadzie przeprowadzono czystkę, usuwając z niego pracowników bliskich Komarowi, głównie pochodzenia żydowskiego i weteranów walk w Hiszpanii. 6 lipca 1951 został Głównym Kwatermistrzem Wojska Polskiego.
W latach 1945–1948 członek Polskiej Partii Robotniczej. W 1948 wstąpił do Polskiej Zjednoczonej Partii Robotniczej. Delegat na I Zjazd PZPR.
11 listopada 1952 aresztowany i w śledztwie poddany torturom w celu wymuszenia zeznań obciążających Gomułkę i Spychalskiego. Śledztwo przeciwko niemu zostało umorzone na skutek decyzji podjętej przez Biuro Polityczne 17 grudnia 1954. 23 grudnia 1954 został zwolniony z aresztu Informacji Wojskowej. W latach 1955–1956 był dyrektorem Fabryki „Spefika” na Służewcu i Warszawskich Zakładów Fotochemicznych „Foton” na Woli. 24 sierpnia 1956 stanął na czele Korpusu Bezpieczeństwa Wewnętrznego (od 24 sierpnia 1956 do lipca 1959 pełnił obowiązki dowódcy Korpusu Bezpieczeństwa Wewnętrznego). W październiku 1956, w czasie odbywającego się w Warszawie VIII Plenum Komitetu Centralnego PZPR, dowodząc oddziałami KBW, podjął działania zmierzające do przeciwstawienia się jednostkom Północnej Grupy Wojsk Armii Radzieckiej i Wojska Polskiego, przemieszczającym się w kierunku stolicy.
10 czerwca 1960 został dyrektorem generalnym w Ministerstwie Spraw Wewnętrznych. Został odwołany z tego stanowiska 15 lutego 1968 w ramach antyrewizjonistycznych i antysemickich czystek. Został następnie objęty obserwacją Służby Bezpieczeństwa w związku z podejrzeniami o inspirację tzw. wydarzeń marcowych.
Został pochowany na cmentarzu Wojskowym na Powązkach w Warszawie (kwatera B 2 Tuje m. 16).
Życie prywatne.
Mieszkał w Warszawie. Był żonaty z Marią Sokołowską (własc. Riva Cukierman, 1917-2014). 
Miał córkę Krystynę (1936-1990) oraz syna Michała Komara (ur. 1946), pisarza i publicystę.

</doc>
<doc id="160182" url="https://pl.wikipedia.org/wiki?curid=160182" title="Józef Zając (generał)">
Józef Zając (generał)

Józef Ludwik Zając (ur. 14 marca 1891 w Rzeszowie, zm. 12 grudnia 1963 w Ottawie) – generał dywizji pilot Wojska Polskiego, kawaler Orderu Virtuti Militari.
Życiorys.
Józef Ludwik Zając urodził się 14 marca 1891 roku w Rzeszowie w rodzinie Szymona i Izabeli z Kowalskich. Do gimnazjum uczęszczał w Rzeszowie (1901–1903) i w Wadowicach, gdzie zdał maturę w 1909 roku. Następnie studiował na Wydziale Filozoficznym Uniwersytetu Jagiellońskiego w Krakowie. W grudniu 1915 roku ukończył studia doktoranckie, otrzymując stopień naukowy doktora filozofii za pracę o widzeniu przestrzennym: "Der vertikale Schnitt das monokularen Sehraumes".
W latach 1912–1914 należał do Związku Strzeleckiego, w którym ukończył szkołę oficerską. W sierpniu 1914 roku wstąpił do Legionów Polskich, pełniąc początkowo służbę w 3 pułku piechoty jako dowódca plutonu, kompanii, batalionu i pułku. W czerwcu i lipcu 1917 roku przebywał na kursie szkoleniowym w Ostrowi Mazowieckiej, będąc jednocześnie polskim dowódcą kursu. W lipcu 1917 roku dowodził 6 pułkiem piechoty, a 1 sierpnia 1917 roku objął dowództwo 5 pułku piechoty. We wrześniu został dowódcą 3 pułku piechoty Polskiego Korpusu Posiłkowego w Przemyślu. Odbył kampanię karpacką, besarabską i wołyńską, był dwukrotnie ranny. 15 marca 1918 roku przeszedł z II Brygadą gen. Józefa Hallera na Ukrainę, po czym pełnił funkcję dowódcy 15 pułku strzelców w II Korpusie Polskim. 11 maja 1918 roku w bitwie pod Kaniowem dostał się do niewoli niemieckiej, z której zbiegł, przedostając się do Francji.
W grudniu 1918 roku został skierowany na kurs doskonalenia oficerów w Quintin z jednoczesnym pełnieniem funkcji dowódcy polskiej grupy. Po ukończeniu kursu w styczniu 1919 roku został przydzielony do francuskiego dowódcy obozów szkoleniowych Armii Polskiej we Francji. Dwa miesiące później objął dowodzenie pułkiem szkolnym Dywizji Instrukcyjnej. Od maja 1919 roku, po przyjeździe do Polski, przewodniczył Komisji Regulaminów i Tłumaczeń Dyrekcji Wyszkolenia Armii gen. Józefa Hallera, jednocześnie pełniąc funkcję dowódcy grupy szkół piechoty w Modlinie i Rembertowie.
Od sierpnia do października tegoż roku był członkiem Centralnej Komisji Wyszkolenia Ministerstwa Spraw Wojskowych. Pod koniec października 1919 roku został skierowany na studia do francuskiej Wyższej Szkoły Wojennej (franc. "École Supérieure de Guerre") w Paryżu.
Po powrocie z Francji do kraju został od razu skierowany na front toczącej się wojny polsko-bolszewickiej. 17 sierpnia 1920 roku powierzono mu stanowisko szefa sztabu najpierw Grupy Operacyjnej „Dolna Wisła” 5 Armii, a następnie – Północnej Grupy Operacyjnej 2 Armii. Od 10 października 1920 roku pełnił funkcję szefa sztabu 3 Armii.
W maju 1921 roku został I oficerem sztabu generała broni Tadeusza Rozwadowskiego, Inspektora Armii Nr II w Warszawie. Od 16 stycznia 1922 roku pełnił funkcję szefa Oddziału I Sztabu Generalnego. 8 czerwca 1922 roku został wcielony do 3 Pułku Piechoty Legionów jako oddziału macierzystego. W kwietniu 1923 roku ukończył kurs informacyjny przy Wyższej Szkole Wojennej w Warszawie, a w październiku 1924 roku – kurs informacyjny dla generałów i pułkowników w Paryżu. 1 grudnia 1924 roku został awansowany na generała brygady. Od 16 grudnia 1925 roku czasowo pełnił obowiązki I zastępcy szefa Sztabu Generalnego.
12 kwietnia 1926 roku został mianowany dowódcą 23 Dywizji Piechoty w Katowicach. 27 kwietnia 1936 roku powierzono mu pełnienie obowiązków dowódcy Okręgu Korpusu Nr V w Krakowie, po czym 20 lipca tegoż roku został dowódcą Okręgu Korpusu Nr VI we Lwowie. W poniedziałek 3 sierpnia 1936 roku Prezydent RP mianował go Inspektorem Obrony Powietrznej Państwa. Stanowisko inspektora objął po tragicznej śmierci generała dywizji Gustawa Orlicz-Dreszera. Od 5 stycznia 1937 roku był jednocześnie dowódcą Obrony Przeciwlotniczej Ministerstwa Spraw Wojskowych. W 1937 roku ukończył kurs pilotażu w eskadrze sztabowej w Warszawie pod kierunkiem kapitana Henryka Wierszyłły. 4 maja 1939 roku uzyskał prawo noszenia odznaki pilota wojskowego III klasy. Latał na samolotach: RWD-8, PWS-24, Lublin R-XIII i RWD-14 Czapla. Od 21 maja do 1 września 1939 roku pełnił funkcję wiceprzewodniczącego ZHP. Od marca 1939 roku oraz w czasie kampanii wrześniowej był Naczelnym Dowódcą Lotnictwa i Obrony Przeciwlotniczej.
Po przegranej kampanii wrześniowej w 1939 roku przedostał się przez Rumunię do Francji, gdzie 6 października tegoż roku powierzono mu pełnienie obowiązków dowódcy Lotnictwa i Obrony Przeciwlotniczej. 22 lutego 1940 roku został dowódcą Polskich Sił Powietrznych.
9 października 1939 roku w dniu przyjazdu do Francji przewodniczący ZHP Michał Grażyński utworzył Naczelny Komitet Wykonawczy ZHP, w skład którego (oprócz Grażyńskiego) weszli: wiceprzewodniczący ZHP Józef Zając, hm. Maria Kapiszewska oraz komisarz międzynarodowy ZHP hm. Henryk Kapiszewski. Komitet, będąc instytucją ZHP, miał działać eksterytorialnie, podobnie jak i Rząd Rzeczypospolitej. Powstanie Komitetu prezydent RP Władysław Raczkiewicz zaakceptował już 13 października 1939 roku, gdy otrzymał pisemną wiadomość od Grażyńskiego. Komitet został w listopadzie 1939 uznany przez Światowe Biuro Skautowe za reprezentację ZHP.
Po klęsce Francji, w ostatnich dniach czerwca 1940 roku ewakuował się z portu Bayonne „Batorym” do Plymouth w Wielkiej Brytanii, gdzie 1 lipca 1940 roku został pozbawiony dotychczasowego stanowiska. We wrześniu 1940 roku otrzymał nominację na zastępcę dowódcy I Korpusu w Szkocji. Rok później objął dowództwo Wojska Polskiego na Środkowym Wschodzie. 3 maja 1942 roku został awansowany do stopnia generała dywizji.
Po ewakuacji Armii Polskiej w ZSRR na Bliski Wschód od dnia 12 września tegoż roku do marca 1943 roku był zastępcą dowódcy Armii Polskiej na Wschodzie, a potem (do sierpnia 1943) – dowódcą I Korpusu Pancerno-Motorowego w Szkocji. Następnie do 1946 roku pełnił funkcję Inspektora Wyszkolenia Wojska.
Po demobilizacji w 1948 roku osiedlił się w Edynburgu w Szkocji, gdzie rozpoczął studia z dziedziny psychologii i historii sztuki, otrzymując w 1951 roku po raz drugi stopień naukowy doktora filozofii z zakresu psychologii. Do 1957 roku pracował na Uniwersytecie Edynburskim. W 1954 roku odbył podróż naukową do Stanów Zjednoczonych, gdzie wygłosił odczyty na kilku uczelniach. Członek Polskiego Towarzystwa Naukowego na Obczyźnie. Rozpoczął współpracę z zagranicznymi czasopismami naukowymi („British Journal of Psychology”, „American Journal of Psychology”, a po 1956 roku – także z krajowymi („Przegląd Psychologiczny”, „Estetyka”).
W 1957 roku Józef Zając przeprowadził się do Kanady. W tym czasie wspólnie z małżonką postanowili przekazać kolekcję obrazów dla przyszłego Muzeum Śląskiego w Katowicach. Kolekcja 108 obrazów i 1765 grafik odpłynęła 7 listopada 1957 roku na statku „Jarosław Dąbrowski” do Polski. 17 czerwca 1958 roku zostały po raz pierwszy przedstawione społeczeństwu na wystawie w Muzeum Górnośląskim w Bytomiu, gdy ofiarodawcy już mieszkali w Ottawie w Kanadzie. "Tak więc" – czytamy w katalogu wystawy – "spełniło się moje i żony życzenie, aby przyczynić się do powiększenia zbiorów sztuki w Polsce, a także aby dać wyraz naszej łączności ze społeczeństwem górnośląskim i pamięci lat tam spędzonych".
W ostatnich latach życia przygotowywał do druku wspomnienia pt.: "Dwie wojny", pisząc codziennie przez wiele godzin.
Zmarł w Ottawie po kilkudniowej chorobie 12 grudnia 1963 roku, gdzie został pochowany na cmentarzu Notre Dâme. Był żonaty z Janiną z Szymańskich, miał syna Jana i córkę Barbarę.
Obecnie imię gen. dyw. dr. Józefa Ludwika Zająca nosi 21 dywizjon przeciwlotniczy 21 Brygady Strzelców Podhalańskich w Jarosławiu.

</doc>
<doc id="160186" url="https://pl.wikipedia.org/wiki?curid=160186" title="Meczet Omara">
Meczet Omara



</doc>
<doc id="160192" url="https://pl.wikipedia.org/wiki?curid=160192" title="Karabin SAR-21">
Karabin SAR-21

Singapore Assault Rifle for the 21st century – singapurski karabin automatyczny produkowany przez Singapore Technologies Kinetics. Produkcję rozpoczęto w 2000 roku.
Historia konstrukcji.
Firma Chartered Industries of Singapure (CIS) produkcję karabinów szturmowych rozpoczęła w 1972 roku od licencyjnego wytwarzania karabinów M16A1. W następnych latach powstawały nowe, już własne konstrukcje: SAR-80, SR 88, SR88A, jednak żaden z tych karabinów nie zdobył większej popularności.
W latach dziewięćdziesiątych postanowiono podjąć prace nad skonstruowaniem nowego karabinu. Dodatkowym impulsem była zgłoszona przez singapurską armię konieczność wymiany wyprodukowanych w latach siedemdziesiątych karabinów M16A1. Nowy karabin miała opracować grupa konstruktorów CIS we współpracy ze specjalistami z Defence Technology Group i armii. Nowy karabin miał być zbudowany w układzie bullpup.
Pierwsza prezentacja karabinu SAR-21 miała miejsce w 1999 roku na targach DSEI. W następnym roku rozpoczęto produkcję seryjną.
Opis konstrukcji.
Karabin SAR-21 jest indywidualną bronią samoczynno-samopowtarzalną zbudowaną w układzie bullpup. Zasada działania automatyki oparta o wykorzystanie energii gazów prochowych odprowadzanych przez boczny otwór lufy. Suwadło stanowi jedną całość z długim tłokiem gazowym i jest prowadzone wewnątrz komory zamkowej na wąskich prowadnicach. Wewnątrz komory zamkowej umieszczono kompozytową płytkę chroniącą strzelca w przypadku rozerwania lufy. Ryglowanie przez obrót zamka w lewo (dwa rygle). Mechanizm spustowy kurkowy umożliwia strzelanie ogniem pojedynczym i seriami, połączony z mechanizmem uderzeniowym listwą metalową. Bezpiecznik ma postać kołka przechodzącego przez kanał umieszczony w miejscu połączenia osłony spustu i komory zamkowej. Przełącznik rodzaju ognia także ma postać kołka i jest umieszczony w tylnej części kolby-komory zamkowej (za magazynkiem). Rękojeść przeładowania umieszczona na szczycie komory zamkowej. Zasilanie z dwurzędowych magazynków łukowych o pojemności 30 naboi. Przyrządy celownicze składają się z integralnych celowników: optycznego o powiększeniu 1,5x (umieszczony w uchwycie do przenoszenia broni) i laserowego (umieszczony w łożu). Awaryjnie można użyć prostych mechanicznych przyrządów celowniczych składających się z muszki i szczerbinki, umieszczonych na obudowie celownika optycznego.

</doc>
<doc id="160196" url="https://pl.wikipedia.org/wiki?curid=160196" title="Forlong">
Forlong



</doc>
<doc id="160198" url="https://pl.wikipedia.org/wiki?curid=160198" title="Por">
Por

Skróty:

</doc>
<doc id="160200" url="https://pl.wikipedia.org/wiki?curid=160200" title="Wielki Mór">
Wielki Mór



</doc>
<doc id="160201" url="https://pl.wikipedia.org/wiki?curid=160201" title="Władysław Karaś">
Władysław Karaś

Władysław Karaś ps. „Czarny”, „Dąbrowski”, „Pankracy”, „Karczewski”, „Kuryłło” (ur. 31 sierpnia 1893 w Kielcach, zm. 28 maja 1942 w Magdalence pod Warszawą) – kapitan administracji Wojska Polskiego, oficer polskiego wywiadu wojskowego, brązowy medalista Igrzysk Olimpijskich w Berlinie w 1936, zdobywca pierwszego medalu olimpijskiego w historii strzelectwa sportowego w Polsce.
Życiorys.
Syn Szymona i Anny z domu Domagałło-Dąbrowskiej. W latach 1907–1912 uczęszczał w Kielcach do Szkoły Handlowej, a następnie od 1914 do Szkoły Realnej we Lwowie. Egzaminy maturalne zdał dopiero w 1919 w Jekateryńskim I Gimnazjum Męskim.
4 sierpnia 1914 wstąpił do Legionów, był żołnierzem I Brygady. Dwukrotnie ranny w bitwach pod Łowczówkiem i Kostiuchnówką, dwukrotnie dostał się do niewoli rosyjskiej, w której przebywał łącznie przez 18 miesięcy. Po ucieczce został oficerem do specjalnych zleceń w Komendzie Naczelnej nr 3 POW Wschód Ukraina w Kijowie. Od 1 czerwca 1918 związany ze służbą w wywiadzie polskim.
Po dekonspiracji w czerwcu 1919 wrócił do kraju i rozpoczął od 3 lipca 1919 stałą służbę w Wojsku Polskim w stopniu podporucznika. Z dniem 1 stycznia 1925 został przydzielony z Ekspozytury Nr 1 Oddziału II Sztabu Generalnego w Wilnie do macierzystego 5 pułku piechoty Legionów w tym samym garnizonie. 12 kwietnia 1927 awansowany został do stopnia kapitana ze starszeństwem z dniem 1 stycznia 1927 roku i 5. lokatą w korpusie oficerów piechoty. W marcu 1930 został przeniesiony do Korpusu Ochrony Pogranicza i przydzielony do Brygady KOP „Wołyń”. W październiku 1931 został przeniesiony z KOP do dyspozycji dowódcy Okręgu Korpusu Nr VI, do prac przysposobienia wojskowego z siedzibą we Lwowie. Równocześnie pełnił funkcję inspektora odcinka południowego Związku Strzeleckiego we Lwowie. W czerwcu 1933 został przeniesiony do Komendy Głównej Związku Strzeleckiego na stanowisko inspektora odcinka ZS Lwów. Później został przeniesiony do korpusu oficerów administracyjnych.
Jako członek „Strzelca” Warszawa w wieku 43 lat został zakwalifikowany do polskiej reprezentacji olimpijskiej. Na Igrzyskach Olimpijskich w Berlinie w 1936 w konkurencji karabinka sportowego na dystansie 50 m (10 strzałów z pozycji leżącej, klęczącej i stojącej) wywalczył brązowy medal, tocząc pasjonujący pojedynek o srebro z reprezentantem Węgier. Był to pierwszy medal olimpijski w historii strzelectwa sportowego w Polsce. Po olimpiadzie startował w barwach WKS „Legia” Warszawa. W 1937 brał udział w eliminacjach i przygotowaniach do Mistrzostw Świata w Helsinkach. Startował także w Narodowych Zawodach Strzeleckich w Wilnie.
Jako Inspektor Związku Strzeleckiego był zaprzysiężony do tworzenia, w przypadku wybuchu wojny, ściśle tajnej organizacji konspiracyjnej w oparciu o struktury i kadry związku („Organizacja Orła Białego”). Po wybuchu II wojny światowej we wrześniu 1939 roku jako pracownik Wydziału Specjalnego (oddziały dywersji pozafrontowej) Oddziału II Sztabu Głównego, został przerzucony do Budapesztu. Pełnił funkcje emisariusza Naczelnego Wodza.
W lutym 1940 wrócił do kraju, gdzie powierzone zostało mu kierownictwo dywersji w utworzonym w Krakowie sztabie Obszaru Kraków–Śląsk Związku Walki Zbrojnej (przyjął wówczas pseudonim "Dąbrowski"). Od kwietnia 1940 został szefem nowo utworzonego Związku Odwetu Obszaru Kraków–Śląsk ZWZ. Późną jesienią 1940 został aresztowany i przez dwa miesiące przebywał w areszcie na Montelupich w Krakowie. Dzięki różnym staraniom został zwolniony i wyjechał do Warszawy, gdzie od początku 1941 został kierownikiem referatu „Reich” Związku Odwetu Komendy Głównej Armii Krajowej (pod ps. „Pankracy”). 23 kwietnia 1942 został aresztowany (pod przybranym nazwiskiem jako Włodzimierz Kuryłło) i uwięziony na Pawiaku. W tym samym roku 28 maja został rozstrzelany w masowej egzekucji w Magdalence pod Warszawą (lista według źródeł konspiracyjnych, poz. 61). Pośmiertnie został awansowany do stopnia majora Wojska Polskiego. Pochowany na Cmentarzu Wojskowym na Powązkach (kwatera 5A-tuje-1).
Upamiętnienie.
Towarzystwo Sportowe Wisła Kraków organizuje Memoriał Olimpijski im. mjr. Władysława Karasia.

</doc>
<doc id="160203" url="https://pl.wikipedia.org/wiki?curid=160203" title="Królowie Żeglarze">
Królowie Żeglarze



</doc>
<doc id="160205" url="https://pl.wikipedia.org/wiki?curid=160205" title="Prezydenci polscy">
Prezydenci polscy



</doc>
<doc id="160207" url="https://pl.wikipedia.org/wiki?curid=160207" title="Powój">
Powój

Powój ("Convolvulus" L.) – rodzaj roślin zielnych z rodziny powojowatych. Obejmuje ok. 200–250 gatunków. Występuje w strefach umiarkowanych i podzwrotnikowych, głównie w Eurazji. W Europie rosną 23 gatunki (w tym jeden gatunek dziko rosnący w Polsce – powój polny "C. arvensis"), w Turcji 32, w Pakistanie 21, w Chinach 8. Nieliczne gatunki rosną na obu kontynentach amerykańskich, w Afryce Północnej i Południowej, Australii i na Nowej Zelandii. Niektóre gatunki uprawiane są jako rośliny ozdobne (zwłaszcza "C. sabatius" i "C. tricolor"), niektóre gatunki są ciężkimi do zwalczenia chwastami upraw.
Nazwą powój określane są zwyczajowo również podobne rośliny takie jak wilec lub kielisznik.
Systematyka.
Rodzaj z rodziny powojowatych ("Convolvulaceae"), w obrębie której zaliczany jest do podrodziny "Convolvuloideae" i plemienia "Convolvuleae". Do plemienia należą poza nim dwa rodzaje: "Calystegia" – kielisznik (rozprzestrzeniony na świecie) i "Polymeria" (rodzaj endemiczny dla Australii). Wyodrębnienie rodzaju "Calystegia" zagnieżdżonego wewnątrz rodzaju "Convolvulus" czyni z niego rodzaj parafiletyczny. Docelowo dla poprawnego odzwierciedlenia relacji filogenetycznych konieczne będzie albo włączenie gatunków z rodzaju "Calystegia" do "Convolvulus", albo podzielenie tego drugiego na kilka rodzajów.

</doc>
<doc id="160210" url="https://pl.wikipedia.org/wiki?curid=160210" title="Język rohirrimski">
Język rohirrimski



</doc>
<doc id="160212" url="https://pl.wikipedia.org/wiki?curid=160212" title="Svk">
Svk

svk – rozproszony system kontroli wersji napisany w Perlu. Głównym autorem svk jest Chia-liang Kao. Program jest rozprowadzany na zasadach Licencji Artystycznej. 
System wykorzystuje system plików Subversion, ale oferuje też dodatkowe możliwości: 
W wersji 1.0 svk działa jako lokalny klient zdalnych repozytoriów Subversion, Perforce i CVS. Na wczesnym etapie rozwoju jest samodzielny serwer svk.

</doc>
<doc id="160221" url="https://pl.wikipedia.org/wiki?curid=160221" title="Hirluin">
Hirluin



</doc>
<doc id="160225" url="https://pl.wikipedia.org/wiki?curid=160225" title="Detronizacja">
Detronizacja

Detronizacja (gr. "thrónos", tron) – rodzaj depozycji, pozbawienie panującego władcy tronu, pozbawienie urzędu siłą lub pokojowym traktatem. Najczęściej detronizacja jest skutkiem zamachu stanu.

</doc>
<doc id="160229" url="https://pl.wikipedia.org/wiki?curid=160229" title="Granatnik RG-6">
Granatnik RG-6

 
RG-6 (rucznyj granatomiot 6-zarjadnyj, Mini Grad, indeks 6G30, Lawina) – rosyjski sześciostrzałowy granatnik rewolwerowy kalibru 40 mm.
Historia konstrukcji.
W 1993 roku konstruktorzy tulskiego CNIKB 500 (Cientralnoje Nauczno-Isliedowatielskije Konstruktorskoje Biuro Sportiwnogo i Ochotnicziego Orużija - ros. Centralne Naukowo-Badawcze Biuro Konstruktorskie Broni Sportowej i Myśliwskiej) otrzymali od rosyjskiego Ministerstwa Obrony zlecenie na opracowanie granatnika rewolwerowego. Miał on uzupełnić będące w uzbrojeniu granatniki podlufowe GP-25, GP-30, GP-34 i automatyczne AGS-17 oraz AGS-30.
Nowy granatnik zaprojektował siedmioosobowy zespół, w którym wiodącą rolę odgrywali W.N.Tieliesz i B.A.Borzow. Pierwsze prototypy granatnika testowano w pierwszym kwartale 1994 roku. Dwa egzemplarze przekazano do testów jednostkom walczącym w Czeczenii, gdzie zdobyły w następnych latach przydomek Mini-Grad (BM-21 Grad to rosyjska wyrzutnia niekierowanych pocisków rakietowych kalibru 122 mm).
Nowy granatnik zaprezentowano publicznie po raz pierwszy w 1995 roku na targach "Politech-95". Armia rosyjska ostatecznie nie wprowadziła granatnika RG-6 do uzbrojenia (prawdopodobnie z powodów finansowych), ale został on kupiony w ilości kilkuset sztuk przez rosyjskie MSW. 
Granatnik jest produkowany przez "Tułamaszzawod" oraz (na licencji) przez bułgarskie zakłady "Arsenał" (pod nazwą "Lawina")
Opis konstrukcji.
Granatnik "RG-6" jest sześciostrzałową powtarzalną bronią zespołową. Granaty kalibru 40 mm są wystrzeliwane z sześciu krótkich luf (identycznych jak lufy granatników GP-25). Lufy są ładowane odprzodowo po odchyleniu o 120 stopni przedniej pokrywy. Podczas ładowania kolejnych luf obraca się bęben, co powoduje napięcie sprężyny obracającej bęben w czasie prowadzenia ognia. W przedniej pokrywie osadzona jest rura chroniąca dłoń strzelca przed poparzeniem (nie jest to lufa). Od spodu zamocowany jest do niej chwyt przedni, a od góry przyrządy celownicze. Od tyłu bęben osłania pokrywa do której umocowana jest oś bębna. Tylna pokrywa zamocowana jest na ramie granatnika. Do ramy jest zamocowany mechanizm spustowy DAO identyczny jak w granatniku GP-25. Naciśnięcie spustu powoduje napięcie i zwolnienie kurka. Po strzale bęben automatycznie obraca się o 60 stopni. Granatnik wyposażony jest w wysuwaną kolbę teleskopową.

</doc>
<doc id="160230" url="https://pl.wikipedia.org/wiki?curid=160230" title="Imrahil">
Imrahil

Imrahil (ur. w 2955 roku TE, zm. w 34 roku CE) – postać ze stworzonej przez J.R.R. Tolkiena mitologii Śródziemia.
Pojawia się w "Powrocie króla", trzeciej części " Władcy Pierścieni". Pewne informacje na jego temat znajdują się w "Dodatkach" do tegoż tomu oraz w tomie XII " Historii Śródziemia".
Dúnadan, dwudziesty drugi książę Dol Amrothu. Był synem Adrahila. Miał dwie siostry: Ivriniel i Finduilas. Godność książęcą objął po śmierci ojca w 3010 roku. Piastował ją do końca swego życia, przez 45 lat. Podczas Wojny o Pierścień przyprowadził dla wsparcia Minas Tirith oddział konnych rycerzy i siedmiuset piechurów (w sumie 1200 żołnierzy). W potyczce pod twierdzą uratował życie Faramirowi. Po załamaniu się namiestnika Denethora II wraz z Gandalfem kierował obroną miasta. W bitwie na polach Pelennoru dowodził wojskami Gondoru. Po samobójczej śmierci namiestnika Imrahil przejął władzę w Minas Tirith. Był jednym z dowódców Armii Zachodu w bitwie pod Czarną Bramą. Po zwycięstwie nad Sauronem brał udział w uroczystościach na Polach Cormallen i koronacji króla Elessara.
W Zjednoczonym Królestwie zajmował nadal wysoką pozycję – zasiadał w Wielkiej Radzie Gondoru i dowodził wojskami królestwa podczas wypraw wojennych.
Podczas Wojny o Pierścień zaprzyjaźnił się z Aragornem i Éomerem, który w 3021 roku Trzeciej Ery poślubił jego córkę, Lothíriel. Następcą Imrahila był najstarszy syn, Elphir. Książę miał jeszcze dwóch synów – Erchiriona i Amrothosa.
Imrahil był mężczyzną wysokiego wzrostu, miał siwe oczy i ciemne włosy. W jego żyłach płynęła krew elfów.
Imię Imrahil pochodzi z języka adûnaickiego.

</doc>
<doc id="160232" url="https://pl.wikipedia.org/wiki?curid=160232" title="Lothíriel">
Lothíriel



</doc>
<doc id="160233" url="https://pl.wikipedia.org/wiki?curid=160233" title="System kontroli wersji">
System kontroli wersji

System kontroli wersji (ang. "version/revision control system") – oprogramowanie służące do śledzenia zmian głównie w kodzie źródłowym oraz pomocy programistom w łączeniu zmian dokonanych w plikach przez wiele osób w różnym czasie.
Podział.
Systemy kontroli wersji dzielone są według:
Architektura.
Systemy kontroli wersji dzielą się na:
Pierwsza grupa zapisuje jedynie wersje plików z lokalnego komputera. W rozwiązaniach scentralizowanych istnieje jedno centralne repozytorium, z którym wszyscy użytkownicy systemu synchronizują swoje zmiany. Rozwiązania rozproszone pozwalają na prowadzenie równoprawnych, niezależnych gałęzi, które można dowolnie synchronizować ze sobą nawzajem, np. poprzez e-mail (Code Co-op). Wybór odpowiedniego typu systemu kontroli wersji zależy od potrzeb projektu.
Sposób oceny zmian.
Niektóre systemy kontroli wersji operują na poziomie zmian zawartości plików, podczas gdy inne na zestawach zmian (ang. "changeset"). Użycie mechanizmu zestawu zmian umożliwia śledzenie zmian, nawet gdy pliki w projekcie zmieniają swoje nazwy i położenie w katalogach.
Przykłady.
Jednym z najprostszych systemów kontroli wersji jest RCS ("Revision Control System"), który operuje na pojedynczych plikach jedynie na lokalnym komputerze. Przykładowo historia zmian pliku o nazwie "plik" przechowywana jest w pliku "plik,v".
Bardziej zaawansowany jest system CVS ("Concurrent Versions System"), który umożliwia zarządzanie zmianami całego przedsięwzięcia. CVS został zaimplementowany pierwotnie jako nadbudowa nad RCS i wykorzystuje ten sam format plików wersji (pliki z przyrostkiem ",v"). CVS umożliwia m.in. współbieżną pracę wielu programistów, tworzenie odgałęzień (ang. branch), rozwiązywanie konfliktów wersji. CVS ma też pewne ograniczenia, np. metadane o plikach nie są wersjonowane, zatwierdzanie zmian wielu plików nie jest atomowe (w przypadku np. awarii połączenia może zostać zatwierdzona tylko część zmian) oraz nie jest obsługiwana zmiana nazwy pliku w ramach repozytorium.
Aby wyeliminować wady CVS, powstał system Subversion, zwany również SVN. Subversion jest bardzo podobny w obsłudze do CVS, ale oferuje szereg udogodnień, takich jak atomowe transakcje, wersjonowanie zmian nazwy plików czy efektywne wersjonowanie plików binarnych.
Do przechowywania zmian zastosowana została baza danych Berkeley DB.

</doc>
<doc id="160235" url="https://pl.wikipedia.org/wiki?curid=160235" title="Nabój 45 ACP">
Nabój 45 ACP



</doc>
<doc id="160236" url="https://pl.wikipedia.org/wiki?curid=160236" title="VF">
VF



</doc>
<doc id="160240" url="https://pl.wikipedia.org/wiki?curid=160240" title="Rezerwat przyrody Ciemny Kąt">
Rezerwat przyrody Ciemny Kąt

Rezerwat przyrody „Ciemny Kąt” – leśny rezerwat przyrody o powierzchni 125,95 ha utworzony w 1984 roku na terenie Puszczy Zielonej. Zajmuje zachodnią część uroczyska Czaki Przyborowiec na terenach należących do Nadleśnictwa Nowogród w gminie Turośl (powiat kolneński, województwo podlaskie). Obszar rezerwatu na północy stanowią bagna: Leman i Rybnica, a na południu zmeliorowane torfowiska wokół kanału Turośl.
Zespoły roślinne występujące na terenie rezerwatu:
Dla specjalistów obiekt ten posiada ogromne znaczenie szkoleniowe ze względu na dynamiczne ekosystemy oraz naturalne drzewostany i powinien być chroniony przed masową turystyką. Nie jest atrakcyjny turystycznie.

</doc>
<doc id="160241" url="https://pl.wikipedia.org/wiki?curid=160241" title="Bodziec (behawioryzm)">
Bodziec (behawioryzm)

Bodziec w behawioryzmie to część układu S – R ("stimulus" – "reaction" „bodziec – reakcja”), w którym środowisko jest układem aktywnym, a badany organizm reaktywnym, nie kierują nim wewnętrzne motywy i dążenia.

</doc>
<doc id="160243" url="https://pl.wikipedia.org/wiki?curid=160243" title="Kryptoanaliza liniowa">
Kryptoanaliza liniowa

Kryptoanaliza liniowa – wprowadzona przez Mitsuru Matsui, polega na aproksymacji szyfru za pomocą liniowej funkcji boolowskiej. Na podstawie tej aproksymacji, przy znajomości par tekst jawny - szyfrogram, możliwe jest znalezienie bitów klucza.

</doc>
<doc id="160249" url="https://pl.wikipedia.org/wiki?curid=160249" title="Biocenoza leśna">
Biocenoza leśna



</doc>
<doc id="160250" url="https://pl.wikipedia.org/wiki?curid=160250" title="GNU arch">
GNU arch

GNU Arch to rozproszony system kontroli wersji. Jego głównym autorem jest Tom Lord, 
stąd nazywany też tla (skrót od "Tom Lord's Arch"). Lord rozpoczął projekt jako alternatywną dla CVS kolekcję skryptów. Od roku 2003 Arch należy do projektu GNU. Na bazie Archa powstały osobne systemy wersji ArX oraz Bazaar.
Każdy element repozytorium Archa jest śledzony globalnie, co pozwala na dużą skalowalność systemu i łatwe scalanie oraz włączanie łatek z dowolnych źródeł.
Wybrane możliwości Archa:
Arch jest krytykowany z powodu trudności w nauce obsługi, nawet wśród użytkowników innych systemów kontroli wersji. Chodzi między innymi o dużą liczbę poleceń oraz niestandardową konwencję nazewnictwa, która utrudnia pracę skryptów i powłok systemowych oraz portowanie na inne niż uniksowe systemy operacyjne. Poza tym zarzuca mu się słabą skalowalność do dużych repozytoriów.
Zwolennicy programu uważają te wady za efekty dojrzewania systemu, które z czasem zostaną naprawione.
Od roku 2009 GNU Arch jest oficjalnie nie polecany i nie rozwijany - będą poprawiane jedynie błędy bezpieczeństwa. Fundacja GNU zaleca używanie Bazaar jako systemu zastępującego GNU Arch.

</doc>
<doc id="160253" url="https://pl.wikipedia.org/wiki?curid=160253" title="Arch">
Arch

Szwajcaria:
Inne:

</doc>
<doc id="160256" url="https://pl.wikipedia.org/wiki?curid=160256" title="Jean-Paul Proust">
Jean-Paul Proust

Jean-Paul Proust (ur. 3 marca 1940 w Vaas, zm. 8 kwietnia 2010) – francuski polityk, od 1 maja 2005 do 29 marca 2010 szef rządu Księstwa Monako.
Pełnił m.in. funkcje prefekta Gwadelupy (1989–1991) oraz prefekta policji Paryża (2001–2004). W lutym 2005 został mianowany ministrem stanu Księstwa Monako (szefem rządu i dyplomacji), objął urząd 1 maja 2005, zastępując Patricka Leclercqa. Pełnił funkcję do marca 2010, zmarł niewiele ponad tydzień po przejściu w stan spoczynku.

</doc>
<doc id="160257" url="https://pl.wikipedia.org/wiki?curid=160257" title="Cyryl z Aleksandrii">
Cyryl z Aleksandrii

Cyryl z Aleksandrii (kopt. Ⲡⲁⲡⲁ Ⲕⲩⲣⲓⲗⲗⲟⲩ ⲁ̅; ; ), także Cyryl Aleksandryjski, w Kościele koptyjskim Cyryl I (ur. ok. 378 w Theodosios, zm. 27 czerwca 444 w Aleksandrii) – egipski filozof, teolog, biblista i astronom; biskup Aleksandrii. Święty Kościoła katolickiego, Kościoła prawosławnego oraz Kościołów przedchalcedońskich, luterańskich i anglikańskich.
Cyryl uważany jest za jednego z najwybitniejszych teologów i egzegetów w dziejach chrześcijaństwa. Jego prace cechuje precyzyjna terminologia, logiczna argumentacja i umiejętność szerokiego omówienia historii problemu. Wśród dzieł Cyryla dominują prace biblistyczne, głównie komentarze do Pisma Świętego. Zachowały się też jego traktaty teologiczne i filozoficzne, homilie oraz listy.
Badania naukowe nad Cyrylem.
Starożytność i średniowiecze.
Fakty z życia Cyryla znane są z jego własnych prac, listów wymienianych między biskupami oraz dokumentów kościelnych i państwowych z V wieku. Zachowały się akta synodów kościelnych i dokumenty soboru efeskiego, w których uczestniczył. O Cyrylu pisali współcześni mu historycy Sokrates Scholastyk i Sozomen. Najobszerniejszą biografię Cyryla napisał, pod koniec VII wieku, koptyjski historyk Jan z Nikiu. Jan wykorzystał starożytne źródła egipskie, współcześnie zaginione. Cenne informacje zawiera arabska historia biskupstwa Aleksandrii, zredagowana w X wieku przez Sawrirusa ibn al-Mukaffa. Natomiast łacińskie i greckie prace hagiograficzne przekazały głównie legendy i we współczesnej nauce uważane są za mało wiarygodne.
Cyryl był postacią charyzmatyczną, ale skomplikowaną. Za życia stał się przedmiotem rozbieżnych ocen. Przeciwnicy oskarżali go o stosowanie przemocy, intrygi, przekupstwa, manipulowanie ludźmi i informacjami. Krytykowano go za daleki od normy sposób, w jaki posługiwał się językiem greckim. Zwolennicy podziwiali go za autentyczną wiarę, wiedzę filozoficzną i teologiczną a zwłaszcza poglądy, które odzwierciedlały niepokoje i potrzeby religijne chrześcijan. Dla Koptów był przywódcą i bohaterem narodowym, który przywrócił suwerenność kraju po wiekach okupacji rzymskiej. We współczesnej historiografii arabskiej uważa się Cyryla za jednego z prekursorów idei nowożytnego, niepodległego Egiptu.
Po śmierci Cyryla jego doktryna religijna stała się bezwzględnym wzorcem ortodoksji chrześcijańskiej, ale była odmiennie interpretowana przez przedstawicieli różnych nurtów teologicznych. Na soborze chalcedońskim tezy sprzeczne z nauką biskupa Aleksandrii uzasadniano wyrwanymi z kontekstu cytatami z jego prac. Ponieważ przeciwnicy Chalcedonu powoływali się na autorytet Cyryla, na II soborze konstantynopolitańskim dokonano reinterpretacji jego dzieł. Na polecenie cesarza Justyniana przyjęto wyjaśnienie, zgodnie z którym niektóre terminy w pracach Cyryla mają inne znaczenie, niż dosłowne. Obok dominującej w historii myśli chrześcijańskiej tzw. "teologii konstantynopolitańskiej", występował i występuje współcześnie silny nurt dosłownego rozumienia dzieł Cyryla, zwany niekiedy "cyrylijskim fundamentalizmem". W nowożytnej teologii chrześcijańskiej różnych wyznań funkcjonuje także tendencja do całkowitego odrzucenia doktryny Cyryla i wywodzącej się z niej tradycji naukowej.
W średniowieczu Cyryla nazywano "Pieczęcią Ojców". Uważano, że jego nauka była zwieńczeniem filozofii i teologii okresu patrystycznego. W V wieku przetłumaczono na łacinę najważniejsze dzieła biskupa Aleksandrii i opublikowano w Rzymie jako "Florilegium Cyrillianum". Na początku VI wieku kilka prac przełożył Dionizy Mniejszy. Jednak od VII wieku bezpośrednia znajomość dzieł Cyryla na Zachodzie zanikła. Cytowano je z opracowań autorów łacińskich V i VI wieku. Wpływ myśli Cyryla na Zachodzie został w praktyce ograniczony do dogmatyki. Jego imię wymieniano w pracach historycznych poświęconych sporom chrystologicznym późnej starożytności. Wyjątkiem był Tomasz z Akwinu, który pod koniec życia przeczytał niektóre z dzieł Cyryla. Wpływ doktryny biskupa Aleksandrii na późną filozofię i teologię Akwinaty jest we współczesnej nauce uważany za znaczący. Wielu badaczy uznaje dojrzałą chrystologię Tomasza za cyrylijską. Natomiast średniowieczne teologie wschodnie (prawosławna, syryjska czy koptyjska) nadal opierały się bezpośrednio na doktrynie biskupa Aleksandrii. Teksty Cyryla weszły na przykład w skład Nomokanonu.
Nowożytność.
Na sobór florencki, w latach 1438–1439, delegacja grecka sporządziła tłumaczenie prac Cyryla, które wykorzystywano podczas dyskusji teologicznych. Za głównego inicjatora tego przekładu uważa się Bessariona, a autora większości tekstu Jerzego z Trapezuntu. Pierwsze dzieło Cyryla wydane drukiem to "Komentarz do Jana", opublikowany w Paryżu z tłumaczenia florenckiego, w roku 1508. W okresie odrodzenia zainteresowaniem cieszył się traktat "Przeciw Julianowi", który uznawano za użyteczne zestawienie starożytnej wiedzy filozoficznej. W roku 1528 szwajcarski reformator Jan Oekolampad opublikował w Bazylei własne tłumaczenie tego dzieła.
Przekład florencki oraz zachowane tłumaczenia starożytne były podstawą pierwszego, sześciotomowego wydania dzieł Cyryla, które w 1638 roku opublikował w Paryżu . Była to edycja dwujęzyczna, oryginał grecki został w niej zestawiony z tłumaczeniem łacińskim. W roku 1864 wydanie Auberta przedrukował, z kilkoma dodatkami, Jacques Paul Migne w serii "Patrologia Graeca", w tomach 68-77. Edycje Auberta i Migne’a pozostają jedynymi zbiorowymi wydaniami prac Cyryla.
W okresie oświecenia dokonano stopniowej rewizji postaci i nauczania Cyryla. W roku 1720 John Toland obciążył biskupa Aleksandrii odpowiedzialnością za śmierć neoplatońskiej filozof Hypatii. Tezę Tolanda podchwycił Wolter. W swoich pismach przedstawiał biskupa Aleksandrii jako krwawego fanatyka religijnego. W "Dictionaire Philosophique" z 1764 roku Wolter stwierdził, że Cyryl "podburzył chrześcijańską ludność miasta przeciwko Hypatii". Rozwijając twierdzenia Woltera, angielski historyk Edward Gibbon w monografii "The History of the Decline and Fall of the Roman Empire", wydawanej w latach 1776–1789, uznał biskupa Aleksandrii za osobę, która swoją działalnością doprowadziła do upadku kultury antycznej. Gibbon przedstawił Cyryla jako bezwzględnego i brutalnego polityka, religijnego fanatyka i antysemitę.
Tezy Woltera i Gibbona przyjęły się w historiografii oraz kulturze masowej XIX i XX wieku. Oskarżenia pod adresem Cyryla powtarzano nie tylko w pracach historycznych, słownikach i encyklopediach, ale także w opracowaniach na temat wkładu kobiet w dzieje nauki. Zdaniem polskiej historyk Marii Dzielskiej: "Zarzuty stawiane Cyrylowi dotyczą ponadto głębszego aspektu sprawy niż tylko udziału w zewnętrznych manifestacjach wrogości i kłamstwa. Dotykają sfery jego psychologii i moralności. Cyryl uczynił coś, co można by określić naruszeniem zasad chrześcijańskiego porządku moralnego, któremu miał służyć. Stało się tak dlatego, że nie umiał pogodzić się z przegraną. Chciał być liderem społeczności aleksandryjskiej, a tymczasem to miejsce w kręgach elity zajmowała Hypatia". Niektórzy autorzy oskarżali Cyryla nawet, że był prekursorem ideologii holocaustu. Postać biskupa Aleksandrii pojawiała się, jako czarny charakter, na kartach literatury pięknej oraz w filmach. W literaturze polskiej Cyryl został przedstawiony w ten sposób w utworze "Z przeszłości" Marii Konopnickiej z roku 1881.
Nawrót do Cyryla w teologii katolickiej i anglikańskiej nastąpił w drugiej połowie XIX wieku, zwłaszcza za sprawą tzw. ruchu oksfordzkiego. W roku 1882 Cyryla ogłoszono doktorem Kościoła katolickiego. Ukształtowała się wówczas opinia, którą w 1897 roku skrótowo wyraził w swojej "La littérature grecque" francuski historyk : "Zostawmy tytuł Faraona, który dobrze opisuje potęgę skupioną w ręku biskupa Aleksandrii oraz jego władczy i gwałtowny charakter. Nie może to przesłaniać wielkości Cyryla oraz jego geniuszu. W historii dogmatyki rola Cyryla może być porównywana jedynie z rolą Atanazego. W historii teologii tylko święty Augustyn jest postacią o podobnym znaczeniu". Zbliżone opinie dominują wśród uczonych XXI wieku. Zdaniem Josepha Ratzingera: "Pisma Cyryla, bardzo liczne i szeroko rozpowszechnione również w przekładach na łacinę i języki orientalne już za jego życia – co świadczy o powodzeniu, jakim się cieszyły – odegrały w dziejach chrześcijaństwa pierwszorzędną rolę. Ważne są jego komentarze do licznych ksiąg starotestamentalnych i Nowego Testamentu, w tym do całego Pięcioksięgu, Izajasza, Psalmów oraz Ewangelii Jana i Łukasza. Istotne znaczenie mają również jego liczne dzieła doktrynalne".
W 1935 roku Międzynarodowa Unia Astronomiczna upamiętniła dorobek astronomiczny biskupa Aleksandrii nadając imię jednemu z kraterów na widocznej stronie Księżyca.
Uniwersytet w Oksfordzie pozostaje w XXI wieku głównym ośrodkiem badań nad biskupem Aleksandrii. Pod koniec XX wieku na uczelniach europejskich i amerykańskich zintensyfikowano prace naukowe. Odkryto manuskrypty greckie, koptyjskie, syryjskie i ormiańskie, zawierające relacje o dotąd nieznanych faktach. Przeanalizowano społeczne i polityczne uwarunkowania, w jakich działał Cyryl. Zwrócono uwagę na dysonans między późnorzymską kulturą klas wyższych a ówczesną rzeczywistością polityczną, a także między kościelną kulturą literacką tamtych czasów i brutalnymi realiami. Podjęto prace nad niewydanymi dziełami biskupa Aleksandrii. Napisano szereg monografii analizujących jego poglądy. Szczegółowej analizie poddano język Cyryla. Uczeni analizują wpływ starożytnej, egipskiej teologii kultu Izydy na chrystologię i mariologię Cyryla. Badany jest także wpływ dziedzictwa naukowego biskupa Aleksandrii, zwłaszcza egzegezy, na XX-wieczne postmodernizm i strukturalizm, szczególnie na prace Ferdinanda de Saussure’a.
Z badań naukowych początku XXI wieku wyłania się obraz człowieka o silnej woli, wytrawnego polityka, znakomitego retora, wnikliwego i oryginalnego filozofa, teologa oraz biblisty. Chociaż poglądy Cyryla ukształtowały się pod wpływem antycznego sposobu myślenia, to był on pierwszym pisarzem chrześcijańskim, który zdecydowanie wykroczył poza utarte schematy wynikające z klasycznego wykształcenia. Przekształcił starożytne filozofię i teologię w ten sposób, by wyrażały one potrzeby religijne chrześcijan. Cyryl podzielał bowiem niepokoje ludzi swojej epoki i potrafił te niepokoje ująć w języku naukowym. Stąd jego prace miały decydujące znaczenia dla dalszego rozwoju teologii jako nauki. Wśród badaczy panuje zgoda, że Cyryl był jednym z najwybitniejszych teologów i egzegetów w dziejach chrześcijaństwa.
Życiorys.
Dzieciństwo i młodość.
Nieznana z imienia matka Cyryla pochodziła z Memfis. Urodziła się w rodzinie koptyjskiej wyznającej chrześcijaństwo. Memfis było w drugiej połowie IV wieku silnym ośrodkiem politeizmu, w którym chrześcijanie stanowili mniejszość. Matka Cyryla i jej brat Teofil zostali osieroceni w dzieciństwie i uciekli z rodzinnego miasta podczas antychrześcijańskich zamieszek za panowania Juliana Apostaty. Matka Cyryla znalazła schronienie w jednym z klasztorów Aleksandrii. Tam zaaranżowano jej małżeństwo i wysłano do odległego o 120 kilometrów Theodosios. Teofil zwrócił na siebie uwagę biskupa Aleksandrii Atanazego. Atanazy wziął Teofila do swojego domu, wysłał do szkoły a później na studia.
Cyryl urodził się w Theodosios w Dolnym Egipcie. Była to rodzinna miejscowość jego ojca, którego imienia nie przekazało żadne źródło. Dokładna data urodzin Cyryla nie jest znana. Współcześni badacze uważają, że wydarzyło się to około roku 378. Cyryl nie miał rodzeństwa.
20 czerwca 385 roku brat matki Cyryla, Teofil, został wyświęcony na biskupa Aleksandrii. Cyryl miał wówczas około siedmiu lat i osiągnął wiek, w którym dzieci posyłano do szkoły. Wuj sprowadził Cyryla do Aleksandrii, podjął się opieki nad nim i nadzorował jego edukację w ramach sztuk wyzwolonych. Do roku 392 Cyryl uczęszczał na kurs gramatyki języka greckiego. Autorami jego lektur byli Homer, Eurypides i Menander. Poeci ci wpłynęli na styl prozy Cyryla, w której występują poetyckie środki stylistyczne, zwłaszcza rozbudowane metafory. Cyryl nie pisał poezji, ale jego teksty zaadaptowano na potrzeby hymnografii V i VI wieku. W latach 393–397 Cyryl uczył się retoryki i dialektyki. Retorykę opanował na podstawie dzieł Demostenesa, natomiast dialektykę według podręcznika "" Porfiriusza. Przypuszcza się, że być może słuchał wówczas wykładów najwybitniejszego w tym okresie uczonego aleksandryjskiego, Dydyma.
W ramach kursu sztuk wyzwolonych Cyryl uczył się również nauk matematycznych. Znajomość arytmetyki i astronomii wykazał układając tablice paschalne na lata 403–512. Tablice te przesłał kilkanaście lat później cesarzowi Teodozjuszowi. Zachował się ormiański przekład listu do cesarza, który Cyryl załączył do tablic. Obserwacje i obliczenia Cyryla były podstawą, którą wykorzystał w roku 525 Dionizy Mniejszy do ułożenia obowiązującego współcześnie kalendarza.
W roku 398 Cyryl rozpoczął studia filozoficzne i teologiczne, które ukończył mając około 25 lat, w roku 403. Podstawy filozofii poznał dzięki "Historii filozofii" Porfiriusza. Jego wykształcenie filozoficzne oparte zostało o dzieła Arystotelesa, zwłaszcza "Organon". Do końca życia Cyryl posługiwał się arystotelesowską terminologią naukową. Wiedzę teologiczną opanował na podstawie prac Dydyma, Atanazego, Grzegorza z Nazjanzu i Bazylego z Cezarei. Do trynitarnej, nowonicejskiej teologii Grzegorza i Bazylego, Cyryl w swojej twórczości podchodził z dystansem. Sam uważał się za kontynuatora szkoły staronicejskiej, przede wszystkim myśli teologicznej Atanazego.
We współczesnej nauce dyskutuje się stopień znajomości języka łacińskiego przez Cyryla. Przesyłane przez niego na Zachód dokumenty i opracowania sporządzone zostały po łacinie. Wiele dzieł Cyryla świadczy o jego dobrej znajomość literatury zachodniej. W "Komentarzu do Izajasza" szczegółowo przeanalizował "Komentarz" Hieronima ze Strydonu. Najczęściej przyjmuje się, że edukacja Cyryla obejmowała podstawy łaciny. Znał on ten język słabo, ale jako biskup zatrudnił grupę kompetentnych tłumaczy. Sporządzone na jego potrzeby greckie tłumaczenia dzieł łacińskich, jak również łacińskie teksty przesyłane przez Cyryla na Zachód, nie zachowały się.
Edukacja Cyryla obejmowała też najprawdopodobniej literaturę żydowską. Cyryl bardzo szczegółowo znał prace Józefa Flawiusza, którego nazywał "człowiekiem sławnym i mądrym". Często przytaczał w swoich dziełach biblistycznych różne legendy. Niewielką część tych hagad odnaleziono u innych pisarzy chrześcijańskich. Natomiast większość z nich została później włączona do Talmudu. Kilka znanych jest jedynie z prac Cyryla, dlatego sądzi się, że czytał on nieznane współcześnie dzieła żydowskie.
Po zakończeniu nauki Cyryl został wyświęcony na lektora i rozpoczął pracę jako duchowny Kościoła aleksandryjskiego. Według średniowiecznej hagiografii miał przez pięć lat być mnichem w Nitrii, ale we współczesnej nauce uważa się to za legendę. W roku 403 udał się ze swoim wujem, jako jego sekretarz, do Konstantynopola. W roli obserwatora uczestniczył tam w , na którym Teofil doprowadził do złożenia z urzędu Jana Chryzostoma, biskupa stolicy Cesarstwa.
Nominacja na biskupa i walki w Aleksandrii.
Większość mieszkańców Aleksandrii stanowiła ludność koptyjskojęzyczna, wyznająca chrześcijaństwo. Koptowie nie mieli swoich przedstawicieli we władzach i tworzyli najuboższą warstwę społeczną. Obok Koptów miasto zamieszkiwały dwie duże mniejszości. Pierwszą była ludność greckojęzyczna, elita Aleksandrii, w której rękach spoczywała władza polityczna. Wśród Greków było wielu politeistów i tak zwanych nominalnych chrześcijan. Drugą mniejszość stanowiła ludność żydowska, wyznająca judaizm. Firmy żydowskie odgrywały ważną rolę w gospodarce miasta, kontrolowały dużą część handlu odbywającego się przez .
Koptowie uważali za swoich naturalnych przywódców biskupów Aleksandrii. Wuj Cyryla, Teofil, starał się uzyskać dla Egiptu szeroką autonomię. Nazywano go "Faraonem", oskarżano o dążenia niepodległościowe oraz zamiar założenia nowej dynastii egipskiej. Teofil umocnił struktury alternatywnego, koptyjskiego państwa. Egipscy chrześcijanie płacili kontrybucję, którą przekazywano biskupowi Aleksandrii. Żegluga na Nilu obłożona została nielegalnym podatkiem na Kościół. Na obszarach, gdzie nie stacjonowało wojsko, władza przeszła faktycznie w ręce koptyjskich biskupów. Teofil kupował wielkie posiadłości ziemskie, budował w całym kraju umocnione kościoły. Siedziba biskupa Aleksandrii, (dawna świątynia Cezara), została zamieniona w twierdzę. Egipt pokryła sieć szpitali chrześcijańskich. Pracowali w nich mnisi, zwani parabolani ("pielęgniarzami"). Pełnili oni rolę kościelnej milicji i byli wykorzystywani do walk z wojskiem rzymskim.
Teofil umarł 15 października 412 roku. Zgodnie ze zwyczajem Kościoła aleksandryjskiego, biskup przed śmiercią wyznaczał następcę, co zatwierdzało duchowieństwo miasta. Teofil mianował swoim następcą Cyryla.
Nominacji Cyryla na biskupa Aleksandrii nie zaakceptował prefekt Egiptu Orestes. Władze obawiały się, że Cyryl będzie kontynuował niepodległościową politykę Teofila. W imieniu cesarza Teodozjusza, Orestes nominował na biskupa archidiakona Tymoteusza. W proteście Koptowie zorganizowali wielką demonstrację skierowaną przeciwko władzom rzymskim. Orestes wysłał na ulice Aleksandrii wojsko, aby siłą usunęło demonstrantów. Wywołało to wybuch walk, w których żołnierzy wsparli Grecy i Żydzi. Po trzech dniach krwawych starć, Orestes wycofał wojsko do koszar i wyraził zgodę na wyświęcenie Cyryla. Decyzja ta, oprotestowana przez dowódcę wojsk rzymskich w Egipcie Abundiantiusa, zakończyła walki.
Zgromadzenie duchowieństwa Aleksandrii wraz z zebranymi w mieście biskupami egipskimi, dużą większością głosów zaakceptowało wybór Cyryla. Nowy biskup został wyświęcony 18 października 412 roku. Miał wówczas około 34 lat.
Przejęcie władzy nad Aleksandrią i Egiptem.
Uporządkowanie spraw kościelnych.
Cyryl rozpoczął umacnianie swojej władzy nad Egiptem od uporządkowania spraw kościelnych. W pierwszych miesiącach pontyfikatu usunął ze stanowisk tych biskupów i księży, którzy podczas elekcji opowiedzieli się przeciwko niemu. Zamknął kościoły nowacjan, usunął ich biskupów, a od duchowieństwa zażądał deklaracji lojalności. Nowacjanie byli grupą chrześcijan, która dotąd nie podlegała jurysdykcji biskupów Aleksandrii. Mimo że cieszyli się tolerancją ze strony cesarza, a Cyryl nie miał legalnych podstaw do zamykania ich kościołów, władze państwowe nie zareagowały na to posunięcie.
W najstarszym znanym publicznym dokumencie nowego biskupa, "Liście świątecznym" opublikowanym na Wielkanoc 414 roku, Cyryl nawoływał do pełnej jedności wszystkich egipskich chrześcijan wokół Kościoła w Aleksandrii.
Wygnanie Żydów.
Po przejęciu całkowitej kontroli nad Kościołem egipskim, w roku 415, Cyryl zdecydował się umocnić władzę nad Aleksandrią poprzez podporządkowanie sobie dzielnicy żydowskiej. Trzy lata wcześniej Żydzi wystąpili przeciwko nominacji Cyryla na biskupa i wzięli udział w walkach ulicznych po stronie wojska rzymskiego. Przez następne lata narastała liczba aktów przemocy pomiędzy Koptami a Żydami. Wybuch walk na pełną skalę spowodował incydent w teatrze. Starcia przeniosły się na ulice. Płonęły kościoły chrześcijańskie i budynki żydowskie. Padli zabici po obu stronach. Żydzi mieli cesarskie gwarancje bezpieczeństwa, liczyli na pomoc ze strony wojska. Jednak prefekt Orestes zdecydował się nie interweniować. W tej sytuacji tłum Koptów wkroczył do niebronionej dzielnicy żydowskiej. Mieszkańcy opuścili domy i uciekli z miasta. Cyryl osobiście przybył do synagogi i nakazał zamienić ją w kościół.
Wygnanie Żydów zostało formalnie oprotestowane przez Orestesa. Cyryl zaproponował kompromis. Zagwarantował bezpieczeństwo aleksandryjskim Grekom oraz wojskom rzymskim. Zapewnił też, że znajdujący się już pod jego kontrolą port w Aleksandrii będzie nadal odprawiał statki z żywnością dla Konstantynopola. Jako znak pojednania ofiarował prefektowi ewangeliarz. Dar został odrzucony. Orestes publicznie potępił działania Cyryla. Napisał list do cesarza, w którym zdał relację z wydarzeń oraz zarzucił biskupowi nielegalne działania na szkodę państwa. W związku z krytyczną sytuacją Orestes poprosił o posiłki wojskowe. Natomiast Cyryl wysłał do Konstantynopola swój własny raport, w którym oskarżył Żydów oraz lokalne władze o prowokację i wywołanie zamieszek. Cesarz Teodozjusz miał wówczas 14 lat, a jego siostra, 16-letnia regentka Pulcheria nie zdecydowała się na podjęcie żadnych konkretnych działań.
Przemoc na ulicach Aleksandrii.
Konflikt między biskupem a prefektem eskalował w następnych miesiącach. Na ulicach Aleksandrii atakowano Greków i przedstawicieli władz. Władze odpowiedziały wyprowadzeniem wojska na ulice oraz falą aresztowań. Większość urzędników państwowych w Egipcie była już w tym okresie chrześcijanami. Orestes, chociaż był formalnie chrześcijaninem, otoczył się doradcami, z których większość była politeistami. Prefekt starał się wzmocnić obronę dzielnicy greckiej ściągając do stolicy żołnierzy z innych garnizonów egipskich. Cyryl odpowiedział zwiększając liczbę mnichów parabolani, wezwanych do przybycia na pomoc biskupowi Aleksandrii.
Obie strony konfliktu rozpoczęły walkę propagandową, w której zarzucały sobie wzajemnie prowokacje, łamanie prawa, przemoc i morderstwa. Szczególny rozgłos uzyskały dwa przypadki przemocy – śmierć mnicha Ammoniusa, zamordowanego przez żołnierzy Orestesa, oraz zlinczowanie przez tłum zwolenników Cyryla neoplatońskiej filozofki Hypatii. Ammonius został aresztowany po ataku tłumu na powóz Orestesa. Oskarżono go o rzucenie kamieniem w głowę prefekta. W więzieniu zabito go bez procesu sądowego. Oficjalnie podano, że zmarł podczas przesłuchania. Obie strony natychmiast powiadomiły o tym wydarzeniu cesarza.
Natomiast Hypatia należała do kręgu najbliższych doradców Orestesa. Popierała politykę prefekta i przeciwstawiała się przejęciu władzy nad Egiptem przez Cyryla. W marcu 415 roku tłum, na którego czele stanął bliżej nieznany lektor Piotr, wyciągnął Hypatię z powozu na jednej z ulic Aleksandrii. Zawleczono ją pod kościół katedralny, zdarto z niej szaty, wyłupiono oczy i zabito odłamkami skorup glinianych. Szczątki Hypatii wywleczono za miasto i tam spalono na stosie szczap drewnianych. Był to typowy dla Aleksandrii lincz na osobie uznawanej za wroga miasta. Relacje z podobnych, bezprawnych egzekucji, zakończonych wleczeniem ciała zamordowanej osoby ulicami miasta, pochodzą z okresu od I do VI wieku. Między innymi zginęło w ten sposób dwóch biskupów Aleksandrii. Jednak polityczne morderstwo na Hypatii wywołało oburzenie, zwłaszcza wśród ówczesnych elit Cesarstwa. Ściągnęło na Kościół aleksandryjski oraz Cyryla zarzuty, formułowane nie tylko przez intelektualistów z Konstantynopola, ale także wielu chrześcijańskich biskupów i mnichów spoza Egiptu. Chociaż wszczęto formalne śledztwo, w którym brali udział urzędnicy cesarscy, to nikogo nie ukarano.
Kompromis z cesarzem.
Wobec narastającej fali przemocy i niepokojów społecznych w Egipcie, władze w Konstantynopolu oceniły politykę prefekta Orestesa jako nieefektywną. W ówczesnej sytuacji Cesarstwa, atakowanego przez Germanów i Hunów, Egipt pozostawał prowincją niezagrożoną najazdem. Cesarz Teodozjusz nie zdecydował się więc na interwencję wojskową, ale negocjacje z Cyrylem. Z kolei Cyryl nie był zwolennikiem niepodległości Egiptu, ale szerokiej autonomii prowincji w ramach Cesarstwa. Kompromis wypracowywano listownie, bez pośredników, przez kilka miesięcy. We wrześniu 416 roku Teodozjusz wysłał do Aleksandrii swojego specjalnego wysłannika, komisarza Aedesiusa.
Porozumienie uzgodniono w październiku 416 roku. Władze w Konstantynopolu zgodziły się na odwołanie prefekta oraz innych wysokich urzędników egipskich, a także na wycofanie wojska do koszar. Nowe władze prowincji miały uzgadniać swoje zarządzenia z biskupem Aleksandrii. Z kolei Cyryl zagwarantował bezpieczeństwo władzom i ludności niekoptyjskiej. Zgodził się też na ograniczenie liczby mnichów parabolani do 500, ich administracyjną rejestrację oraz zatwierdzanie członków kościelnej milicji przez nowego prefekta. Parabolani pozbawiono prawa wstępu do urzędów i sądów, nie wolno im było uczestniczyć w wydarzeniach o charakterze publicznym.
Rządy nad Egiptem.
Po zawarciu kompromisu między cesarzem Teodozjuszem a Cyrylem, zakończyły się niepokoje społeczne i rozruchy. Cyryl osiągnął dominującą pozycję polityczną w prowincji. Urzędnicy cesarscy liczyli się z jego zdaniem i konsultowali z nim ważniejsze decyzje. Faktyczna władza nad Aleksandrią i całym Egiptem spoczęła w jego rękach. Od jesieni roku 416 aż do końca pontyfikatu Cyryla, w Egipcie panował pokój społeczny. W Konstantynopolu uznano porozumienie z biskupem Aleksandrii za rozwiązanie, które było politycznym sukcesem. Stopniowo rozszerzano uprawnienia Cyryla. W lutym 418 roku cesarz zezwolił na zwiększenie liczby parabolani do 600, zniósł dotyczące ich zakazy oraz nadzór nad nimi ze strony administracji państwowej.
Chociaż Cyryl był często za życia nazywany "Drugim Teofilem", to jego polityka – po zawarciu porozumienia z cesarzem – różniła się znacznie od polityki wuja. Cyryl zakończył konflikt Aleksandrii z biskupami Konstantynopola i wpisał do dyptychu Jana Chryzostoma, usuniętego z urzędu wskutek działań Teofila. Chcąc zapobiec niepokojom społecznym, powstrzymał rozpoczęte za Teofila burzenie świątyń politeistycznych. Skupił się na polemikach i walce propagandowej z wyznawcami dawnych bogów. Nie zezwolił na zniszczenie ośrodka pielgrzymkowego w , gdzie znajdowała się świątynia Izydy ("Isis Medica"), słynąca z uzdrowień. Dokończył nieopodal budowę klasztoru i kościoła w Kanopos. Przeniósł tam relikwie świętych Cyrusa i Jana, którzy według legendy leczyli bez zapłaty i zorganizował chrześcijańskie centrum medyczne. Miejsce to w następnych wiekach stało się największym ośrodkiem pielgrzymkowym Egiptu, a współczesna nazwa arabska miejscowości, znajdującej się przy dawnym sanktuarium, Abu Kir, nadal nawiązuje do imienia biskupa Aleksandrii. Cyryl zakończył też kampanię skierowaną przeciwko wspólnotom monastycznym. Mnisi egipscy odgrywali nie tylko dużą rolę społeczną, jako duchowa elita społeczności chrześcijańskiej, a także ekonomiczną – dzięki bogatym majątkom klasztornym. Teofil dążył do podporządkowania sobie klasztorów, natomiast Cyryl zawarł z mnichami porozumienie, które z biegiem czasu przekształciło się w trwały sojusz.
Przez 28 lat Cyryl panował nad jedną z najpotężniejszych instytucji ówczesnego świata rzymskiego. Zgodnie z kanonami soboru nicejskiego, biskup Aleksandrii nie miał nad sobą żadnej władzy kościelnej, analogicznie do biskupa Rzymu. Uzasadniano ten stan tradycją sięgającą "niepamiętnych czasów". Cyryl zarządzał osobiście Kościołami w Dolnym Egipcie, Górnym Egipcie, Libii, Cyrenajce, Nubii i Etiopii. W Kościołach tych nie było metropolitów, z wyjątkiem Libii. Każdy biskup podlegał bezpośrednio Aleksandrii. Cyryl nominował, usuwał i wyświęcał biskupów na całym tym rozległym terytorium. Wbrew dotychczasowemu zwyczajowi często wyświęcał osoby, które z przyszłą diecezją nie miały dotąd nic wspólnego, ale cieszyły się jego zaufaniem. Wobec słabości administracji rzymskiej, biskupi podlegli Cyrylowi sprawowali także władze państwową w poszczególnych regionach i miastach.
Biskupi oraz zwierzchnicy klasztorów z podległego Cyrylowi obszaru, byli zobowiązani na koniec roku przesyłać szczegółowe raporty ze swojej działalności lub też odwiedzać Aleksandrię osobiście. Na podstawie raportów, Cyryl formułował zalecenia doktrynalne i organizacyjne w formie listu. Zalecenia te znane było jako "Listy świąteczne" ("Heortastikoi logoi"), gdyż zawierały ustalone przez biskupa Aleksandrii daty początku wielkiego postu oraz Wielkanocy. Cyryl wysyłał takie listy nie tylko do podległych sobie biskupów i klasztorów, ale także do wybranych biskupów z innych prowincji Cesarstwa, między innymi Rzymu. Zachowało się do czasów współczesnych trzydzieści "Listów świątecznych" Cyryla. Nieliczne głosy krytyki, jakie podnosiły się w Egipcie podczas rządów Cyryla, zarzucały biskupowi Aleksandrii obsesyjne kontrolowanie mało istotnych spraw, dotyczących różnych, często bardzo odległych regionów kraju.
Cyryl dysponował ogromnymi środkami materialnymi. Pochodziły one z kontrybucji zbieranych wśród chrześcijan oraz dochodów z majątków kościelnych. Cesarz Teodozjusz, w ramach porozumienia z Cyrylem, przekazywał Kościołowi aleksandryjskiemu duże ilości zboża, z przeznaczeniem na pomoc ubogim. Dysponowanie nimi dawało Cyrylowi środki, za pomocą których stabilizował sytuację w całej prowincji, a także umacniał swój autorytet w społeczeństwie egipskim. W Konstantynopolu krążyły plotki, że kolejne swoje uprawnienia uzyskiwał przekupując urzędników cesarskich i kobiecą część dworu. Jak zwykle przy tego typu oskarżeniach, badacze nie są w stanie ustalić, czy były one prawdziwe.
Aleksandria pozostawała przede wszystkim miastem nauki i żywym ośrodkiem kulturalnym. Uczniowie i studenci nadawali miastu szczególny charakter. Cyryl przykładał do tej roli swojej stolicy dużą wagę. Pod jego rządami rozwijała się nauka aleksandryjska, działał i pisał między innymi neoplatoński filozof Hierokles.
Cyryl zarządzał Kościołem w Aleksandrii i Egiptem z , gdzie mieszkał do śmierci. Powstały tam jego najważniejsze dzieła. Był to kompleks umocnionych budynków, górujący na . Cyryl zorganizował w nim pokaźną bibliotekę oraz szkołę katechetyczną. Większość pomieszczeń zajmowały sekretariat i archiwa, zarządzane przez archidiakona.
Konflikt epistolarny.
List do mnichów.
Problem statusu Egiptu w ramach Cesarstwa stał się ponownie przedmiotem polityczno–religijnego konfliktu na przełomie lat 20. i 30. V wieku. Na początku 429 roku do Egiptu przywieziono teksty kilku kazań Nestoriusza, biskupa Konstantynopola. Nestoriusz twierdził w nich między innymi, że tytuł Matka Boża ("Theotokos"), używany wobec Marii, matki Jezusa z Nazaretu, nie jest teologicznie poprawny. Kazania te wywołały debatę w klasztorach egipskich, w której część mnichów poparła tezy Nestoriusza.
Używanie tytułu "Theotokos" było charakterystyczną cechą egipskiego chrześcijaństwa przynajmniej od III wieku. Dla Cyryla termin ten był ponadto kluczowym narzędziem teologicznym w zwalczaniu pozostałości kultu Izydy. Izydę czczono jako "wielką dziewicę" i "matkę boga" (Horusa). Tytułując Marię świętą Dziewicą i Matką Bożą, Cyryl odwoływał się do wrażliwości egipskich wyznawców politeizmu. Dlatego, aby nie dopuścić do podziałów wśród chrześcijan w Egipcie, Cyryl napisał encyklikę (zwaną współcześnie "Listem do mnichów"), którą rozesłał nie tylko do wspólnot monastycznych, ale także do biskupów, diakonów i księży. Stwierdził w niej, że jeżeli Maria nie jest matką Boga, to Chrystus nie jest Bogiem. Taka doktryna jest sprzeczna z nauczaniem Kościoła, a ci, którzy ją głoszą, popadają w herezję i gwałcą zasady, na których opiera się wspólnota chrześcijańska.
Pierwszy list do Nestoriusza.
Egzemplarze encykliki zostały przesłane także do Konstantynopola. Duchowni ze stolicy, którzy w roku 429 odwiedzili Aleksandrię, przekazali Cyrylowi informacje o reakcji Nestoriusza. Biskup Konstantynopola miał pretensje do biskupa Aleksandrii, że ten wpierw nie skontaktował się z nim i nie przedyskutował problemu. 
Cyryl zdecydował się przesłać do stolicy latem 429 roku prywatny list, później nazwany "Pierwszym listem do Nestoriusza" ("Andres aidesimoi"). Stwierdził w nim, że konieczne było publiczne potępienie tezy, iż Chrystus nie jest Bogiem. "Głoszenie takich poglądów" – napisał Cyryl – "jest skandaliczne". Zapowiedział też walkę na śmierć i życie za wiarę w boskość Chrystusa. 
Nestoriusz odpowiedział Cyrylowi krótkim listem ("Ouden epieikeias"). Stwierdził w nim, że biskup Aleksandrii napisał wiele o swoich własnych poglądach teologicznych i pobożności, mało natomiast o miłości braterskiej. Oskarżył Cyryla o wzniecanie kłótni i zapowiedział, że wkrótce się okaże, kto ma rację.
Drugi list do Nestoriusza.
Nestoriusz wykorzystał przeciwko Cyrylowi autorytet cesarskiej stolicy. Do Konstantynopola przybywali duchowni, którzy uważali, że spotkała ich krzywda w lokalnych Kościołach. Byli wśród nich greckojęzyczni duchowni z Egiptu oraz zbiegli z Zachodu pelagianie. Nestoriusz napisał list do biskupa Rzymu Celestyna, w którym poinformował, że przystąpił do formalnej rewizji sprawy pelagian oraz bada skargi aleksandryjczyków. Pod koniec 429 roku Nestoriusz zaprosił Doroteusa z Marcianopolis, aby wygłosił mowę w stołecznej katedrze. Podczas kazania Dorotheus stwierdził: "Jeśli ktoś odważy się nazywać Marię Theotokos, niech będzie wyklęty".
Na wieść o tych wydarzeniach Cyryl wysłał do Nestoriusza drugi list ("Kataphlyarousi"), datowany na luty 430 roku. Duchownych skarżących się w Konstantynopolu nazwał w nim grzesznikami, przeciwko którym ma wystarczające dowody. Następnie przedstawił zwięźle zasady swojej chrystologii, broniąc tytułu "Theotokos".
Cyryl występując przeciwko rosnącej roli Konstantynopola w polityce państwowo–kościelnej, zdawał sobie sprawę, że nie może liczyć na samodzielne zwycięstwo. Stopniowo zaczął więc budować sojusz z biskupami Zachodu, mnichami w całym Cesarstwie oraz kobiecą częścią dworu cesarskiego. Wiosną 430 roku wysyłał listy krytykujące Nestoriusza do wielu ważnych osobistości państwa. Listy do cesarzowych Pulcherii i Eudoksji oraz księżnych i Mariny, zirytowały cesarza Teodozjusza. Teodozjusz przesłał do Cyryla list, w którym zarzucił biskupowi Aleksandrii, że usiłuje zburzyć pokój na dworze cesarskim. Napisał też pisma do biskupów w całym państwie, domagając się uzgodnienia stanowisk. Z kolei Cyryl napisał własne listy do najważniejszych biskupów i teologów, na przykład do czy Jana Kasjana.
Podobne pismo wysłał do mnichów z Konstantynopola.
Wiosną lub wczesnym latem 430 roku Cyryl wysłał do Rzymu swojego zaufanego emisariusza, diakona Posidoniusa. Posidonius przywiózł z Egiptu do Italii dokumentację problemu. Był to obszerny tom wypisów z dzieł Nestoriusza wraz z komentarzami Cyryla. Dla wygody Celestyna i duchowieństwa Zachodu, Cyryl nakazał przetłumaczyć zbiór na łacinę. Posidonius otrzymał dokładne instrukcje, jak korzystać z przywiezionych materiałów – w zależności od sytuacji politycznej, którą zastanie w Rzymie.
Trzeci list do Nestoriusza.
Po otrzymaniu listu od Cyryla, biskup Rzymu Celestyn zwołał synod biskupów Italii, który zebrał się na początku sierpnia 430 roku. Synod uznał poglądy Nestoriusza za heretyckie i postanowił o wszczęciu procedury pozbawieniu go urzędu biskupa Konstantynopola. Celestyn przesłał w związku z tym odpowiedź Cyrylowi, powierzając biskupowi Aleksandrii wykonanie postanowień synodu. Celestyn wysłał też pismo do Nestoriusza, zarzucając biskupowi Konstantynopola głoszenie poglądów niezgodnych z ortodoksją i przypominając mu o jego pasterskich obowiązkach. Kolejny list skierował biskup Rzymu do Jana, biskupa Antiochii. Powiadomił w nim o zamiarze wyłączenia z Kościoła biskupa Konstantynopola. Jan napisał w tej sprawie list do Nestosiusza, rozpoczynając korespondencję między tymi dwoma biskupami. Stopniowo uzgodniono w niej sojusz Konstantynopola z Antiochią, skierowany przeciwko Cyrylowi.
Na początku listopada 430 roku Cyryl zwołał podległych sobie biskupów do Aleksandrii, gdzie przedstawił im projekt uchwały, nazwanej później "Trzecim listem do Nestoriusza" ("Tou soteros hemon"). Synod zatwierdził tekst i postanowił, że jeśli Nestoriusz nie zgodzi się z zawartymi w dokumencie tezami, po upływie dziesięciu dni Kościoły w Egipcie, Libii, Cyrenajce, Nubii i Etiopii zerwą wspólnotę z Konstantynopolem. Ultimatum, wysłane do Konstantynopola około 10 listopada, zawierało cyrylijską doktrynę chrystologiczną, a jego kwintesencję stanowiło 12 anatematyzmatów.
Zaproszenie do Efezu.
Władze w Konstantynopolu obawiały się, że groźba ogłoszenia niezależności Kościoła koptyjskiego jest kolejnym krokiem Cyryla ku pełnej niepodległości Egiptu. Cesarz Teodozjusz zdecydował się rozwiązać problem przed upływem ultimatum, które wystosowali Egipcjanie – wstrzymując formalnie bieg sprawy. W tym celu zwołał zgromadzenie biskupów całego Cesarstwa Rzymskiego do Efezu. Ta nagła i niespodziewana decyzja została ogłoszona w dekrecie datowanym na 19 listopada 430 roku, skierowanym do biskupów państwa. Cyryl otrzymał list od cesarza ze specjalnym, imiennym zaproszeniem na sobór.
Ultimatum zostało przekazane Nestoriuszowi przez delegację Egipcjan dopiero 30 listopada 430 roku, a więc już po decyzji cesarza. Nestoriusz przesłał kopie dokumentu do Jana z Antiochii i kilku innych biskupów wraz z własnym komentarzem. Komentarz ten zawierał 12 kontranatematyzmatów. Oryginalny tekst tego pisma nie zachował się, znane jest ono jedynie z przekładów syryjskiego i łacińskiego, które nieznacznie różnią się między sobą. W obronie Nestoriusza dwóch biskupów, i Teodoret z Cyru, napisało własne listy, rozesłane po całym Cesarstwie, w których ostro zaatakowali Cyryla i Kościół koptyjski.
Sobór efeski.
Cyryl przyjął zaproszenie cesarza. W maju 431 roku żegnano go niczym faraona wybierającego się na wyprawę wojenną. Zorganizowano flotę składającą się z kilku okrętów. Zaokrętowano na nią kilkuset mnichów parabolani, którzy mieli oficjalnie stanowić osobistą ochronę biskupa Aleksandrii. Cyrylowi towarzyszyło 46 biskupów egipskich. Flota szybko przepłynęła Morze Śródziemne i zjawiła się w Efezie 6 czerwca 431 roku, czyli dzień przed wyznaczoną datą rozpoczęcia obrad. Miasto zostało opanowane przez Egipcjan, którzy hałaśliwie manifestowali swoje poglądy, grożąc przeciwnikom. Cyryl publicznie wygłaszał w świątyniach i na ulicach mowy, w których potępiał działania biskupa Konstantynopola i stanowisko cesarza.
Niektórzy biskupi jednak, wśród których był biskup Antiochii Jan, opóźnili ze względów taktycznych swoje przybycie. Po dwóch tygodniach oczekiwania, 22 czerwca Cyryl rozpoczął pierwszą sesję soborową. Poglądy Nestoriusza zostały potępione już w trakcie tej pierwszej sesji. Spóźnieni Ojcowie przybyli po czterech dniach. Wobec zastanej sytuacji zorganizowali osobną sesję, tzw. kontr-synod, pod przewodnictwem patriarchy Antiochii Jana i złożyli z kolei Cyryla z godności biskupa Aleksandrii, a także popierającego go biskupa Memmona z Efezu. Cesarz zatwierdził decyzje obydwu synodów i skazał na uwięzienie tak Nestoriusza, jak Cyryla. Nestoriusz udał się do klasztoru w Antiochii, Cyryl zaś po dłuższych pertraktacjach został zwolniony z więzienia i pożeglował do Aleksandrii przed zakończeniem Soboru.
Po Soborze, z biskupem Janem z Antiochii kontynuował dialog na temat spornych kwestii korespondencyjnie. Przystał, najwyraźniej pod wpływem doświadczeń soborowych, na kompromisowe rozwiązania. Zrezygnował z części niejasnych, budzących wątpliwości co do ortodoksji, stwierdzeń, które zawarł w "Anatematyzmach" przeciw Nestoriuszowi. Zredagował też wyznanie wiary. Pokój i pojednanie między przywódcami kościołów w Aleksandrii i Antiochii nastąpiło w 433 r. Po tej dacie nie ma już żadnych wiadomości o życiu Cyryla.
Śmierć.
Cyryl umarł 27 czerwca 444 roku w Aleksandrii, gdzie zorganizowano uroczystości pogrzebowe.
Na wieść o tym wydarzeniu, jeden z wrogów Cyryla, syryjski biskup Teodoret z Cyru napisał: "W końcu po ostatecznej walce odszedł złoczyńca. Widząc, że jego złośliwość narastała z każdym dniem i raniła ciało Kościoła, Namiestnik naszych dusz odciął go jak rak. Jego odejście zachwyca ocalałych, ale może zniechęca zmarłych. Istnieje obawa, że pod wpływem prowokacji jego kompani w zaświatach mogą odesłać go z powrotem do nas. Należy zatem zadbać o to, żeby cech grabarzy położył na jego grobie bardzo duży i ciężki kamień, aby nie mógł tu wrócić. Cieszę się i raduję, widząc wspólnotę Kościoła uwolnioną od takiej zarazy; ale jestem zasmucony i przykro mi, gdy myślę, że ten nieszczęsny człowiek nigdy nie odpoczął od swoich złych uczynków, ale umarł planując większe i gorsze".
Cyryl podsumował własne życie w jednym z prywatnych listów: "Kocham pokój. Nie ma niczego, czego bardziej nie cierpię, niż kłótni i sporów. (...) Ale pojawia się pytanie o wiarę i skandal, który dotyczy wszystkich Kościołów Cesarstwa Rzymskiego. (...) Jestem gotów znosić ze spokojem wszelkie pomówienia, wszelkie upokorzenia, wszelkie krzywdy, byleby tylko wiara nie została zagrożona. (...) Kiedy atakowana jest wiara, nie powinniśmy wahać się przed poświęceniem nawet własnego życia. Ale my boimy się głosić prawdę, gdy powoduje to choć drobne niedogodności. To jak później, na zgromadzeniach, możemy intonować pieśni wychwalające świętych męczenników?"
Kult.
Najstarsze świadectwa kultu Cyryla pochodzą z pierwszych lat po jego śmierci. Kościół koptyjski ustanowił święto w rocznicę śmierci Cyryla, 27 czerwca. Dzień ten przejęły inne Kościoły przedchalcedońskie. Również 27 czerwca, jako wspomnienie Cyryla, wpisały w swoje kalendarze Kościoły luterańskie i anglikańskie. W Kościele prawosławnym czci się biskupa Aleksandrii dwukrotnie w ciągu roku. 9 czerwca jest dniem poświęconym wyłącznie Cyrylowi, natomiast 18 stycznia wspomina się Cyryla razem z Atanazym – jako obrońców ortodoksji. W Kościele katolickim święto liturgiczne Cyryla obchodzono przez wieki 9 lutego. W opublikowanym w 1969 roku "Calendarium Romanum" papież Paweł VI zniósł święto, a wspomnienie liturgiczne ustanowił na dzień 27 czerwca.
Najstarsza znana pieśń liturgiczna poświęcona Cyrylowi, późnostarożytny troparion, ma formę modlitwy: "Bądź pozdrowiona prześwietna gwiazdo, wojowniku broniący dziewicy Maryi; ty, który wykrzyczałeś do wszystkich hierarchów w Efezie, że ona jest matką Boga. Raduj się błogosławiony Cyrylu, źródle teologii i rzeko wiedzy o Bogu. Nigdy nie ustawaj orędować za nami u Chrystusa".
Z okazji 1500 rocznicy soboru efeskiego, papież Pius XI wydał w 1931 roku encyklikę "Lux veritatis". Według Piusa Cyryl był wybitnym teologiem, który bronił bożego macierzyństwa Marii oraz unii hipostatycznej. Na 1500-lecie śmierci biskupa Aleksandrii, w 1944 roku, Pius XII opublikował encyklikę "Orientalis Ecclesiae decus", poświęconą osobie Cyryla. Podkreślił w niej zasługi biskupa Aleksandrii w walce o jedność Kościoła.
Poglądy.
Krytyka neoplatonizmu.
Cyryl był pierwszym filozofem chrześcijańskim, który swój system oparł nie na teologii czy kosmologii, ale na antropologii. Antropologia ta bazowała na arystotelizmie i egzegezie biblijnej. Filozofię biskupa Aleksandrii określa się najczęściej jako antropologię teocentryczną.
Biskup Aleksandrii był krytykiem neoplatonizmu, szczególnie systemu Orygenesa. Zwalczał zwłaszcza tezy o preegzystencji dusz, nieśmiertelności wyłącznie duszy, czy też utożsamianiu człowieka z rozumem lub duchem. Cyryl krytykował neoplatonizm często w kategoriach antypogańskiej retoryki. "Ci, którzy są po stronie Orygenesa, podążają za aberracjami pogan i szaleństwami arian" – pisał. Pogląd, zgodnie z którym człowiek rozdziela się po śmierci na duszę i ciało, uważał bowiem Cyryl za niechrześcijański. Wiara w zmartwychwstanie człowieka jako ontologicznej całości, w ciele i w duszy, była dla niego podstawowym elementem doktryny chrześcijańskiej.
Odrzucenie filozofii Orygenesa skutkowało u Cyryla dystansowaniem się od teologii nowonicejskiej, zwłaszcza nauki Grzegorza z Nazjanzu. Biskup Aleksandrii ignorował postanowienia soboru konstantynopolitańskiego i uchwalone na nim, rozszerzone wyznanie wiary. Uważał, że credo z Nicei jest wystarczające, a doktryna nicejska w pełni oddaje fundamentalne zasady filozofii i teologii chrześcijańskiej. Uczynił ją punktem wyjścia, aksjomatem własnej filozofii i teologii.
Nie oznacza to, że Cyryl nie korzystał z dzieł autorów, z którymi się filozoficznie i teologicznie nie zgadzał. Bywał przez takie podejście krytykowany, gdy – na przykład – przejmował pewne poglądy z dzieł Apolinarego z Laodycei. Na tego typu zarzuty, Cyryl zwykł odpowiadać: "Nie wszystko u heretyków jest heretyckie".
Antropologia.
Cyryl opisywał człowieka ("anthropos"), za Arystotelesem, jako psychofizyczną całość. Ciało ("soma") i dusza ("psyche") są aspektami tej całości, nie zaś odrębnymi bytami. Oba aspekty człowieczeństwa są ściśle powiązane i oddziałują na siebie – ciało może powodować choroby duszy, a dusza ciała. Człowiek jest unią ("henosis") duszy i ciała, która powstaje w chwili poczęcia a rozpada się momencie śmierci. Za naturę ("physis") człowieczeństwa Cyryl uważał śmiertelność i niewolę. Od chwili poczęcia pewne jest, że nowo stworzony człowiek umrze i od tego prawa nie ma wyjątku. Istota śmiertelna, chcąc przeżyć, musi zaspakajać swoje potrzeby – dlatego człowiek nie jest wolny. Jest zmuszony zdobywać niezbędne środki dla "przetrwania w czasie". Związek śmiertelności i niewoli Cyryl najczęściej określał terminem "zepsucie" ("phthora"). Człowiek był dla Cyryla bytem zepsutym. Zepsucie uznawał biskup Aleksandrii za chorobę, która trzyma ludzkość pod swoją władzą.
Zepsucie człowieka Cyryl wyprowadzał z wydarzenia o charakterze kosmicznym – upadku ludzkości, alegorycznie zrelacjonowanego w "Księdze Rodzaju". Cyryl był krytykiem nauki o grzechu pierworodnym, sformułowanej przez współczesnego mu Augustyna z Hippony. Według Cyryla teza o dziedziczności grzechu oparta została na błędnym gramatycznie odczytaniu fragmentu "Listu do Rzymian" (5,12). Skutkiem upadku ludzkości, zdaniem Cyryla, była śmierć. Człowiek dziedziczy po przodkach śmiertelność, a nie grzech. To śmierć uczyniła zło nieuniknionym i w ten sposób zniszczyła pierwotną naturę człowieka.
Pierwotna natura psychofizycznej całości, jaką jest człowiek, była transcendentna ("hyper physin") – nieśmiertelna i wolna. Wolną wolę uważał Cyryl za fundament prawdziwego człowieczeństwa. Determinizm przyrodniczy i społeczny jest skutkiem zepsucia nie tylko ludzkości, ale całego empirycznie poznawalnego wszechświata. Dlatego nie jest możliwe przywrócenie natury ludzkiej do stanu pierwotnego siłami człowieka. Zdaniem Cyryla, wszystkie wysiłki zmierzające do naprawy ludzkości są z góry skazane na niepowodzenie. Ratunek jest możliwy tylko w przypadku, gdy Absolut wkroczy w upadły byt człowieka. Jedynie bowiem Absolut ma moc przywrócenia ludzkości do niezepsutego stanu, w którym każdy człowiek będzie absolutnie wolny i nieśmiertelny.
Pogląd ten Cyryl skrótowo wyraził w tezie, która była fundamentem jego doktryny: "tylko Bóg może zbawić człowieka", ponieważ ludzka natura jest niezdolna do przezwyciężenia śmierci.
Z tak skonstruowanej antropologii biskup Aleksandrii wyprowadził własną, oryginalną definicję człowieka, która miała odegrać znaczącą rolę w dalszym rozwoju filozofii. Człowiek, zdaniem Cyryla, to jedyny w empirycznej rzeczywistości byt, który ma potencjał do transcendowania. Potencjał ten może zostać wykorzystany do transfiguracji zepsutej ludzkości do stanu pierwotnego. Dlatego Cyryl uważał, że różne naukowe definicje człowieka oddają tylko jego stan zepsuty, innymi słowy są opisem choroby. Człowiek bowiem jest z istoty ("ousia") bytem transcendentnym. Przeznaczeniem człowieka jest przejście ze stanu zepsucia do stanu nieskażonego ("aphtharsia").
Ontologia.
Ontologia Cyryla była personalistyczna. Zgodnie z późnostarożytnym arystotelizmem, w każdym bycie biskup Aleksandrii rozróżniał istotę i istnienie. Istotę określał terminami ' (οὐσία) oraz "physis" (φύσις). Istnienie wyrażał natomiast za pomocą terminów "hypostasis" (ὑπόστασις), ' (πρόσωπον) oraz "energeia" (ενέργεια). Słownictwo to zapożyczył Cyryl z pism Arystotelesa, Atanazego i Kapadocjan, ale nadawał mu przeważnie nieco odmienne, własne znaczenie.
"Ousia" oznaczała dla biskupa Aleksandrii istotę, substancję, podłożę istnienia bytu. Cyryl stosował ten termin w znaczeniu arystotelesowskim, czyli dla zdefiniowania tego, co w każdym bycie jest uniwersalne, powszechne. Natomiast "physis" (natura) to "ousia" przejawiająca się fizycznie w empirycznym wszechświecie. Ponieważ nie każda "ousia" manifestuje się fizycznie, to "ousia" i "physis" nie były dla biskupa Aleksandrii synonimami. Byt – twierdził – posiada tylko jedną "ousia", a gdy manifestuje się fizycznie, tylko jedną "physis". Nie mogą się one łączyć lub mieszać z inną "ousia" lub "physis".
Przez "hypostasis" (hipostazę) rozumiał Cyryl samoistne, świadome, niepowtarzalne i rzeczywiste istnienie. Dosłownie znaczyło to pojęcie fundament istnienia bytu. Każdy byt, mimo że ma zawsze tylko jedną "ousia", może istnieć w jednej lub w wielu hipostazach. Byt istniejący w wielu hipostazach jest "homoousios" (współistotny, konsubstancjalny), bowiem wszystkie hipostazy takiego bytu mają tę samą "ousia". Natomiast "prosopon" (persona, osoba) to fizyczny sposób, w jaki dana hipostaza przejawia się w empirycznym wszechświecie. Przez termin "energeia" (energia, wola) oddawał Cyryl działanie bytu, czyli aktualizowaną w empirycznej rzeczywistości wolę hipostazy. Źródłem energii dla takiego działania nie jest jednak hipostaza, ale "ousia".
Rozróżnienie między istotą a istnieniem stosował Cyryl do wszystkich bytów, także Absolutu. Odrzucał tym samym dominującą w arystotelizmie tezę, zgodnie z którą Absolut jest prostą esencją, w której nie ma rozróżnienia pomiędzy istotą a istnieniem. Ontologicznie Absolut jest "hyperousios" (transcendentny). Dlatego, według Cyryla, substancja Boga jest ontologicznie różna od jego woli.
Odmawiając zredukowania Boga do prostej esencji, Cyryl głosił pełną realność osobową Absolutu. Bóg jest więc zarówno istotą, istnieniem, jak i hipostazą. Oprócz Absolutu, tylko w człowieku występują razem te trzy składniki egzystencji. O ile jednak na człowieka składają się jedna natura, jedna wola i jedna hipostaza, to w Absolucie występują jedna natura, jedna wola i trzy hipostazy.
Najbardziej oryginalnym i nowatorskim elementem ontologii Cyryla było twierdzenie, że istota bytu ("ousia", "physis") może ulec zmianie. Taką istotową zmianę w bycie określał Cyryl terminem "kath’ hypostasin" (καθ ̓ ὑπόστασιν). Pojęcie to oznaczało zmianę "fundamentalną", "istotną". Ten cyrylijski termin miał odegrać dużą rolę w dalszym rozwoju filozofii i teologii. Zmiana istoty bytu nie odbywa się przez połączenie lub zmieszanie z istotą innego bytu, ale przez przejęcie niektórych właściwości innego bytu. Tak rozumiany proces transformacji, Cyryl określał terminem "henosis kath’ hypostasin" (ἕνωσις καθ ̓ ὑπόστασιν), czyli unią fundamentalną, hipostatyczną.
Epistemologia.
Skoro istotą Absolutu jest "hyperousia", to – jak pisał Cyryl – "nie można jej oddać w słowach i zrozumieć w najpełniejszej możliwej formie". Ponieważ ludzki umysł i język są zepsute, można zaledwie stwierdzić fakt (ὄτι), że Absolut istnieje, ale nie można wyjaśnić, w jaki sposób (πῶς) istnieje. Człowiek jest zdolny jedynie poznać wolę Boga, wyrażaną "poprzez jej działania i efekty tych działań". Język naukowy i różne systemy filozoficzne, zwłaszcza neoplatońskie, wiązały się dla Cyryla z nieuprawnioną tendencją do umieszczania ludzkiego rozumowania na temat tego, jaki musi być Absolut, ponad przesłaniem Biblii i kerygmatu Kościoła.
Cyryl dowodził, że formułowane w ludzkim języku nazwy nie mogą być podstawą do dokładnego zdefiniowania istoty ("ousia", "physis") żadnego bytu. Definicje przez negacje nie mają natomiast bezpośredniego związku z tym, co definiują. Ludzki język jest w stanie opisać jedynie działania ("energie") poszczególnych bytów. Jak to uzasadnił w "Thesaurusie": "Ludzka inteligencja jest bowiem bardzo słaba lub raczej całkowicie bezsilna, a jeśli chodzi o sam język, to jest on niedoskonały i ma już trudności z wyrażeniem tego, co jest w naszym zasięgu".
Bez względu na to, jak precyzyjne zastosuje się pojęcia i argumenty, są one nieadekwatne do obiektywnej rzeczywistości. Dlatego Cyryl używał wielu metafor w celu objaśnienia jednego abstrakcyjnego pojęcia. Jego zdaniem można próbować zdefiniować istotę każdego bytu, opisując różne odrębne cechy tego bytu metaforycznie, za pomocą analogii: "tak jak zapracowana pszczoła buduje słodkie plastry miodu". Według Cyryla literacki język figuratywny najlepiej opisuje rzeczywistość. Z jego pomocą można zbudować syntetyczną definicję zawierającą w sobie różnorodne podejścia, które korygują się nawzajem lub potwierdzają. Tę "kumulatywną metodę częściowych podejść" uważa się za kluczową cechę cyrilijskiej filozofii, teologii, a zwłaszcza egzegezy.
Trynitaryzm.
Na swojej ontologii i epistemologii Cyryl oparł twierdzenie doktrynalne, zgodnie z którym fundamentem chrześcijańskiego monoteizmu jest fakt istnienia jednego Boga w trzech hipostazach. Jak pisał: "Trójca Święta jest współistotna i jest jednym Bogiem".
Objaśniał tę tezę kumulatywnie, w oparciu o interpretację różnych tekstów biblijnych. Najczęściej posługiwał się egzegezą "Listu do Efezjan" (2, 18): ponieważ Absolut jest jedną substancją i jedną energią w trzech hipostazach, można poznać wolę Ojca poprzez działania Syna i Ducha wobec zepsutej ludzkości. Niejednokrotnie zwracał uwagę na znaczenie pierwszej osoby liczby mnogiej w "Księdze Rodzaju" ("Uczyńmy człowieka na nasz obraz") (1, 26) oraz na ukazanie się Boga Abrahamowi w postaci trzech mężczyzn (18, 1-3). W podobny sposób interpretował "Księgę Wyjścia", w której Bóg oświadczył Mojżeszowi: "Ja jestem tym, który jest (ho on)" (3, 14). Imiesłów czasu teraźniejszego czasownika „być” ("on"), objawiony jako własne imię samego Boga, pozwala – zdaniem Cyryla – zastosować rzeczownik pochodny, "ousia", do Absolutu. Jednocześnie biskup Aleksandrii powoływał się na nicejskie wyznanie wiary oraz kerygmat: "Kerygmat Kościoła jest prosty. Zostaliśmy ochrzczeni w Ojcu, w Synu i w Duchu Świętym. Wierzymy, że ta Trójca jest współistotna. Czcimy w tej Trójcy jedynego Boga".
Opierając się na siódmym rozdziale "" Arystotelesa, Cyryl dowodził, że Ojciec, Syn i Duch Święty to terminy , opisujące wzajemny stosunek hipostaz Trójcy. Pojęcia "Ojciec" i "Syn" są więc analogiami, za pomocą których w ludzkim języku definiuje się Absolut. Analogie te oddają twierdzenie, zgodnie z którym Ojciec jest źródłem ("aitia") i zasadą ("arche") boskości. Syn i Duch są równie boscy, jednak nie w sposób zewnętrzny (to znaczy nie przez uczestnictwo w czymś poprzedzającym ich), ale wewnętrznie, czyli "z istoty" ("ousia").
Dla Cyryla istnienie całego wszechświata jest wynikiem trynitarnego życia Absolutu: "Bóg Ojciec jest z istoty życiem i jako jedyny sprawił, że zajaśniał Syn, który również jest życiem (...). Dlatego Bóg Ojciec ożywia wszystko przez Syna w Duchu Świętym. A wszystko, co istnieje i oddycha na niebie i na ziemi, pochodzi od Boga Ojca przez Syna w Duchu Świętym. Dlatego ani natura aniołów, ani cokolwiek innego, co zostało stworzone, ani nic, co powstało z niebytu, nie posiada życia jako owocu własnej natury. Przeciwnie, życie pochodzi z ousia Trójcy".
Doktryna Trójcy, zdaniem Cyryla, odróżnia chrześcijaństwo od judaizmu. Monoteistyczną teologię i filozofię odrzucającą naukę o trzech hipostazach Boga, zwłaszcza ariańską, uważał biskup Aleksandrii nie za naukę chrześcijańską, ale żydowską. Z drugiej strony Cyryl krytykował ontologię Kapadocjan, zwłaszcza Bazylego z Cezarei, według której Absolut istnieje w poszczególnych osobach. Tezę, że Trójca to nie tylko hipostazy, ale także odrębne osoby, uznawał Cyryl za prowadzącą do tryteizmu.
Chrystologia.
Logos.
Centralnym punktem cyrilijskiej filozofii i teologii była chrystologia, którą biskup Aleksandrii nazywał doktryną Logosu. Doktryna ta opierała się na założeniu, że druga hipostaza Boga bezpośrednio zaangażowała się w wydarzenia, których celem jest przywrócenie ludzkości do stanu pierwotnego. Wynikający z tego zaangażowania historyczny proces, odbywający się w empirycznej rzeczywistości, nazywał Cyryl zarządzaniem historią, czyli bożą ekonomią ("oikonomia").
Chrystologia była więc dla Cyryla nauką o tym, co Syn Boży robi dla zbawienia ludzkości. Skoro Logos jest hipostazą Absolutu, to historia Chrystusa jest niczym innym jak opowieścią o jedynym Bogu. W tym sensie biskup Aleksandrii uważał, że cała teologia zawiera się w chrystologii. "Ponieważ Syn" – pisał Cyryl – "pochodzi od (ek) Ojca, to znaczy z istoty Ojca, pojmujemy Go jako wychodzącego z Ojca w sposób niewypowiedziany i trwającego w Ojcu".
Według Cyryla Logos istnieje w dwóch formach, postaciach ("morphe"). Pierwsza forma jest naga ("gymnos"), to znaczy bezcielesna, zrodzona z Boga Ojca. Druga forma jest wcielona ("sesarkomene"), to znaczy ludzka, zrodzona z Marii. Uzasadniając to twierdzenie biskup Aleksandrii posługiwał się najczęściej "Listem do Filipian" (2, 6–11). W ten sposób Cyryl wyjaśniał zbiór paradoksów dotyczących Chrystusa. Ponieważ Logos istnieje w dwóch formach, jest jednocześnie widzialny i niewidzialny, niepodlegający cierpieniu i podlegający cierpieniu, zmienny i niezmienny itp. Wykorzystywanie tych paradoksów było cechą charakterystyczną retoryki Cyryla.
Skrótowo istotę swojej chrystologii Cyryl wyraził w tezie doktrynalnej, zgodnie z którą historyczny Jezus z Nazaretu jest Bogiem w ludzkim ciele. Jezus to Logos – hipostaza Absolutu, która urodziła się, żyła, umarła i zmartwychwstała w ciele. Logos transformował się i przeżył pełne, realne ludzkie życie w empirycznej rzeczywistości. Dzięki temu dokonał ontologicznej rekonstrukcji zepsutej, wskutek upadku, natury człowieka i przywrócił ją do stanu pierwotnego. Był to całkowicie wolny akt bożej mocy, uczyniony dla dobra ludzkości.
Dla Cyryla Jezus z Nazaretu nie jest więc ontologicznie człowiekiem, bowiem człowieczeństwo Jezusa nigdy nie istniało samo w sobie ("idikos"), czyli nie było bytem lub hipostazą. Ten element chrystologii Cyryla określa się zazwyczaj jako "doktrynę nie-hipostazy", bądź też "doktrynę osobistego przyjęcia przez Boga ludzkiego życia". Człowieczeństwo Jezusa istniało realnie w jego ludzkiej naturze, było indywidualne i konkretne, ale zostało inhipostazowane w Absolucie. Jak to ujął Cyryl: "to nie był zwykły człowiek, którego Bóg Ojciec oddał za nas, wyniesionego do rangi pośrednika, cieszącego się chwałą przybranego Syna i czczonego ustawicznie z Nim – ale był to Ten, który przewyższa wszelkie stworzenie, Słowo zrodzone z Jego własnej istoty, tak że można było Go uważać za w pełni wystarczający ekwiwalent za życie wszystkich". Właśnie dlatego, że Jezus jest Bogiem, a nie człowiekiem, to jego narodziny, życie i śmierć w ciele, doprowadziły do odkupienia całego wszechświata ("aksiochreos he lytrosis tou kosmou pantos").
Wcielenie.
Według Cyryla, w momencie wcielenia, czyli poczęcia w łonie Marii, Logos przyjął ("oikesis") ludzką, zepsutą naturę ("physis"), składającą się z ciała i duszy. Jednakże Logos po wcieleniu pozostaje tym samym Logosem, którym był przed wcieleniem. Zarówno przed, jak i po wcieleniu, jest tą samą hipostazą Absolutu. Jak to ujął Cyryl: "w momencie wcielenia stało się to, że istniejąc nadal wiecznie w formie Boga, przybrał nadto formę (morphe) sługi". Syn, który jest współistotny ("homousios") Ojcu, jest więc tym samym Synem, który narodził się z Marii. Jedyną różnicą jest fakt, że Bóg, który istnieje poza ciałem ("asarkos"), stał się także ucieleśniony ("ensomatos").
Natura wcielonego Logosu nie jest więc naturą należącą do człowieka. Jest to natura Słowa, w której Syn Boży manifestuje się w empirycznej rzeczywistości jako człowiek. Logos przyjął ciało jako instrument ("organon"), czyniąc je swoim własnym ciałem ("idion"). Podczas wcielenia, jak twierdził Cyryl: "Nie urodził się najpierw ze świętej Dziewicy zwykły człowiek, w którego by potem wstąpiło Słowo, lecz już w łonie matki Logos zjednoczył się z ciałem i poddał się narodzinom cielesnym, przyjmując jako własne narodziny swego ciała". 
W momencie wcielenia Logos deifikował, przebóstwił ("theosis") swoją własną, zepsutą ludzką "physis". W ten sposób Bóg rozpoczął przywracanie ludzkiej natury do stanu pierwotnego. "Czy nie jest rzeczą najbardziej widoczną" – pisał Cyryl – "że Jednorodzony stał się takim, jak my, to jest całkowitym człowiekiem, po to, aby uwolnić nasze ziemskie ciało od zepsucia, które je dotknęło? To jest powód, dla którego On raczył stać się identyczny z nami przez tajemnicę zjednoczenia i wziął ludzką duszę czyniąc ją przez to zdolną do przezwyciężenia grzechu, zabarwiając ją niejako domieszką własnej nieśmiertelności". Przyjęcie przez Logos ludzkiej natury rozpoczęło dynamiczny proces, który umożliwił zbawienie ludzkości. "Gdyby Logos nie narodził się, tak jak my, według ciała" – twierdził Cyryl – "i gdyby nie przeżył takiego samego życia jak my, to nie uwolniłby ludzkiej natury od zepsucia, które odziedziczyliśmy po Adamie, ani nie odwróciłby gnicia naszych ciał".
Jedna natura Chrystusa.
Wcielony Logos – jak podkreślał Cyryl – ma tylko jedną naturę ("mia physis"). Jest to deifikowana (przebóstwiona) natura ludzka. Byt może mieć bowiem tylko jedną naturę. Tezę tę uzasadniał Cyryl najczęściej w oparciu o "Ewangelię Jana" (1,14): "Pismo nie mówi, że Słowo zjednoczyło się z osobą człowieka, lecz że stało się ciałem. Stwierdzenie, że Słowo stało się ciałem, nie znaczy nic innego, jak tylko to, że podobnie jak my miało udział w ciele i krwi, że nasze ciało uczyniło swoim własnym ciałem i jako człowiek narodziło się z niewiasty, lecz nie przestało być Bogiem i nie odrzuciło narodzin z Boga Ojca, lecz przyjmując ciało pozostało, kim było wcześniej".
Swoją chrystologię podsumował Cyryl w tezie doktrynalnej, zgodnie z którą istnieje tylko jedna natura, i to wcielona, boskiego Słowa ("μία φύσις τοῦ θεοῦ λόγου σεσαρκωμένη"; "mia physis tou theou logou sesarkomene"). Jezus Chrystus jest Bogiem w każdym aspekcie swojej tożsamości, gdyż jest jedną hipostazą wcielonego Słowa bożego ("μία ὑπόστᾰσις τοῦ θεοῦ λόγου σεσαρκωμένη"; "mia hypostasis tou theou logou sesarkomene"). Dla Cyryla Jezus z Nazaretu jest ontologiczną jednością – z istoty ("ousia") to druga hipostaza Absolutu, natomiast poprzez swoją wcieloną naturę ("physis") manifestuje się w empirycznej rzeczywistości jako kompletny i autentyczny człowiek.
Dlatego, zdaniem Cyryla, jedynym podmiotem życia Jezusa jest wcielony Logos. Takich atrybutów, jak niewiedza i strach, okazywane przez Chrystusa, nie można przypisać wyłącznie ludzkiej naturze. Wszystkie atrybuty Jezusa odnoszą się do jednej wcielonej boskiej hipostazy, która dokonała odkupienia wszechświata.
Chrystus jest więc dla Cyryla całkowitą jednością w każdym aspekcie – jest jednym bytem, jedną osobą, jedną istotą, jedną duszą, jednym ciałem, jedną naturą, jedną rzeczywistością. Posiada też jedną, boską tożsamość. Jest jedynym Bogiem w jedynym wcieleniu, który urodził się, cierpiał, umarł i zmartwychwstał. Cyryl uzasadniał tę tezę kumulatywnie, opierając się na wielu fragmentach Pisma Świętego: "Przecież wszystkie opowieści zawarte w Ewangeliach dotyczą jednej i zawsze tej samej osoby, mianowicie jednego wcielonego Słowa". Jak podkreślił w anatematyzmacie: "Jeśli ktoś nie wyznaje, że Logos Boga Ojca został złączony z ciałem substancjalnie i że jeden jest Chrystus we własnym ciele, a mianowicie że ten sam jest jednocześnie Bogiem i człowiekiem – niech będzie wyłączony ze społeczności wiernych". Albowiem: "Chrystus miał w sobie jedną, ludzką, całą naturę (ὅλη ή φύσις). Dzięki temu mógł tę naturę naprawić poprzez przekształcenie jej z powrotem do stanu pierwotnego".
Paradoks śmierci na krzyżu.
Zdaniem biskupa Aleksandrii, Logos w formie wcielonej stał się słaby, bezbronny, podatny na cierpienie i śmiertelny. Stopniowo też wzrastał w ciele i w duszy. Jezus "postępował w mądrości" nie jako człowiek, lecz jako wcielony Bóg. To wcielony Logos łaknął w ciele, nie wiedział różnych rzeczy w ciele, czy też cierpiał w ciele. Bóg bowiem pozostaje Bogiem, "nawet gdy jest widziany w ciele i bywa zmęczony podróżą". Dla Cyryla ludzkie ograniczenia wcielonego Logosu były, paradoksalnie, manifestacją mocy Boga. "Właśnie dlatego" – pisał Cyryl – "Logos stał się przykładem (epitome) dla nas, że istniejąc w formie wcielonej, a nie bezcielesnej, nie przekraczał granic człowieczeństwa. Wydawało się, że sam potrzebował wybawiciela, wznosił modlitwy, płakał, był posłuszny – jednocześnie wszak pozostawał wszechmocnym Synem Bożym".
Według Cyryla, Logos cierpiał w ciele, aby uwolnić naturę każdego człowieka od zepsucia – to znaczy uczynić tę naturę absolutnie wolną i nieśmiertelną. Dlatego biskup Aleksandrii uważał, że wcielenie i śmierć Chrystusa na krzyżu są wydarzeniami ściśle powiązanymi. Jak pisał: "Logos, dzięki wcieleniu, poprzez śmierć zwyciężył śmierć i przywrócił naturę ludzką do stanu transcendentnego. Chociaż jego istota (ousia) jest życiem, stał się martwy. W ten sposób zniszczył w swojej ludzkiej naturze (physis) moc śmierci i mógł tę naturę ukształtować na nowo w swoim wcielonym życiu".
Chrystus cierpiał i umarł na krzyżu nie jako człowiek, ale jako wcielony Logos. Zwyciężył śmierć nie jako narzędzie Boga, ale jako Bóg. Nie Bóg "poprzez zewnętrzną relację" z Bogiem Ojcem, czy też osoba "posiadająca natury boską i ludzką", ale jako jedyny Bóg, "Stworzyciel nieba i ziemi". Precyzując to twierdzenie, biskup Aleksandrii dowodził, że na krzyżu Absolut cierpiał we własnym ciele. Cierpienia nie doświadczała istota ("ousia") Absolutu, ale wcielona natura ("physis") jego drugiej hipostazy. Cyryl uważał, że teza ta wyjaśnia paradoks cierpiącego, empirycznie ludzkiego, ale ontologicznie w pełni boskiego Słowa. Ujmował tę tezę często w formułach typu: "niewrażliwy cierpiał" ("apathos epathen"), "Syn cierpiał nie cierpiąc" czy "Logos prawdziwie cierpiał w ciele, pozostając wszechmocnym Bogiem". Albowiem "na krzyżu cierpiało ciało Logosu, a nie ciało kogoś innego". W kontekście ukrzyżowania Cyryl nie obawiał się używać języka, który wydawał się naukowo niespójny, ale był logiczny w świetle jego ontologii. Twierdził, że odwieczny, wszechmocny, wszechdoskonały, niezmienny i niepodlegający cierpieniu Syn Boży, który jest równy Ojcu pod każdym względem, doświadczył w ciele pełnej rzeczywistości ludzkiego cierpienia i śmierci.
Dla Cyryla cała Biblia, wiara chrześcijańska, chrystologia i teologia, oparte były na tym paradoksie. Swoje poglądy Cyryl podsumował w formule teopasyjnej, zgodnie z którą "Jeden z Trójcy Świętej cierpiał w ciele". Akceptacja tej formuły była dla biskupa Aleksandrii miarą ortodoksji chrześcijańskiej. Podkreślił to w słynnym anatematyzmacie, który przez wieki był przedmiotem polemik wśród teologów: "Ten, kto nie wyznaje, że Logos cierpiał w ciele i w ciele został ukrzyżowany oraz że doznał śmierci, stając się pierworodnym z umarłych, a dzięki temu jako Bóg jest życiem i ożywicielem – niech będzie wyłączony ze społeczności wiernych".
Mariologia.
Chrystologia biskupa Aleksandrii, konstatująca ontologiczną tożsamość Jezusa z Absolutem, była fundamentem jego mariologii. Według Cyryla, ponieważ kobieta zawsze jest matką "kogoś", a nie "czegoś", Maria nie mogła począć i urodzić tylko natury ("physis") Logosu. Twierdzenie, że Maria jest matką wyłącznie ciała Jezusa, uważał Cyryl za absurdalne.
Skoro Jezus nie jest ontologicznie człowiekiem, gdyż nie posiada ludzkiej hipostazy, to Maria musi być matką wcielonego Logosu. Wszystkie hipostazy Absolutu są współistotne ("homousios"), dlatego dla Cyryla Maria jest w sensie ontologicznym matką Boga ("theotokos"). "Jak Bóg mógł stać się ciałem" – pisał – "gdyby nie urodził się z kobiety? Egzystencja cielesna nie mogła zostać zainicjowana w inny sposób. Natura stworzyła prawa, które nami rządzą. A raczej Stwórca przyrody jest autorem tych praw. Bóg działa poprzez to, co jest odpowiednie do natury: nie narusza praw, które sam ustanowił".
Cyryl nie uważał, że Maria została obdarzona nadnaturalnymi cechami. Przypisywał jej nie tylko grzeszność, ale nawet braki w wierze. W ten sposób interpretował, na przykład, scenę pod krzyżem z "Ewangelii Jana" (19, 25-27). Znaczenie Marii upatrywał Cyryl w tym, że była ona – jak to ujął metaforycznie – "drabiną, po której sam Bóg zstąpił z nieba".
Maria była dla Cyryla kluczowym elementem historii upadku i zbawienia człowieka. Bez jej zgody na poczęcie i urodzenie Jezusa, Logos nie zostałby ucieleśniony i nie przywróciłby natury ludzkiej do stanu pierwotnego. Dlatego tak ważny był dla Cyryla termin "theotokos". To jedno słowo zawiera w sobie – jego zdaniem – cały plan zbawienia ludzkości. Kwestionowanie bożego macierzyństwa Marii było dla biskupa Aleksandrii kwestionowaniem faktu odkupienia człowieka i uderzeniem w samo jądro doktryny chrześcijańskiej.
Swoje stanowisko podkreślił Cyryl w najważniejszym z anatematyzmatów: "Jeśli ktoś nie wyznaje, że Emmanuel jest prawdziwym Bogiem i dlatego święta Dziewica jest Bogarodzicą (zrodziła bowiem cieleśnie Słowo będące z Boga, które stało się ciałem) – niech będzie wyklęty".
Pneumatologia.
Zdaniem biskupa Aleksandrii Duch Święty jest z istoty boski nie dzięki z Synem, ale pochodzeniu od Ojca. "W ten sam sposób jak Syna" – pisał Cyryl – "pojmujemy Ducha Świętego. Jest On także od (ek) Ojca. Jest prawdziwie Bogiem, bowiem w żaden sposób nie jest oddzielony od swojej istoty. Raczej wychodzi z Ojca, trwa w Ojcu na wieki i jest dostarczany świętym przez Chrystusa. Albowiem wszystko dzieje się przez Chrystusa w Duchu Świętym".
Według Cyryla chociaż Duch Święty pochodzi wyłącznie od Ojca, to nie jest drugim synem, gdyż istnieje wewnątrz Ojca i Syna ("idion"), a nie na zewnątrz ("ouk exothen"). Jest współistotny Ojcu i Synowi, dlatego "wylewa się z ich obu" ("ex amfoin") – to znaczy, jak uściślał Cyryl: "z Ojca przez Syna".
Jako idion Ojca i Syna, Duch Święty po pierwsze umożliwia człowiekowi poznanie Boga, a po drugie życie w Bogu. Nie czyni tego w oderwaniu od pozostałych dwóch hipostaz, ale jego rola wobec wierzących jest – jak to ujął Cyryl – "szczególnie intymna". Jako ostatnia w kolejności hipostaza Absolutu, jest inicjatorem powrotu ludzkości do Boga. Podczas chrztu przebudowuje człowieka – jednak nie na swój obraz, ale na obraz Syna. W praktyce życia chrześcijańskiego przebóstwia ("theosis") człowieka, umożliwiając mu udział w boskim życiu Chrystusa. Procesu tego nie rozumiał Cyryl w sensie mechanicznym, ale w sensie przemiany duchowej: "Syn nie zmienia bezpośrednio najmniejszej rzeczy należącej do stworzonego porządku. Natomiast ci, którzy poddają się działaniu Ducha Świętego, przyjmują w ten sposób naturę Syna, duchowe podobieństwo do Niego; oświetla ich piękno niewysłowionego bóstwa".
Sposób egzystencji i działania Ducha Świętego jest trudny do naukowego opisania. Jednak to właśnie w Duchu – jak podkreślał Cyryl – natura poszczególnych ludzi jest przywracana do stanu pierwotnego.
Soteriologia.
Nauka Cyryla o uświęceniu ciała i obecności Ducha Świętego w duszach jest uważana za twórcze podsumowanie starożytnej teologii deifikacji (teopojezy, przebóstwienia). Zdaniem wielu nowożytnych badaczy, soteriologia biskupa Aleksandrii jest pierwszą w pełni dojrzałą doktryną soteriologiczną w dziejach myśli chrześcijańskiej.
Soteriologia Cyryla oparta była na tezie o ontologicznej jedności ludzkości. Interpretując "Księgę Rodzaju" i "Ewangelię Jana" (17, 22) Cyryl twierdził, że transcendentna ludzkość była, podobnie jak Absolut, jednym bytem w wielu hipostazach. Została bowiem stworzona "na podobieństwo Boga". Chociaż w upadłym świecie każdy człowiek jest odrębnym bytem w pojedynczej hipostazie, to istnieje równocześnie jako "obraz" wszystkich trzech boskich hipostaz jednocześnie. Dlatego zbawienie ludzkości polega na powrocie do jedności, rozumianej nie tylko moralnie, ale także ontologicznie: "Syn z samej swej natury jest jednym z Ojcem; jest w Ojcu, a Ojciec jest w nim. Podobnie my, przyjmując wiarę w niego, jesteśmy zjednoczeni ze sobą fizycznie i duchowo".
Cyryl pojmował zbawienie jako proces deifikacji ("theopoiesis") duszy i ciała. Logos w formie wcielonej stał się przykładem ("epitome") tego, czym jest prawdziwe człowieczeństwo i rozpoczął transfigurację zepsutej ludzkości do stanu pierwotnego, w którym ludzie są nieśmiertelni, wolni i zjednoczeni z Bogiem. Proces ten nie ma charakteru wyłącznie indywidualnego. Dotyczy ludzkości jako całości. Wszyscy, którzy otrzymują Ducha, są "związani" z Chrystusem jako "nowa rasa", "nowa ludzkość", "nowe ciało".
Dlatego źródłem i środkiem zbawienia, czyli deifikacji człowieka, jest wcielony Logos. Jak twierdził Cyryl: "Chrystus jest dla nas wzorem (typos) i początkiem (arche) i obrazem (eikon) boskiego sposobu życia, albowiem jasno pokazał, jak i w jaki sposób wypada nam żyć". W swojej wcielonej naturze Chrystus przywrócił człowieczeństwo do stanu pierwotnego – tak w aspekcie cielesnym, jak i duchowym. "A jak Syn odnowił ludzkość? Zwyciężając śmierć przez śmierć Jego świętego ciała i podniesienie rodzaju ludzkiego do nieskażoności" – twierdził Cyryl. "Bo Chrystus zmartwychwstał dla nas. To ten, który był Stwórcą naszej natury na początku i który zapieczętował nas Duchem Świętym, Zbawiciel, ponownie udziela nam Ducha poprzez widzialne tchnienie na świętych uczniów, jako pierwociny naszej odnowionej natury. (...) I tak jak człowiek został niegdyś ukształtowany na obraz swego Stwórcy, tak i teraz, poprzez udział w Duchu, przemienia się na podobieństwo swego Stwórcy".
Zbawienie ma więc dla Cyryla dwa aspekty – cielesny ("somatikos") i duchowy ("pneumatikos"). W aspekcie cielesnym człowiek zostaje zbawiony poprzez zjednoczenie z ciałem Logosu. "Abyśmy mogli zjednoczyć się z Bogiem i ze sobą nawzajem "– pisał Cyryl – " abyśmy byli połączeni w jedno (chociaż różnimy się indywidualnie w naszych duszach i ciałach), Jednorodzony łączy tych, którzy w Niego wierzą, w jedno ciało – to znaczy własne ciało. W ten sposób stajemy się jednym ciałem z wcielonym Logosem i ze sobą nawzajem". W aspekcie duchowym zbawienie polega na zjednoczeniu duszy z Duchem Świętym. Jak twierdził Cyryl: "Otrzymawszy jednego i tego samego Ducha jesteśmy zmieszani w pewien sposób, zarówno ze sobą, jak i z Bogiem. Bo jeśli, chociaż indywidualnie jest nas wielu, Chrystus wylał Ducha swego Ojca, aby mieszkał w nas jako jeden i niepodzielny, to Duch przez swoje działanie wiąże w jedność istnienia dusze, które są odcięte od jedności ze sobą tak daleko, jak ich ciała. (...) Bo tak jak moc ciała Logosu formuje w jedno ciało tych, z którymi się łączy, tak myślę, że w ten sam sposób jeden Duch Boży doprowadza wszystkich do jedności duszy". Opisując ten podwójny tryb, Cyryl dowodził, że dzięki niemu człowiek (rozumiany jako psychofizyczna całość) otrzymuje we wcielonym Logosie pełne "lekarstwo na zepsucie". Deifikacja obejmuje więc całą naturę człowieka. Do stanu pierwotnego przywracane są zarówno ciało, jak i dusza.
Deifikacja nie oznacza jednak, że zbawiony człowiek przestaje być człowiekiem. Nawet jeśli dla biskupa Aleksandrii zjednoczenie z Bogiem przywraca człowiekowi właściwości transcendentne ("hyper physin"), czyli nieśmiertelność i wolność, to właściwości te nie są ponadludzkie ("hyper anthropos"). Według Cyryla, nawet zjednoczeni z Bogiem, ludzie pozostają ludźmi, tyle że przywróconymi do pierwotnego, niezepsutego stanu.
Egzegeza.
Pismo Święte Cyryl uważał za niepodzielną, spójną całość. "Cała Biblia to jedna księga, przez którą mówi jeden Duch Święty" – twierdził. Zdaniem biskupa Aleksandrii, spójność ksiąg Starego i Nowego Testamentu wynika z faktu, że ich bohaterem jest Chrystus, a tematem upadek i zbawienie człowieka. Jednakże chociaż Biblia została napisana w celu ("skopos") przekazania chrześcijańskiej doktryny wiary, to doktryna ta nie została wyrażona wprost.
Dla Cyryla w literackim języku Biblii, a także w jej gatunkach literackich i figurach stylistycznych, przez wieki przekazywano tajemnicę upadku i zbawienia człowieka. Tajemnica ta obejmowała każdy aspekt boskiego zarządzania historią ("oikonomia"). Właściwe znaczenie Pisma Świętego, zdaniem Cyryla, wynika więc z nadrzędnego dramatu ("misterion"), którego dzieje opowiada tekst.
Cyryl uważał za herezję odrzucenie literackiej interpretacji Biblii i zastąpienie jej dosłownym rozumieniem tekstu. Duch Święty użył języka figuratywnego, gdyż ani język naukowy, ani codzienna ludzka mowa, nie posiadały odpowiednich struktur semantycznych oraz pojęć, które pozwoliłyby wyrazić wprost obiektywną prawdę. Zadanie egzegety polega na przekształceniu biblijnych przekazów, zawierających zagadki ("ainigmata"), cienie ("skiai") i typy ("typoi"), w jasne wyjaśnienie tajemnicy upadku i zbawienia człowieka.
Według Cyryla, właściwe wyjaśnienie tajemnic ukrytych w enigmach, cieniach i typach wymaga szczególnej staranności, to znaczy oparcia pracy egzegety na kerygmacie Kościoła (zwłaszcza na przekazanych przez Chrystusa formule chrzcielnej i modlitwach) oraz wyznaniu wiary uzgodnionym na soborze nicejskim. Dlatego Cyryl podkreślał ciągłość narracji, która łączy Biblię, kerygmat i credo z Nicei. Interpretowane łącznie, przekazują one pełną doktrynę o Chrystusie i historii zbawienia człowieka. Cyryl osobiście nadzorował rozsyłanie dokumentów nicejskich, odnalezionych w aleksandryjskich archiwach, do innych Kościołów w Cesarstwie Rzymskim. Jak twierdził: "żadne wyznanie nie może się równać temu z Nicei".
Podstawą techniki interpretacyjnej Pisma Świętego była dla Cyryla zasada, że każdy fragment tekstu należy umieścić w narracji ("prothesis") opowiadającej o upadku ludzkości, wcieleniu Logosu i zbawieniu człowieka. Narracja ta nie była jednak dla Cyryla relacją o wydarzeniach minionych. Jednym ze skutków upadku człowieka jest – zdaniem biskupa Aleksandrii – subiektywna, linearna koncepcja czasu. Ponieważ transcendentna rzeczywistość nie podlega zmianom, Cyryl pojmował czas obiektywny jako zjawisko koliste, obiegające dzieje empirycznego wszechświata do przodu i do tyłu. Cała historia upadku, wcielenia i zbawienia dzieje się w teraźniejszości poprzez mimesis i powtórzenie. Upadek człowieka, jego odkupienie i zbawienie są wydarzeniami ciągle odtwarzanymi, gdyż przeszłe, obecne i przyszłe wydarzenia odbywają się równocześnie.
Cyryl uważał szczegółowe badania historyczno-literackie tekstu tylko za wstęp do właściwej egzegezy. Biblia była dla niego księgą żywą, opowiadającą o teraźniejszości i zawierającą przesłanie skierowane ku współczesnemu człowiekowi. Dlatego wyróżniał w tekście biblijnym dwie warstwy znaczeniowe. Pierwszą warstwę nazywał "historia". Rozumiał przez nią literalne, czyli historyczne znaczenie tekstu. Druga warstwa, którą określał mianem "theoria", zawiera znaczenie właściwe, odnoszące się do upadku ludzkości, wcielenia Logosu i zbawienia człowieka. Jak to ujął w "Glaphyrze": "Najpierw, jako wprowadzenie, przedstawiamy opisane wydarzenia, aby wyjaśnić znaczenie dosłowne. Następnie za pomocą typów i prefiguracji zmieniamy narrację i nadajemy jej interpretację, która ma na celu wyjaśnienie tajemnicy Chrystusa, albowiem w rzeczywistości końcem prawa i proroków jest Chrystus".
Dzieła.
Cyryl pisał w języku greckim, ale część jego prac przetrwała jedynie w tłumaczeniach koptyjskich, ormiańskich lub syryjskich. Fragmenty kilku tekstów Cyryla, skądinąd nieznanych, zachowały się w językach arabskim i gyyz. Większość dzieł Cyryla nie została wydana. Niewielką część jego prac przetłumaczono na języki nowożytne. Język, jakim posługiwał się Cyryl, jest współcześnie określany jako dialekt aleksandryjski języka greckiego, używany także przez innych pisarzy egipskich V wieku. Charakteryzował się on wpływami języka koptyjskiego i dialektu atttyckiego. Kpiny z aleksandryjskiego sposobu posługiwania się greką występują często w dziełach pisarzy V wieku z Konstantynopola, którzy starali się wykazać intelektualną wyższość stolicy nad egipską prowincją.
Ponad 70% z wszystkich zachowanych dzieł Cyryla to prace biblistyczne, głównie komentarze do Pisma Świętego. Sam Cyryl uważał się za egzegetę, a prace filozoficzne i teologiczne – jak twierdził – pisał jedynie powodowany bieżącymi potrzebami. Dlatego jego dzieła filozoficzne i teologiczne są ściśle powiązane treściowo z egzegetycznymi. Nigdy też nie zmienił swoich poglądów naukowych, ukształtowanych w młodości. Stąd wszystkie jego prace, zarówno te z początku pontyfikatu, jak i te napisane przed śmiercią, tworzą spójną całość. Co prawda po roku 431 szukał sposobów wyrażania poglądów w sposób, które nie zrażałby jego przeciwników, ale nigdy nie miał wątpliwości, co do zasadności doktryny, którą sformułował.
Metoda naukowa, którą stosował w swojej twórczości Cyryl, opierała się na interpretacji pojęć biblijnych w ich bezpośrednim otoczeniu tekstowym, a także w kontekście filozoficznym i teologicznym. Prace Cyryla cechuje precyzyjna terminologia, logiczna argumentacja i umiejętność szerokiego omówienia historii problemu. Rozwlekły styl, jakiego używał Cyryl, służył mu do ścisłego i subtelnego wyrażania złożonej problematyki. Terminologia Cyryla została przejęta przez późniejszych teologów i filozofów chrześcijańskich różnych wyznań. Uważa się ją za klasyczną i ekumeniczną.
Cyrilijski model używania języka religijnego przez wieki wpływał na rozwój chrześcijańskiej liturgii, teologii i biblistyki. Nowożytni badacze uważają, że część modlitw liturgicznych, tradycyjnie przypisywanych Bazylemu i Janowi Chryzostomowi, jest autorstwa Cyryla lub też powstało jako parafrazy jego prac. Cyryl był najprawdopodobniej autorem, na przykład, "Cherubikonu" ("Ty bowiem jesteś Tym, który składa ofiarę i jest ofiarowany, który przyjmuje ją i jest przyjmowany"). Duża część chrześcijańskiej poezji późnej starożytności i wczesnego średniowiecza opiera się na parafrazowaniu tekstów biskupa Aleksandrii. Cyrylijska jest przede wszystkim poezja Romana Melodosa. Jego "Akatyst" jest uważany za zbiór poetycko ułożonych fraz z dzieł z Cyryla. Poezja ta wpłynęła na treść i formę nowożytnej hymnografii wielu wyznań chrześcijańskich.
W pierwszych latach rządów biskupich, przed rokiem 417, powstały najstarsze zachowane dzieła Cyryla. Po roku 415 Cyryl napisał dwie prace biblistyczne poświęcone "Pięcioksięgowi" – siedemnaście ksiąg dialogów "O czci i kulcie Boga w duchu i prawdzie" oraz traktat "Glaphyra". Następnie powstały "Komentarz do Proroków Mniejszych" oraz "Komentarz do Izajasza". Za ostatnie trzy dzieła napisane w tym okresie uważa się traktat filozoficzny znany jako "Thessaurus", siedem ksiąg dialogów "O Trójcy" oraz "Komentarz do Jana". Wszystkie te prace zawierają polemiki z politeistami, arianami i Żydami.
Pisma egzegetyczne Starego Testamentu.
W egzegezie pism starotestamentalnych Cyryl obficie stosował alegorię.
Pisma egzegetyczne Nowego Testamentu.
W egzegezie pism nowo testamentalnych poszukiwał przede wszystkim sensu literalnego.
We fragmentach:
Pisma dogmatyczno-polemiczne.
Większość pism jest adresowana do konkretnych osób.
Przeciw arianizmowi:
Przeciw nestorianizmowi:
Homilie.
Zachowało się jedynie ok. 20 homilii, wśród nich te wygłoszone podczas Soboru Efeskiego, wśród nich "Homilia o Bogurodzicy", sławna w starożytności, ale niepewnego autorstwa.

</doc>
<doc id="160258" url="https://pl.wikipedia.org/wiki?curid=160258" title="La Condamine">
La Condamine

La Condamine (moneg. "A Cundamina") – osiedle Księstwa Monako. Zamieszkuje je 11109 osób. Znajduje się tam port morski nad Morzem Liguryjskim (część Morza Śródziemnego). Znane kąpielisko, uzdrowisko i ośrodek turystyczny. Znajdują się tu m.in. stadion Stade Nautique Rainier III i tor wyścigowy Circuit de Monaco, na którym corocznie odbywają się zawody o Grand Prix Monako Formuły 1.

</doc>
<doc id="160261" url="https://pl.wikipedia.org/wiki?curid=160261" title="Lis siemieński">
Lis siemieński



</doc>
<doc id="160262" url="https://pl.wikipedia.org/wiki?curid=160262" title="Flaga Monako">
Flaga Monako

Flaga Monako – jeden z symboli narodowych Monako.
Flaga została podzielona na dwa pasy o układzie poziomym: czerwony na górze, biały na dole. Barwy te były co najmniej od 1339 roku barwami heraldycznymi rodu Grimaldich, władców Monako.
Do flagi Monako podobna jest flaga Indonezji, różnią je tylko format flagi (4:5 dla flagi Monako i 2:3 dla flagi Indonezji) oraz barwy kolorów.

</doc>
<doc id="160265" url="https://pl.wikipedia.org/wiki?curid=160265" title="Bernard Albrecht">
Bernard Albrecht



</doc>
<doc id="160266" url="https://pl.wikipedia.org/wiki?curid=160266" title="Oposum">
Oposum



</doc>
<doc id="160268" url="https://pl.wikipedia.org/wiki?curid=160268" title="Śliwowe">
Śliwowe



</doc>
<doc id="160269" url="https://pl.wikipedia.org/wiki?curid=160269" title="Jan Tomaka">
Jan Tomaka

Jan Walenty Tomaka (ur. 15 stycznia 1949 w Nowej Wsi) – polski polityk i geolog górniczy, poseł na Sejm RP IV, V i VI kadencji, samorządowiec.
Życiorys.
Działalność zawodowa.
Ukończył w 1966 I Liceum Ogólnokształcące w Rzeszowie, następnie w 1971 Wydział Geologiczno-Poszukiwawczy Akademii Górniczo-Hutniczej. W latach 1971–1982 pracował w Urzędzie Wojewódzkim w Rzeszowie, a także w Przedsiębiorstwie Hydrogeologicznym w Krakowie (1972–1976) oraz Biurze Projektów Wodnych Melioracji w Rzeszowie jako kierownik pracowni (1982–1990).
Działalność polityczna.
Od 1990 do 1998 pełnił funkcję radnego i wójta gminy Trzebownisko. Od maja 1993 do lutego 1994 był wicewojewodą rzeszowskim. W latach 1998–2001 sprawował mandat radnego sejmiku podkarpackiego (z listy Akcji Wyborczej Solidarność) i zajmował stanowisko wicemarszałka województwa.
Przewodniczył radzie Wydziału Geologiczno-Poszukiwawczego AGH Zrzeszenia Studentów Polskich w Krakowie (1966–1971). W latach 1969–1975 należał do Zjednoczonego Stronnictwa Ludowego. W okresie 1997–2001 działał w Stronnictwie Konserwatywno-Ludowym, kierując strukturami partii w Rzeszowie. Od 2001 jest związany z Platformą Obywatelską, w latach 2001–2004 przewodniczył zarządowi partii na Podkarpaciu.
Od 2001 do 2011 sprawował mandat poselski w ramach IV, V i VI kadencji. W 2004 bez powodzenia kandydował do Parlamentu Europejskiego (od maja do lipca tegoż roku sprawował mandat europosła w ramach delegacji krajowej). Zrzekł się mandatu poselskiego w kwietniu 2011, w związku z objęciem stanowiska prezesa zarządu Wojewódzkiego Funduszu Ochrony Środowiska i Gospodarki Wodnej w Rzeszowie. Funkcję tę pełnił do grudnia 2013. W 2018 bezskutecznie kandydował do sejmiku województwa.
Działalność społeczna.
Był członkiem Polskiego Związku Inżynierów i Techników Sanitarnych (1971–1990), zasiadł w zarządzie LKS „Piast” Nowa Wieś (1997), pełnił funkcję wiceprzewodniczącego Stowarzyszenia im. Jana Pawła II w Rzeszowie (1997–2003).
Życie prywatne.
Żonaty, ma czwórkę dzieci. Właściciel gospodarstwa rolnego o powierzchni 2,3 ha.

</doc>
<doc id="160271" url="https://pl.wikipedia.org/wiki?curid=160271" title="Tawułowe">
Tawułowe



</doc>
<doc id="160272" url="https://pl.wikipedia.org/wiki?curid=160272" title="Ryjoskoczkowate">
Ryjoskoczkowate



</doc>
<doc id="160273" url="https://pl.wikipedia.org/wiki?curid=160273" title="Jabłkowe">
Jabłkowe



</doc>
<doc id="160275" url="https://pl.wikipedia.org/wiki?curid=160275" title="Metalurgia proszków">
Metalurgia proszków

Metalurgia proszków – metoda wytwarzania przedmiotów z proszków metali bez topienia ich. Oddzielne cząstki proszków łączą się ze sobą w jednolitą masę podczas wygrzewania silnie sprasowanych kształtek w atmosferze redukującej lub obojętnej. Proces metalurgii proszków jest ekonomiczną metodą wielkoseryjnej produkcji elementów o niewielkich prostych kształtach, w wyniku której uzyskuje się w pełni zwarte sprasowane komponenty. Technologia ta umożliwia uzyskanie jednorodnej mikrostruktury wolnej od niemetalicznych wtrąceń i defektów. 
Produkty metalurgii proszków charakteryzują się wyjątkowymi właściwościami mechanicznymi i odpornością na zużycie, dzięki czemu znajdują szerokie zastosowanie w różnych branżach, takich jak m.in. przemysł lotniczy i kosmonautyczny, przemysł drzewny (zęby pił) itp.
Metodami metalurgii proszków wytwarzamy:
Korzyści wynikające z zastosowania metalurgii proszków w zastępstwie konwencjonalnej metalurgii:
Metody wytwarzania proszków dzielimy na 5 podstawowych grup, od których zależny jest kształt proszku, a co za tym idzie własności w późniejszych procesach prasowania i spiekania:
W metalurgii proszków surowcami są proszki różnych metali, stopów, proszki niemetaliczne.

</doc>
<doc id="160276" url="https://pl.wikipedia.org/wiki?curid=160276" title="Marek Sobolewski">
Marek Sobolewski

Marek Feliks Sobolewski (ur. 27 kwietnia 1925 w Krakowie, zm. 1983) – polski prawnik, znawca prawa konstytucyjnego i problematyki partii politycznych, profesor Uniwersytetu Jagiellońskiego w Krakowie. Uczestnik prac Centrum Obywatelskich Inicjatyw Ustawodawczych Solidarności. 
Dziadek Karol Rolle był prezydentem Krakowa. Naukę rozpoczął w I Liceum Ogólnokształcącym im. Bartłomieja Nowodworskiego w Krakowie, w warunkach konspiracji w 1944 zdał tzw. „małą maturę”. Po wojnie na kursach dla dorosłych w 1945 zdał właściwy egzamin maturalny. Pracując w czasie okupacji, podjął działalność konspiracyjną od 1943 w Szarych Szeregach i Armii Krajowej, w ramach której ukończył szkołę podoficerską (pseud. Światopełk). Walczył w batalionie „Jędrusiów” w lasach sandomierskich i kieleckich, był ranny i został dwukrotnie odznaczony (odznaczeń tych jednak nie zweryfikował po wojnie). Po zakończeniu wojny ujawnił się, podejmując pracę w przedsiębiorstwie handlowym i rozpoczął jednocześnie studia na Wydziale Prawa Uniwersytetu Jagiellońskiego. Tytuł magistra uzyskał w 1948 z dniem 1 października 1949 podjął pracę asystenta w Katedrze Prawa Państwowego UJ. W marcu 1955 obronił pracę "Rola doktryny ustrojowej, austromarksizmu w utwierdzaniu burżuazyjnepo ustroju Austrii w latach rewolucyjnych (1918-1920)" w marcu 1956 Centralna Komisja Kwalifikacyjna dla Pracowników Nauki zatwierdziła uchwałę
Rady Wydziału Prawa o nadaniu mu stopnia doktora nauk prawnych. Obrona pracy habilitacyjnej odbyła się 7 czerwca 1961 natomiast zatwierdzenie na stanowisku 
docenta nastąpiło z dniem 1 grudnia 1962. W 1971 otrzymał tytuł profesora nadzwyczajnego, a w 1976 tytuł profesora zwyczajnego nauk prawnych.
Pochowany na Cmentarzu Rakowickim w Krakowie (kwatera VI, narożnik płd.-wsch.).

</doc>
<doc id="160279" url="https://pl.wikipedia.org/wiki?curid=160279" title="Morane-Saulnier MS.406">
Morane-Saulnier MS.406

Morane-Saulnier MS.406 – francuski samolot myśliwski, zaprojektowany i skonstruowany w wytwórni lotniczej Morane-Saulnier w Puteaux w 1938 roku.
W momencie przystąpienia Francji do II wojny światowej był to najliczniejszy spośród pozostających w służbie myśliwców francuskich.
Historia.
Koncepcja budowy samolotu myśliwskiego Morane-Saulnier MS.406 narodziła się, gdy we wrześniu 1934 roku francuska Służba Techniczna Lotnictwa ogłosiła konkurs na jednomiejscowy samolot myśliwski, silnie uzbrojony, osiągający prędkość lotu 450 km/h na wysokości 4000 m. Na konkurs wpłynęły projekty 5 samolotów myśliwskich, w tym projekt samolotu Morane-Saulnier MS.405, który został wstępnie przyjęty do dalszych prac.
Przystąpiono więc do dalszych prac konstrukcyjnych pod kierownictwem M. Gauthiera i już 8 lipca 1935 roku dokonano oblotu prototypu samolotu oznaczonego jako Morane-Saulnier MS.405.01. Samolot ten miał nowoczesną konstrukcję dolnopłata z zakrytą kabiną i wciąganym w locie podwoziem. Do napędu użyto 12-cylindrowego silnika tłokowego w układzie V Hispano-Suiza 12Ygrs o mocy 860 KM (633 kW). Uzbrojenie składało się z 1 działka kal. 20 mm strzelającego współosiowo przez reduktor i wał śmigła oraz 2 karabinów maszynowych zabudowanych w skrzydłach. Próby tego samolotu trwały do maja 1937 roku, w trakcie których osiągnął on prędkość 488 km/h w locie poziomym i 730 km/h w locie nurkowym.
W związku z dobrymi osiągami samolotu w marcu 1937 roku lotnictwo francuskie zamówiło serię przedprodukcyjną 15 samolotów Morane-Saulnier MS.405. Pierwszy z nich oblatany został 3 lutego 1938 roku. Osiągi samolotów serii produkcyjnej były tak zadowalające, że lotnictwo francuskie zamówiło już w kwietniu 1937 roku najpierw 50 samolotów, a w sierpniu 80 samolotów. W tym czasie trwały dalsze poprawki konstrukcyjne i ostatecznie czwarty samolot serii przedprodukcyjnej uznano za wzorcowy do produkcji seryjnej – samolot ten oznaczono jako Morane-Saulnier MS.406C1. Pierwszy seryjny samolot MS.406C1 został oblatany w dniu 29 stycznia 1939 roku. Z powodu opóźnień w produkcji (spowodowanych nacjonalizacją przemysłu i ciągłymi strajkami), silniki HS 12Y kupowano w Czechosłowacji i Szwajcarii.
Już w trakcie eksploatacji pierwszych egzemplarzy seryjnych dokonywano poprawek konstrukcji w związku z ujawnianymi wadami, m.in. w październiku 1939 roku opancerzono kabinę pilota i wzmocniono konstrukcję kadłuba oraz usterzenie.
We wrześniu 1938 roku licencję na budowę samolotu MS.406C1 wykupiła Szwajcaria, która od września 1939 roku do lipca 1940 roku wyprodukowała w zakładach EFW (Eigenossiches Flugzeugwerk) w Emmen 80 samolotów oznaczonych jako D-3800. W późniejszych latach produkowano zmodyfikowaną wersję D-3801. 
Samoloty Morane-Saulnier MS.406C1 oprócz lotnictwa francuskiego zamówiła także Polska w liczbie 160 sztuk, samoloty te jednak nie dotarły z powodu wybuchu II wojny światowej. Samoloty wyruszyły już do Polski drogą morską do rumuńskiego portu w Konstancy, lecz zostały zawrócone do Francji. Ponadto samoloty te zostały zamówione przez kilka innych krajów, m.in. Litwę (12 sztuk), Chiny (12 sztuk), Jugosławię (25 sztuk), Turcję (45 sztuk), Finlandię (30 sztuk), lecz dotarły tylko do dwóch ostatnich, pozostałe ich nie otrzymały.
Po zajęciu Francji przez Niemcy w 1940 roku 37 samolotów MS.406C1 zostało sprzedanych Finlandii, a część zdobytych samolotów przekazali rządowi Chorwacji (48 sztuk). Bułgaria otrzymała od rządu Vichy w 1942 roku 20 samolotów MS.406 i używała ich do końca wojny.
Łącznie wyprodukowano 1098 samolotów Morane-Saulnier MS.406C1.
Użycie w lotnictwie.
Samoloty myśliwskie Morane-Saulnier MS.406C1 były używane od początku II wojny światowej przez lotnictwo francuskie oraz walczących w jego formacjach lotników innych państwa sojuszniczych. Mimo że samolot ten ustępował maszynom niemieckim, to jednak latający na tych samolotach piloci do upadku Francji 19 czerwca 1940 roku zanotowali 191 prawdopodobnych zestrzeleń samolotów wroga i 89 potwierdzonych.
W momencie niemieckiego ataku na Francję 10 maja 1940 roku Francuzi dysponowali 950 egzemplarzami MS.406 C1, z czego 135 znajdowało się we francuskich koloniach. Po klęsce na samolotach MS.406C1 latali francuscy piloci lotnictwa Wolnej Francji w Egipcie i początkowo także w pierwszym dywizjonie Wolnych Francuzów GC Alsace w Wielkiej Brytanii. 
Samoloty te używane były też przez lotnictwo rządu Vichy, lotnictwo Finlandii, Turcji, Bułgarii, Szwajcarii i Włoch. Korzystało z nich także lotnictwo rządu faszystowskiej Chorwacji oraz w jednostkach treningowych Luftwaffe. Najdłużej samolotów używano w Szwajcarii, gdzie wycofano je dopiero w 1959 roku, a w Finlandii w 1952 roku.
Użycie w lotnictwie polskim.
Polska w sierpniu 1939 roku, korzystając z kredytu francuskiego, zamówiła 120 samolotów MS.406C1 z zasobów lotnictwa francuskiego. Z powodu niedoborów działek, miały być one uzbrojone tymczasowo w trzy karabiny maszynowe. Umowę w tym przedmiocie podpisano 18 sierpnia. 10 sierpnia w locie testowym na MS.406 we Francji zginął w wypadku z przyczyn technicznych kpt. Andrzej Włodarkiewicz. Pierwsza partia 10 samolotów miała wyruszyć do Polski jeszcze 29 sierpnia, lecz załoga wynajętego norweskiego statku odmówiła transportu materiałów wojennych, co spowodowało konieczność szukania innych rozwiązań. Sprawę skomplikował wybuch wojny 1 września i dopiero 15 września wyruszyły z Dunkierki do rumuńskiego portu w Konstancy statki s/s „Warszawa” i „Rose Schiaffino”, wiozące ogółem 35–40 samolotów (brak pewności odnośnie do liczby). Z powodu braku możliwości dostarczenia ich przez Rumunię do Polski, statki jednak rozładowano 21 września w Breście, a 30 z tych samolotów następnie sprzedano w listopadzie Turcji. 
Polscy piloci latali na samolotach Morane-Saulnier MS.406C1 w ramach lotnictwa polskiego we Francji w 1940 roku. Samoloty te używane były praktycznie we wszystkich jednostkach myśliwskich polskiego lotnictwa. Polacy w okresie od 10 maja do 19 czerwca 1940 roku latając na tych samolotach zestrzelili łącznie 38 samolotów wroga, tracąc 5 samolotów.
Użycie w lotnictwie szwajcarskim.
Szwajcaria w 1938 r. zakupiła licencję na samolot Morane-Saulnier MS.406. Pierwsza seria produkcyjna otrzymała oznaczenie Morane D-3800, w sierpniu 1940 r. zakończono wprowadzanie tego samolotu do jednostek szwajcarskiego lotnictwa. W szwajcarskiej wersji wprowadzono modyfikacje, m.in. zamiast płozy ogonowej wprowadzono kółko, celownik lunetkowy zastąpiono przeziernikowym oraz poprawiono aerodynamikę poprzez lepsze oprofilowanie skrzydłowych karabinów maszynowych. W latach późniejszych zamiast stałej chłodnicy zastosowano wciąganą oraz śmigła Chavuviere wymieniono na Escher-Wyss o wyższej sprawności. Od grudnia 1940 r. do służby wprowadzano wersję rozwojową oznaczoną jako D-3801, samolot otrzymał mocniejszy silnik. Jego produkcja trwała do 1948 r., samolot pozostał w służbie do 1959 r. Dostosowano go do działań szturmowych, mógł przenosić rakiety. W zbiorach muzealnych zachowały się dwa Morane D-3801 – jeden w muzeum lotnictwa w Dübendorfie, drugi w Meudon.
Konstrukcja.
Jednomiejscowy samolot myśliwski w układzie dolnopłata o konstrukcji całkowicie metalowej.
Kadłub o konstrukcji kratownicowo-podłużnicowej, usztywnionej cięgłami z drutu stalowego. W przedniej części znajdował się silnik z łożem i zakryta kabina pilota wyposażona w trzyczęściową tablicę przyrządów. Fotel pilota dostosowany do spadochronu plecowego, osłonięty płytą pancerną i zabezpieczony kozłem przeciwkapotażoym. Pokrycie w przedniej części wykonane z blachy duraluminiowej i tworzywa "plymax" (sklejka połączona z blachą aluminiową), w tylnej części kadłub był kryty płótnem.
Płat dzielony o konstrukcji dwudźwigarowej i wzniosie 12°. Pokrycie wykonane z "plymaxu". W skrzydłach były zamontowane karabiny maszynowe wraz z zasobnikami amunicji. W lewym płacie była umieszczona rurka Pitota oraz reflektor. Wyposażony w lotki wyważone statycznie i aerodynamicznie praz klapy krokodylowe o maksymalnym kącie wychylenia 40°.

</doc>
<doc id="160284" url="https://pl.wikipedia.org/wiki?curid=160284" title="Ucieczka z Nowego Jorku">
Ucieczka z Nowego Jorku

Ucieczka z Nowego Jorku () – film political fiction z roku 1981 w reżyserii Johna Carpentera.
Fabuła.
Rok 1997. Manhattan jest odciętą od świata, otoczoną murem wyspą, na którą zsyłani są najgroźniejsi przestępcy. Rządzą się własnymi prawami, a przeżyje ten, kto dostosuje się do panujących tam warunków. W wyniku katastrofy lotniczej samolot prezydenta Stanów Zjednoczonych rozbija się na wyspie, a on sam zostaje schwytany przez kryminalistów. Szef więzienia (Lee Van Cleef) zleca uwolnienie głowy państwa skazańcowi i ekskomandosowi. Jeśli Snake Plissken (Kurt Russell) wypełni zadanie, jego wyrok zostanie anulowany.
Film jest przedstawieniem alternatywnej przyszłości, w której dzielnica Nowego Jorku – wyspa Manhattan stała się zamkniętym więzieniem strzeżonym jedynie od zewnątrz przez specjalne jednostki policji. Więźniowie znajdujący się na wyspie są pozostawieni samym sobie, a dzielnica przeznaczona na więzienie jest ciągle przez nich dewastowana.
Akcja filmu rozpoczyna się od porwania prezydenta Stanów Zjednoczonych, przelatującego samolotem akurat nad tą częścią Nowego Jorku. Terroryści, którzy dostali się na pokład prezydenckiego samolotu próbują go zlikwidować, ten jednak korzystając z kapsuły ratunkowej nie doznaje uszczerbku na zdrowiu, gdy samolot uderza w jeden z wieżowców Manhattanu.
Początkowo dla uratowania prezydenta wysłane zostają specjalne oddziały, jednakże wycofują się szybko, gdyż więźniowie informują ich, że posiadają już głowę państwa i jakakolwiek ingerencja przyczyni się do jego śmierci. W sytuacji patowej do odbicia prezydenta oraz posiadanego przez niego specjalnie przygotowanego nagrania, mającego zapobiec eskalacji konfliktu zimnowojennego między USA a Związkiem Radzieckim wysłany zostaje Snake Plissken, komandos i pilot, któremu także grozi więzienie za niesubordynację.Aby nie wzbudzać podejrzeń, Plissken ląduje na wieżowcu World Trade Center i udaje się na długą wędrówkę w poszukiwaniu prezydenta. W jego ciało wstrzyknięte zostały wcześniej dwie kapsułki, które po 22 godzinach, jeżeli nie wróci z prezydentem, rozpuszczą się i spowodują jego śmierć. Wyposażony zostaje także w specjalny czujnik, odbierający sygnały z nadajnika przypiętego do ręki prezydenta.
Początkowo Plissken odnajduje miejsce upadku samolotu, następnie trafia do miejscowego teatru, w jego podziemiach spotyka różnych dziwnych ludzi i wreszcie odnajduje nadajnik, niestety leżący na ręce nieznanego starca, a nie prezydenta. Wraca do miejsca katastrofy samolotu, próbując rozpaczliwie zastanowić się nad dalszymi krokami. Wtedy z podziemi wyłażą kanibale, łapiąc i mordując ludzi (w tym kobietę którą spotyka Pilssken). Snake zostaje uratowany przez taksówkarza (Ernest Borgnine), którego już wcześniej spotkał w teatrze. Dzięki niemu dowiaduje się o nieformalnym przywódcy Manhattanu - "Księciu" (którego niewolnikiem prawdopodobnie jest prezydent) i dociera do swojego starego przyjaciela a obecnie zaufanego człowieka "Księcia" - Harolda "Mózga" Helmana (Harry Dean Stanton), którego zmusza do pomocy. Wraz z Helmanem i jego kochanką - Maggie (Adrienne Barbeau) (taksówkarz ucieka) dociera do "Księcia" (Isaac Hayes), a następnie do prezydenta. Zostaje jednak zdradzony przez Helmana i wydany "Księciu". Nastaje świt. Więźniowie przedstawiają władzom USA swoje żądania: życie prezydenta za amnestię wszystkich więźniów. Podczas gdy Snake zostaje zmuszony do walki na śmierć i życie na ringu z ogromnym więźniem, Helman i Maggie zabijają strażników i uwalniają prezydenta. Plisskenowi nieoczekiwanie udaje się pokonać i zabić rywala, a następnie w zamieszaniu spowodowanym uwolnieniem prezydenta, uciec i przedostać do Helmana, Maggie i prezydenta. Wraz z nimi i taksówkarzem który wymienił swój kapelusz na kasetę z nagraniem przeznaczonym dla prezydenta z jednym ze strażników, ucieka przez most przed ścigającym ich "Księciem". Podczas ucieczki giną Helman, Maggie i taksówkarz. W końcu Plisskenowi i prezydentowi udaje się wydostać za mur oddzielający więzienie ("Książę" ginie zastrzelony tuż przed murem). Tam ratują ich specjalne służby, które niszczą kapsułki w ciele Plisskena, ratując go. W trakcie ucieczki Plissken podmienia jednak kasetę z nagraniem dla prezydenta na kasetę taksówkarza z teatru, co powoduje że zamiast przesłania odtworzona zostaje kaseta z nagraniami muzycznymi.
Scenografia zrujnowanego Nowego Jorku oraz pokazanie "zdziczenia obyczajów" powoduje, że film ma mroczny charakter. Większa część fabuły rozgrywa się nocą, co potęguje klimat. Bunt Plisskena i obraz maltretowanego fizycznie i psychicznie prezydenta nadaje też wydźwięk kontestacji i sprzeciwu wobec władzy. Główny bohater nie jest przedstawiony jako praworządna postać, próbująca uratować głowę państwa, co jest specyficzne dla wielu amerykańskich filmów, lecz jako osoba, która z niechęcią i pod przymusem wykonuje powierzone jej zadanie.

</doc>
<doc id="160287" url="https://pl.wikipedia.org/wiki?curid=160287" title="Użytek rolny">
Użytek rolny



</doc>
<doc id="160289" url="https://pl.wikipedia.org/wiki?curid=160289" title="Cyryl Aleksandryjski">
Cyryl Aleksandryjski



</doc>
<doc id="160294" url="https://pl.wikipedia.org/wiki?curid=160294" title="Niasa">
Niasa



</doc>
<doc id="160296" url="https://pl.wikipedia.org/wiki?curid=160296" title="Wilec">
Wilec

Wilec ("Ipomoea" L.) – rodzaj roślin zielnych, głównie pnączy z rodziny powojowatych. Obejmuje ok. 650 gatunków. Występują one na różnych kontynentach, głównie jednak na obszarach gorących i ciepłych, przy czym 300 gatunków pochodzi z kontynentów amerykańskich. Do ważnych roślin użytkowych należy wilec ziemniaczany, batat ("I. batatas"). Jadalne pędy ma wilec wodny ("I. aquatica"). Liczne gatunki uprawiane są jako ozdobne (zwłaszcza "Ipomoea tricolor"). W Polsce uprawiany jest zwłaszcza wilec purpurowy ("I. purpurea"). Rośliny z tego rodzaju bywają mylone z powojem i kielisznikiem. 
Systematyka.
Rodzaj z plemienia "Ipomoeeae" w podrodzinie "Convolvuloideae". Dzieli się na trzy podrodzaje "Eriospermum", "Ipomoea" i "Quamoclit", te z kolei na liczne sekcje i serie. 

</doc>
<doc id="160297" url="https://pl.wikipedia.org/wiki?curid=160297" title="Lista typów gier w analizie transakcyjnej">
Lista typów gier w analizie transakcyjnej

Typy gier opisywane w analizie transakcyjnej w ujęciu Erica Berne'a.

</doc>
<doc id="160300" url="https://pl.wikipedia.org/wiki?curid=160300" title="Dlaczego ty nie – tak ale">
Dlaczego ty nie – tak ale

Dlaczego ty nie – tak ale to jedna z podstawowych gier omawianych w analizie transakcyjnej.
TezaNa poziomie społecznym są to racjonalnie prowadzone rozmowy, między dwoma lub więcej Dorosłymi, natomiast na poziomie psychologicznym są to transakcje między przekonującym do rozwiązania sytuacji ("Dlaczego ty nie") Rodzicem i uciekającym od rozwiązania ("Tak, ale...") Dzieckiem. Teza w tego typu grze z punktu widzenia agensa brzmi: "Sprawdźmy, czy znajdziesz rozwiązanie, w którym nie znajdę błędu". 
W tej grze Dziecko wygrywa i otrzymuje psychologiczną wypłatę, gdy wszyscy Rodzice okażą się niekompetentni i nie wskażą rozwiązania problemu je nurtującego.
AntytezaW praktyce pacjentowi aby przestał grać, zadaje się pytanie w rodzaju: "To trudny problem, a co ty zamierzasz z tym zrobić?"
CelUspokojenie – nikt nie zna rozwiązania.
RoleOsoba bezradna (agens), Doradcy
Paradygmat transakcyjny
Posunięcia
Odmiany gry
Gry komplementarne

</doc>
<doc id="160313" url="https://pl.wikipedia.org/wiki?curid=160313" title="Syndrom spóźnionego przybysza">
Syndrom spóźnionego przybysza

Syndrom spóźnionego przybysza w teorii modernizacji i w innych teoriach rozwoju społecznego to określenie państwa, cywilizacji czy innego układu makrospołecznego, który próbuje dostosować się do państw czy cywilizacji stojących na wyższym poziomie rozwoju, jednakże ze względu na to, że znajduje się na wcześniejszym etapie rozwoju, ciągle nie jest w stanie znaleźć się na poziomie równym z tymi państwami (układami), z którymi chce się zrównać.
To pojęcie używane jest także w stosunku do grup społecznych czy innych kategorii społecznych, probujących asymilować się np. w danych państwach czy społecznościach, w szczególności odnosi się do kategorii należących do innych kręgów kulturowych, np. w niektórych sytuacjach do mniejszości narodowych czy grup etnicznych.

</doc>
<doc id="160315" url="https://pl.wikipedia.org/wiki?curid=160315" title="Subwencja">
Subwencja

Subwencja ( „zapomoga”) – nieodpłatna i bezzwrotna pomoc finansowa udzielana najczęściej przez państwo określonym podmiotom (np. partiom politycznym, jednostkom samorządu terytorialnego, prywatnym przedsiębiorstwom, organizacjom społecznym i osobom fizycznym) dla poparcia ich działalności.
Subwencja różni się od dotacji tym, że ma charakter roszczenia prawnego. Jeśli została zapisana w budżecie z przeznaczeniem dla określonej jednostki, musi zostać przekazana. Decyzję co do jej rozdysponowania, podejmuje organ, który ją otrzymał.
Subwencjonować (łac. "subvenire" „dopomagać”) – udzielać dotacji na określoną działalność.
Rodzaje subwencji.
Wyróżnia się:
wyróżnia się:
Subwencja dla partii politycznych.
W Polsce od 2001 roku partie polityczne są finansowane za pomocą subwencji i dotacji. Zasady udzielania subwencji reguluje ustawa. Do otrzymania subwencji uprawnione są partie, której członkowie wygrają wybory do sejmu lub senatu.
Dodatkowo partie otrzymują zwrot wydatków z kampanii w formie dotacji.
Zestawienie szacunkowych subwencji rocznych największych partii (w mln złotych) obliczanych po wyborach
Zwolennicy istnienia tego systemu twierdzą iż daje on jawność finansowania partii. Na niekorzyść przemawia niemożność przebicia się w wyborach partii nowych, nie posiadających dużych funduszy.
Sprawozdanie finansowe.
Dla uzyskania subwencji partie mają obowiązek składać:
Sprawozdania kontrolowane są przez PKW. Jeśli sprawozdanie zostanie odrzucone, partia traci uprawnienia do subwencji na następne trzy lata.
Odrzucenie sprawozdania o subwencję następuje w przypadku:

</doc>
<doc id="160317" url="https://pl.wikipedia.org/wiki?curid=160317" title="Komunitaryzm">
Komunitaryzm

Komunitaryzm (lub komunitarianizm) – nurt we współczesnej filozofii polityki, podkreślający ważność i wartość wspólnot w społecznym życiu człowieka. Narodził się jako odpowiedź na proceduralny liberalizm sformułowany przez Johna Rawlsa w książce "Teoria sprawiedliwości" (wyd. 1971, wyd. pol. 1994) oraz na kryzys kapitalizmu w drugiej połowie XX wieku.
Komunitaryzm traktuje jednostkę nie jako abstrakcyjne indywiduum, lecz zawsze jako część otaczającej ją wspólnoty/wspólnot (rodzina, grupa sąsiadów, grupa zawodowa, wspólnota religijna itp.). Podkreśla się znaczenie tradycji i społecznego kontekstu w dokonywaniu ocen moralnych, przez co zarzuca się niekiedy tej koncepcji relatywizm.
Komunitaryzm przez jednych jest uważany za nurt alternatywny wobec liberalizmu, przez innych zaś za jeden z nurtów liberalizmu bądź jako nurt blisko spokrewniony z republikanizmem w filozofii polityki. Wśród komunitarian są zarówno myśliciele o poglądach prawicowych, jak i lewicowych.
Komunitaryzm powstał i jest popularny (głównie jako model metodologiczny) w Stanach Zjednoczonych. Został przyjęty także wśród myślicieli europejskich. Główne założenia nurtu zostały wyrażone w manifeście pod tytułem "Komunitariańska Platforma Programowa. Społeczeństwo Responsywne: Prawa i Obowiązki". Najbardziej znani przedstawiciele tego nurtu to Amitai Etzioni, Charles Taylor ("Źródła podmiotowości"), Michael Walzer ("Sfery sprawiedliwości"), Alasdair MacIntyre ("Dziedzictwo cnoty"), Robert Putnam ("Samotna gra w kręgle"), Robert Bellah ("Skłonności serca. Indywidualizm i zaangażowanie po amerykańsku"), Michael Sandel ("Liberalizm a granice sprawiedliwości") czy Patrick Hunout ("The Erosion of the Social Link in the Economically Advanced Countries").

</doc>
<doc id="160320" url="https://pl.wikipedia.org/wiki?curid=160320" title="Jan Puławski">
Jan Puławski

Jan Puławski (ur. 20 sierpnia 1924 w Trembowli na Podolu, zm. 4 grudnia 2003) – generał brygady Wojska Polskiego, magister ekonomii.
Życiorys.
Syn Michała i Emilii ze Spaczyńskich. Służbę wojskową rozpoczął 20 maja 1944 roku jako szeregowy w 1 Brygadzie Piechoty Zmotoryzowanej. Po ukończeniu Oficerskiej Szkoły Polityczno-Wychowawczej powrócił do brygady i pełnił w niej obowiązki zastępcy dowódcy kompanii ds. politycznych (1944-46). Uczestniczył m.in. w walkach nad Nysą, o Drezno i Mielnik.
W 1946 roku był słuchaczem Oficerskiej Szkoły Informacji. Następnie przez blisko 20 lat służył w Wojskach Ochrony Pogranicza, przechodząc kolejne szczeble w Informacji Wojskowej, która była wówczas odpowiedzialna za masowe represje wobec oficerów i żołnierzy, a następnie w tzw. aparacie politycznym. Początkowo (1946 – 1948) pełnił funkcję starszego oficera śledczego – zastępcy szefa Oddziału Informacji w 8 Oddziale WOP. Na kapitana awansowany w 1947 roku. W latach 1948–1950 był szefem Wydziału Informacji 15 Brygady Ochrony Pogranicza. Od 1950 kierownik sekcji w Zarządzie Informacji Korpusu Bezpieczeństwa Wewnętrznego i WOP. Awansowany na majora w 1953 roku, a na podpułkownika w 1955 roku. W latach 1953–1955 był szefem Wydziału Informacji WOP, 1955–1958 szefem Oddziału Propagandy i zastępcą szefa Zarządu Politycznego Dowództwa WOP. W 1959 roku ukończył kurs specjalistyczny w ZSRR. W latach 1959–1965 był szefem Zarządu Politycznego-zastępcą dowódcy WOP ds. politycznych. Tytuł magistra ekonomii uzyskał w Szkole Głównej Planowania i Statystyki. W okresie 1965–1969 był szefem Zarządu Politycznego Wojsk Wewnętrznych. 12 października 1968 został awansowany uchwałą Rady Państwa PRL do stopnia generała brygady. Nominację wręczył w Belwederze przewodniczący Rady Państwa PRL marszałek Polski Marian Spychalski. Od 1969 do 1972 roku piastował funkcję zastępcy komendanta Akademii Sztabu Generalnego WP ds. politycznych (komendantem akademii był wówczas gen. dyw. Adam Czaplewski), a następnie dyrektora Departamentu Wojskowego w Ministerstwie Rolnictwa (1972–1980). Ostatnio sprawował funkcję zastępcy szefa Departamentu Kadr MON i pełnomocnika ministra obrony narodowej ds. pracowników cywilnych wojska (1980–1989). 2 marca 1990 roku przeszedł w stan spoczynku. Służbę wojskową pełnił przez 46 lat, w tym 21 lat w stopniu generalskim (październik 1968 – marzec 1990).
Członek PPR, a od 1948 roku – PZPR. Wielokrotnie wybierany do władz partyjnych w jednostkach, sztabach i instytucjach centralnych MON. Delegat na IV (1964) i V (1968) Zjazd PZPR.
W 1970 r. pod jego redakcją ukazała się książka "Lenin a problemy obronności: materiały z konferencji naukowej poświęconej setnej rocznicy urodzin W. I. Lenina", wydana przez Wydawnictwo MON.
Pochowany na cmentarzu Powązki Wojskowe w Warszawie (kwatera B22-2-20).
Życie prywatne.
Mieszkał w Warszawie. Od 1953 żonaty z Marią Genowefą z domu Rynk (1930-2020). Małżeństwo miało córkę i syna.

</doc>
<doc id="160323" url="https://pl.wikipedia.org/wiki?curid=160323" title="Wolny zawód">
Wolny zawód

Wolny zawód – pojęcie używane w języku prawnym i prawniczym oraz w praktyce gospodarczej, nieposiadające definicji normatywnej, która identyfikowałaby je wyczerpująco, kategoryzujące niektóre zawody.
Pojęcie.
Definiowanie terminu „wolny zawód” opiera się z jednej strony na przyjętych i uznanych zwyczajach językowych, z drugiej zaś na analizach sposobu jego wykonywania. Wskazać można przykładowo na opinie, według których wykonywanie zawodu jest „wolne” dopóty, dopóki odbywa się na własny rachunek.
Pojęciem wolnego zawodu posługiwał się ustawodawca już w Konstytucji kwietniowej z 1935, stanowiąc w art. 76 ust. 1, że dla poszczególnych dziedzin życia gospodarczego powołuje się samorząd gospodarczy, obejmujący izby rolnicze, przemysłowo-handlowe, rzemieślnicze, pracy, wolnych zawodów oraz inne zrzeszenia publiczno-prawne.
Ustawodawca polski (inaczej niż większość innych ustawodawców) zrezygnował z próby wprowadzenia do obowiązującego porządku prawnego definicji normatywnej tego pojęcia, decydując się na rozwiązanie polegające na każdorazowym określeniu wykazu zawodów uznanych jako wolne na użytek określonych przepisów.
Wolne zawody w świetle prawa unijnego.
Prawo UE nie definiuje pojęcia wolnego zawodu, jednakże dyrektywa Parlamentu Europejskiego i Rady w sprawie uznawania kwalifikacji zawodowych wprowadza w jego miejsce pojęcie zawodu sektorowego, pod którym kryje się siedem wolnych zawodów, dla których zunifikowano w całej UE standardy kształcenia i w których kwalifikacje podlegają wzajemnemu automatycznemu uznaniu przez kraje UE. Należą do nich:
Ponadto dyrektywa Parlamentu Europejskiego i Rady mająca na celu ułatwienie stałego wykonywania zawodu prawnika w Państwie Członkowskim innym niż państwo uzyskania kwalifikacji zawodowych definiuje w poszczególnych krajach członkowskich zawody uznane na gruncie prawa unijnego za tożsame z europejską definicją prawnika, przyznając im ograniczone kompetencje do reprezentacji prawnej w postępowaniach prowadzonych w innych krajach UE. W Polsce są to:
Wolne zawody w świetle ustawodawstwa polskiego.
W świetle przepisów ustanawiających samorządy zawodów zaufania publicznego.
Twórcy Konstytucji RP z 1997 roku zrezygnowali z pojęcia wolnego zawodu, wprowadzając w jego miejsce pojęcie „zawodu zaufania publicznego” (art. 17 ust. 1). Do zawodów zaufania publicznego zalicza się profesje polegające na wykonywaniu zadań o szczególnym charakterze z punktu widzenia zadań publicznych i z troski o realizację interesu publicznego. Osoby je wykonujące są zobowiązane w drodze ustawy do przynależności do odpowiedniego samorządu zawodu zaufania publicznego będącego korporacją prawa publicznego posiadającą osobowość prawną, władze krajowe oraz ustawowo zapewnione źródło finansowania, której głównym zadaniem jest sprawowanie w imieniu państwa rzeczywistej pieczy nad wykonywaniem danego zawodu zaufania publicznego lub ich grupy.
Od 2022 r. łącznie szesnaście ustaw stanowi podstawę prawną funkcjonowania siedemnastu samorządów zawodowych dla dziewiętnastu zawodów zaufania publicznego:
Pojęcie zawodu zaufania publicznego w dużym stopniu nakłada się z pojęciem wolnego zawodu, choć nie jest z nim tożsame. Nie wszyscy przedstawiciele wolnych zawodów zrzeszeni są w samorządach zawodowych, a więc nie są oni przedstawicielami zawodu zaufania publicznego. Ponadto dwa zawody należące bez wątpienia do zawodów zaufania publicznego, tj. komornik sądowy i notariusz, stanowią jednocześnie urzędy państwowe, uzyskiwane w drodze powołania przez Ministra Sprawiedliwości, który wyznacza im także miejscowość stanowiącą siedzibę ich kancelarii, toteż stosowanie pojęcia wolnego zawodu w odniesieniu do tych dwóch zawodów jest dyskusyjne.
Istnieją również niektóre urzędy/organy/stanowiska w strukturach władzy sądowniczej i prokuratury traktowane jednocześnie jako zawody (sędzia i asesor sądowy, prokurator i asesor prokuratury, referendarz sądowy, kurator sądowy, ławnik), które nie spełniają warunków dla uznania ich za zawody zaufania publicznego, ale pomimo to posiadają ustawowe struktury samorządowe (samorządy zawodów służby publicznej).
W świetle przepisów ustawy o zryczałtowanym podatku dochodowym.
Obecnie.
Obecnie wolnym zawodem w rozumieniu ustawy z dnia 20 listopada 1998 r. o zryczałtowanym podatku dochodowym od niektórych przychodów osiąganych przez osoby fizyczne – jest pozarolnicza działalność gospodarcza wykonywana osobiście przez:
z tym że za osobiste wykonywanie wolnego zawodu uważa się wykonywanie działalności bez zatrudniania osób, które wykonują czynności związane z istotą danego zawodu, na podstawie umów o pracę czy też jako wykonujących działalność osobiście bez rejestracji jako przedsiębiorca, w oparciu o zatrudnienie na podstawie umów zlecenia, umów o dzieło oraz innych umów o podobnym charakterze.
Do 1 stycznia 2021 r..
Wolnym zawodem w rozumieniu ustawy z dnia 20 listopada 1998 r. o zryczałtowanym podatku dochodowym od niektórych przychodów osiąganych przez osoby fizyczne – była pozarolnicza działalność gospodarcza wykonywana osobiście przez
jeśli działalność ta nie była wykonywana na rzecz osób prawnych oraz jednostek organizacyjnych nieposiadających osobowości prawnej albo na rzecz osób fizycznych dla potrzeb prowadzonej przez nie pozarolniczej działalności gospodarczej, z tym że za osobiste wykonywanie wolnego zawodu uważa się wykonywanie działalności bez zatrudniania osób, które wykonują czynności związane z istotą danego zawodu, na podstawie umów o pracę czy też jako wykonujących działalność osobiście bez rejestracji jako przedsiębiorca, w oparciu o zatrudnienie na podstawie umów zlecenia, umów o dzieło oraz innych umów o podobnym charakterze.
W świetle przepisów kodeksu spółek handlowych.
Listę zawodów uprawnionych do zawiązania spółki partnerskiej zawiera art. 88 kodeksu spółek handlowych. Są to:
Zawody notariusza oraz tłumacza przysięgłego stanowią jednakże jednocześnie urząd państwowy, uzyskiwany w drodze powołania przez Ministra Sprawiedliwości, toteż stosowanie w tym wypadku pojęcia wolnego zawodu jest dyskusyjne.
Stosunek Trybunału Konstytucyjnego.
Trybunał Konstytucyjny w wyroku z dnia 19 października 1999 r. (sygn. akt SK 4/99) wskazał, że w odniesieniu do wolnych zawodów treścią wolności wykonywania zawodu jest stworzenie sytuacji prawnej, w której: po pierwsze, każdy mieć będzie swobodny dostęp do wykonywania zawodu, warunkowany tylko talentami i kwalifikacjami; po drugie, mieć będzie następnie rzeczywistą możliwość wykonywania swojego zawodu oraz – po trzecie, nie będzie przy wykonywaniu zawodu poddany rygorom podporządkowania, które charakteryzują świadczenie pracy. Jest jednak rzeczą oczywistą, że wolność wykonywania zawodu nie może mieć charakteru absolutnego i że musi być poddana reglamentacji prawnej, w szczególności gdy chodzi o uzyskanie prawa wykonywania określonego zawodu, wyznaczenie sposobów i metod (ram) wykonywania zawodu, a także określenie powinności wobec państwa czy samorządu zawodowego. Innymi słowy, konstytucyjna gwarancja „wolności wykonywania zawodu” nie tylko nie kłóci się z regulowaniem przez państwo szeregu kwestii związanych tak z samym wykonywaniem zawodu, jak i ze statusem osób zawód ten wykonujących, ale wręcz zakłada potrzebę istnienia tego typu regulacji, zwłaszcza gdy chodzi o zawód zaufania publicznego, jakim jest zawód adwokata.
Według komisarza Mario Montiego od 1999 roku członka Komisji Europejskiej odpowiedzialnego za nadzór nad przestrzeganiem w krajach członkowskich Unii Europejskiej zasad wolnej konkurencji: „większość wolnych zawodów wykształciła się jeszcze w średniowieczu w systemie cechowym co spowodowało, że regulacje sposobu wykonywania tych zawodów są bardzo szczegółowe. Ponadto większość z obowiązujących zasad i praw wykonywania określonego zawodu zostało ustanowionych przez samorządy zawodowe”.
Cechy.
Na podstawie badań w Instytucie Wolnych Zawodów przy Uniwersytecie Aleksandra w Norymberdze wyszczególniono następujące cechy wolnego zawodu:
O kwalifikacji danego zawodu jako zawodu wolnego nie decyduje tylko samo osobiste wykonywanie usług objętych jego zakresem, bowiem wśród przesłanek pozwalających na uznanie zawodu za wolny wymienia się także:
W doktrynie prawa wskazuje się, że wykonywanie wolnego zawodu należy do swoistego rodzaju „posłannictwa zawodowego” opartego na szczególnych wymogach w zakresie kwalifikacji zawodowych oraz cech charakteru osób wykonujących ten zawód.

</doc>
<doc id="160324" url="https://pl.wikipedia.org/wiki?curid=160324" title="Bob Kahn">
Bob Kahn

Robert E. Kahn (ur. 23 grudnia 1938) – współtwórca, wraz z Vintonem G. Cerfem, protokołu TCP/IP, który stał się kamieniem milowym Internetu.
Życiorys.
W 1960 otrzymał licencjat w City College w Nowym Jorku, w 1962 magisterium, a w 1964 doktorat na uniwersytecie też w Nowym Jorku. Przez krótki czas pracował dla Bell Laboratories, a potem jako wykładowca na wydziale inżynierii elektrycznej w MIT. Po opuszczeniu MIT zatrudnił się w firmie Bolt Beranek and Newman, gdzie był odpowiedzialny za projektowanie ARPANET, pierwszej sieci z przełączaniem pakietów.
W 1972 przeniósł się do agencji Light Transmision System, a w październiku tego roku zademonstrował działanie ARPANETu, łącząc 40 maszyn w trakcie "International Computer Communication Conference" i pierwszy raz pokazując publicznie działanie sieci komputerowej. Po objęciu funkcji dyrektora "Information Processing Techniques Office" w DARPA, uruchomił kosztujący miliard dolarów rządowy program o nazwie "Strategic Computing Program" – największe przedsięwzięcie tego typu podjęte przez amerykańską administrację federalną.
Pracując nad tematyką sieciową, wpadł na pomysł, który został potem urzeczywistniony w postaci "Transmission Control Protocol" (TCP) i miał w zamierzeniu zastąpić wcześniejszy protokół sieciowy Network Control Program (NCP), używany w ARPANET. Odegrał w ten sposób kluczową rolę w utworzeniu otwartej architektury sieciowej, która pozwala komputerom i sieciom z całego świata komunikować się ze sobą, bez względu na używany sprzęt i oprogramowanie.
Wiosną 1973 dołączył do niego Vint Cerf i razem ukończyli wczesną wersję TCP. Potem protokół został podzielony na dwie warstwy, przy czym podstawowe funkcje zostały przeniesione do Internet Protocol (IP). Oba, jako TCP/IP, są podstawą współczesnego Internetu.
Po 13 latach pracy w DARPA Kahn odszedł i w 1986 założył Corporation for National Research Initiatives (CNRI), w której jest obecnie prezesem. Jest to organizacja non-profit wspierająca badania i rozwój w zakresie infrastruktury informacyjnej.
W 2004 został wspólnie z Cerfem uhonorowany Nagrodą Turinga.

</doc>
<doc id="160328" url="https://pl.wikipedia.org/wiki?curid=160328" title="Johnny Rotten">
Johnny Rotten



</doc>
<doc id="160337" url="https://pl.wikipedia.org/wiki?curid=160337" title="Flaga Wysp Owczych">
Flaga Wysp Owczych

Merkið (farer. "Znak") – flaga państwowa Wysp Owczych oparta jest jak wszystkie flagi Skandynawii, na krzyżu skandynawskim. 
Historia.
Pierwsze informacje na temat flag mających służyć za nieoficjalny symbol Wysp Owczych pochodzą z ostatnich lat XIX wieku. Wówczas to na niebieskim płacie o czerwonym obramowaniu umieszczano wizerunki barana lub ostrygojada.
Obecna flaga powstała w 1919 w środowisku farerskich studentów kształcących się na kopenhaskich uczelniach. Jej autorzy, student prawa Jens Oliver Lisberg oraz student teologii Emil Joensen zaprojektowali flagę w oparciu o wzory flag Norwegii, Finlandii czy przede wszystkim Islandii, która w grudniu 1918 roku uzyskała niepodległość. Weksylium zostało zaprezentowane po raz pierwszy na spotkaniu kopenhaskiego Føringafelagið (Towarzystwa Farerskiego), a następnie, w 1919 roku zaaprobowane przez Farerski Związek Studentów. Po powrocie Lisberga na Wyspy, 22 czerwca 1919 flaga po raz pierwszy została wywieszona w jego rodzinnej miejscowości Fámjin na wyspie Suðuroy w trakcie wesela (dziś oryginał wystawiony jest w miejscowym kościele). Rok później zawiązano młodzieżowe towarzystwo "Merkið" („Znak”), którego symbolem została nowa flaga. 
Flaga nie od razu uzyskała oficjalne uznanie, choć jej popularność wśród mieszkańców stopniowo rosła. W 1920 roku w porcie w Thorshavn odnotowano pierwszą łódź z farerską banderą, zaś w roku 1922 do portu w Tvøroyri zawinął pierwszy statek z flagą Merkið wciągniętą na maszt. Rok później dołączyły do nich większe jednostki, co spotkało się z nieprzychylną reakcją duńskich władz. W 1930 roku flaga została wywieszona na równinie Þingvellir podczas obchodów 1000-lecia islandzkiej państwowości, jednak po protestach strony duńskiej została zdjęta. Decyzja ta wywołała protesty ludności Wysp, która swoje niezadowolenie wyrażała m.in. podczas tradycyjnego święta św. Olafa. Doszło m.in. do zerwania flagi Danii wywieszonej na budynku miejscowego parlamentu. Lokalna Partia Samostanowienia podejmowała próby usankcjonowania statusu prawnego flagi, jednak były one torpedowane były przez władze duńskie oraz Partię Unii. W 1931 roku postanowiono o wzniesieniu przed parlamentem masztu, na którym wywieszana miałaby być flaga Wysp, podczas gdy nad budynkiem Løgtingu powiewałaby flaga Danii. Przetasowanie polityczne sprawiło, że pomysł ten nie doczekał się realizacji. Niemniej flaga na maszcie przed parlamentem pojawiła się jeszcze w latach 30.
Po rozpoczęciu 9 kwietnia 1940 niemieckiej okupacji Danii, Wyspy Owcze zostały zajęte przez wojska brytyjskie w ramach pokojowej okupacji. Z tego też powodu używanie duńskiej bandery przez zawijające do alianckich portów farerskie jednostki nie było rozwiązaniem możliwym do utrzymania. W wyniku rozmów trójstronnych prowadzonych pomiędzy dowództwem brytyjskim, duńskim prefektem oraz farerskim parlamentem, a także przy udziale Foreign Office i duńskiej ambasady w Londynie, 25 kwietnia 1940 rząd brytyjski uznał Merkið za oficjalną banderę cywilną Wysp Owczych. W czasie wojny zdecydowano się na usunięcie masztu przed parlamentem i zastąpienie duńskiej flagi na samym budynku Løgtingu flagą Wysp.
Oficjalny charakter w ramach królestwa Danii flaga otrzymała 25 sierpnia 1948 r. na mocy królewskiego aktu autonomii. W 1949 na pamiątkę wydarzeń z 1940 roku Løgting ustanowił 25 kwietnia świętem państwowym pod nazwą "Flaggdagur" („dzień flagi”) . Ustawa o fladze precyzująca jej konstrukcję, kolorystykę i zasady prawidłowego użycia została przyjęta 17 lipca 1959 r.
Konstrukcja i barwy.
Zgodnie z farerską ustawą flaga ma proporcje 8:11, choć najczęściej w użyciu pozostają flagi o proporcjach 5:7. Na białym płacie umieszczono czerwony niebiesko obrzeżony krzyż skandynawski. Powstałe w części czołowej białe pola są kwadratowe. Ramię krzyża ma szerokość odpowiadającą 1/8 szerokości płata, zaś obrzeżenie ma szerokość o połowę mniejszą, to jest 1/16 szerokości płata. Odcienie barw ustalono w ustawie w oparciu o skalę Pantone: dla czerwieni przyjęto odcień 032, zaś dla barwy niebieskiej – 300.
Czerwona i niebieska to tradycyjne barwy Wysp Owczych, pojawiające się także na proporcach z końca XIX wieku. Biel, według pierwotnej interpretacji symbolizuje czyste niebo i grzywacze u brzegów Wysp, a także chrześcijaństwo. 

</doc>
<doc id="160343" url="https://pl.wikipedia.org/wiki?curid=160343" title="Lola Bunny">
Lola Bunny

Króliczka Lola – fikcyjna króliczka ze studia Warner Bros. Jest zakochana w Króliku Bugsie.
Pierwszą, a zarazem jedyną główną rolą Loli była rola w filmie "Kosmiczny mecz", w którym głosu użyczyła jej Kath Soucie. Jej nieprawdopodobne umiejętności koszykarskie dają jej miejsce w drużynie Tune Squad, w której z innymi bohaterami Looney Tunes oraz Michaelem Jordanem walczy z Potworami o wolność. Tune Squad wygrywa, a Lola zakochuje się w Bugsie. Choć początkowo ignorowała jego zaloty, ostatecznie pokochała go po tym, gdy uratował on ją przed zgnieceniem przez spadającego na nią zawodnika przeciwnej drużyny. Zamiast niej, to Bugs zostaje zgnieciony przez przeciwnika, a Lola – widząc jego heroizm – postanawia związać się z nim.
Obecność Loli w "Kosmicznym meczu" zaczęła przeradzać się w ogromne spory pomiędzy fanami Looney Tunes. Wielu udowadniało, że cały film był nieudany z powodu „poprawienia” wyglądu bohaterów. Innym argumentem był fakt, że Lola jest „silną, niezależną kobietą” oraz fakt, że przez cały mecz nie doznała żadnej kontuzji, urazu, nie została zmieniona i ani na moment nie zeszła z boiska. Kolejnym argumentem wśród fanów przeciwko postaci Loli jest fakt, że Bugs już wcześniej był zakochany w Króliczce Honey i wielu innych dziewczynach, a w dodatku wobec Loli nie był "szowinistą i prostakiem", choć przedtem tak właśnie był ukazywany.
Mimo pogłosek, że może ona zabrać któremuś z głównych bohaterów Looney Tunes sławę, Lola występowała później jeszcze tylko w kilku grach wideo; pojawia się też sporadycznie w comiesięcznie wydawanych przez DC Comics komiksach. Dzisiaj Lola ma zarówno wielu fanów, jak i anty-fanów, jednakże niewiele osób kojarzy ją z innych niż "Kosmiczny mecz" filmów. W późniejszym czasie Lola otrzymała rolę spikerki w wiadomościach SałataNN w filmie "Tweety – Wielka podróż". Wystąpiła również u boku Bugsa w jednej z internetowych kreskówek Looney Tunes udostępnianych na looneytunes.com pt. "Dating Do’s and Don’ts", gdzie w czymś na kształt filmu edukacyjnego z lat 50. Bugs miał zaprosić ją na randkę. Na drodze stanęli mu jednak Elmer oraz tata Loli.
Spór wokół Loli toczył się również o jej występ w filmie "Looney Tunes znowu w akcji", który stworzono, „aby naprawić” – jak mówił reżyser Joe Dante – „zmiany charakteru postaci dokonane w «Kosmicznym meczu»”. Bugs zapewnia, że niepotrzebna mu jest żadna filmowa dziewczyna, deklarując gotowość do odgrywania zarówno męskich, jak i żeńskich ról.
Głos Loli w wersji polskiej w "Kosmicznym meczu" podkłada Elżbieta Jędrzejewska, w filmie "Tweety: Wielka podróż" – Monika Wierzbicka, a w serialu "" – Barbara Kałużna.
Następnie Lola pojawiła się w serialu "The Looney Tunes Show" (gdzie głosu użyczyła jej w oryginale Kristen Wiig, a w wersji polskiej Agnieszka Kunikowska). Tym razem jednak twórcy serialu zupełnie zmienili osobowość jej postaci. W "The Looney Tunes Show" Lola jest stereotypową blondynką, która mówi dużo i bezsensownie, często zmienia zdanie i posiada ogromne braki w wykształceniu, m.in. myląc przy tym Wieżę Eiffla z kompleksem Stonehenge. W porównaniu z "Kosmicznym Meczem", nastąpiło również swoiste odwrócenie ról – teraz to Lola ugania się za Bugsem (niekiedy wręcz prześladując go), podczas gdy Bugs zarzeka się, że nie jest ani nie będzie ona jego dziewczyną.
Lola pojawiła się też w "Nowych zwariowanych melodiach": najpierw w drugiej części odcinka "Powrót królika" jako tzw. Smocza Matula, a następnie w odcinkach "Wyścig z przeszkodami" i "Wyrolkowana Rhoda", gdzie rywalizowała z Rhodą Łomot (zamiast Bugsa), która była jej idolką. Głosu użyczyła jej w wersji oryginalnej, podobnie jak w "Kosmicznym meczu" Kath Soucie, a w wersji polskiej – ponownie Agnieszka Kunikowska.

</doc>
<doc id="160345" url="https://pl.wikipedia.org/wiki?curid=160345" title="Okres wegetacyjny roślin">
Okres wegetacyjny roślin



</doc>
<doc id="160347" url="https://pl.wikipedia.org/wiki?curid=160347" title="Okres wegetacji">
Okres wegetacji

Okres wegetacji – okres wzrostu i rozwoju roślin, obejmujący intensywne procesy życiowe od siewu do zbioru uprawianej rośliny. Jego długość zależy od gatunku rośliny (a nawet od odmiany), warunków klimatycznych, nawożenia itp. Wysoka temperatura i brak wody oraz brak azotu skracają okres wegetacji, a niska temperatura i nadmiar opadów lub silne nawożenie azotowe przedłużają wegetację. W Polsce okres wegetacji roślin ozimych i wieloletnich przedzielony jest okresem spoczynku zimowego, wliczanego do okresu wegetacji. W przypadku roślin jednorocznych jarych okres wegetacji zaczyna się kiełkowaniem nasion, a kończy po dojrzeniu nasion. Skrócenie okresu wegetacji wpływa na obniżenie plonowania roślin.

</doc>
<doc id="160348" url="https://pl.wikipedia.org/wiki?curid=160348" title="Republika Komi">
Republika Komi

Komi (ros. i komi Коми), pełna nazwa Republika Komi (ros. Республика Коми, komi Коми Республика) – republika w składzie Federacji Rosyjskiej.
Geografia.
Republika Komi leży po zachodniej stronie gór Ural, na północnym zachodzie Niziny Wschodnioeuropejskiej, w północno-wschodniej europejskiej części Rosji. Graniczy z Krajem Permskim, obwodami: archangielskim, kirowskim, swierdłowskim oraz z okręgami autonomicznymi: Nienieckim, Chanty-Mansyjskim i Jamalsko-Nienieckim.
Terytorium republiki zajmuje 415 900 km² (15. na terenie Rosji), zamieszkuje ją zaledwie 1 019 000 mieszkańców (54. na terenie Rosji), gęstość zaludnienia równa jest 2,44 osoby/km². Stolicą republiki jest Syktywkar, położony w południowo-zachodniej części republiki. Językami urzędowymi są język rosyjski i język komi.
Lasy zajmują ponad 70% terytorium republiki, a bagna około 15%.
Ponad 32 800 km² północnej części Republiki Komi jest pokryte dziewiczymi lasami Komi. Jest tu Peczorsko-Iłycki Rezerwat Biosfery, który wraz z Parkiem Narodowym „Jugyd Wa” został w 1995 wpisany na Listę Światowego Dziedzictwa UNESCO.
Znajduje się tu też Park Narodowy „Kojgorodzkij”.
Strefa czasowa.
Od 2014 r. Komi należy do moskiewskiej strefy czasowej (MSK). UTC +3:00 przez cały rok. Wcześniej, przed 27 marca 2011 roku, na terenie republiki obowiązywał czas standardowy (zimowy) strefy UTC+3:00, a czas letni – UTC+4:00.
Hydrologia.
Rzeki.
Większość obszaru Komi leży w dorzeczu dużych równinnych rzek: Wyczegdy, Łuzy, Mezeni i Waszki. Prócz rzek typu równinnego przez teren kraju płyną też rzeki górskie. Są nimi prawe dopływy Peczory, m.in. Unja, Iłycz, Podczerem, Szczugor i in.
Głównymi rzekami Komi są:
Od wieków rzeki Komi odgrywały znaczącą rolę przy zasiedlaniu i zagospodarowywaniu zarówno tego kraju, jak i regionów położonych dalej na wschód. Już w XII wieku przez obszar dzisiejszej republiki (określanej wówczas mianem) przebiegała tzw. "wielka nowogrodzka droga do Jugry" (tj. dzisiejszego Chanty-Mansyjskiego Okręgu Autonomicznego – Jugry) (ros. великий новгородский чрезкаменный путь в Югру), której znaczna część wiodła właśnie ułatwiającymi komunikację licznymi rzekami Komi.
Jeziora.
Na terenie Komi znajduje się ponad 78 tysięcy jezior, które łącznie zajmują obszar ok. 4,5 tys. km², jednak 98% tych zbiorników wodnych to jeziora niewielkie, o powierzchni nieprzekraczającej 0,5 km².
Jeziora te podzielić można ze względu na pochodzenie, jak też ze względu na położenie. Pod względem genezy wśród lokalnych zbiorników wyróżnić można polodowcowe, krasowe, torfowiskowe i reliktowe. Z uwagi na lokalizację i związaną z tym faunę i florę jeziora dzielą się na tundrowe, tajgowe (leśne), górskie oraz zalewowe. Największe rozmiary posiadają reliktowe jeziora leśne, które jednak są na ogół płytkie; największą głębokość (do 50 m) mają jeziora górskie, które z kolei są niewielkie pod względem obszaru – rzadko przekraczają 1 km².
Największe jeziora
Inne większe jeziora, ważne z gospodarczego, krajobrazowego lub ekologicznego punktu widzenia
Bagna.
Bagna zajmują ok. 7,7% powierzchni Komi, tj. 3,2 mln ha. Obszary te stanowią odrębne ekosystemy, silnie oddziałujące na tereny sąsiednie poprzez wpływ na poziom wód gruntowych, akumulację wilgoci i oczyszczanie wód z zanieczyszczeń, a także jako miejsca lęgowe licznych gatunków ptaków.
Największe bagna:
Górnictwo.
Na terenie republiki wydobywa się: węgiel, ropę naftową, gaz ziemny, złoto i diamenty.
Klimat.
Większość obszaru republiki leży w strefie klimatu umiarkowanego chłodnego, typu kontynentalnego, jedynie północne skrawki kraju pozostają w strefie klimatu subpolarnego.
Zima na tym obszarze jest dość długa i bardzo chłodna; średnia temperatura najchłodniejszego miesiąca – stycznia waha się od −17 °C na południu kraju do −20 °C w części północnej. Lato, jakkolwiek krótkie, jest dość ciepłe – średnia temperatura lipca to od +11 °C na północy do +15 °C na południu republiki.
W regionie występuje dość wysoki poziom opadów – średnio ok. 700 mm; opady te mają głównie postać deszczu, a ich największe nasilenie ma miejsce w sierpniu.
Historia.
Od średniowiecza tereny dzisiejszej republiki wchodziły w skład Państwa Nowogrodzkiego; pod koniec XV wieku stały się częścią Państwa Moskiewskiego. Obszary te były ważnym źródłem futer. Z racji surowego klimatu i braku dróg ziemie Komi pozostawały bardzo słabo zaludnione.
W XVIII wieku tereny dzisiejszej republiki wchodziły w skład guberni archangielskiej, w której ramach stanowiły 3 ujezdy (jareński, solwyczegodzki i pustoziorski); w 1780 z części terenu ujezdu jareńskiego wydzielono ujezd ust-sysolski. Niższą od ujezdu jednostką podziału administracyjnego była "wołost" (ros. волость) – jednostka zbliżona do polskiej gminy.
Na początku XX wieku niewielkie części dzisiejszego obszaru Komi wchodziły też w skład guberni wołogodzkiej i wiackiej.
Komi w czasach Związku Radzieckiego.
W latach 30. odkryto na terenie Komi duże zasoby węgla kamiennego (eksploatacja rozpoczęła się jednak dopiero w latach II wojny światowej, gdy Wehrmacht zajął dostarczające węgla na potrzeby radzieckiej gospodarki obszary zagłębia Donbasu). W latach 30. rozpoczęto w Komi budowę przemysłu, zbudowano koleje i drogi. Spowodowało to szybki napływ osadników (głównie Rosjan) i wzrost zaludnienia.
Od lat 30. do 50. XX wieku obszar republiki był ważnym punktem na mapie radzieckiego systemu obozów – Gułagów. Część ówczesnych obozów funkcjonuje do dziś jako więzienia lub kolonie karne.
Komi w niepodległej Rosji.
Po upadku ZSRR przemysł republiki (główne źródło dochodów mieszkańców) znalazł się w kryzysie. Spowodowało to znaczną emigrację, w konsekwencji czego w latach 1990–2007 liczba mieszkańców kraju spadła o 22%.
Historia autonomii komiackiej.
Autonomia Komiaków utworzona została 22 sierpnia 1922, kiedy to zorganizowano Komi-Zyriański Obwód Autonomiczny. Tworzenie autonomicznych jednostek terytorialnych dla mniejszości narodowych było częścią polityki tzw. "korienizacji", tj. przyznawania autonomii mniejszościom narodowym zamieszkującym obszary dawnego Imperium, poprzednio dyskryminowanym i rusyfikowanym przez carat. Obwód istniał do 5 grudnia 1936. Wtedy to zmieniono status tej autonomicznej jednostki administracyjnej – podniesiono jej rangę i poszerzono zakres autonomii, tworząc Komijską Autonomiczną Socjalistyczną Republikę Radziecką. Komijska ASRR została zlikwidowana w 1990 na fali zmian związanych z rozpadem ZSRR. Jej prawną kontynuacją jest obecna Republika Komi.
Ludność.
Komiacy.
Rdzenną ludnością kraju są ugrofińscy Komiacy (dawniej zwani też Zyrianami). Wywodzą się oni ze średniowiecznych plemion ugrofińskich, zamieszkujących tereny między jeziorem Ładoga a Uralem. Już od XI wieku podlegali ruskim (potem rosyjskim) wpływom kulturowym, które nasiliły się jeszcze w XIV i XV w., gdy ziemie Komi zostały formalnie włączone do Rosji. Na przełomie średniowiecza i epoki nowożytnej Komiacy pod wpływem Rosjan przyjęli religię prawosławną, choć do dziś, zwłaszcza na północy i na odizolowanych obszarach wiejskich zachowali elementy dawnego kultu przyrody.
Statystyki demograficzne.
Ludność ogółem: 975 000 (szacunkowo na koniec 2006)
Skład etniczny.
Zmiany składu etnicznego populacji Komi w latach 1926–2002 (według danych spisowych)
Wyznania.
Zdecydowana większość populacji republiki wyznaje prawosławie. Prócz tego istnieje liczna grupa ateistów; z mniejszości religijnych najliczniejsi są muzułmanie (ok. 2%). Katolicy stanowią 0,4% populacji.
Miasta i osiedla typu miejskiego.
miasta i największe osiedla typu miejskiego (stan na 1 stycznia 2005)
Gospodarka.
Gospodarka Komi opiera się głównie na wydobyciu surowców energetycznych (ropa naftowa, gaz ziemny oraz węgiel) oraz wykorzystaniu lasów (przemysł drzewny i celulozowo-papierniczy).
Po rozpadzie ZSRR lokalna ekonomia pogrążona jest w kryzysie; spowodował on m.in. to, iż w ciągu ostatniego dwudziestolecia populacja kraju spadła o blisko ¼.
Podział administracyjny.
Republika Komi dzieli się na 15 rejonów municypalnych (ros. "муниципальный район"); 5 największych miast stanowi wydzielone okręgi miejskie.
Surowce mineralne.
Na obszarze Komi znajdują się złoża kopalin opałowych, zwłaszcza węgla (213 mld ton, z czego – węgiel kamienny, ok. 78%, węgiel brunatny – 19%, antracyt – 3%), łupków opałowych, asfaltytu, torfu (złoża: 12 mld ton) oraz ropy naftowej (blisko 4 mld ton) i gazu ziemnego (ok. 3 trylionów m³).
Ponadto na terenie republiki istnieją pokłady pierwiastków i minerałów wykorzystywanych w przemyśle chemicznym, przede wszystkim fosforytów, siarki, soli kamiennej i wapiennych, barytu i fluorytu.
Prócz tego w Komi wydobywane są wapienie i dolomity, gips, piaskowiec i kwarcyt. W górach Uralu na wschodzie znajdują się złoża kwarcu, rubinów, granatów, prehnitu i bursztynu. W różnych częściach kraju znajdują się także miejsca wydobycia agatów, jaspisu, marmuru (różnych typów), nefrytu, jadeitu itd.
Z rud metali odkryto m.in. tytan, rudy aluminium (boksyty) i metale szlachetne – zwłaszcza złoto (w Uralu Polarnym i na Timanie oraz w dorzeczu rzeki Korzym).
Tablice rejestracyjne.
Tablice pojazdów zarejestrowanych w Republice Komi mają oznaczenie „11” w prawym górnym rogu nad flagą Rosji i literami RUS.

</doc>
<doc id="160350" url="https://pl.wikipedia.org/wiki?curid=160350" title="Sojuz 22">
Sojuz 22

Sojuz 22 (kod wywoławczy Ястреб – Jastrząb)– misja kosmiczna poświęcona badaniu Ziemi, wykonana przy pomocy zmodyfikowanej kapsuły Sojuza, przygotowanej uprzednio do roli zapasowego statku w misji Sojuz-Apollo.
Przebieg misji.
Kosmonauci Walerij Bykowski i Władimir Aksionow spędzili na orbicie tydzień, fotografując powierzchnię Ziemi przy pomocy specjalnie skonstruowanej kamery. Ich obserwacje miały pomóc w planowaniu gospodarki ZSRR i NRD oraz w lokalizowaniu złóż surowców naturalnych.
Misja Sojuz 22 charakteryzowała się nietypowym dla programu Sojuz wysokim kątem nachylenia orbity pojazdu – 64,75º. Rosjanie nie korzystali z takiej orbity od czasu programu Woschod. Orbita miała dać maksymalne możliwości obserwacji powierzchni ziemi, ze szczególnym uwzględnieniem Wschodnich Niemiec.
Głównym wyposażeniem pojazdu była skonstruowana w NRD kamera wielozakresowa Carl Zeiss, zamontowana w miejscu modułu dokowania pojazdu. Kamera wyposażona była w sześć obiektywów, z których cztery pracowały w zakresie światła widzialnego, a dwa w podczerwieni. Obiektywy były w stanie fotografować pas o szerokości 165 kilometrów, pokrywając w ciągu 10 minut 500 000 kilometrów kwadratowych. Pierwsze wykonane z orbity zdjęcia przedstawiały konstruowaną linię kolei Bajkał – Amur.
Trzeciego dnia misji załoga sfotografowała Syberię po Morze Ochockie, a także północno-zachodnią część ZSRR. Czwarty dzień poświęcono na badania atmosfery Ziemi – w tym celu wykonano m.in. zdjęcia wschodu i zachodu Księżyca, a także na badania geologiczne i agronomiczne Azji środkowej, Kazachstanu i Syberii. Dzień piąty poświęcono badaniom Azerbejdżanu, południowego Uralu, ponownie kolei Bajkał – Amur i zachodniej Syberii. W tym samym czasie obszary te fotografował samolot An-30, wyposażony w identyczną kamerę, w celu późniejszego porównania zdjęć. Dzień szósty zajęły badania Syberii, północnego ZSRR i jego europejskich republik.
Ostatni, siódmy dzień poświęcono badaniom NRD, gdzie ponownie zdjęcia wykonane ze statku kosmicznego dublował wyposażony w identyczną kamerę samolot. Wykonano także ponownie zdjęcia wcześniej fotografowanych obszarów Azji Środkowej, Kazachstanu, wschodniej Syberii i południowo-zachodniego ZSRR, w celu porównania z wcześniejszymi zdjęciami. Łącznie załoga wykonała ponad 2400 zdjęć 30 obszarów.
Interesujące jest to, że w czasie trwania tej – oficjalnie całkowicie cywilnej – misji, siły NATO prowadziły w Norwegii manewry pod kryptonimem "Exercise Teamwork". Położenie ich sprawiało, że znajdowały się poza zasięgiem stacji programu Ałmaz – jednym z zadań Sojuza 22 mogło być obserwowanie tych ćwiczeń.
Po wykonaniu wszystkich zdjęć, kosmonauci musieli zdemontować kamerę, aby wydobyć z niej filtry, potrzebne do późniejszego skalibrowania zdjęć.
Poza wykonywaniem zdjęć, załoga przeprowadziła także kilka eksperymentów biologicznych. Wykorzystując wirówkę, badali rozwój roślin w warunkach sztucznego ciążenia – mieli także akwarium, w którym obserwowali rozwój ryb w stanie nieważkości. Badali także wpływ promieniowania kosmicznego na wzrok. Wpływ promieni na zmysł wzroku został zaobserwowany przez astronautów biorących udział w programie Apollo – po zamknięciu oczu widzieli pod powiekami jasne błyski, wywołane przez przechodzące przez oko promieniowanie kosmiczne.

</doc>
<doc id="160356" url="https://pl.wikipedia.org/wiki?curid=160356" title="Użytki rolne">
Użytki rolne

Użytki rolne – tereny w obrębie gospodarstwa rolnego lub danego regionu wykorzystywane do produkcji roślinnej, ogrodniczej lub zwierzęcej. Do użytków rolnych zalicza się: grunty orne, trwałe użytki zielone (pastwiska, łąki), ogródki przydomowe, sady i szkółki drzew owocowych, trwałe plantacje (np. chmielu, wikliny, herbaty, kawy, trzciny cukrowej, winnice itp.). Do użytków rolnych nie wlicza się terenów leśnych, szkółek leśnych ani wód śródlądowych. Powierzchnia użytków rolnych na świecie wynosi 4868,3 mln ha (1992), w Polsce – 18,87 mln ha (188 700 km² w roku 2011), co stanowi 60,3% ogólnej powierzchni kraju.
Główne obszary rolnicze w Polsce:
Wyżyna Lubelska, Wyżyna Sandomierska, Równina Wrocławska, Nizina Południowowielkopolska, Kujawy, Żuławy Wiślane, Nizina Szczecińska.
Użytki rolne w ewidencji gruntów.
W ewidencji gruntów stosuje się następujące symbole użytków rolnych:
Powierzchnia użytków rolnych w Polsce.
Powierzchnia użytków rolnych w Polsce w kolejnych latach wynosiła:

</doc>
<doc id="160359" url="https://pl.wikipedia.org/wiki?curid=160359" title="Josep Borrell Fontelles">
Josep Borrell Fontelles



</doc>
<doc id="160361" url="https://pl.wikipedia.org/wiki?curid=160361" title="Rial jemeński">
Rial jemeński

Rial jemeński (YER) – jednostka monetarna Jemenu dzielący się na 100 filsów.
Historia.
Rial jemeński został wprowadzony do obiegu w 1990 roku, po zjednoczeniu się obu państw jemeńskich. Zastąpił on Riala północnojemeńskiego i Dinara południowojemeńskiego.

</doc>
<doc id="160365" url="https://pl.wikipedia.org/wiki?curid=160365" title="Piotr Protasiewicz">
Piotr Protasiewicz

Piotr Protasiewicz (ur. 25 stycznia 1975 w Zielonej Górze) – były polski żużlowiec. Syn Pawła Protasiewicza. Jest 4-krotnym mistrzem świata w drużynie i 12-krotnym mistrzem Polski (indywidualnie w 1999). W 1996 roku został indywidualnym mistrzem świata juniorów.
Życiorys.
Nim został żużlowcem, próbował swoich sił w innych dyscyplinach: wystartował w finale Spartakiady Młodzieży w Szczyrku w narciarstwie alpejskim oraz w wyścigach kartingowych (tytuł wicemistrzowski w kategorii młodzików 01).
Licencję żużlową zdał 7 maja 1991 w barwach Morawski ST Zielona Góra. Jego pierwszym trenerem był Jan Grabowski.
Wielokrotny reprezentant Polski w drużynowych mistrzostwach świata na żużlu (złoty medal w 1996 roku w Diedenbergen), drużynowym Pucharze Świata (zwycięstwa w 2005 we Wrocławiu, w 2009 w Lesznie i w 2011 w Gorzowie) i w cyklu Speedway Grand Prix o indywidualne mistrzostwo świata. Jako pierwszy Polak triumfował w finale indywidualnych mistrzostw świata juniorów w 1996 w Olching. W 1999 roku zdobył tytuł indywidualnego mistrza Polski na torze w Bydgoszczy. Jest multimedalistą drużynowych mistrzostw Polski i mistrzostw Polski par klubowych, a także drużynowym mistrzem Czech z 2010 roku.
Pierwszym i zarazem ostatnim polskim klubem w jego karierze był Falubaz Zielona Góra. 2 maja 2022 na stadionie bydgoskiej Polonii dołączył do Galerii Sław Żużlowej Reprezentacji Polski i poinformował wówczas o zakończeniu kariery po sezonie 2022. 24 września 2022 miał miejsce jego ostatni start jako zawodnika podczas spotkania finałowego eWinner 1. Ligi Żużlowej pomiędzy Stelmet Falubazem Zielona Góra a Cellfast Wilkami Krosno, zdobywając w nim 11 punktów i 2 bonusy.
Po meczu finałowym ogłoszono, że Protasiewicz zostanie dyrektorem sportowym w zielonogórskim Falubazie. Funkcję tę ma pełnić przez trzy lata.
26 października 2002 w bydgoskiej bazylice św. Wincentego à Paulo poślubił Katarzynę, z którą ma dwoje dzieci: Oliwię Weronikę (ur. 2003) oraz Piotra Jr (ur. 2005).
Odznaczony Krzyżem Kawalerskim Orderu Odrodzenia Polski (2011).
Sukcesy sportowe – Mistrzostwa Polski.
Drużynowe Mistrzostwa Polski – Sezon Zasadniczy Najwyższej Klasy Rozgrywkowej.
W nawiasie miejsce w danej kategorii (śr/m oraz śr/b – przy założeniu, że zawodnik odjechał minimum 50% spotkań w danym sezonie)

</doc>
<doc id="160368" url="https://pl.wikipedia.org/wiki?curid=160368" title="Kabus ibn Sa’id">
Kabus ibn Sa’id

Kabus ibn Sa’id (ur. 18 listopada 1940 w Salali, zm. 10 stycznia 2020 w Maskacie) – sułtan Omanu w latach 1970–2020 i jedyny syn sułtana Sa’ida ibn Tajmura.
Życiorys.
W 1958 roku rozpoczął naukę w szkole Bury St Edmunds, a od 1960 roku kontynuował naukę w Royal Military Academy Sandhurst. Od 1962 roku służył w stopniu podporucznika w brytyjskiej Armii Renu w Minden w Niemczech, a następnie w towarzystwie brytyjskiego majora, Lesliego Chaunceya, odbył trzymiesięczną podróż dookoła świata.
Został sułtanem po dokonaniu zamachu stanu i obaleniu swojego ojca Sa’ida w 1970 roku. Był też sułtanem stolicy kraju – Maskatu, premierem kraju i ministrem kilku resortów. Jako władca w przeciwieństwie do swego ojca reformował kraj i był uznawany za twórcę jego potęgi. Zmarł w nocy z 10 na 11 stycznia 2020. W związku z jego śmiercią w Omanie ogłoszono trzydniową żałobę narodową z zamkniętym sektorem publicznym i prywatnym a także z flagami opuszczonymi przez czterdzieści dni. Trzydniową żałobę narodową ogłoszono również w krajach Bliskiego Wschodu m.in. w Kuwejcie, Arabii Saudyjskiej, Katarze, Zjednoczonych Emiratach Arabskich, Bahrajnie, Libanie i Egipcie. Jednodniową żałobę ogłoszono w Indiach i Bangladeszu.
Według niektórych źródeł był homoseksualistą, co miałoby powodować stosunkowo liberalną jak na kraj arabski politykę wobec osób LGBT+.

</doc>
<doc id="160370" url="https://pl.wikipedia.org/wiki?curid=160370" title="Rial omański">
Rial omański

Rial omański – jednostka monetarna Omanu.
1 rial omański = 1000 baisa.
Monety i banknoty dostępne w obiegu: 100 baisa, 200 baisa, 1/4 riala, 1/2 riala, 1 rial, 5 riali, 10 riali, 50 riali.
W styczniu 2022 roku rial omański był 3. walutą co do jej wartości wobec amerykańskiego dolara, po dinarze kuwejckim, i dinarze Bahrajnu.

</doc>
<doc id="160371" url="https://pl.wikipedia.org/wiki?curid=160371" title="Fryderyk August III">
Fryderyk August III



</doc>
<doc id="160376" url="https://pl.wikipedia.org/wiki?curid=160376" title="Hymn Omanu">
Hymn Omanu

Hymn Sułtana ("Nashid as-Salaam as-Sultani") – hymn państwowy Omanu od 1970 roku. Słowa napisał Ali Squalli Houssaini, a muzykę skomponował Rodney Bashford. W latach 1970–2020 hymn był poświęcony postaci sułtana Kabusa. W 2020 roku jego następca Hajsam ibn Tarik Al Sa’id usunął fragmenty odnoszące się do swojego poprzednika.

</doc>
<doc id="160377" url="https://pl.wikipedia.org/wiki?curid=160377" title="Ustrój merkantylny">
Ustrój merkantylny



</doc>
<doc id="160378" url="https://pl.wikipedia.org/wiki?curid=160378" title="Zenon Plech">
Zenon Plech

Zenon Plech (ur. 1 stycznia 1953 w Zwierzyniu, zm. 25 listopada 2020 w Gdańsku) – polski żużlowiec i trener sportu żużlowego. W trakcie kariery zawodnik często określany pseudonimem "Super-Zenon" oraz "Golden Boy". .
Życiorys.
Wychowanek Stali Gorzów Wielkopolski, w której startował od 1970 do 1976. Następnie przeniósł się do Wybrzeża Gdańsk, które reprezentował do końca kariery w 1987. Pięciokrotny mistrz Polski (1972, 1974, 1979, 1984, 1985), ponadto w latach 1981 i 1983 srebrny medalista. Trzykrotnie zdobywał Złoty Kask (1973, 1974, 1978), a w 1975 zajął drugie miejsce. W jego dorobku jest też Srebrny Kask w 1971.
Wielokrotny reprezentant Polski na arenie międzynarodowej. Ośmiokrotny uczestnik finałów indywidualnych mistrzostw świata, w tym dwukrotny medalista (brązowy w 1973 i srebrny w 1979 – oba medale na torze w Chorzowie), ponadto medalista mistrzostw drużynowych (srebrny i trzy brązowe) oraz mistrzostw par (srebrny i cztery brązowe).
Plech ma na koncie starty w brytyjskiej lidze żużlowej, gdzie znany był pod przydomkiem "Golden Boy". Był zawodnikiem drużyny „Jastrzębi” (Hackney Londyn) w latach 1975–1976 oraz 1979–1981. W sezonie 1982 bronił barw „Tygrysów” z Sheffield.
Po zakończeniu kariery pełnił funkcję trenera w klubach Wybrzeża Gdańsk, Stali Gorzów, WTS-u Wrocław i Polonii Bydgoszcz. W 2001 prowadził kadrę Polski w Drużynowym Pucharze Świata i zdobył z drużyną srebrny medal. W 1999, gdy prowadził WTS, miał wkład w zdobycie przez zespół srebrnego medalu Drużynowych Mistrzostw Polski, ale na kilka meczów przed końcem sezonu rozstał się z drużyną. Pod jego okiem karierę na dużym torze zaczynał m.in. Krzysztof Cegielski.
Był Radnym Miasta Gdańska w II kadencji, w latach 1994-1998.
W roku 2005 założył Fundację Zenona Plecha - Wspierania Rozwoju Kultury Fizycznej i Sportu. Jego fundacja od 2006 utworzyła szkółkę miniżużlową przy Wybrzeżu Gdańsk dla najmłodszych adeptów sportu żużlowego. Prowadzona przez niego drużyna miniżużlowa w sezonie 2006 sięgnęła po brązowy medal DMP, a w sezonie 2007 po srebrny medal tych rozgrywek. W sezonie 2008, gdańska drużyna miniżużla, której trenerem był Jarosław Olszewski, prowadzona przez Fundację Zenona Plecha, zdobyła tytuł drużynowych mistrzów Polski. Zawodnik i wychowanek z Gdańska, Krystian Pieszczek, zdobył w tym samym sezonie srebrny medal IMP w miniżużlu.
Przed sezonem 2008 objął funkcję trenera w drużynie Polonii Bydgoszcz, która pierwszy raz w historii nie startowała w najwyższej klasie rozgrywkowej. Zrealizował plany włodarzy klubu doprowadzając drużynę do awansu do żużlowej ekstraligi. Trenerem bydgoskiej Polonii był też w sezonie 2009, zdobywając sensacyjnie z beniaminkiem czwarte miejsce w rozgrywkach..
W 2010 roku opublikował swoją autobiografię pt. "Zenon Plech. W cieniu złota", opisującą lata jego kariery zarówno zawodniczej, jak i trenerskiej, a także swoje życie prywatne. 
1 września 2018 został włączony do Galerii Sław Żużlowej Reprezentacji Polski.
Na mocy Postanowienia Prezydenta RP Aleksandra Kwaśniewskiego z 13 grudnia 2000 roku - został odznaczony Krzyżem Kawalerskim Orderu Odrodzenia Polski, natomiast na mocy Postanowienia Prezydenta RP Andrzeja Dudy z 27 marca 2019 roku - został odznaczony Krzyżem Oficerskim Orderu Odrodzenia Polski.
Zmarł 25 listopada 2020. Pochowany 28 listopada 2020 w Alei Zasłużonych na gdańskim cmentarzu Srebrzysko.
Osiągnięcia.
Indywidualne mistrzostwa świata
Drużynowe mistrzostwa świata
Mistrzostwa świata par
Indywidualne mistrzostwa Polski
Młodzieżowe indywidualne mistrzostwa Polski
Złoty Kask
Srebrny Kask
Inne ważniejsze turnieje.
Memoriał Alfreda Smoczyka w Lesznie

</doc>
<doc id="160380" url="https://pl.wikipedia.org/wiki?curid=160380" title="Krystyna Danilczyk">
Krystyna Danilczyk



</doc>
<doc id="160392" url="https://pl.wikipedia.org/wiki?curid=160392" title="Byte (miesięcznik)">
Byte (miesięcznik)

Byte – założony w 1975 r. amerykański miesięcznik komputerowy, prawdopodobnie najbardziej wpływowe pismo informatyczne w historii komputerów osobistych, poświęcone rozmaitym platformom systemowym.
Początki.
Byte został uruchomiony przez Green Publishing we wrześniu 1975 r., wkrótce po ukazaniu się pierwszych zestawów komputerowych do montowania, przeznaczonych dla entuzjastów elektroniki. Był publikowany co miesiąc – roczna subskrypcja kosztowała 10 USD.
Pismo przyciągnęło natychmiast zarówno ogłoszeniodawców, jak i autorów. W pierwszym numerze ukazały się takie artykuły, jak „"Which Microprocessor For You?"” (Hal Chamberlin), „"Write Your Own Assembler"” (Dan Flystra) i „"Serial Interface"” (Don Lancaster). Wśród reklamodawców znaleźli się MITS, Godbout, SCELBI, Processor Technology i Sphere. W Byte reklamował się też świeżo powstały Micro-Soft, sprzedający interpreter Basica dla maszyn opartych na Intel 8080.
Pierwsze artykuły miały głównie charakter „do-it-yourself”, zarówno w dziedzinie sprzętu, jak i oprogramowania. Popularna była kolumna „Ciarcia's Circuit Cellar”, prowadzona przez Steve'a Ciarcia, opisująca urządzenia, które można było podłączać do komputera (później powstało oddzielne pismo „Circuit Cellar”). Publikowano kody źródłowe w różnych językach, jak Tiny C, BASIC czy asembler. Dużo miejsca poświęcano pierwszemu systemowi dla mikrokomputerów, czyli CP/M.
Rozwój i zmiana.
Wiosną 1979 r. wydawca sprzedał pismo do McGraw-Hill. Wkrótce po pojawieniu się pierwszych maszyn IBM PC magazyn zmienił profil i zaczął odchodzić od poradnikowych artykułów dla hobbystów-elektroników, koncentrując się jako pierwsze pismo na przeglądach produktów – sprzętu i oprogramowania – dla komputerów osobistych z różnych platform.
Do 1990 r. pismo kontynuowało rozwój – numery osiągały niekiedy cal grubości (w dużej mierze dzięki licznym ogłoszeniom), zaś roczna subskrypcja kosztowała 56 USD. Było to podstawowe źródło informacji w dziedzinie komputerów osobistych. Od 1993 r. zaczęły się także sukcesywnie pojawiać materiały w Internecie (domena byte.com).
Upadek.
Do 1998 r. pismo ciągle się rozwijało i wtedy zostało zakupione przez CMP Media, wydawcę odnoszących sukcesy specjalistycznych magazynów komputerowych, jak Windows PC. Nowy właściciel wstrzymał publikowania Byte'a (ostatni numer w lipcu 1998 r.), zwalniając redakcję i zamykając laboratorium testowe. Subskrybentom zaoferowano wybór dwóch spośród innych pism CMP. Reakcja czytelników była negatywna, firmie zarzucono „wrogie przejęcie”, czyli chęć pozbycia się Byte'a jako konkurenta. Wydania Byte'a w Japonii i Niemczech były kontynuowane.
Kilku autorów przeniosło swoje kolumny do Internetu, w tym Jerry Pournelle ze swym „The View From Chaos Manor”. W 1999 r. CMP wznowił Byte'a w postaci online, a w 2002 r. witryna zyskała komercyjny charakter – jest dostępna dla subskrybentów.

</doc>
<doc id="160393" url="https://pl.wikipedia.org/wiki?curid=160393" title="MITS">
MITS

Micro Instrumentation and Telemetry Systems (MITS) − firma w Albuquerque, Nowy Meksyk, założona w 1968 (?) przez dr. Eda Robertsa. 
Początkowo firma produkowała kalkulatory, aż do momentu, gdy rynek został zdominowany ok. 1972 przez Texas Instruments.
MITS opracował w 1974 r. komputer Altair 8800, uważany za pierwszy komputer osobisty na rynku. Była to maszyna oparta na procesorze Intel 8080, dostarczana w postaci zestawu do montowania. Altair 8800 był bohaterem słynnego artykułu w miesięczniku Popular Electronics (styczeń 1975). Firma została zarzucona zamówieniami i wkrótce popadła w kłopoty związane z techniczną stroną maszyny. W maju 1977 Ed Roberts sprzedał MITS firmie Pertec i wycofał się z branży informatycznej.
Przez krótki czas MITS zatrudniał Billa Gatesa, do chwili założenia przez niego i Allena firmy Microsoft. Obaj informatycy napisali dla niego Altair BASIC.

</doc>
<doc id="160394" url="https://pl.wikipedia.org/wiki?curid=160394" title="Kryzys przysięgowy">
Kryzys przysięgowy

Kryzys przysięgowy – kryzys związany z odmową złożenia przysięgi na wierność Królestwu Polskiemu i dotrzymanie braterstwa broni wojskom Niemiec i Austro-Węgier do końca I wojny światowej przez żołnierzy Legionów Polskich (głównie I i III Brygady), który miał miejsce 9 i 11 lipca 1917.
Historia.
Po wydaniu w roku 1916 aktu 5 listopada niemiecki generał-gubernator Hans Hartwig von Beseler rozpoczął wiosną 1917 organizowanie Polskiej Siły Zbrojnej (niem. "Polnische Wehrmacht") i postanowił w jej skład włączyć Legiony Polskie. Spowodowało to konieczność złożenia przysięgi na wierność cesarzowi Niemiec Wilhelmowi II (wcześniejsza przysięga składana była na wierność monarsze austro-węgierskiemu). Rota przysięgi głosiła m.in., że Józef Piłsudski, polityk mający największe wpływy w Legionach, zalecił legionistom, by nie składali przysięgi. Większość żołnierzy I i III Brygady demonstracyjnie uchyliła się od niej 9 lipca 1917. Przysięgę złożyła tylko większość żołnierzy II Brygady, od samego początku słabo związanych z Józefem Piłsudskim (jej dowódcą był generał Józef Haller). Żołnierze ci zasilili „Polnische Wehrmacht”, nazwany tymczasem Polskim Korpusem Posiłkowym – pod niemieckim dowództwem i rekrutowanym z poboru.
Legioniści, którzy odmówili złożenia przysięgi, zostali internowani w dwóch obozach: żołnierze w obozie w Szczypiornie, zaś oficerowie w Beniaminowie. W nocy z 21 na 22 lipca 1917 Józef Piłsudski i Kazimierz Sosnkowski zostali aresztowani. Po krótkim przetrzymywaniu w kilku więzieniach Piłsudskiego przewieziono do Magdeburga, gdzie przebywał w ścisłej izolacji w twierdzy wojskowej. Dopiero w sierpniu 1918 umieszczono wraz z nim Sosnkowskiego. 
W proteście wobec internowania polskich żołnierzy, sprawująca władzę na terenie Królestwa Polskiego Tymczasowa Rada Stanu dokonała samorozwiązania, a jej kompetencje przejęła Rada Regencyjna.

</doc>
<doc id="160397" url="https://pl.wikipedia.org/wiki?curid=160397" title="Imre Lakatos">
Imre Lakatos

Imre Lakatos (ur. 9 listopada 1922 w Debreczynie, zm. 2 lutego 1974 w Londynie) – węgierski filozof nauki, w tym matematyki. Uczeń i kontynuator myśli Karla Poppera.
Życiorys.
Imre Lakatos urodził się jako Imre Lipschitz w Debreczynie na Węgrzech. Studia w zakresie matematyki, fizyki i filozofii ukończył na uniwersytecie w Debreczynie w roku 1944. Podczas II wojny światowej większość jego rodziny zginęła w niemieckim obozie koncentracyjnym Auschwitz, on sam był aktywnym działaczem komunistycznym – ukrywał się pod nazwiskiem Molnar.
Po wojnie kontynuował naukę w Budapeszcie (studiował między innymi u György Lukácsa) i pracował jako wyższy urzędnik w Ministerstwie Oświaty; po raz kolejny i ostatni zmienił też nazwisko. W roku 1947 Lakatos złożył na Uniwersytecie w Debreczynie rozprawę doktorską "O socjologii tworzenia pojęć w naukach przyrodniczych", która jednak zaginęła w bliżej nieznanych okolicznościach. Jej treść można z grubsza odtworzyć na podstawie opublikowanych w tym samym czasie artykułów "Krytyka idealizmu fizycznego" oraz "Współczesna fizyka, współczesne społeczeństwo" analizujących sytuację we współczesnej fizyce z punktu widzenia materializmu historycznego w wersji Lukacsa.
W roku 1950 w wyniku wewnętrznych rozgrywek o władzę w węgierskiej kompartii Lakatos został aresztowany i oskarżony o rewizjonizm – lata 1950–1953 spędził w więzieniu.
Po wyjściu na wolność pracował naukowo jako matematyk, zajmował się także tłumaczeniem klasycznej książki Polyi "Jak to rozwiązać" na węgierski. Formalnie nadal był komunistą, jednak jego poglądy musiały ewoluować – wiadomo, że w okresie przed rewolucją 1956 roku był członkiem grupy dysydentów.
Po sowieckiej inwazji na Węgry w 1956 roku Lakatos uciekł do Wiednia, a stamtąd do Anglii. W roku 1958 rozpoczął pisanie pracy doktorskiej z filozofii matematyki "Szkice z logiki odkrycia matematycznego" ("Essays in the Logic of Mathematical Discovery") na uniwersytecie w Cambridge. Jego promotorem był Karl Popper. Doktorat uzyskał w roku 1961, a główne jego wyniki opublikował trzy lata później w postaci słynnej książki "Dowody i refutacje" ("Proofs and refutations").
W roku 1960 Lakatos został wykładowcą w London School of Economics, gdzie prowadził wykłady z filozofii matematyki i filozofii nauki obok takich sław jak jego nauczyciel Karl Popper i John Watkins. Pracował tam aż do śmierci. Dla uczczenia jego pamięci uczelnia ustanowiła specjalną Nagrodę Lakatosa, która przyznawana jest corocznie za najlepszą publikację książkową w dziedzinie filozofii nauki w języku angielskim w okresie sześciu lat poprzedzających jej przyznanie.
Część korespondencji Lakatosa z jego przyjacielem i krytykiem Paulem Feyerabendem, zwolennikiem tzw. "anarchizmu teoriopoznawczego" została opublikowana w zbiorze "For and Against Method" ().
Dowody i refutacje (Proofs and refutations).
Lakatosa filozofia matematyki inspirowana była przez dialektykę Hegla i Marksa, popperowską teorię poznania i prace Polyi.
Wydane pośmiertnie "Dowody i refutacje" mają po większej części formę dialogu – grupa studentów usiłuje dowieść wzoru na charakterystykę Eulera powierzchni w topologii algebraicznej. Celem dialogu jest przedstawienie historycznych prób dowodu wzoru traktowanego jako hipoteza, które każdorazowo są obalane przez kontrprzykłady. W trakcie prac studenci przywołują cytaty znanych matematyków, a zwłaszcza Cauchy’ego.
Lakatos usiłuje pokazać, że żadne twierdzenie "nieformalnej matematyki" nie może być uznane za „doskonałe”. Oznacza to, że nie możemy uważać go za ostateczną prawdę – co najwyżej możemy powiedzieć, że nie znaleziono dla niego kontrprzykładów. Z chwilą gdy taki kontrprzykład – rozumiany jako przypadek nie objęty dowodem lub przeczący mu, został znaleziony, sformułowanie twierdzenia ulega zmianie tak, by albo go wykluczyć, albo uwzględnić, co zwiększa zakres wiedzy. Opisana sytuacja jest ciągłym procesem gromadzenia wiedzy poprzez ciąg dowodów i ich obaleń. (W sytuacji, gdy w danej dziedzinie dany jest układ aksjomatów Lakatos stwierdza, że dowody twierdzeń tej dziedziny są tautologiami, czyli są logicznie prawdziwe.)
Lakatos zaproponował prezentację wiedzy matematycznej w oparciu o koncepcję heurystyki. W "Dowodach i refutacjach" koncepcja ta nie jest jeszcze w pełni rozwinięta, choć Lakatos podał kilka podstawowych reguł znajdowania dowodów i kontrprzykładów dla hipotez roboczych. Lakatos uważał eksperymenty myślowe przeprowadzane w matematyce za prawomocną metodę odkrywania nowych twierdzeń i ich dowodów i czasami nazywał swoje podejście "quasi-empiryzmem".
Lakatos przedstawiał matematyków jako społeczność kierującą się swego rodzaju dialektyką, dzięki której uznaje ona pewne dowody twierdzeń za poprawne, a inne nie. Wchodził tu w zasadniczy konflikt z formalistycznym rozumieniem dowodu, jakie prezentowali logicyści Frege i Russell, dla których dowód oznacza tylko i wyłącznie poprawność formalną.
Po ukazaniu się drukiem, "Dowody i refutacje" z miejsca stały się punktem odniesienia w filozofii matematyki, mimo że niewielu filozofów zgadzało się z poglądem Lakatosa na dowód formalny. Jednym z głównych zarzutów stawianych "Dowodom" było również to, że przedstawiony w nich obraz nie przedstawia rzeczywistego podejścia współczesnych matematyków do swej pracy.
Po opracowaniu koncepcji "programów badawczych" Lakatos zamierzał zastosować ją w filozofii matematyki, jednak nie zdążył już tego uczynić.
Programy badawcze.
Lakatosa podejście do filozofii nauki było próbą wypracowania kompromisu między falsyfikacjonizmem Poppera a teorią rewolucji naukowych głoszoną przez Kuhna. Teoria Poppera wymaga, by naukowcy zarzucali swe teorie, gdy tylko napotkają na obserwacje, które je falsyfikują, a w to miejsce tworzyli "śmiałe hipotezy". Zdaniem Kuhna, nauka to ciąg przeplatających się okresów "nauki normalnej", gdy uczeni obstają przy swych teoriach mimo gromadzenia się przeczących im obserwacji oraz "rewolucji naukowych", polegających na zmianach w sposobie myślenia, przy czym przyczyny owych rewolucji często pozbawione są zdaniem Kuhna racjonalnego podłoża.
Lakatos szukał podejścia metodologicznego, które pozwalałoby pogodzić te sprzeczne stanowiska, a jednocześnie mogłoby dostarczyć racjonalnego i zgodnego z faktami historycznymi oglądu postępu dokonującego się w nauce.
Dla Lakatosa to, co uważamy za „teorie” to w gruncie rzeczy zespoły teorii odwołujących się do wspólnych idei – "twardego rdzenia" ("hard core") w terminologii Lakatosa. Owe zespoły teorii Lakatos nazwał "programami badawczymi" – uczeni zaangażowani w dany program badawczy będą starali się chronić jego rdzeń przed falsyfikacją za pomocą "hipotez pomocniczych". Podczas gdy dla Poppera podejście takie dyskredytuje tworzone "ad hoc" hipotezy, Lakatos pokazuje, że budowanie "pasa ochronnego" hipotez roboczych wokół rdzenia programu badawczego nie zawsze jest czymś złym. Zamiast pytać, czy hipoteza jest prawdziwa czy fałszywa, Lakatos sugeruje, by rozważyć, czy program badawczy jest postępowy czy się degeneruje. Postępowy program badawczy rozpoznajemy po odkrywaniu przez niego nowych i zdumiewających faktów. Program, który się degeneruje przejawia się brakiem rozrostu, lub tym, że jego "pas ochronny" nie prowadzi do niczego nowego.
Lakatos szedł tutaj za myślą Quine’a, że główną ideę każdej teorii można bronić przed atakami, kierując je przeciwko innym jej składnikom (holizm epistemologiczny). Tę trudność falsyfikacjonizmu dostrzegał również sam Popper.
Falsyfikacjonizm przyjmował bowiem, że naukowcy tworzą teorie, a Natura ogranicza się do wyrażenia swego "NIE" w formie niespójności obserwacji. Według Poppera, podtrzymywanie teorii w sytuacji, gdy Natura je odrzuciła jest irracjonalne, a jednak Kuhn pokazał, że jest to dość powszechną praktyką. Według Lakatosa zaś "nie jest tak, że my przedkładamy teorię, a Natura zgłasza swe weto; jest raczej tak, że przedkładamy całą gęstwinę teorii, a natura mówi «to niespójne»". Niespójność tę można usunąć nie zmieniając programu badawczego – można zostawić twardy rdzeń, a zmienić jedynie hipotezy pomocnicze.
Jednym z przykładów jest historia zasad dynamiki Newtona. W fizyce Newtona (programie badawczym) prawa te, jak sądził Lakatos, nie są poddawane falsyfikacji, gdyż stanowią twardy rdzeń programu. W tym sensie program badawczy jest podobny do Kuhnowskiego paradygmatu.
Lakatos był przekonany, że program badawczy zawiera zarówno reguły metodologiczne, które wskazują w jakich kierunkach nie prowadzić badań (Lakatos nazwał to "heurystyką negatywną") jak i takie, które sugerują w jakim kierunku badania prowadzić ("heurystyka pozytywna").
Lakatos utrzymywał, że nie wszystkie zmiany hipotez pomocniczych ("problem shifts") w obrębie systemu badawczego są równie dopuszczalne. Wierzył, że wartość zmian może być oceniana na podstawie ich zdolności do wyjaśniania obaleń i możliwości przewidywania nowych faktów. Jeśli tak jest, to zmiany takie są postępowe; jeśli nie, jeśli są po prostu "ad hoc", należy określić je jako degenerujące.
Co więcej, Lakatos wierzył, że jeśli program badawczy jest postępowy, wówczas rzeczą rozsądną jest zmieniać hipotezy pomocnicze, by mogły stawiać czoła anomaliom. Jeśli natomiast program badawczy jest degenerujący się, to napotyka on programy konkurencyjne i może być „sfalsyfikowany” przez zwykłe zastąpienie go lepszym (czyli bardziej postępowym) programem badawczym. Te właśnie zmiany są Kuhnowskimi rewolucjami naukowymi i to właśnie określa ich racjonalność – nie są one zwyczajnymi zmianami przekonań w obrębie społeczności uczonych (jak zdaniem Lakatosa pojmował je Kuhn).

</doc>
<doc id="160399" url="https://pl.wikipedia.org/wiki?curid=160399" title="Red Bush">
Red Bush



</doc>
<doc id="160400" url="https://pl.wikipedia.org/wiki?curid=160400" title="Arthur Neville Chamberlain">
Arthur Neville Chamberlain



</doc>
